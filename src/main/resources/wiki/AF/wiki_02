{"id": "761729", "url": "https://cs.wikipedia.org/wiki?curid=761729", "title": "Ludmila Šmehlíková", "text": "Ludmila Šmehlíková\n\nLudmila Šmehlíková (6. srpna 1922 – ???) byla česká a československá politička Komunistické strany Československa a poúnorová poslankyně Národního shromáždění ČSR, Národního shromáždění ČSSR a Sněmovny lidu Federálního shromáždění.\n\nZastávala četné stranické posty. IX. sjezd KSČ ji zvolil za náhradnici Ústředního výboru Komunistické strany Československa. X. sjezd KSČ, XI. sjezd KSČ a XII. sjezd KSČ ji pak zvolil do funkce členky ÚV KSČ. K roku 1954 se profesně uvádí jako pracovnice Krajského výboru KSČ.\n\nPo volbách roku 1948 byla zvolena do Národního shromáždění za KSČ ve volebním kraji Opava. Mandát nabyla až dodatečně v lednu 1954 jako náhradnice poté, co zemřel poslanec Augustin Kliment. Mandát získala i ve volbách v roce 1954 (volební obvod Krnov), ve volbách v roce 1960 (nyní již jako poslankyně Národního shromáždění ČSSR za Severomoravský kraj) a ve volbách v roce 1964. V Národním shromáždění zasedala až do konce jeho funkčního období v roce 1968.\n\nBěhem pražského jara byla kritizována jako představitelka konzervativního křídla KSČ. V březnu 1968 byla původně navržena jako kandidátka do Okresního výboru KSČ v Krnově, ale na základě připomínek z organizací a delegátů byla z kandidátky vyňata. Veřejnosti vadilo i to, že nadále zasedá v Národním shromáždění. V červenci 1968 se v Krnově šířily požadavky, aby rezignovala. Přitom už ve volbách v roce 1960 nezískala v Krnově podporu, byla nucena z místní kandidátky odejít a nechat se zvolit za jiný volební obvod v okresu. Šmehlíková odmítla odstoupit a 29. července 1968 se asi 300 občanů sešlo na Hlavním náměstí v Krnově, pochodovali kolem náměstí a provolávali hesla, ve kterých vyzývali Šmehlíkovou, aby odstoupila. Událost se objevila i v regionálním tisku a v ostravské televizi.\nPo invazi vojsk Varšavské smlouvy do Československa její politická kariéra pokračovala. V důsledku federalizace Československa usedla roku 1969 do Sněmovny lidu Federálního shromáždění, kde setrvala do konce funkčního období, tedy do voleb v roce 1971.\n\n"}
{"id": "761737", "url": "https://cs.wikipedia.org/wiki?curid=761737", "title": "Adrián Paenza", "text": "Adrián Paenza\n\nAdrián Arnoldo Paenza (* 9. května 1949 Buenos Aires) je argentinský matematik a autor několika popularizačních knih o matematice, z nichž byla v Česku zatím vydána jen kniha \"Matematiko, jsi to ty?\". Získal doktorský titul v oboru matematiky a informatiky a je profesorem na Fakultě exaktních a přírodních věd na Univerzitě v Buenos Aires. Vyučuje také na Chicagské univerzitě a na Newyorské univerzitě. Pracuje také jako sportovní novinář. V roce 1997 získal prestižní cenu Konex a v kategorii sportovní audiovizuální žurnalistika a později k ní ještě připojil cenu \"Platinum Konex\" za popularizaci vědy. V roce 2014 mu Mezinárodní matematická unie udělila cenu Leelavati Award za vynikající přínos v popularizaci matematiky mezi širokou veřejností.\n\n\n"}
{"id": "761751", "url": "https://cs.wikipedia.org/wiki?curid=761751", "title": "Mistrovství světa ve fotbale hráčů do 17 let 1991", "text": "Mistrovství světa ve fotbale hráčů do 17 let 1991\n\nMistrovství světa ve fotbale hráčů do 17 let 1991 bylo čtvrtým ročníkem tohoto turnaje a zároveň prvním po změně věkového limitu z 16 na 17 let. Vítězem se stala ghanská fotbalová reprezentace do 17 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "761754", "url": "https://cs.wikipedia.org/wiki?curid=761754", "title": "Zánik Rakousko-Uherska", "text": "Zánik Rakousko-Uherska\n\nZárodky budoucího rozpadu Rakousko-Uherska lze vysledovat hluboko do minulosti tohoto soustátí, a to ještě do doby, která předcházela rakousko-uherskému vyrovnání z roku 1867, tedy do dob, kdy se státní útvar nazýval Rakouským císařstvím a jeho politická struktura byla značně odlišná.\n\nDynasticko-stavovské základy na kterých habsburská monarchie v průběhu 16. století vznikala, začaly erodovat během 18. století, kdy byl tento proces pozastaven tereziánskými a josefínskými osvícenskými reformami s důrazem na sjednocení a racionalizaci habsburského státu. Významnou roli měla ztráta ústředního legitimizačního mýtu, kterým bylo od 16. století do začátku 18. století osmanské nebezpečí a následný úpadek velmocenského významu monarchie, který vedl od 60. let 19. století k postupné politické i ekonomické závislosti na Německu. Od přelomu 18. a 19. století se začalo oživovat národní cítění (respektive etnický nacionalismus), to záhy začalo úspěšně konkurovat shora budované nadnárodní identitě monarchie.\nNastupující kapitalismus postupně narušoval společenské a politické uspořádání monarchie, které do roku 1848 stále právně odpovídalo pozdnímu feudalismu. V souvislosti s politickým liberalismem a nacionalismem došlo k první vážné vnitřní krizi Rakouska v letech 1848/1849 (tzv. jaro národů). Reakce státního aparátu na revoluci značně poškodila reputaci monarchie v očích svých obyvatel. Nový císař František Josef I. a jeho vlády dokázaly prozatím vždy politické i vojenské krize řešit, ale později už šlo jen o snahu zastavit nezastavitelné. Během 60. let 19. století byla monarchie nově uspořádána a v rámci vyrovnání rozdělena na dvě poloviny Předlitavsko a Zalitavsko. Absolutistický režim nahradila konstituční monarchie. Především v Předlitavsku se politická sféra postupně demokratizovala. Tyto politické reformy ale nevyřešily národnostní otázku, která se vyrovnáním v roce 1867 dostala do nového politického kontextu. Vyčerpávající Světová válka představovala výzvu, se kterou se Rakousko-Uhersko už nedokázalo vyrovnat. Se smrtí starého císaře Františka Josefa I. v listopadu 1916 jakoby odcházela do dějin i sama monarchie. Pokusy mladého císaře Karla I. o záchranu svého dědictví se z dnešního pohledu zdají již od počátku marné.\n\nVelká francouzská revoluce z let 1789–1799 stála na počátku období napoleonských válek. Krvavý průběh revoluce včetně popravy vládnoucího páru Marie Antoinetty a Ludvíka XVI. byl jistě postrachem pro ostatní vládnoucí dynastie v Evropě. Po Vídeňském kongresu z roku 1815, který období napoleonských válek ukončil, byla ustavena tzv. Svatá aliance, což byla dohoda pruského krále, rakouského císaře a ruského cara o vzájemné podpoře. Hlavním účelem existence Svaté aliance byla ochrana před jakýmikoliv projevy separatismu nebo radikalismu v jejich zemích, které by ohrožovaly centrální moc a územní integritu. Tyto státy tak byly připraveny se navzájem podporovat v případě vzniku revoluce či povstání v některém z nich. A povstání na sebe nenechala dlouho čekat - již roku 1830 došlo na území ruské části Polska k Listopadovému povstání, které bylo následujícího roku potlačeno.\nÚzemí bývalého polského státu, jenž byl rozdělen mezi Prusko, Rusko a Rakousko (přičemž Rakousku připadlo území nazývané Halič), zůstávalo po dlouhá léta místem vzniku povstání, a to zejména v Rusy zabrané části. V rakouské Haliči došlo též k různým pokusům o státní převrat, tyto pokusy však narážely na to, že byly spíš záležitostí vyšších vrstev společnosti, kdežto drobní rolníci, kteří tvořili většinu obyvatelstva, žili v podřízeném postavení vůči těmto vyšším vrstvám, tedy zejména velkým pozemkovým vlastníkům. Životní úroveň rolníků byla veskrze špatná a tito rolníci mnohdy spíš podporovali rakouské úřady v boji proti pozemkovým vlastníkům, jimiž se cítili vykořisťováni a případné povstání by zde nemělo velkou podporu mezi lidmi. V sousedním ruském záboru Polska byla situace mnohem neklidnější, jelikož Poláci zde museli vzdorovat rusifikačnímu nátlaku i útlaku ze strany režimu samotného. Obrovské množství obětí si vyžádalo povstání v ruském záboru z let 1863–1864, které bylo armádou potlačeno. Na území Haliče se sice žádné povstání nerozhořelo, ale rakouské úřady zůstávaly v pohotovosti a na území provincie byl vyhlášen stav obležení.\n\nRoku 1848 vypukly revoluce po celé Evropě a týkaly se i Rakouského císařství, které se nakonec dostalo do velmi vážné situace, kdy se dokonce císařský dvůr kvůli nebezpečí musel přestěhovat z hlavního města Vídně. Nejvážnější byla situace právě ve Vídni, v Uhrách a Lombardii, neklid byl i v jiných částech říše. Příčin bylo hned několik: v italských oblastech to byla touha po vytvoření velkého italského státu, v německy mluvících oblastech a v Čechách političtí aktivisté požadovali vyhlášení ústavy a konstituční monarchie. Na povrch též naplno vyplavaly národnostní požadavky v důsledku probuzení národnostního cítění, tedy již zmíněné jaro národů. Nepřehlednou situaci navíc komplikoval spor o účast či neúčast Rakouska v Německém spolku, kdy Němci byli převážně pro a Češi převážně proti, kdežto habsburský dům zastával představu, že by hlavou Německého spolku byl rakouský císař, což bylo podstatnou částí liberálních aktivistů pokládáno za naivní.\nNakonec došlo k obměně na císařském trůnu, na kterém usedl teprve osmnáctiletý František Josef I. Svatá aliance zasáhla v Uhrách, kde byla revoluční vojska poražena s pomocí ruské intervence, domácí vojska generála Windischgrätze potlačila revoluci ve Vídni a Májové spiknutí v Praze z roku 1849 a v srpnu 1849 rakouská vojska pod velením maršála Radeckého definitivně porazila armádu Sardinského království, která se snažila vynutit odtržení Italy obývaných území Rakouska. Ústava z roku 1849 byla odvolána a nastoupila nová absolutistická éra.\n\nS výsledkem revolučních let 1848–1849 pak byli nakonec nespokojeni téměř všichni. Rozpuštěním kroměřížského ústavodárného sněmu byli zklamáni do té doby převážně austroslavističtí Češi, spor o účast na Frankfurtském sněmu Německého spolku zarazil klín do té doby ještě docela korektních vztahů mezi Čechy a českými Němci, pro maďarské elity se stala porážka revolučních vojsk a následné perzekuce téměř národní tragédií. Uherští Slované, kteří v převážné míře podporovali centrální vídeňskou vládu, se mohli cítit zrazeni následnou ignorací jakýchkoli jejich národních požadavků v dalších letech a rakouským liberálům a demokratům byl darován nový absolutismus s příslušnými metodami policejního sledování a nedobrovolných internací.\n\nPraxe, kdy určitá kritická situace byla vyřešena tak, že nakonec byli nespokojeni prakticky všichni, se stala pro rakouskou politiku po následující desetiletí takřka typická. Jinak tomu nebylo ani v politice zahraniční, kdy neúspěšná diplomacie vedla ke zhoršení vztahů s Ruskem i Pruskem, stejně jako k mezinárodním krizím kvůli sporům o území, která vyklízela Osmanská říše na Balkáně.\n\nNový režim spotřebovával obrovské množství prostředků k zajištění své vnitřní bezpečnosti a k vyzbrojení armády, přičemž politický život říše byl do značné míry uměle umrtven Bachovou normalizací. V hospodářství byl učiněn velký pokrok. Byly zrušeny celní hranice, demontovány poslední zbytky cechovních zákonů a ekonomika se rozběhla do nové, gründerské epochy. Reakční vláda mladého císaře Františka Josefa tak podporovala bohatnutí střední vrstvy společnosti, která se pak stala nositelem reformistického programu.\n\nZbrojení ale nekončilo a též stále nebyly zaplaceny dluhy z dřívější doby. Stát byl tak nakonec stavem státní pokladny již v polovině 50. let dotlačen k rozsáhlému rozprodeji svého majetku jako byly státní lesy, ale i státní železnice, přičemž byl nucen vytvářet nové liberální zákony, které kompenzovaly omezené možnosti státu právě např. ve výstavbě nových železnic.\nNakonec pod tlakem ekonomických problémů po prohrané válce s Itálií došlo k návratu k ústavnímu režimu a obnovení konstituční monarchie, kdy zákonodárná moc byla svěřena dvoukomorovému parlamentu - Říšské radě. Členové její poslanecké sněmovny byli původně delegováni jednotlivými zemskými sněmy, do nichž zase lidé volili své zástupce pomocí volebního systému kurií, do kterých ale mohli volit jen voliči, kteří vykazovali dostatečný odvod přímých daní, takže systém se týkal jen určitého procenta populace.\nPo rakousko-uherském vyrovnání z roku 1867 byla země rozdělena na dva celky, přičemž v Uhrách zůstal zachován volební systém podobný jako z roku 1861, kdy byla obnovena konstituce, a v rakouských zemích docházelo k postupné hlubší demokratizaci poměrů. Byla zavedena přímá volba poslanců Říšské rady, docházelo k postupnému snižování částky odvedených přímých daní nutných pro účast ve volbách (census), až se nakonec ve volbách roku 1907 volilo na základě všeobecného volebního práva pro celou zletilou mužskou populaci.\n\nDemokratizace politiky ale otevřela novou arénu pro souboj jednotlivých navzájem si odporujících názorových skupin. Rozhodujícím rozkladným prvkem v monarchii byl nacionalismus jednotlivých národů v zemi, který se začal rozvíjet v souvislosti s moderním národním uvědomění, jenž se vynořilo v průběhu první poloviny 19. století.\n\nRakousko-uherské vyrovnání po prohrané prusko-rakouské válce zapadalo do obvykle ústupné politiky, kterou od 60. let František Josef I. vůči [Maďarům vedl. Uherské země (tzv. Zalitavsko) zůstaly s Rakouskými zeměmi (tzv. Předlitavsko) spojeny osobou císaře, ministerstvem financí, války a zahraničí. Jinak měly vlastní vládu s vlastním ministerským předsedou. Uherské elity by v té době jistě raději rozdělily obě území důkladněji, takže těžko mohly být zcela spokojeny. Životní úroveň většiny uherského obyvatelstva a její právní postavení po dobu dualismu značně zaostávaly oproti situaci v Předlitavsku. Až do roku 1918 se v této části říše udržela u moci úzká skupina velkostatkářů a šlechticů.\n\nObčanské strany se mohly ve větším počtu poslanců dostávat do rakouské Říšské rady již v 70. letech a v 80. letech. Taaffeho konzervativní vláda dokonce neváhala přijímat některé myšlenky sociálně demokratického hnutí.\nTakové strany se v uherském volebním systému nemohly prosadit. Tato skutečnost byla těžko přijímána zejména slovenskými a jihoslovanskými politiky, jelikož právě uherští Slované zůstali během krvavé revoluce let 1848–1849 věrni císaři a jasné znevýhodnění ve volených orgánech brali jako křivdu.\nMluvíme-li o tom, že v uherském parlamentu chyběl odpovídající počet zástupců nemaďarského obyvatelstva, musíme si uvědomit, že stejně na tom až do roku 1918 byla i většina obyvatelstva maďarského, jelikož po celou dobu zde zůstal zakonzervován systém, ve kterém se voleb mohlo účastnit jen několik procent občanstva s ohledem na jejich majetek, samozřejmě se jednalo převážně o velké pozemkové vlastníky (šlechtu) a průmyslové magnáty.\n\nV Uhrách se vytvořil silný politický proud, který bral dualismus jako příležitost k posílení mocenského postavení Uher. Jednání o podmínkách rakousko-uherského vyrovnání se opakovala pravidelně každých 10 let, a bývala to rakouská strana, která vždy svolila k určitým ústupkům. Zejména političtí souputníci ministerského předsedy Istvána Tiszy si uvědomovali, jak je vlastně svazek s bohatším Předlitavskem pro ně výhodný. Silně industrializovaný západ říše Rakousko-Uhersku významně přispíval k postavení evropské mocnosti, ačkoliv to byla jedna z těch chudších mocností. Uhry samotné byly převážně zemědělskou zemí s vysokou mírou negramotnosti a s velkými sociálními rozdíly, které by po případném osamostatnění vedly k tomu, že by se Uhry mohly vydat na cestu k bezvýznamnosti.\n\nVelké naděje vzbudil v Čechách pokus o české vyrovnání na začátku 70. let. Tuto státoprávní úpravu se pokoušel dojednat už sám císař František Josef I. bezprostředně po vyrovnání rakousko-uherském. K dohodě však nakonec nedošlo, vláda Karla Sigmunda von Hohenwarta se zalekla protestů ze strany uherského ministerského předsedy Andrássyho a rakouských Němců. Zvažované státoprávní úpravy ve prospěch rakouských slovanů, z těch ale zejména Čechů, narážely na silný odpor císařského Německa, které mělo na Rakousko-Uhersko silný ekonomický i politický vliv, čehož Německo využívalo k nátlaku na rakouskou vládu. Berlín využíval též svých dobrých vztahů maďarskými vládnoucími kruhy. Zastavení již běžících jednání vedlo k dalšímu podkopání důvěry v rakouský stát v této zemi.\n\nMyšlenkový posun v hlavách českých elit lze vysledovat srovnáním výroků historika a významného politika Národní strany (Staročeši) Františka Palackého. V roce 1848 viděl v Rakouském císařství ochranitele národní svébytnosti před rozpínavostí pruskou a ruskou, což okomentoval slovy: \"“Kdyby Rakouska nebylo, museli bychom jej vytvořit v zájmu Evropy i lidstva samotného.”\" Po jeho zklamání z politického vývoje po obnovení ústavního režimu, se jeho postoj radikalizoval. To charakterizuje jeho výrok z tehdejší doby: \"“Byli jsme před Rakouskem, budeme i po něm.”\" (1865)\n\nPo státoprávní přeměně Rakouského císařství na dualistickou monarchii rakousko-uherskou nebylo zapomenuto na Halič, kde byla rozšířena autonomie a při vídeňské vládě získala svého ministra a v zemi funkci místodržícího zastával vždy Polák. Poláci později zastávali i významné funkce v centrálních úřadech, vzpomeňme např. na ministerského předsedu Badeniho, nebo ministra zahraničí Gołuchowského. Na zástupce početné ukrajinské národnosti v této zemi však bylo poněkud zapomenuto.\nSe vznikem dualismu byla též rozšířena autonomie Chorvatsko-Slavonska (tzv. Chorvatsko-maďarské vyrovnání), proto měli Chorvati a Poláci obvykle k monarchii příznivější vztah než třeba Češi nebo Rumuni.\n\nV 70. letech se též probudilo socialistické hnutí, které vyústilo k vytvoření jednak prvních zárodků dělnických odborových organizací, a jednak k vzniku Sociálně-demokratické strany, ze které se později oddělovaly její jednotlivé národní odnože v obou částech monarchie. V Uhrách byl tento proces pomalejší, jelikož politické prostředí tam zdaleka nebylo tak svobodné jako v Předlitavsku. Hnutí bylo liberálními i konzervativními politiky vnímáno od počátku jako jasné nebezpečí.\nParadoxem je, že sociálně demokratické hnutí přitom až do 1. světové války nijak zvlášť neusilovalo o rozbití monarchie. Naopak - národní odnože sociálně demokratické strany byly spojeny ve volné federaci těchto stran. Konstruktivní spojení tak měly dokonce česká a německorakouská odnož, což bychom v jiných oblastech společenského života stěží dohledávali. Z české sociální demokracie se později oddělila její více nacionálně orientovaná odnož - Česká strana národně sociální, která již ve svých cílech měla boj za větší suverenitu národa. Samotná sociální demokracie na stranu českých separatistů přešla až v průběhu 1. světové války, a to poněkud neochotně. Jedním z velkých úspěchů sociálně demokratického hnutí bylo zavedení rovného tajného hlasovacího práva, boj za něj se vyhrotil v revolučním roce 1905 a již o dva roky později bylo toto nové právo aplikováno v prvních volbách do předlitavské Říšské rady.\n\nRakouská socialistická internacionála však nakonec podlehla rozpadu a národní socialistické hnutí se od sebe začala vzdalovat. Německorakouská sociální demokracie, která byla ze všech rakouských socialistických stran nejvlivnější, označila Českoslovanskou socialistickou stranu dělnickou za separatistickou, a to vedlo k jejímu vyloučení z internacionály. Ač tedy socialistické hnutí, podobně jako většina podstatným politických proudů v české politické scéně, neusilovala o destrukci monarchie, přesto se i toto hnutí ocitlo v rozkolu s partnerskou stranou německou..\n\nPrakticky užívaným jednotným úředním jazykem v monarchii byla již od tereziánských a josefínských reforem němčina. V průběhu 18. století totiž vznikal tehdy moderní absolutistický stát s centralizovanou státní mocí i úřady, a toto zřízení ke svému efektivnímu fungování jednotný jazyk potřebovalo. Zároveň tím ale byl ohrožen rozvoj jednotlivých národních jazyků. Tento pocit ohrožení na konci 18. století vyvolal reakci - národní obrození.\n\nRoku 1879 se hrabě Eduard Taaffe stal ministerským předsedou předlitavské vlády v souvislosti s politickými důsledky krachu na vídeňské burze z roku 1873. Následná celosvětová hospodářská krize v Rakousku podlomila důvěru v liberální kapitalismus a umožnila nástup konzervativního politického proudu, reprezentovaného právě Taaffem. Jeho konsensuální politika přivedla zpět do parlamentních lavic po mnoha letech českou Národní stranu (Staročeši), stejně jako dokázala přijmout a aplikovat některé myšlenky sociálně demokratického hnutí. Nově vydaná jazyková nařízení zlepšila postavení češtiny a usnadnila komunikaci občanů s úřady. Na česká podání musely úřady dávat české odpovědi. Relativní klid trval až do roku 1893, kdy ve volbách zvítězila nacionálně radikálnější Národní strana svobodomyslná (Mladočeši), která se dostávala do střetu s německými radikály a další vídeňské vlády stěží zvládaly nekončící spory.\n\nJak již bylo řečeno, hlubší demokratizace na parlamentní půdě ještě více otevřela arénu pro politický souboj různých nacionalismů v zemi. Evergreenem byly tahanice kolem dominantního postavení němčiny jako úředního jazyka v říši. Němčina byla kromě vnitřní úřední komunikace též jednotným velícím jazykem v armádě. V Uhrách však bylo toto její postavení mnohdy okázale ignorováno. Na to při své vojenské kariéře neustále narážel následník trůnu, a velký nepřítel maďarského nacionalismu, František Ferdinand d’Este. Ten byl přímo konsternován uherským důstojnickým sborem, který němčinu prakticky vůbec nepoužíval.\nPřes následníkovy stížnosti se tento nešvar vůbec nedařilo odstranit. Naopak mezi důstojníky v Předlitavsku bývala němčina běžným komunikačním jazykem, který všichni ovládali a nikdo se mu nebránil.\nV civilní sféře však spor o společný jazyk neustále gradoval, zejména po demisi Taaffeho vlády roku 1893. Od této demise se již politický smír do země prakticky nevrátil.\n\nVelkou bouři vyvolaly Badeniho jazykové reformy, které se pokoušely zavést češtinu v českojazyčných a smíšených okresech Českého království jako úřední řeč, kterou by se museli všichni úředníci bez rozdílu národnosti naučit. Tato nařízení musela být nakonec odvolána. Češi a Němci se však již na ničem dalším prakticky neshodli. S odstupem, bez nadržování jedné nebo druhé straně, je problematické hodnotit tyto snahy o přijetí určitého státního, resp. zemského úředního jazyka. (V Předlitavsku nebyl státní úřední jazyk přímo definován, ale prakticky jím byla němčina.) Je pravdou, že němečtí nacionálové brali němčinu coby úřední jazyk jako naprostou nezpochybnitelnou samozřejmost - a to zcela nekriticky. Na druhou stranu si lze jen těžko představit jiný úřední jazyk, než právě němčinu. V monarchii se mluvilo mnoha nesourodými jazyky, kdežto němčina byla v té době z historických důvodů prakticky všudypřítomná.\n\nČesko-německé spory vedly k dalším bojkotům zemských sněmů a Říšské rady, zejména ze strany Mladočechů, což souviselo i s bojem za všeobecné hlasovací právo, které by postavení Němců v monarchii mohlo ohrozit.\nSituaci se podařilo uklidnit na Moravě tzv. Moravským vyrovnáním. Na Moravě byly česká i německá strana sporu ochotny k ústupkům a podařilo se zde dohodnout poměrné zastoupení českých a německých poslanců tak, jak přibližně odpovídalo jejich početnímu stavu v zemi. I přes určité nesrovnalosti, jako byla např. samospráva Brna, zůstával na Moravě klid.\n\nV Čechách ale dál spor gradoval střídajícími se obstrukcemi českých a německých nacionálů. V té době se jednalo o tzv. česko-německém vyrovnání pod patronátem zemského místodržícího Františka Thuna.\nOd roku 1908 byla činnost českého zemského sněmu trvale ochromena obstrukcí, což vyvolalo zemskou finanční krizi. Nakonec císař Anenskými patenty z roku 1913 rozpustil zemský sněm, jehož činnost již nebyla obnovena.\n\nAčkoliv česko-německý národnostní spor patřil mezi nejvážnější politické konflikty v říši, nebyl zastánci existence Rakousko-Uherska (současníky) obvykle brán jako spor bezprostředně ohrožující monarchii, jelikož většinou územně nepřekračoval hranice Českého království. Někteří odborníci ale tento konflikt považují za konflikt ve kterém šlo o mnohem více než jen o provinčně omezený spor mezi Čechy a Němci, ale o spor o podstatu uspořádání habsburské monarchie. Krize kolem Badeniho jazykových nařízení byla například podle Josefa Redlicha momentem od kdy byla habsburská říše \"zasvěcena zániku\". Mnohem vážnější nebezpečí bylo spatřováno ve všeněmeckém hnutí (pangermanismus). Všeněmci usilovali o připojení německých oblastí, resp. oblastí, které za německé považovali, k německému státu, a to pod vládou Hohenzollernů, nikoliv Habsburků. Na přelomu 19. a 20. století získali Všeněmci ve volbách (1901) do Říšské rady silnou podporu německých voličů z německých oblasti českých zemí. Všeněmci se v posledních letech před válkou v Říšské radě neostýchali pronášet urážlivé výroky na adresu vládnoucí dynastie, hrdě se označovali za vlastizrádce. Paradoxně měl ale všeněmecký nacionalismus svoje, pravda řídké a soukromé, zastánce v řadách dynastie. Dcera císaře Františka Josefa I. Marie Valerie se například vyjádřila: \"Především jsme Němci...pak Rakušané a teprve v poslední řadě Habsburkové, blaho německé vlasti nám musí především ležet na srdci, pokud prospívá je jedno jestli s Habsburky nebo s Hohenzollerny. Německo je Německo a vlast je nadřazena rodině.\" Vůdce Všeněmecké strany Georg von Schönerer se stal vzorem jiného rakouského rodáka - Adolfa Hitlera. Vyznačoval se chorobnou nenávistí vůči Čechům, Polákům i Židům.\nPro Všeněmce byli Habsburkové úhlavními nepřáteli, a platilo to i naopak. Právně poměrně důsledně národnostně indiferentní monarchie netolerovala cílené útoky motivované nacionální animozitou, takže se Schönerer ocitl za vandalský útok na převážně židovskou redakci Neues Wiener Tagblatt ve vězení, ztratil šlechtické tituly i mandát v Říšské radě jakož i možnost do ní kandidovat. Po 10 letech, kdy byl jeho trest promlčen, byl do Říšské rady znovu zvolen a svým hrubým chováním významně přispěl ke snížení vážnosti této instituce.\n\nV uherské části monarchie byli dominantním národem Maďaři. Zatímco v Předlitavsku byla dominance němčiny dána spíše historicky a měla své praktické důvody (nutnost porozumění mezi různými národy) a označovat Němce za skutečně “vládnoucí” národ v celém sledovaném období je problematické a jedná se do značné míry o fabulaci některých vlasteneckých historiografií, skupina maďarských vládnoucích magnátů neváhala prosazovat maďarizaci všemi možnými prostředky. Maďarizaci podporovaly novely ústavy, volební systém a dokonce i záměrné manipulace s ním, stejně jako liberální pracovní právo, které umožňovalo zaměstnavatelům protahovat pracovní dobu dělníků až na 16 hodin denně, též úroveň školství znevýhodňovala děti z chudších rodin nemaďarských národů. Tato opatření, resp. neexistence sociálního zákonodárství, samozřejmě v mnohém dopadala i na samotnou maďarskou chudinu. Podíl chudiny v nemaďarských národnostech byl ale podstatně vyšší. Podíl negramotných byl zvláště v počátcích dualismu naprosto omračující, u žen dosahoval plných 80%! Je zajímavé, že i v takto nepříznivých podmínkách se dokázaly prosadit různé dělnické spolky, sdružení, dokonce i Sociálně demokratická strana, ačkoliv v uherském volebním systému prakticky neměla šanci se výrazněji prosadit do Uherského sněmu.\n\nChorvati se zpočátku cítili uspokojeni částečnou autonomií, která jim byla dána po Chorvatsko-uherském vyrovnání. Národní hnutí se tu ale přesto rozvíjelo, až bylo nakonec násilně potlačeno a následně Uherským sněmem dosazený nový bán Khuen-Hedérváry nastolil tvrdší režim. Záměrně byla podporována vzájemná nedůvěra mezi jihoslovanskými národnostmi, aby se tak roztříštila protirežimní opozice.\n\nNa území samotného uherského státu byla národnostní hnutí potlačována, dokonce byla zrušena Matica slovenská, jakožto významná kulturní instituce Slováků, stejně jako byla zrušena slovenská gymnázia.\nSlováci obecně museli čelit silnému maďarizačnímu tlaku. V sousední oblasti pozdější Podkarpatské Rusi se centrální uherské úřady těšily větší důvěře. Neúnosná sociální situace rusínského venkova vedla k masivnímu exodu obyvatelstva do USA či Jižní Ameriky. Vláda se poměrně úspěšně snažila tuto záležitost řešit podporou modernizace zemědělství a lepším odborným vzděláním sedláků, což vedlo k náklonnosti místního obyvatelstva i intelektuálů k uherskému státu. Podpora však končila s úplnou maďarizací školství, úřadů i církevní liturgie pomocí nové legislativy z let 1907 a 1912. To ve spojení s drakonickými soudními procesy zaměřenými proti šíření pravoslavné církve, jež bylo vykládáno jako velezrádná podpora zájmů nepřátelského Ruska, vedlo ke zlomení zbytků důvěry ve společný uherský stát.\n\nV časech, kdy se politici snažili ustavit fungující Německý spolek se z Pruska a Rakouska postupně stávaly z partnerů rivalové. Vídní prosazovaný Německý spolek, o kterém si mladý císař František Josef I. představoval, že by jej mohli vést Habsburkové jako hlavní vládnoucí dynastie, měl být sestaven ze zemí, jež byly považovány za německé. Mezi ty se počítaly kromě spolkových zemí dnešního Německa též země dnešního Rakouska, ale také české země a některá další území. To byla tzv. velkoněmecká koncepce. V průběhu 60. let 19. století ale začala nabývat na významu Bismarckem prosazovaná tzv. maloněmecká koncepce, jenž předpokládala spojení tehdy ještě rozdrobených zemí dnešního Německa a tehdejších oblastí Pruska, Východního Pruska a německého polského záboru v jediný spolkový stát - monarchii pod vládou Hohenzollernů.\n\nAčkoli Rakousko roku 1864 bojovalo po boku Pruska o Šlesvicko-Holštýnsko s Dánskem, nad kterým vyhrály, stala se poválečná společná správa dobytých území rozbuškou, resp. záminkou k vyvolání konfliktu těchto dvou dřívějších spojenců. Rakouská vojska byla nucena se stáhnout z jimi spravovaného Holštýnska před blížící se hrozbou pruské anexe, před kterou by se zdejší posádka sotva ubránila. Anexe Šlesvicka-Holštýnska Pruskem ale byla jasným útokem na velkoněmeckou koncepci Německého spolku. Vztahy obou mocností se natolik zhoršily, že se válka zdála nevyhnutelná. Situace v Evropě byla pro Prusko výhodná - ostatní velmoci byly zaneprázdněny jinými starostmi, francouzský císař Napoleon III. si sice samostatný vojenský postup dovolit nemohl, ale sázel na to, že se nakonec stane konečným arbitrem války a pozici Francie na evropském hřišti tím posílí. Itálie, jakožto úhlavní nepřítel Rakouska a horký zájemce o část jeho území obývaném Italy, se ukázala vhodným spojencem, který sice na bojišti prohrál, ale druhá fronta v nadcházející prusko-rakouské válce vázala značné vojenské síly, které chyběly v bojích s Pruskem.\nRakousko válku prohrálo, ztratilo část území ve prospěch sjednocené Itálie a skončil tím i projekt Německého spolku, čímž byla odstraněna jedna z posledních překážek na cestě ke sjednocení Německa. Vnitřní oslabení monarchie vedlo též ke vzniku státního dualismu, tedy přestavby říše v Rakousko-Uhersko.\n\nKe všem těmto ztrátám je ale nutno připočíst ještě další: prohraná válka prakticky zcela rozvrátila politickou vizi, ve které by Rakousko hrálo roli evropské velmoci. Od té doby se mocenské ambice habsburské říše soustředily zejména na oblast Balkánu.\nNěmecký kancléř Bismarck postupně zákulisními i otevřenými dohodami provázal většinu evropských zemí, aby tak zajistil politickou stabilitu kontinentu a de facto i mír. Mezi těmito dohodami byla též dohoda zvaná Dvojspolek mezi Německem a Rakousko-Uherskem, jež byla rozšířena přistoupením Itálie na Trojspolek, k nim pak přistupovaly i další země. Tato vojenská aliance měla spíše obranný charakter a zajišťovala, že v případě napadení některého ze signatářů ze strany třetí mocnosti, poskytnou mu ostatní země smlouvy vojenskou podporu. Podobný zajišťovací charakter měly i další Bismarckem zosnované mezistátní dohody. Vágní formulace jednoho z článků dohody, která definovala ohrožení jednoho ze signatářských států ne podle toho, že byl napaden jinou mocností, ale jen že se “cítí být ohrožen” a tím je donucen takové mocnosti vyhlásit válku, taková formulace se později ukázala značně nebezpečná.\nPo nástupu německého císaře Viléma II. pro neshody s novým císařem odstoupil Bismarck do ústraní a nová politika začala směřovat ke konfrontaci velmocenských zájmů na evropském hřišti, trojspolek se měnil z obranné formace v agresivní militantní blok, proti němuž se záhy vyhranily mocnosti Dohody.\n\nVnitropolitická situace se v době pádu Taaffeho vlády v Předlitavsku (Rakousku) roku 1893 značně vyostřila. Desetiletí relativního klidu a vnitřní vyváženosti tím skončilo a naplno se rozhořel zejména spor česko-německý. Od té doby už nedošlo k žádnému delšímu obnovení stability v Rakouské politice, což pak mělo za následek posilování nerovnováhy mezi oslabeným Rakouskem a Uherskem, ve kterém panoval poměrně tvrdý útlak ze strany maďarské šlechty ovládající parlament díky pro ni výhodnému volebnímu právu. Uherská vláda se na mezinárodní scéně sbližovala s německou říšskou politikou. Ekonomické problémy provázející politické oslabení monarchie způsobovaly, že Rakousko-Uhersko se stávalo stále závislejší na zahraničních investicích do ekonomiky a státních dluhopisů, a to zejména na Německu, na nějž habsburská monarchie spoléhala i v otázce zajištění své bezpečnosti.\n\nUdálosti po atentátu na Františka Ferdinanda d’Este z 28. června 1914 dokázaly tuto závislost dokonale. Politici Rakousko-Uherska se nechali do značné míry vmanipulovat do válečných cílů hohenzollernského Německa, kdy německá vláda a německý generální štáb skrytě i otevřeně podporovaly vyhlášení války Srbsku a slibovaly dokonalé zajištění ze strany německé armády na mezinárodní scéně. Rakousko-Uhersko se válkou snažilo zlikvidovat nepříjemného souseda na jihu a odvrátit tím pozornost od svých vnitřních, národnostními spory vyvolaných problémů. Šlo i o zpacifikování tohoto národního státu, který se stával vzorem pro rakousko-uherskou nacionálně radikalizovanou opozici, čímž, jak vládnoucí politici předpokládali, mělo dojít k upevnění vnitřní integrity říše. V tom německá vláda rakousko-uherské vlády podporovala. Ve skutečnosti ale prosazovala vlastní koncept Mitteleuropy, který by ve svém důsledku vedl k zániku habsburské monarchie a jejímu nahrazení velkoněmeckou hegemonií nad celou střední Evropou.\n\nPo výčtu tolika rozkladných prvků, které se v monarchii vyskytovaly, zbývá otázka, co vlastně drželo soustátí pohromadě? Kdo věřil v budoucnost tohoto útvaru? Byla to armáda, která byla jednotná pro obě poloviny říše. Byla to tradiční vysoká rakouská šlechta a řada dalších konzervativně a katolicky laděných lidí, tzv. “černo-žlutých” vlastenců, kteří brali Rakousko-Uhersko jako svoji zemi, jako svou vlast, a to celou v jejích vnějších hranicích. Stmelujícím prvkem byla katolická církev, jakožto tradiční vyznání v habsburských državách. A konečně stát stmelovala historická danost: a sice prolínání různých jazykových oblastí přes historické hranice zemí. Němci osídlené oblasti ležely hluboko v Čechách, silné české enklávy byly v Sudetech, v Praze sídlila německá univerzita, polské osídlení zasahovalo do Slezska, moravská města byla z větší části německá, venkov z větší části český, statisíce Čechů žily na území dnešního Rakouska, v Tyrolech byla silná italská menšina, a tak bychom mohli postupovat dál. Uhry se navíc na žádné další historické země nečlenily. Území dnešního Slovenska bylo již od 10. století nedílnou částí uherského státu a žádná historická hranice tu ani nikdy neexistovala. Halič byla též smíšenou oblastí s polským a ukrajinským osídlením. Oddělení národních států by naráželo na těžko překonatelné obtíže. Nakonec vznik Československé republiky odhalil tato úskalí naplno. Vznikl stát s pestrou směsicí národností, národností tak početných, že se muselo počítat s celými sta tisíci a miliony jedinců a nová republika si s sebou do nového období odnášela stejný gordický uzel protichůdných požadavků jako stará monarchie.\n\nPřed válkou, přes všechna úskalí rakouské politiky, si podstatná část lidí uvědomovala, do jakého světa by se případné nové národní státy po rozpadu monarchie dostaly. Byl to svět velkého 19. století, svět mocných impérií se svými sférami vlivu, s imperiálními zájmy, ve kterých se malé státy ocitaly v pozici zrnek mezi mlýnskými kameny. Oblast Čech byla tradičně ohrožena imperiálními zájmy Německa a Ruska, a o pozici malého národa v těchto obrovských říších si jistě čeští politici nedělali iluze. Rakousko-uherský imperialismus byl proti ostatním zemím skromný. Omezoval se na oblast Balkánského poloostrova, kde představovalo od státního převratu z roku 1903 trn v oku malé Srbsko.\nRakousko-Uhersko, sužované vnitřními rozpory, i přes velké zbrojení zatím nebylo militantním státem. Pozdější náčelník generálního štábu Conrad von Hötzendorf zásoboval císaře Františka Josefa I. již několik let před válkou traktáty o nezbytnosti “preventivní války”, tu proti Srbsku, tu zase proti Rusku. Ale císař na tyto výzvy neslyšel. Následník trůnu František Ferdinand d’Este, který Hötzendorfa osobně protlačil do vysokých funkcí, protože si cenil jeho válečných schopností, měl v otázce vyhlašování válek stejný názor jako císař: byl rozhodně proti. A byl proti zřejmě víc, než císař sám, jelikož ho sám zapřísahal, aby Hötzendorfa neposlouchal a žádnou válku nevyhlašoval. Rakousko-Uhersko podle něj potřebovalo především mír a armáda byla pro Františka Ferdinanda silný jednotící prvek, který měl posilovat především říši samu a neměla v této chvíli rozhodně sloužit k napadání jiných zemí.\nVýznamným stmelujícím prvkem v některých zemích byl i habsburský arcidům. Císař František Josef I. byl pro většinu lidí uznávanou autoritou a hlavou státu. Až na několik výjimek byl při jeho návštěvách v různých městech a místech vždy uctivě vítán početným obecenstvem.\n\nNásledník trůnu František Ferdinand d’Este měl za své hlavní sídlo české Konopiště a přes svou problematickou povahu zde byl váženou osobností.\nZde byl rozdíl proti Uhrám. František Ferdinand byl zarytým odpůrcem jakéhokoli nacionalismu nebo čehokoliv, co za nacionalismus pokládal, zvláště byl ale nepřítelem nacionalismu maďarského. Nepřátelství bylo obousměrné a šlo až tak daleko, že maďarský tisk v době následníkova vážného onemocnění otevřeně uvítal jeho možné úmrtí, ke kterému nakonec v té době nedošlo, z nemoci se vyléčil.\n\nVšude oblíbený byl proti tomu arcivévoda František Karel Josef, pozdější císař Karel I. Jedno z nejčastějších míst jeho pobytu byl český Brandýs nad Labem odkud to měl blízko do sousední Staré Boleslavi, kde sídlil vojenský oddíl, u kterého sloužil. Obě města se přetahovala o jeho přízeň, pojmenovány po něm byly ulice, brandýské gymnázium, jízdárna a lidé ho zde brali za vlastního. Na rozdíl od svého strýce Františka Ferdinanda byl oblíben i v Uhrách.\n\nV posledních letech před první světovou válkou byla tedy situace taková, že každý politický směr si budoucnost své zájmové skupiny představoval docela jinak. V té době se objevila kreslená karikatura, kde se o mapu staré monarchie tahalo několik lidí, reprezentujících různé politické směry a národy, ale každý z nich tahal na jinou stranu, každý chtěl někam jinam...\n\nMezi vlivnými lidmi v Rakousko-Uhersku existovala tzv. válečná strana. Byli to lidé, kteří si přáli válku jako katarzi politického a sociálního vývoje v monarchii. Mezi příznivce válečné strany byli považováni např. předlitavský ministerský předseda Karl von Stürgkh, náčelník generálního štábu Conrad von Hötzendorf, ministr zahraničí Leopold Berchtold a řada dalších. Válka, a to samozřejmě ta vítězná, měla zpacifikovat vnitřní i vnější nepřátele říše, resp. ty, kteří za ně byli považováni, u Všeněmců pak měla otevřít cestu k vysněné obří říši obklopené menšími podřízenými státy. Mnozí lidé tehdy vyznávaly darwinistický pohled na válku, jakožto soupeření mezi národy, mezi národy silnějšími a slabšími, o jejich přežití. O nadvládu silnějších nad slabšími. Vládnoucí oligarchie se též obávala růstu vlivu slovanů a výbojná válka na Balkáně spojená s vnitřním útlakem obyvatelstva se jí přes zjevná rizika zdála jako dobrá cesta k upevnění moci této privilegované skupiny maďarské a německé aristokracie, ale i nacionálně orientovaného kapitálu. Rychlý růst ekonomického a politického vlivu slovanů, a to zejména Čechů totiž vyvolával obavy mezi představiteli německorakouského i říšskoněmeckého průmyslu a bankovnictví. Odpor k autoritářskému způsobu vlády se již šířil celou rakousko-uherskou společností. To, že monarchie v nadcházející válce bude hrát vabank, si tato oligarchie uvědomovala.\n\nVýstřely amatérského atentátníka v Sarajevu 28. června 1914 ukončily život nejen následníka trůnu Františka Ferdinanda d'Este a jeho ženy, ale též ukončily několik desetiletí relativního klidu zbraní v Evropě. Na válku v první chvíli málokdo pomýšlel, evropští politici byli atentátem rozhořčeni, a to i ve Velké Británii a dalších zemích Dohody. Představitelům válečné strany však brzy došlo, že atentát je vhodnou záminkou pro rozpoutání války. Conrad von Hötzendorf, velitel generálního štábu rakousko-uherských vojsk, se nerozpakoval přímo nad rakvemi zavražděných manželů během smutečních obřadů zahajovat jednání o budoucím konfliktu.\n\nBěhem července 1914 císař rozpustil Říšskou radu, zemské sněmy a suspendoval ústavní práva občanů.\nVyužil přitom absolutistického paragrafu 14 jednoho z ústavních zákonů, který umožňoval císaři, resp. císaři odpovědné vládě nadekretovat libovolné zákony v době, kdy nezasedá Říšská rada (při jejím dalším svolání pak měly být tyto zákony Říšskou radou buď potvrzeny, nebo odmítnuty, k novému zasedání Rady ale do konce života Františka Josefa I. nedošlo). Následovalo známé ultimátum předané Srbsku, které bylo viněno ze zosnování atentátu, to bylo odmítnuto a 28. července mu Rakousko-Uhersko vyhlásilo válku, přičemž částečná mobilizace byla zahájena již 25. července. Vše probíhalo při neustálém manipulativním nátlaku říšskoněmecký politických kruhů, jež rakousko-uherské představitele ujišťovaly o plné německé podpoře, jakož i o ruské nepřipravenosti k válce, či o tom, že Velká Británie nebude mít zájem angažovat se v evropské válce. Ve skutečnosti tak hlavní rakousko-uherští protagonisté červencového dramatu, do značné míry aniž by si to uvědomovali, jednali v souladu s německými zájmy, pro které bylo Rakousko-Uhersko jen mostem k mocenské expanzi na Balkán, Malé Asie a Blízkého východu, při které měl být též zneutralizován vliv ostatních evropských mocností, zejména Ruska a Velké Británie. 84letý císař, obklopený kamarilou, která ho poměrně účinně izolovala od vnějších vlivů, byl dotlačen k vyhlášení války Srbsku, ačkoliv si uvědomoval, že pro monarchii se nadcházející válka stane bojem o vlastní přežití.\nConrad von Hötzendorf si jistě nedělal iluze, že by ostatní mocnosti nechalo válečné tažení na Balkáně v klidu, ale bylo vážně předpokládáno, že ruská mobilizace bude zoufale pomalá a ruská armáda byla celkově podceňována. Německo mělo rychle dobýt vítězství nad Francií a hned poté mělo přispěchat na pomoc Rakousko-Uhersku na obranu proti Rusku, které vyrazí na pomoc svému balkánskému chráněnci. Skutečnost byla, jak známo, zcela jiná. Rusko vyhlásilo mobilizaci, načež Rakousko-Uhersko vyhlásilo Rusku válku. Zatímco německá vojska, přes své nesporné vojenské úspěchy nedokázala dostatečně rychle porazit koalici francouzských a britských vojsk, ruská armáda mobilizovala nečekaně rychle a rakousko-uherský útok se brzy změnil v katastrofální defenzivu, která císařskou armádu stála podstatnou část důstojnického sboru.\nPozději se ale vojenské štěstí opět přiklonilo na stranu Centrálních mocností a roku 1916 přišly z této strany první nabídky k uzavření míru. Byl by to vítězný mír, vojenská situace Dohody totiž byla velice špatná. USA se ještě ve válce neangažovaly, západní fronta uvízla v krvavé a nekonečné opotřebovávací zákopové válce, italská vojska nedokázala porazit Rakousko-Uhersko na jihu, ruská vojska byla vytlačena z Haliče a vstup Rumunska do války znamenal spíš než pomoc přítěž. Slabá rumunská armáda nepředstavovala pro císařskou armádu ani rovnocenného soupeře a situaci musela zachraňovat ruská vojska, pro které se tím fronta prodloužila o stovky kilometrů. Srbsko a Černá Hora na jihu byly dobyty společným útokem Bulharska, Rakousko-Uherska a Německa.\nLéta 1914–1916 byla patrně nejtěžším obdobím pro českou politickou reprezentaci i národ samotný. Češi se sami označovali za největší Rakušany, ale od počátku války byli neustále ze strany německých nacionálů obviňováni z vlastizrádných tendencí. Vyhlášení války sice obvykle nepřimělo Čechy k jásotu, jako některé jiné národnosti, ale na druhou stranu mobilizace proběhla bez problémů. I pověstné české dezerce v průběhu bojů na ruské frontě bývaly velkoněmeckou propagandou značně zveličovány, k velkým dezercím docházelo i u jiných národů. Napjatá situace panovala uvnitř státu celého. Byly zakázány stovky novin a časopisů a věznice se plnily politickými vězni. Těžce byly zasaženy právě Čechy, kde se ve vězení ocitla celá řada politických špiček, nezřídka ze zcela vykonstruovaných důvodů, byly vynášeny i rozsudky smrti. Pravděpodobně se dá říct, že léta 1914–1916 definitivně zlomila důvěru české veřejnosti v habsburský stát. Podobně byla postižena jihoslovanská území.\n\nPoláci se dostali do podivné situace, kdy spolu válčily všechny tři mocnosti, které si kdysi rozparcelovaly jejich stát. Tisíce ruských Poláků však přešly na stranu Rakušanů a vytvářely zde svoje jednotky. Doufali, že se podstatná část bývalého Polska ocitne na rakouském území, kde z předválečných zkušeností předpokládali dobré životní podmínky i občanské svobody. Tato náklonnost byla ale dána spíš tehdejší politickou a vojenskou realitou. Tehdy ještě patrně nikdo neočekával, že válku prohrají všechny tři záborové státy. Své jednotky měly na obou stranách konfliktu i jiné národy. Ukrajinské jednotky zorganizované na dobytých ruských územích stály proti Ukrajincům bojujícím za carskou armádu.\nZáleželo na tom, kdo se od koho cítil utlačovaný, a co se týče národnostního a sociálního útlaku, tam mělo carské Rusko dalece nejhorší pověst. Češi se Slováky měli také své legie na ruské, francouzské i italské frontě složené z přeběhlíků, kteří se rozhodli vojensky podpořit politiky, kteří se snažili o uznání samostatného Československa. V té době se totiž aktivovaly různé zahraniční akce emigrantů či přeběhlíků z řad různých národů monarchie. Kromě vojenských legií existovaly též zahraniční skupiny snažící se podpořit své záležitosti diplomatickou prací či zpravodajskou činností.\n\n21. listopadu 1916 zemřel císař František Josef I. a po něm na trůn usedl všeobecně oblíbený Karel I. Přišel v hrozné době, přesto dokázal poněkud pootočit kurz rakousko-uherské politiky. Měl to však těžké, protože provázanost s militantním Německem byla v té době již velice těsná. Rakousko-uherská vojska byla díky mezistátním smlouvám podřízena německým, těsné vztahy byly i v hospodářství. Karel I. brzy začal promýšlet separátní mír mezi Rakousko-Uherskem a Dohodou, což bylo velice riskantní už pro promísenost rakousko-uherských jednotek s německými. Jednání nakonec byla nejen neúspěšná pro neústupnost jednajících zemí, ale nakonec byla i vyzrazena.\n\nPoté, co se o tajných separátních jednáních, ve kterých byl ze strany Rakouska-Uherska nabízen krom jiného i souhlas s předáním Alsaska-Lotrinska z německých do francouzských rukou, vyvolalo to obvinění ze zrady spojenců ze strany německého politického i vojenského vedení. Ministr zahraničí Ottokar Czernin jednání vyzradil v sebevědomém prohlášení před vídeňskou městskou radou. Z Czerninova vyjádření vyplývalo, jako by to byla Francie, kdo přišel s mírovou nabídkou. Karel svojí roli v těchto jednáních veřejně popřel, načež francouzský ministerský předseda Clemenceau zveřejnil Karlovy dopisy, tajně přeposílané do Francie. Czernin byl odvolán, císař Karel pod tlakem napsal císaři Vilémovi II., že odpověď na francouzská \"podlá obvinění\" dají děla rakousko-uherské armády na západní frontě. Poté Karel I. podepsal mezistátní smlouvu mezi Rakouskem-Uherskem a Německem, která ještě více hospodářsky, politicky i vojensky obě monarchie připoutala k sobě, přičemž to bylo Německo, kdo měl v tomto spojenectví hlavní slovo. To bylo 12. května 1918. Tento nesebevědomý postup císaře Karla I. naplno odhalil slabé postavení habsburské říše, která již de facto byla jen německým vazalem. Tato tzv. Sixtova aféra též odhalila slabé vnitropolitické postavení císaře a postupující vnitřní rozklad soustátí, kdy už válka ať vítězná či prohraná, nutně spěla ke konci této tradiční říše. Dohodové mocnosti doposavad počítaly s poválečnou existencí Rakouska-Uherska, byť v reformované podobě. Avšak tyto nové události vedly k tomu, že od konce května 1918 dohodové státy urychleně změnily kurz a již jasně požadovaly rozdělení monarchie na \"národní státy,\" a to s ohledem na neúspěch poslední velké ofenzívy na západní frontě.\n\nHospodářská a především potravinová situace v monarchii stejně jako v Německu se mezitím dostávala do kritického bodu. Absolutní nedostatek potravin, životních potřeb i vojenská bezvýchodnost v druhé polovině roku 1918 podrývala morálku vojska a loajalitu obyvatelstva. Množily se vojenské vzpoury i hladové stávky dělnictva.\n\nZostřovaly se vztahy mezi oběma polovinami monarchie - Předlitavskem a Zalitavskem, ve které hrál velkou roli státní dualismus. Uherská vláda odmítala dotovat potravinami Předlitavsko, kde se jich nedostávalo. Úrodná oblast Haliče, jež patřila k Předlitavsku, byla těžce poškozena válkou, a tak celá polovina monarchie hladověla, zatímco v Uhrách byla situace relativně dobrá. Předlitavsko též fungovalo až do dubna 1917 bez parlamentu, zatímco v Uhrách parlament fungoval po celou válku nepřerušeně. Se smrtí ministerského předsedy Stürgkha a starého císaře na konci roku 1916 odpadly první dvě překážky k obnovení činnosti parlamentu. Ministerský předseda totiž považoval předlitavský parlament v časech války jen za zdroj potíží a císař mu v tom neoponoval. Zprávy o Únorové revoluci v Rusku s následným pádem carského režimu, vyvolaly velkou vlnu spontánních demonstrací a stávek. To nakonec přimělo vládu a nového císaře k obnovení činnosti předlitavského parlamentu - Říšské rady.\n\nStáty Dohody s rozpadem Rakousko-Uherska prakticky až do konce války nepočítaly. Zpočátku s ním nepočítal ani jeden z hlavních organizátorů rozpadu - Tomáš Garrigue Masaryk. Až po vstupu USA do války roku 1917 se začalo vážně vyjednávat o možnosti rozpadu monarchie na jednotlivé „národní“ státy. Vstup USA do války zahájil nástup této velmoci do světové zahraniční politiky, do té doby, ač byly Spojené státy již mnoho let největší ekonomikou světa, přesto v zahraniční politice zůstávaly nevýznamným trpaslíkem. Příchod vojenských sil Spojených států na západní frontu Světové války pasoval amerického prezidenta Wilsona do role jednoho z konečných rozhodců tohoto konfliktu.\n\nZatímco Masaryk na mezinárodní scéně zahajoval jednání o budoucím uspořádání ve střední Evropě, na domácí, rakousko-uherské scéně docházelo v souvislosti s obnovením činnosti Říšské rady na jaře 1917 k významnému oživení. Rozpory, jež byly zadržovány umrtvení politického života v červenci 1914, explodovaly na půdě Říšské rady jako časovaná bomba.\n\nRevoluce v Rusku na jaře a na podzim 1917 odstartovaly požadavky bojujících národů na okamžité ukončení války. Šířily se hesla o právu národů na sebeurčení, zatím s ne příliš konkrétním obsahem. Mnoho osobností opravdu ještě s rozpadem monarchie nepočítalo. V Májové deklaraci jihoslovanských národů z 30. května 1917, jež byla přednesena ve vídeňské Říšské radě požadovaly zástupci těchto národů sjednocení svých historických zemí v jeden autonomní útvar, ale stále v rámci staré monarchie. Počítali zde s jednotným, jihoslovanským národem.\n\nPožadavky za zatím blíže nespecifikované národní sebeurčení přicházely dál. V reakci na podmínky vyjednávání brest-litevského míru, který byl dojednáván bez zástupců národů monarchie, byla českými poslanci 6. ledna 1918 vydána Tříkrálová deklarace, ve které se mluvilo též o národnostním útlaku Slováků (zde psáno “slovenské větve národa našeho”) ze strany uherských úřadů, poslanci si zde stěžovali na skutečnost, že zemské sněmy v Předlitavsku stále nebyly obnoveny a vyjadřovaly zde rozhořčení nad jednáním Centrálních mocností, které ve zmíněném Brestlitevském míru nebraly žádný ohled na národní zájmy obyvatel dotčených území. Čeští politici se totiž obávali takového míru, ve kterém by národní zájmy slovanských národů nebyly uspokojeny. Strach z toho, že hranice a uspořádání monarchie po válce zůstanou v dosavadní podobě u mnohých převažoval nad touhou po míru. Mnozí politici, Masaryka nevyjímaje, se skutečně obávali, aby válka neskončila dřív než se podaří monarchii rozbít.\n\nV prohlášení britského ministerského předsedy Davida Lloyda George z 5. ledna 1918, ani ve známých 14 bodech amerického prezidenta Woodrowa Wilsona z 8. ledna téhož roku žádné požadavky na vznik nových států ve střední Evropě nenajdeme. Novým státem mělo být jen samostatné Polsko, ale jeho případné hranice nebyly nijak specifikovány.\n\n8. - 10. dubna 1918 se v Římě konal Kongres potlačených národů Rakousko-Uherska, na kterém se sešli zástupci československého, italského, rumunského, polského a jihoslovanského exilu, a zde se již požadovala plná politická i hospodářská samostatnost těchto národů. (U některých z nich samostatné státy za hranicemi monarchie již existovaly, i když během války byly některé z nich okupovány.) Další podobný kongres se konal v květnu v Praze, kde se sešli zástupci národů žijících uvnitř Rakousko-Uherska. Rakouská policejní moc proti kongresu nezasahovala, teprve třetího dne náhle začala s odvetnými opatřeními. Bylo zastaveno vydávání Národních listů, další schůze a shromáždění byla zakázána a účastníkům bylo vyhrožováno tvrdými represemi, pokud se pokusí podobnou akci opakovat.\n\nBěhem roku 1918 se vnitřní krize monarchie projevovala i v armádě. Od počátku roku docházelo ke vzpourám mezi mužstvem, jež byly později mnohdy vykládány jako vzpoury národně uvědomělých vojáků. Vojáci však v té době měli jiné starosti, a sice starosti o holý život a životy svých rodin. Armáda trpěla kromě lidských ztrát hladem, fyzickým vyčerpáním a nedostatkem materiálů podobně jako civilní obyvatelstvo. Mezi civilisty docházelo k protestům a stávkám. Nebylo divu, pracovní doba byla od počátku války prodloužena, byl zaveden přídělový systém na potraviny a některé spotřební zboží, příděly však existovaly spíš na přídělových lístcích než ve skutečnosti. Po uzavření brestlitevského míru se do císařské armády vrátilo množství rakousko-uherských zajatců, které zadržovala bývalá carská armáda. Císařská armáda se je snažila s pomocí nevybíravého drilu vrátit zpět do svých řad. Jejich zoufalá situace vedla k propuknut mj. tzv. Rumburské vzpoury v květnu 1918.\n\nV první polovině roku 1918 se vojenská situace Centrálních mocností nejevila zcela špatně. Množství vojsk odeslaných na západní frontu Spojenými státy sotva pokrývalo početní ztráty francouzských a britských vojsk za uplynulé roky, východní fronta zmizela a i v zemích Dohody sílilo pacifistické hnutí a odpor k válčení i státní politice. Italská armáda byla po podzimní bitvě u Caporetta prakticky vyřazena z boje. Německá armáda byla ještě schopna vést drtivou Ludendorffovu ofenzívu, která měla válku konečně rozhodnout - a bylo by na čase, Centrální mocnosti totiž tlačil čas: velitelům začínalo být jasné, že příchod větších amerických posil by pro smrtelně unavenou německou armádu znamenal těžko překonatelnou překážku, a s Německem koalice Centrálních mocností stála a padala.\n\nA právě v době, kdy byla vyzrazena tajná jednání Karla I. o separátním míru mezi Rakousko-Uherskem a Dohodou, byla zastavena jarní Ludendorffova ofenzíva a pohyb vojsk na západní frontě se postupně obrátil. Postup vojsk Dohody demoralizoval německou armádu a ta se dostala na pokraj zhroucení. Po vyzrazení Karlových jednáních se jasně ukázala závislost Rakousko-Uherska na Německu. Díky mezistátním smlouvám, jež byly uzavřeny ještě se starým císařem, byla rakousko-uherská armáda podřízena německé a promíchanost jednotek obou zemí na bojištích ani neumožňovala samostatný postup monarchie. Během léta se ukázalo, že už není žádná naděje na vítězství, o pozdějším osudu monarchie se teprve jednalo.\n\n30. května 1918 byla v Pittsburghu podepsána dohoda českého a slovenského exilu o společném postupu ve věci vytvoření samostatného československého státu. V srpnu 1918 byly na území jihoslovanských zemí monarchie zakládány národní rady s cílem připravit podmínky pro poválečné vytvoření plně autonomního jihoslovanského státu. Polský emigrantský národní výbor existoval již od podzimu 1917.\nV květnu 1918 došlo k dohodě císařů Karla I. a Viléma II. o užší vojenské a hospodářské spolupráci mezi Rakousko-Uherskem a Německým císařstvím. Tento demonstrativní krok absolutního vojenského i hospodářské připoutání Rakousko-Uherska k Německu vedl k tomu, že zahraniční politika států Dohody v čele s USA definitivně “zlomila hůl” nad starou monarchií a její územní integritou.\nV tom však hrálo velkou roli i Masarykovo intenzívní lobbování ve věci osamostatnění Československa a jihoslovanských států.\n\n14. září Rakousko-Uhersko bez vědomí Německa oficiální cestou požádalo dohodové státy o příměří, ze všech stran bylo příměří rázně odmítnuto.\nV polovině září došlo k prolomení soluňské fronty a 29. září kapitulovalo spojenecké Bulharsko, vojenské postavení Centrálních mocností na Balkáně se tím zcela zhroutilo. Na přelomu září a října došlo v Německu ke změně státního režimu, kdy se Německo stalo parlamentním státem s prozatímní vládou, která 3. října, společně s rakousko-uherským ministerstvem zahraničí odeslala americkému prezidentovi žádost o uzavření míru.\n\n11. října 1918 vydalo vrchní velitelství armád rozkaz o vyklizení území Srbska.\n\nOd 13. října 1918 bylo připravováno vydání tzv. Washingtonské deklarace, ve které byla vyhlášena Československá republika s prozatímní exilovou vládou.\n\nNa 14. října 1918 byla naplánována generální stávka v Čechách proti vyvážení potravin ze země a při této příležitosti měla být vyhlášena republika. Akce však byla předčasně vyzrazena, proto se konala pouze stávka a k oficiálnímu vyhlášení republiky nedošlo. Jakýmsi omylem však byla republika vyhlášena v Písku, kde lidé začali realizovat státní převrat se vším všudy: strháváním symbolů státu, vyvěšováním červenobílých národních vlajek, vojáci odmítli poslušnost svým velitelům. Během dne se ukázalo, že vyhlášení převratu bylo předčasné a vojáci se vrátili do kasáren. Přijela jednotka uherských vojáků, kteří místo zajistili a vyšetřovací komise velice liknavě případ řešila.\n\nPod dojmem hrozícího rozpadu soustátí vydal Karel I. 16. října 1918 Národní manifest o federalizaci Předlitavska, čímž se pokusil obnovit důvěru obyvatelstva možností rozšířit národní suverenitu. To však bylo vnímáno jako nedostatečné, navíc se opatření nevztahovalo na Zalitavsko, kde fungoval jiný ústavní režim a pozice císaře zde byla slabší. V manifestu císař vyzýval národy k vytváření národních rad, jakožto zárodků budoucích zákonodárných orgánů jednotlivých spolkových zemí. Manifest tak spíš přispěl k rychlejšímu rozpadu státu, národní rady byly skutečně okamžitě ustanovovány. Vznikaly též národní rady německé, které se také dožadovaly práva na sebeurčení svého národa. Vznikla tak národní rada Německého Rakouska, která později vyhlásila Rakouskou republiku.\n\n23. října 1918 byla na italské frontě zahájena mohutná ofenzíva spojených italských, [francouzských a britských vojsk, které demoralizovaná a zcela vyčerpaná rakouská armáda nedokázala vzdorovat a během několika dní zde přišla o více než 300 tisíc vojáků. Právě zde bylo Rakousko-Uhersko vojensky poraženo.\n\n25. října byla sestavena Uherská národní rada pod předsednictvím hraběte Károlyiho po odstoupení třetí vlády Sándora Wekerleho. Karoliy aspiroval na funkci uherského ministerského předsedy s programem demokratické reformy Uher, jejich osamostatnění od svazku s [Vídní a usmíření s nemaďarskými národy bez narušení územní celistvosti země. Císař však jeho ambice neuznával a jmenoval za ministerského předsedu Jánose Hadika. Revoluční nálada maďarského obyvatelstva tím dále eskalovala.\n\n26. října císař Karel I. vypověděl spojenectví s Německem a 27. října Rakousko-Uhersko nótou ministra zahraničí Andrássyho přijalo podmínky prezidenta Wilsona pro jednání o příměří. Zveřejnění nóty 28. října bylo v Čechách mylně vnímáno jako vojenská kapitulace a v chaotické situaci byla v Praze vyhlášena republika. Vojenské jednotky z Uher, které se právě nacházely v Praze sice o vojenském potlačení revoluce uvažovaly, ale nakonec se žádný vojenský zásah nekonal.\n\n26. října byla též ve Spojených státech podepsána Filadelfská dohoda mezi T. G. Masarykem a předsedou Americké národní rady Uhro-Rusínů Grigorijem Žatkovičem o připojení území budoucí Podkarpatské Rusi k Československu.\n\n27. října byla v Haliči sestavena polská Likvidační komise, která na území země okamžitě začala s odzbrojováním Rakouských jednotek. 31. října německý generál-gubernátor ve Varšavě v německé okupační zóně předal vojenské velení do polských rukou. Polský stát se začal obnovovat na území překříženým hranicemi bývalých záborových mocností.\n\n29. října 1918 Chorvatský sněm v Záhřebu rozhodl o přerušení veškerých státoprávních pojítek s Uherským královstvím a Rakouským císařstvím a prohlásil Chorvatsko, Slavonii a Dalmácii za zcela samostatný stát, a pak rozhodl, že sjednocený chorvatský stát vstupuje do nového Státu Slovinců, Chorvatů a Srbů (SHS) bez ohledu na teritoriální hranice Rakousko-Uherska. Pravomoci Chorvatského sněmu byly přeneseny na chorvatskou Národní radu, která 31. října prohlásila, že Stát SHS je připraven vstoupit do jednoho státu se Srbskem a Černou Horou. Nové politické útvary na rakousko-uherském území obývaném jihoslovanskými národy zatím státy Dohody neuznaly, jelikož reprezentace národních hnutí zde nebyla jednotná a čekalo se na pozdější vyjasnění. Srbská vojska zatím po zhroucení soluňské fronty po kapitulaci Bulharska postupovala přes slabě se bránící převážně německé jednotky a 1. listopadu vstoupila do Bělehradu.\n30. října Slovenská národní rada vyhlašuje Martinskou deklaraci, kterou se zatím geograficky jen nepřesně určená oblast budoucího Slovenska přihlašuje k Československé republice.\n\n31. října Astrová revoluce v Budapešti vynesla do čela Uher hraběte Karolyiho, který se stal premiérem. Revoluce nemohla být potlačena, protože vojenské a policejní jednotky se přidaly na revoluční stranu. Nová uherská vláda vypověděla smlouvy o rakousko-uherském vyrovnání, čímž se Uhry osamostatnily od Rakouska.\n\nZatímco uvnitř monarchie vzplály revoluce a vzpoury, na frontách se stále válčilo a umíralo. Koalice italských, francouzských a britských vojsk pokračovala ve zdrcující, krvavé a snad i docela zbytečné ofenzivě v rámci poslední bitvy na Piavě. Vojenská kapitulace zde byla podepsána až 3. listopadu, tedy v době, kdy už Rakousko-Uhersko prakticky neexistovalo. Mír vstoupil v platnost 4. listopadu 1918. První světová válka pro země bývalého Rakousko-Uherska skončila.\n\nRevoluční události vzplály i v samotné Vídni. Na přelomu října a listopadu 1918 bylo v okolí hlavního města velmi nebezpečno a vládla zde naprostá anarchie, ve které se i členové vlády báli o své životy. Kromě císařem jmenované vlády profesora Lammasche si tuto funkci nárokovala též Státní rada. Rakouský císař však stále sídlil v Schönbrunnu a odmítal přes nátlak revolučního prozatímního Národního shromáždění Německého Rakouska abdikovat. Byl navrhován plebiscit, ve kterém by obyvatelstvo rozhodlo o tom, jestli má být Rakousko monarchie nebo republika. Císař ale plebiscit odmítal s tím, že královská koruna je pro něj odpovědnost svěřená od Boha a žádný plebiscit to nemůže potvrdit ani vyvrátit.\n\n9. listopadu svrhla revoluce císařství v sousedním Německu a císař Vilém II. uprchl do emigrace. Rakouská sociální demokracie při té příležitosti opět požadovala vyhlášení republiky. Císař nakonec 11. listopadu podepsal kompromisní dokument, ve kterém rezignoval na řízení státních záležitostí. Abdikace to ale nebyla. 12. listopadu byla vyhlášena republika Německé Rakousko se zatím blíže nespecifikovanými hranicemi.\n16. listopadu 1918 byla vyhlášena nezávislá Maďarská republika s prezidentem Mihály Károlyim.\n\n20. listopadu zástupci Sedmihradských Rumunů vyhlásili odtržení od Uher a 1. prosince se připojili k Rumunskému království. V prosinci 1918 byl též zorganizován plebiscit mezi karpatskoruskými emigranty v USA, kde se drtivou většinou rozhodlo o připojení Podkarpatské Rusi k Československu.\n\nVe všeobecně bouřlivé atmosféře vznikalo v krátké době na území bývalé monarchie množství různých státních útvarů či samosprávných celků. V prosinci 1918 tak vznikla na území Haliče Lemko-rusínská republika, během roku 1919 pak na území bývalých Uher Slovenská republika rad nebo Huculská republika. V německých oblastech českých zemí vznikly provincie Německé Čechy nebo již 30. října vyhlášená provincie Sudetenland. Oblasti jižních Čech a Moravy byly na papíře připojovány k příslušným rakouským spolkovým zemím, s nimiž sousedily. Oblasti sousedící s Německem měly být připojeny k němu, jakož i byly vyvíjeny snahy o spojení Rakouska a Německa. Ačkoliv jsou tyto aktivity v české historiografii mnohde dramatizovány jako skutečně vážné a velezrádné ohrožení vznikající republiky, realita přímo v dotčených regionech byla odlišná. Šlo totiž především o aktivity některých politiků a státních úředníků, které se neopíraly o podporu širší veřejnosti ani podnikatelských kruhů. Podnikatelé neměli většinou zájem o spojení těchto oblastí s Německem, jelikož se obávali tvrdé konkurence vyspělejších německých podniků, navíc oblasti byly s německým vnitrozemím velmi špatně dopravně propojeny.\nPolitičtí aktivisté, kteří stáli za vznikem těchto vzdorovitých provincií, mnohdy počítali s vojenskou podporou jak ze sousedního Německa, tak i s náborem navrátilců z bojišť Světové války. Pro německou diplomacii stejně jako pro vojenské navrátilce měl ale v tuto dobu už větší hodnotu mír a téměř nikdo neměl zájem hrnout se do nových válečných dobrodružství.\n\nV této době též docházelo k dalším vojenským střetnutím nástupnických států. Část italských vojsk nerespektovala podmínky příměří podepsaného 3. listopadu 1918 v Padově a postupovala hluboko na území jihoslovanských států. Krátce spolu válčilo Československo a Polsko, vleklá krvavá válka se vedla mezi Československými vojsky a maďarskou Rudou armádou, Rumunská vojska krátce okupovala Budapešť.\n\nPomyslnou tečkou za existencí monarchie byly Saintgermainská smlouva z 10. září 1919 a Trianonská smlouva ze 4. června 1920, které s konečnou platností stanovily hranice nových států.\n\nNa začátku ledna 1919 se rozjel Karl Renner do rodinného sídla v Eckartsau, aby Karla I. pobídl k odjezdu. Vzhledem k tomu, že Renner nedodržel císařskou ceremonii a svoji návštěvu neohlásil, Karel a Zita ho nepřijali. Na konci února 1919, po intervencích bratrů Zity - Sixta a Xaviera von Bourbon-Parma - a anglického krále Jiřího V., byl vyslán do Eckartsau britský důstojník Edward Lisle Strutt, aby císařskou rodinu ochránil před osudem, který postihl ruskou carskou rodiny.\n\nKřesťanští demokraté společně se sociálními demokraty usilovali o vyhoštění císaře ze země: \"Karel měl možnost formálně abdikovat a zůstat s rodinou jako obyčejný rakouský občan v zemi. Nebo neabdikovat a v tom případě vycestovat. A konečně třetí možnost, zapudit tyto dva návrhy a být uvězněn.\" Struttovi, který byl o těchto možnostech vládou informován, se podařilo Karla k odjezdu přemluvit. Karel hodlal vycestovat pod jedinou podmínkou: \"Slibte mi, že vycestuji jako císař a ne jako nějaký zloděj v noci.\" Večer 23. března 1919 nastoupil ve své uniformě císař Karel I., jeho žena, děti a jeho matka v blízkém Kopfstetten se všemi poctami do vlaku.\n\nCísař se svého titulu nevzdal a neabdikoval. V jeho myšlení to byl nárok zcela legitimní, který navazoval na staleté tradice habsburského domu. Vzdát se trůnu byla věc pro něho morálně nemyslitelná. Z toho důvodu se nemohl vrátit do Rakouska, kde byl přijat tzv. protihabsburský zákon, který umožňoval členy rodu, kteří se nevzdali nároku rodu na trůn, vyhostit ze země a jejich osobní majetek propadl státu.\nV Československu byla pro Habsburky situace ještě horší. Československé úřady se nezdráhaly zabavit majetek sirotků po Františkovi Ferdinandovi d’Este a Žofii Chotkové-Hohenbergové, ačkoliv tyto děti ani nebyly příslušníky habsburského rodu a neměly naději na následnictví - byly totiž rodem Hohenbergové, nikoliv Habsburkové. Děti byly vyhoštěny ze země.\n\nCísař Karel I. se ještě dvakrát pokusil převzít trůn v Maďarsku, ale ani jeden z pokusů nevyšel. Maďarsko po několika státních převratech skončilo jako monarchie bez krále - toho prozatímně zastupoval regent admirál Horthy. Karel I. zde měl poměrně vysokou podporu mezi obyvatelstvem i elitami, jelikož ani jeden z režimů, které se v krátkém období let 1918–1921 v Maďarsku vystřídaly, neoplýval smyslem pro občanská a lidská práva. I státní zřízení umožňovalo, že by se králem mohl stát. Ani druhý, velice nadějný pokus, nevyšel. A to i kvůli zradě ze strany některých jeho domnělých příznivců.\n\nKarel I. musel znovu ze země odejít a byl internován v horách ostrova Madeira, kde panovalo pro jeho chatrné zdraví velice nevhodné klima. Při mírových jednáních vítězné mocnosti nařídily nástupnickým státům, aby internovanému císaři poskytly přesně určený roční finanční obnos, jelikož byl zcela zbaven majetku. Žádný finanční příspěvek však nedorazil a při jeho vážném onemocnění nezbývaly prostředky ani pro nejnutnější lékařskou péči. Císař Karel I. zemřel v dubnu 1922 na následky nachlazení. V zemích, kam se snažil přinést mír ve válce, kterou nevyhlásil a se kterou nesouhlasil, zůstal zcela zapomenut, paradoxně považován za úhlavního nepřítele.\n\nV některých nástupnických státech byla stará monarchie po první světové válce nezřídka přímo démonizována jako vězení národů a nesvobodný stát, kde dva národy zcela ovládaly národy ostatní. Na začátku 20. let patrně málokdo čekal, jaký osud je nástupnickým státům přichystán. V tomto smyslu se vyjádřil švýcarský historik Robert Ingrim: “Rakousko utlačovalo své národy tím, že jim všemožně překáželo, aby se navzájem utlačovaly.”\n\n\n"}
{"id": "761757", "url": "https://cs.wikipedia.org/wiki?curid=761757", "title": "Cesta do nemožna", "text": "Cesta do nemožna\n\nCesta do nemožna (ve francouzském originále Voyage à travers l'impossible) je němý film z roku 1904 (vyrobeno ve Star Film, Francie), režírovaný průkopníkem filmu Georgesem Mélièsem. Délka filmu je cca 24 minut (pětinásobek průměrné délky filmu v té době), a byl pravděpodobně inspirovaný jeho předešlým úspěšným filmem \"Cesta na Měsíc\" (\"Le Voyage dans la Lune\"). Je volně založen na hře od Julese Verna. Jako většina Mélièsových filmů té doby využíval vyprávění, modely a trikové fotografie.\n\nGeografická společnost navrhne cestu okolo světa. Je vyrobeno hodně vozidel pro tuto cestu včetně ponorky, automobilu a velkého vagónu plného ledu. Vozidla jsou naložena na vlak a poslána do Švýcarských Alp, kde cestovatelé začnou svojí výpravu. Nejprve nasednou do automobilu pojmenovaného „Nemožná přeprava“ a cestují přes hory, kde nabourají a skončí v nemocnici. Po zotavení nasednou na vlak i se svými vozidly a cestují na vrchol hor. Dostávají se výš a výš, pomocí balónů připojených k vlaku, až vystoupají do vesmíru a jsou spolknuti Sluncem. Cestovatelé ztroskotají na Slunci a jsou šťastni, že žijí, ale je jim velmi teplo. Všichni kromě jednoho nasednou do kostky ledu a okamžitě zmrznou. Zbývající cestovatel založí oheň, aby roztopil led a mohl přesunout ostatní do ponorky. Ponorka vystartuje ze Slunce a spadne do oceánu. Přetlak způsobí že ponorka exploduje, vymrští cestovatele do vzduchu a ti pak spadnou na zem. Všichni se radují, že to cestovatelé přežili.\nPřed tímto filmem byla většina filmů krátká a zaměřovaly se na stimulaci vizuálního vjemu, jakožto rys moderního hnutí. Postupně se film stal médiem pro vyprávění příběhů. Meliesova \"Cesta do nemožna\" (1904) je zářným příkladem tohoto trendu. Vypráví příběh cestovatelů, jenž jedou na výpravu, která je zavede na Slunce a dokonce pod oceán. Délkou okolo dvaceti minut (mnohem déle než ostatní filmy té doby) je vizuální vjem stimulován, protože bez zvukového stimulu se divák musí soustředit na obraz, aby dokázal sledovat rozvíjející se dějovou linii. Symbolicky velmi důležitým prvkem filmu je vlak; ten se v té době považoval za vynález, který vás může dopravit doslova kamkoliv. Fakt, že tento film používá vlak k zobrazení dobrodružství, je symbolem k rozšiřujícím se možnostem v té době.\n\n"}
{"id": "761762", "url": "https://cs.wikipedia.org/wiki?curid=761762", "title": "Jindřich Šmída", "text": "Jindřich Šmída\n\nJindřich Šmída (14. července 1907 – 13. srpna 1974) byl český a československý politik Komunistické strany Československa a poúnorový poslanec Národního shromáždění ČSR. Působil i jako pedagog, novinář, diplomat a státní úředník.\nV roce 1946 se uvádí jako profesor, správce reálného gymnázia a předseda okresního národního výboru v Pelhřimově. Funkci předsedy ONV zastával i roku 1948. V roce 1947 se stal ředitelem gymnázia v Pelhřimově. Když po únoru 1948 tři studenti ústavu emigrovali a čtvrtý byl zadržen při pokusu o přechod hranice, označil jejich čin za vlastizrádný a navrhl jejich vyloučení ze všech škol v republice.\n\nVe volbách roku 1948 byl zvolen do Národního shromáždění za KSČ ve volebním kraji Tábor. V parlamentu zasedal do konce funkčního období, tedy do voleb roku 1954.\n\nŘídil i gymnázium na Kladně. Zastával post náměstka ministra školství a později náměstka ministra chemického průmyslu. Sloužil i jako diplomat. Byl vyslancem Československa v Íránu a šéfredaktorem časopisů \"Rodina a škola\" a \"Učitelské noviny\".\n\n"}
{"id": "761763", "url": "https://cs.wikipedia.org/wiki?curid=761763", "title": "Johana Anglická (1335–1348)", "text": "Johana Anglická (1335–1348)\n\nJohana Anglická ( \"Joan of England\"; 1335 – 2. září 1348 Loremo) byla anglická princezna. Při cestě do Kastilie zemřela na mor.\n\nByla jednou z dcer anglického krále Eduarda III. a Filipy, dcery henegavského hraběte Viléma. V dětství sdílela společný dvůr s bratrem Eduardem a sestrou Isabelou. Roku 1345 bylo dojednáno její zasnoubení s kastilským infantem Petrem, stala se náhradnicí za sestru Isabelu. Na počátku srpna 1348 se s početnou družinou a skvělou výbavou vydala za svým snoubencem. 2. září při plánované cestovní pauze u Bordeaux podlehla morové nákaze. Byla pohřbena na blíže neurčeném místě. V úvahu připadá Loreno, Bordeaux či katedrála v Bayonne. Je zpodobněna na jižní straně otcova náhrobku ve Westminsterském opatství.\n"}
{"id": "761768", "url": "https://cs.wikipedia.org/wiki?curid=761768", "title": "Ha-Šem", "text": "Ha-Šem\n\nHa-Šem, ( , doslova \"„to Jméno“\") je jeden z výrazů, kterými Židé nahrazují Boží jméno. To je v hebrejském textu Bible zapisováno pomocí písmen JHVH (jod-he-vav-he, יהוה) a nevyslovuje se. Zvyk nevyslovovat Boží osobní jméno je velmi starý a sahá až do období druhého Chrámu, jenž stál v Jeruzalémě a byl zbořen Římany v roce 70 n. l. V některých z tzv. kumránských svitků (kniha Izajáš), v nichž se Boží osobní jméno objevuje, jsou nad jménem „jod-he-vav-he“ nadepsána hebrejská písmena אדוני. Toto nadepsání sloužilo pro toho, kdo četl, jako informace, že místo Božího jména má vyslovit slovo Adonaj . Zvláštní na tomto zápisu slova Adonaj je, že je psáno s písmenem \"vav\" uprostřed, zřejmě jako pokus o naznačení samohlásky \"o\" ve výrazu Adonaj, které se jinak zapisuje bez \"vav\" (אדני). \n"}
{"id": "761770", "url": "https://cs.wikipedia.org/wiki?curid=761770", "title": "Inkorporace", "text": "Inkorporace\n\nInkorporace v obecném smyslu znamená včlenění něčeho do něčeho jiného.\n\nSpecifické významy:\n"}
{"id": "761772", "url": "https://cs.wikipedia.org/wiki?curid=761772", "title": "Opava (zámek)", "text": "Opava (zámek)\n\nZámek Opava stával ve městě Opava v severovýchodním nároží opevnění, nedaleko současného Slezského zemského muzea.\n\nKolem roku 1400 založil v Opavě kníže Přemysl I. hrad. Ten ovšem už krátce po roce 1456 ztratil sídelní funkci a byl obýván pouze úředníky. V letech 1607-1634 prošel přestavbou na renesanční zámek. Během přestavby došlo k zesílení opevnění a bylo zbořeno předzámčí. Zámek měl podobu čtyřkřídlé patrové stavby s nízkou atikou, přístup vedl ze západu a severní křídlo mělo dva trakty. K dalšímu zesílení opevnění došlo v roce 1683. V letech 1712-1713 vypracoval architekt Johann Lukas von Hildebrandt pro knížete Antonína Floriána z Liechtensteina návrh barokní přestavby, která se ovšem neuskutečnila. Došlo pouze k drobným úpravám v roce 1725. Ve 2. polovině 18. století proběhlo snesení atiky a v 1. polovině 19. století došlo na místě opevnění k vytvořené květinové a okrasné zahrady. Po roce 1850 zde sídlili úředníci. V roce 1890 došlo státem a městem k vykoupení zámku od Liechtensteinů. Roku 1892 pak došlo k jeho zboření. Ze zámeckého areálu se do dnešních dnů zachoval pouze Müllerův dům z roku 1723, který sloužil jako dům správce a nachází se na západ od muzea. V roce 2016 našli archeologové při rekonstrukci Müllerova domu části zdi původního opavské hradu, který zámku předcházel..\n\n\n"}
{"id": "761773", "url": "https://cs.wikipedia.org/wiki?curid=761773", "title": "Miroslav Šmok", "text": "Miroslav Šmok\n\nMiroslav Šmok (28. srpna 1911 Nekoř – 2002) byl český a československý politik Komunistické strany Československa, poúnorový poslanec Národního shromáždění ČSR a ministr hutního průmyslu.\nNarodil se v rodině kováře a živnostníka. Absolvoval obecnou školu v Nekoři a od roku 1922 studoval v Praze reálku a vyšší průmyslovou školu. Maturoval v roce 1930. Už za studií se politicky angažoval, zpočátku v Československé sociálně demokratické straně dělnické, později v KSČ. Po maturitě měl převzít živnost po otci, kvůli neshodám ohledně vedení firmy odešel zpět do Prahy na techniku studovat inženýrství. V roce 1934 ale otec musel kvůli finanční tísni prodat rodinnou firmu a Miroslav Šmok se tak musel živit sám. Od roku 1936 nastoupil na místo asistenta na pražské technice v ústavu teoretické a experimentální elektrotechniky. Krátce působil jako technik v ČKD Vysočany a pak nastoupil do továrny J. Sousedíka ve Vsetíně. Byl zde vedoucím zkušebny a provozu a po válce i ředitelem. Za druhé světové války byl aktivní v odboji a byl téměř dva roky vyšetřován a vězněn.\n\nVe volbách roku 1948 byl zvolen do Národního shromáždění za KSČ ve volebním kraji Olomouc. V parlamentu zasedal do konce funkčního období, tedy do voleb roku 1954.\n\nV roce 1946 se stal technickým náměstkem vsetínské firmy (nyní Moravské elektrotechnické závody), později byl podnikovým ředitelem. V roce 1949 působil na postu náměstka generálního ředitele Československých závodů těžkého strojírenství v Praze. Od roku 1951 byl náměstkem ministra strojírenství.\n\nV letech 1960-1962 zastával post ministra hutního průmyslu a rudných dolů v třetí vládě Viliama Širokého. Od roku 1965 byl náměstkem předsedy Státní komise pro techniku a od roku 1969 zastával funkci předsedy \"Českého úřadu bezpečnosti práce\", kde setrval až do odchodu do důchodu v roce 1972. V rodné Nekoři se výrazně angažoval v místním rybářském spolku.\n\n"}
{"id": "761774", "url": "https://cs.wikipedia.org/wiki?curid=761774", "title": "Večírek (Ajťáci)", "text": "Večírek (Ajťáci)\n\nVečírek (v anglickém originále The Dinner Party) je čtvrtý díl druhé série britského sitcomu z prostředí informačních technologií \"Ajťáci\". Poprvé byla epizoda odvysílána 14. září 2007. České premiéry se díl dočkal 26. září 2008.\n\nJen Barber si našla nového přítele - Petera Fila. Organizuje doma večírek pro své známé, avšak kompletní mužské zastoupení účast odřekne. Na místo tří pozvaných mladých mužů se nabízejí Moss, Roy a Richmond. Jen má hrůzu ze společenského faux pas a nemýlí se, večírek nabírá neplánovaný spád. Kluci začnou mimo jiné probírat fonetickou podobnost jména Peter File se slovem „pedofil“.\n\nJen představuje v kanceláři IT svého nového přítele Petera Fila. Peter vypráví historku o jejich seznámení. Když odejde, Jen řekne Mossovi, Royovi a Richmondovi, že je počítá mezi své přátele, kterým se může svěřit. Zároveň se zmíní o plánovaném večírku u ní doma, kde mají dorazit její tři nesezdané kamarádky a zároveň tři kamarádi Petera.\n\nZa chvíli se Peter přižene zpět se špatnou zprávou, nikdo z jeho přátel se na večírek nedostaví. Buď Jen sežene 3 chlapy, nebo se večírek zruší. Roy, Moss a Richmond pozorně sledují Jen, co řekne.\nSlova o přátelství pronesená o chvíli dříve byla zřejmě vyřčena ve slabé chvilce. Kluci Jen ignorují, dokud si to nerozmyslí a nanokec je na večírek pozve.\nJen je záměrně pozve o trochu dříve, aby jim vysvětlila, jak se mají chovat. Řekne jim něco o svých kamarádkách Jessice, Paule a Margaret.\n\nPaula měla vážnou dopravní nehodu a celý její obličej s výjimkou očí a úst je překryt obvazy. Nebyl by to Roy, kdyby nevyzvídal detaily nehody nehledě na společenskou etiketu. Ta je mu cizí. Moss se zase cítí nesvůj v blízkosti Margaret, která se nedávno rozvedla a hledá nového muže. Moss je vhodný objekt, během večeře společně předvádí dokonalé představení na téma manželství po několika letech. Richmond obdivuje obrys lebky Jessicy.\n\nParty pokračuje a zábrany padají. Při zmínce na Peterův e-mail přijde na přetřes jeho jméno, které zní podobně jako slovo „pedofil“. Richmond s Jessicou se odeberou do ložnice, kde si spolu užívají.\n\nKdyž je po večírku, Jen jej před Peterem označí za absolutní noční můru. Peter nesouhlasí, uklidňuje Jen, že jejím kolegům možná změnili život.\nRoy doprovodí Paulu domů a nestačí se divit, když vstoupí do jejího domu. Pokoj je zařízený přesně podle jeho gusta, velká televize, herní konzole, stolní fotbal, atd. Paula žije sama a je zapálená do stejných věcí jako Roy. Ten nyní mění názor, ačkoli se mu Paula s obvazy nelíbí, pozve ji na skleničku. Je dost překvapen, když mu Paula řekne, že není její typ.\n\nNa letišti se Jen loučí s Peterem. Když je rozhlasem vyzván nějaký „pedofil“, aby se dostavil k bráně 23, Peter se zvedne, křičí že to je pro něj a běží k bráně. Přítomní lidé nechápou, Jen vysvětluje matce s malou holčičkou, že nejde o pedofila, ale o Petera Fila.\nVedlejší role v epizodě „Večírek“:\n\n\n\n"}
{"id": "761775", "url": "https://cs.wikipedia.org/wiki?curid=761775", "title": "Marie Šplíchalová", "text": "Marie Šplíchalová\n\nMarie Šplíchalová (13. března 1921 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nPo volbách roku 1948 byla zvolena do Národního shromáždění za KSČ ve volebním kraji Praha. Mandát nabyla až dodatečně v říjnu 1949 jako náhradnice poté, co zemřela poslankyně Matylda Synková. V parlamentu zasedala do února 1953, kdy rezignovala a místo ní nastoupil Oleg Homola.\n\n"}
{"id": "761776", "url": "https://cs.wikipedia.org/wiki?curid=761776", "title": "Věra Šťastná", "text": "Věra Šťastná\n\nVěra Šťastná (7. srpna 1923 – ???) byla česká a československá politička Komunistické strany Československa a poúnorová poslankyně Národního shromáždění ČSR a Národního shromáždění ČSSR.\nZa války pracovala v rámci totálního nasazení jako úřednice v královéhradecké Družstevní mlékárně . Její otec byl státní zaměstnanec, matka domácí švadlenou. V roce 1948 se uvádí jako úřednice a tajemnice KSČ, bytem Nový Hradec Králové.\n\nVe volbách roku 1948 byla zvolena do Národního shromáždění za KSČ ve volebním kraji Hradec Králové. Mandát získala i ve volbách v roce 1954 (volební obvod Hradec Králové) a ve volbách v roce 1960 (nyní již jako poslankyně Národního shromáždění ČSSR za Východočeský kraj). V parlamentu zasedala do konce funkčního období, tedy do voleb v roce 1964.\n\nZastávala i stranické posty. K roku 1954 se profesně uvádí jako pracovnice Krajského výboru KSČ v Hradci Králové. XI. sjezd KSČ ji zvolil kandidátkou Ústředního výboru Komunistické strany Československa.\n\nV roce 1958 byla předsedkyní ONV v Dvoře Králové. Roku 1968 působila jako předsedkyně školské a kulturní komise  ONV v Hradci Králové.\n\n"}
{"id": "761777", "url": "https://cs.wikipedia.org/wiki?curid=761777", "title": "Bedřich Šťastný", "text": "Bedřich Šťastný\n\nBedřich Šťastný (1. prosince 1892 Kly – 6. prosince 1960 Větrušice nebo Kly) byl český a československý politik Komunistické strany Československa a poúnorový poslanec Národního shromáždění ČSR.\nVystudoval mělnickou ovocnicko-zahradnickou a vinařskou školu. Působil jako redaktor a komunistický aktivista. Byl zakládajícím členem KSČ. Patřil mezi nejvýraznější postavy dělnického hnutí v jižních Čechách. Po absolvování vinařské školy v Mělníku působil až do roku 1919 v tomto městě. Pak odešel do Českých Budějovic. Zde byl redaktorem listu \"Jihočech\". Během stávky v roce 1921 byl zatčen a po propuštění odešel na Ostravsko. Deník \"Národní listy\" ho v roce 1925 popisuje jako radikálního bolševika, který se již na počátku republiky dostal do pozornosti státních orgánů pro své aktivity při zabírání dvorů na Mělnicku. V srpnu 1925 byl zatčen spolu s komunistou Václavem Houserem pro podezření z přečinu proti zákonu na obranu republiky.\n\nZa druhé světové války byl aktivní v odboji a byl vězněn v koncentračním táboře. Po roce 1945 se vrátil na Mělnicko, kde byl předsedou ONV.\n\nVe volbách roku 1948 byl zvolen do Národního shromáždění za KSČ ve volebním kraji Mladá Boleslav. V parlamentu zasedal do dubna 1952, kdy rezignoval a nahradil ho Bohumil Čihák.\n\n"}
{"id": "761779", "url": "https://cs.wikipedia.org/wiki?curid=761779", "title": "Isabela Anglická (1332–1379)", "text": "Isabela Anglická (1332–1379)\n\nIsabela Anglická ( \"Isabella of England\" či \"Isabella de Coucy\", 1332, Woodstock – duben 1379 nebo 17. června/5. října 1382) byla vévodkyně z Bedfordu, hraběnka ze Soissons a od roku 1376 nositelka Podvazkového řádu.\n\nByla nejstarší dcerou anglického krále Eduarda III. a Filipy, dcery henegavského hraběte Viléma. V dětství sdílela společný dvůr s bratrem Eduardem a mladší sestrou Johanou a byla opakovaně zasnubována podle aktuálních politických snah krále Eduarda, který ji velmi miloval. Po posledním nezdařeném zasnoubení s Berardem z Albretu, kdy si na poslední chvíli již na cestě za snoubencem vše rozmyslela, dostala od otce povolení žít podle svého. Svůj život trávila v přepychu a král ji zahrnoval nákladnými pozornostmi v podobě lén, hradů a šperků. Podle kronikáře Ranulfa Higdena \"si přála zasnoubit se pouze z lásky\".\n\n27. července 1365 se Isabela jako třiatřicetiletá provdala ve Windsoru za o osm let mladšího francouzského šlechtice Enguerranda z Coucy, otcova rukojmího z válečného sporu s Francií. Enguerrand získal na základě sňatku svobodu bez nutnosti zaplatit výkupné a také povolení odcestovat s manželkou zpět do Francie k návštěvě svého panství. Isabele Coucy k srdci nepřirostlo a celý život se vracela zpět na otcův dvůr a přijímala od něj cenné dary. Enguerrand byl tchánem povýšen na hraběte z Bedfordu a darem od něj získal také francouzské hrabství Soissons. Byl tak manem obou znesvářených panovníků.\n\nV létě roku 1377 se Enguerrand z Coucy po smrti krále Eduarda rozhodl vymanit z dvojího vazalství a vypověděl mladému králi Richardovi manskou přísahu. Isabela se následně společně s mladší dcerou Filipou vrátila do Anglie a Enguerrandovy anglické statky propadly koruně. Bratry určení opatrovníci měli Isabele z tohoto majetku vyplácet důchod po dobu jejího pobytu v Anglii. Zemřela zřejmě roku 1382 a byla pohřbena v londýnském františkánském kostele, který podlehl roku 1666 požáru.\n"}
{"id": "761780", "url": "https://cs.wikipedia.org/wiki?curid=761780", "title": "Beth Riesgraf", "text": "Beth Riesgraf\n\nBeth Jean Riesgraf (* 18. srpna 1978 Belle Plaine, Minnesota) je americká filmová a televizní herečka. Je nejmladší ze šesti sourozenců. Vystudovala Cimarron-Memorial High School v Las Vegas, kde byla žákovskou předsedkyní a členkou fotografického klubu. Školu ukončila s vyznamenáním. Dříve byla zasnoubena s hercem Jasonem Leem, s nímž má syna Pilota Inspektora Riesgraf-Leeho.\n\nSe svým ex-manželem se seznámila při natáčení seriálu \"Jmenuju se Earl\" v letech 2005–2007. Další významnou roli měla ve filmu \"Alvin a chipmunkové\", kde také hrála po boku Jasona Leeho. Od roku 2008 hraje zlodějku Parkerovou v seriálu \"Dokonalý podraz\". Hostovala také v několika dalších seriálech jako např. \"Jak jsem poznal vaši matku\" a \"Námořní vyšetřovací služba\".\n"}
{"id": "761785", "url": "https://cs.wikipedia.org/wiki?curid=761785", "title": "Dub U Umučeného", "text": "Dub U Umučeného\n\nDub U Umučeného je památný strom, který rostl mezi obcemi Doksany a Dolánky nad Ohří. V současnosti je již jen mrtvým torzem, odumřel kolem roku 2000.\n\nStrom stojí po pravé straně u silnice z Dolánek na Doksany, poblíž odpočívadla.\n\nDub začal odumírat po úpravě silnice. Nebylo ho možné porazit, takže jeho kmen zavalil násep nové silnice. Smog, otřesy, zasypané kořeny a solení nemohl strom dlouhodobě vydržet, takže kolem roku 2000 odumřel. Později došlo ke zpevnění torza betonem. Po zániku zasadil poblíž pan Malík z Doksan nový dub.\n\nPověst pocházející z církevních materiálů z konce 17. století vypravuje, že Jan Žižka poslal do doksanského kláštera jednoho ze svých hejtmanů, Daniela Unčičku. Toho dojalo neštěstí jeptišek, pokusil se odvrátit útok a za to ho Žižka nechal umučit pod starým dubem. Podle historických záznamů se však Žižka útoku na klášter 7. července 1421 nemohl zúčastnit.\nCírkevní verze pověsti se ale neuchytila a lidé si ji vypravovali jinak. Hejtman se prý nechal v klášteře podplatit, pokusil se útoku zabránit a za úplatek mu nechal Žižka pod dubem zlato nalít do hrdla.\n\nDub ve svém díle zachytil akademický malíř Jaroslav Turek.\n\n"}
{"id": "761795", "url": "https://cs.wikipedia.org/wiki?curid=761795", "title": "Müllerův dům", "text": "Müllerův dům\n\nMüllerův dům je historická budova v Komenského ulici v Opavě, nedaleko Slezského zemského muzea. Je chráněn jako kulturní památka České republiky. Svůj název dostal po právníku Müllerovi, jednom z majitelů domu, který zde i bydlel.\n\nPůvodně zde stál hradní mlýn, který napájela voda z příkopu hradu. Stál v parkánu mezi hlavní a parkánovou hradbou opevnění, v místě, kde příkop končil. V 16. století byl přestavěn na hradní kuchyni a v 1. polovině 17. století na sýpku. Vlastní dům vznikl barokní přestavbou objektu roku 1726 a sloužil jako obydlí zámeckého správce. Po demolici zámku je to jediná dochovaná stavba původního zámeckého areálu. Za první republiky zde byla expozice zaměřená na československé legie.\n\nV současnosti je vypracován projekt na rekonstrukci domu a přilehlého parčíku, podle kterého by se objekt měl do roku 2015 proměnit na veřejnou zahradu, která by sloužila zároveň jako expozice rostlinných druhů typických pro opavský region . \n\nJde o jednopatrovou budovu s valbovou střechou, vikýři a vnějším schodištěm. Fasádu kolem oken zdobí štukové šambrány.\n\n"}
{"id": "761798", "url": "https://cs.wikipedia.org/wiki?curid=761798", "title": "Love at First Sight", "text": "Love at First Sight\n\n„Love at First Sight“ je píseň australské popové zpěvačky Kylie Minogue, která byla vydána na jejím osmém studiovém albu \"Fever\". Píseň vyšla jako třetí singl alba 10. června 2002. Jejími autory jsou Minogue, Richard Stannard, Julian Gallagher, Ash Howes a Martin Harrington.\n\n\n\n\n\n"}
{"id": "761812", "url": "https://cs.wikipedia.org/wiki?curid=761812", "title": "Kurát", "text": "Kurát\n\nKurát je zastaralé označení pro výpomocného kněze, užívané dříve zřídka pro farního vikáře (tehdy většinou označovaného jako kaplan, oficiálně \"vicarius cooperator\") a ve specifickém významu pak pro vojenského kněze (tzv. polní kurát, feldkurát), tedy funkci dnes označovanou jako vojenský kaplan, dříve též polní vikář.\n\nPřed první světovou válkou bylo v tehdejším Rakousku-Uhersku celkem 15 vojenských farností (jejich území byla shodná s vojenskými okresy) v čele s vojenskými faráři. Jim bylo podřízeno 36 polních kurátů, sloužících ve vojenských nemocnicích a vojenských ústavech a při některých posádkách, a 63 vojenských kaplanů, přidělených podle potřeby jednotlivým vojenským útvarům. Vojenští duchovní byli v habsburské monarchii součástí zvláštního apoštolského vikariátu pro armádu.\n\nZ latinského \"curare\" (starat se o něco/někoho, pečovat o někoho, léčit někoho). V tomto smyslu kurát pečuje o duše svých „oveček“. V češtině existují podobná slova \"kurátor\", popř. neformální (vy)kurýrovat.\n\n"}
{"id": "761813", "url": "https://cs.wikipedia.org/wiki?curid=761813", "title": "Třídník", "text": "Třídník\n\nTřídník může být:\n\n"}
{"id": "761817", "url": "https://cs.wikipedia.org/wiki?curid=761817", "title": "Tofalarština", "text": "Tofalarština\n\nTofalarština (též tofa, tofalarsky Тоъфа дыл \"Tòfa dıl\" ) je jedním z turkických jazyků, kterými mluví Tofalaři v ruské Irkutské oblasti. Jedná se o ohrožený jazyk. V roce 2001 bylo údajných mluvčích pouze 28.\n\nTofalarština je nejpříbuznějším jazykem tuvanštiny a tvoří kontinuum dialektu s \"tuha\" a \"cengel tuva\", které můžou být buď dialektem tuvanštiny nebo tofalarštiny. Tofalarština sdílí řadu novinek s těmito jazyky, včetně změny *d>z (jak v *\"adaq\"> \"azak\" \"noha\") a rozvoje nízkých tónů v historicky krátkých samohláskách (jako v *et>et \"maso\" ).\n\nTofalarština, ač není často psaná, používá upravenou verzi cyriliky:\n\nDalší písmena tofalarštiny jsou Ғғ (), Әә (), Ii (), Ққ (), Ңң (), Өө (), Үү (), Һһ (), and . Kromě toho je pismeno ъ někdy používáno po samohlásce označujíci hluboký tón, jako v \"эът\" \"maso\".\n\nTofalarština má šest osobních zájmen:\n\nTofalarština má také zájmena jako бо ('to'), тээ ('že'), кум ('kdo'), a чү ('co').\n\n"}
{"id": "761819", "url": "https://cs.wikipedia.org/wiki?curid=761819", "title": "Bonnie Raitt", "text": "Bonnie Raitt\n\nBonnie Lynn Raitt (* 8. listopadu 1949, Burbank, Kalifornie, USA) je americká bluesová zpěvačka a kytaristka. Byla ovlivněna prvky blues, rocku, folku, vydala 19 hudebních alb, z nichž nejznámější je z roku 1989 \"Nick of Time\". Raitt získala za svou kariéru devět cen Grammy. Je celoživotní politickou aktivistkou.\n\nV roce 1967 začala navštěvovat Harvard 's Radcliffe College jako studentka prvního ročníku oboru afrických studií. Brzy se však seznámila s novinářem, který se věnoval blues, Dickem Watermanem a díky němu opustila studia a začala svou hudební kariéru. Zpočátku hrála v bostonských klubech a vystupovala společně s bluesovými legendami jako byl Howlin' Wolf , Sippie Wallace a Mississippi Fred McDowell. Pro svůj zpěv a styl hry na kytaru začala být známá a v roce 1971 přijala nabídku studia Warner Bros. a nahrála první LP desku bluesového stylu s názvem \"Bonnie Raitt\". V sedmdesátých letech vydávala nové album téměř každý rok. Celkem vydala 15 původních alb a několik kompilací. Raitt vystupovala na stovkách koncertů, na benefičních a politických akcích. V osmdesátých letech se odmlčela, měla problémy s návykovými látkami, v roce 1989 nahrála album \"Nick Of Time\" a od té doby její nahrávky zaznamenávaly na hudební scéně významné úspěchy. Získala dvě platinová ocenění za alba \"Nick Of Time\" a \"Longing In Their Hearts\" a jedno zlaté ocenění za album \"Road Tested\". Bonne Raitt stále živě koncertuje a v roce 2012 chystá nové album \"Slipstream\".\n\nSeznam\n\n\n\n\n\n\n"}
{"id": "761827", "url": "https://cs.wikipedia.org/wiki?curid=761827", "title": "Sarah Burkeová", "text": "Sarah Burkeová\n\nSarah Burkeová (3. září 1982 – 19. ledna 2012) byla kanadská freestyle lyžařka, která vyrostla v Midlandu v Ontariu v Kanadě. Později žila v Britské Kolumbii.\n\nPrvní místo získala v US Freeskiing Open v roce 2001 v U-rampě a druhé místo v slopestyle. Také vyhrála první světový šampionát v U-rampě. Stala se čtyřnásobnou zlatou medailistkou ze zimních X Games ve freestyle lyžování. Byla první ženou, která zvládla skok s rotací o 1080 stupňů při soutěži.\n\nV roce 2001 také vyhrála cenu ESPN pro ženskou lyžařku roku a v roce 2007 byla zvolena nejlepší sportovkyní v akčních sportech při cenách ESPY.\n\nČasto se objevovala ve filmech o lyžování, a to včetně filmu \"Propaganda\". V tomto filmu ukazuje svoje schopnosti při sjíždění velkých zábradlí, rotacích o 540 stupňů na rampě a saltech.\n\nDne 10. ledna 2012 byla těžce zraněna při tréninku na rampě v Park City Mountain Resortu v Park City v Utahu. Svědkové informovali, že dokončila trik a spadla přímo na hlavu a nehoda nevypadala dobře. O pár okamžiků později došlo k zástavě srdce, tato událost velmi snižovala naději na přežití. Bylo prováděno oživování a poté byla letecky přepravena do nemocnice University v Utahu v Salt Lake City. Později byla vydána zpráva o tom, že se nachází v kómatu. Následující den došlo k operaci, při které byla operována poškozená krční tepna. Na následky těchto těžkých zranění dne 19. ledna 2012 zemřela. Tiskové oddělení sdělilo, že zranění vyústilo v: \"nevratné poškození mozku na následky nedostatku kyslíku a krvácení do mozku po zástavě srdce.\"\n\n"}
{"id": "761829", "url": "https://cs.wikipedia.org/wiki?curid=761829", "title": "Marie z Padilly", "text": "Marie z Padilly\n\nMarie z Padilly (španělsky \"María de Padilla\", 1334 - červenec 1361 Sevilla) byla milenka a osudová žena kastilského krále Pedra Krutého.\n\nNarodila se jako dcera Juana Garcíy z Padilly (* mezi 1348 - 1351) a Marie González de Hinestrosa (* po září 1356), která byla příbuznou Juana Fernándeze de Hinestrosa. Jejím bratrem byl Diego García de Padilla, velmistr Řádu calatravských rytířů. Patřila tedy ke kastilské rodině Padillů, původně z Padilly de Abajo, ještě dříve de Padiella de Yuso, sídlem v Castrojeriz v provincii Burgos, jež náležela k místní drobné šlechtě. Soudobé kroniky ji popisují jako ženu mimořádné krásy, bystrého ducha a drobného těla.\n\nKrál Pedro I. poznal Marii v domě Isabely z Meneses v létě roku 1352 při tažení do Asturie do boje proti svému nevlastnímu bratrovi Jindřichovi z Trastámary, představil ji zřejmě její strýc Juan Fernández de Hinestrosa (pozdější organizátor dočasného omilostnění králova nevlastního bratra Fadriqua) zřejmě s cílem získat prostřednictvím své neteře královu přízeň. Marie se stala královou milenkou a zůstala jeho stálou láskou, přes dvě pozdější oficiální králova manželství. Z jejího života není mnoho známo, avšak podle soudobých kronik byla dobrosrdečné povahy a působila na Pedra, aby byl milostiv ke šlechticům, kteří byli proti němu v opozici a neloajální.\n\n3. června 1353 se mladý král Pedro na nátlak své matky, kastilské šlechty a příslibu bohatého věna ve Valladolidu oženil s Blankou, dcerou bourbonského vévody Petra I. Toto manželství sjednal králův favorit Juan Alfonso de Alburquerque společně s královnou matkou Marií Portugalskou, avšak bez souhlasu krále, který byl ve vztahu - a dokonce snad pravděpodobně již ženatý - s Marií z Padilly. Mladičkou princeznu Blanku tři dny po svatbě Pedro opustil, když se dozvěděl, že cestou z Francie do Valladolidu měla milostné dobrodružství s jeho nevlastním bratrem Fadriquem a že sjednané věno nemůže být vyplaceno. Poslal ji nejdříve ke své matce do Mediny-Sidonia, posléze ji nechal ji zavřenou na hradě v Arévalu a nakonec v pevnosti v Toledu a vrátil se opět ke své milence Marii, jež mu již porodila dceru Beatrix. To vše vyvolalo odpor části šlechty, včetně tří jeho nevlastních bratří, synů Eleonory de Guzmán Jindřicha, Fadriqua a Tella, i Juana Alfonsa de Alburquerque, který po nešťastném sňatku, jenž pomáhal zosnovat, ztratil přízeň krále, i Pedrovy vlastní matky Marie Portugalské.\n\nZapuzením Blanky (jež byla přes sestru Johanu také švagrovou francouzského dauphina Karla V.) byl pochopitelně těžce uražen i francouzský dvůr, který následně uzavřel spojenectví se sousední Aragonií. Bratranec uvězněné Blanky, francouzský král Jan II. podal stížnost k papeži Inocencovi VI., výsledkem byla Pedrova exkomunikace.\n\nPedro nicméně nechal manželství s Blankou prohlásit za neplatné. Roku 1354 se pak oženil znovu s Juanou de Castro, kterou však záhy zapudil a uvěznil rovněž, stačil s ní však zplodit syna. Poté se vrátil ke své původní milence a údajné manželce Marii z Padilla.\n\nRoku 1361 byla nešťastná uvězněná Blanka Bourbonská na králův příkaz zavražděna.\n\nV červenci téhož roku 1361 zemřela i Marie z Padilly. Příčinou Mariiny smrti byla podle všeho morová nákaza. Král ji posmrtně při zasedání kortesů roku 1362 nechal prohlásit za svou první a jedinou zákonitou choť a obě další manželství za neplatná.\n\nOstatky Marie z Padilly byly uloženy k poslednímu odpočinku nejdříve v klášteře sv. Kláry v Astudillo (který sama založila roku 1353), záhy poté však byly na králův příkaz přesunuty do královské kaple v sevillské katedrále. Zde, vedle ostatních členů královské rodiny, spočívají v dřevěném sarkofágu zahaleném rudým sametem.\n\nMariino jméno nesou lázně v místním královském paláci a v 19. století se stala hrdinkou romantické opery Maria Padilla Gaetana Donizettiho.\n\nMarie z Padilly porodila Pedrovi I. Kastilskému čtyři děti, tři dcery a syna, ten však v útlém věku zemřel:\n\n"}
{"id": "761830", "url": "https://cs.wikipedia.org/wiki?curid=761830", "title": "Mistrovství světa ve fotbale hráčů do 17 let 1995", "text": "Mistrovství světa ve fotbale hráčů do 17 let 1995\n\nMistrovství světa ve fotbale hráčů do 17 let 1995 bylo šestým ročníkem tohoto turnaje. Vítězem se stala ghanská fotbalová reprezentace do 17 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n \n\n"}
{"id": "761831", "url": "https://cs.wikipedia.org/wiki?curid=761831", "title": "Eduard Chil", "text": "Eduard Chil\n\nEduard Anatolijevič Chil (Эдуард Анатольевич Хиль; 4. září 1934, Smolensk, Sovětský svaz – 4. června 2012, Petrohrad, Rusko) byl ruský operní pěvec-barytonista, národní umělec RSFSR.\n\nNarodil se 4. září 1934 ve Smolensku mechanikovi Anatoliji Vasilieviči Chilovi, a účetní Heleně Pavlovně Kalugině. Měl těžké dětství, jeho rodina se rozpadla a starala se o něj pouze matka. Během Velké vlastenecké války (Východní fronta druhé světové války) se jeho školka stala cílem útoku a on byl oddělen od matky a evakuován do Bekova (Penzenská oblast), kde skončil v dětském domově. Zde trpěl nedostatkem základních potřeb, jako třeba jídla. I přesto se pravidelně účastnil představení pro zraněné vojáky v blízké nemocnici. Se svou matkou se opět setkal v roce 1943, když byl Smolensk osvobozen od Nacistů. V roce 1949 se přestěhoval do Leningradu, kde se přihlásil na tiskařskou školu, kterou poté vystudoval. V roce 1955 byl přijat na Leningradskou konzervatoř, kde studoval pod vedením Jevgenije Olčovského a Zoji Lodyjové. Vystudoval v roce 1960. Během studií se stal představitelem různých známých operních rolí, včetně role Figara ve \"Figarově svatbě\".\n\nPo studiích navštívil koncert K.I. Šulzenka a zamiloval si pop music, kterou začal zpívat. Toto rozhodnutí mu v následujících dvou dekádách vyneslo několik ocenění. V roce 1962 vyhrál „Celoruskou pěveckou soutěž“ a v roce 1965 byl pozván, ať zazpívá na „Festivalu sovětských písní“. V témže roce se umístil druhý na Mezinárodním festivalu písní v polských Sopotách. V roce 1967 vyhrál skladatel Andrej Petrov státní cenu SSSR za sbírku písní nazpívaných převážně Chilem a v roce 1968 se stal Zasloužilým umělcem RSFSR. Řád rudé zástavy práce mu byl udělen v roce 1971 a nejprestižnější umělecká cena Ruska, Národní umělec Ruska, mu byla udělena v roce 1974. Byl tak úspěšný, že ho lidé zvali „Symbol Leningradu“.\n\nV letech 1977 až 1979 vyučoval sólový zpěv na Petrohradské státní akademii divadelního umění.\n\nVystupoval ve více než 80 zemích a žil v Tolstojově domě (Толстовский дом) v Sankt Petersburgu.\n\nPoté, co jeho pěvecká kariéra počátkem 90. let odezněla, se vrátil zpět do soukromého života a začal zpívat kabaretní kuplety v kavárně v Paříži. Od roku 1997 se společně se svým synem účastnil společného projektu s rockovou skupinou Prepinaki.\n\nK jeho sedmdesátým pátým narozeninám v roce 2009 mu byl udělen Řád za zásluhy o vlast 4. třídy a v roce 2010 vystoupil při příležitosti petrohradského festivalu Dne vítězství.\n\nV pozdějších letech pomalu upadal v zapomnění. V roce 2010 se však vrátil do centra pozornosti vlivným internetovým fenoménem „Trololo“ na YouTube a také díky rostoucí popularitě jednoúčelové webové stránky, která prezentuje videozáznam vokalizované verze písně „Jsem rád, že jsem konečně doma“ z roku 1976. Originální název této písně zní (Я очень рад, ведь я, наконец, возвращаюсь домой).\n\nStal se prvním umělcem, který zpíval takové písně jako \"Dřevorubci\" (rusky Лесорубы) a \"Měsíční kámen\" (Лунный камень) Arkadije Ostrovského, a \"Píseň o příteli\" (Песня о друге), \"Modrá města\" (Голубые города), \"A lidé jdou k moři\" (А люди уходят в море) Andreje Petrova. Další populární písně, které nazpíval: \"Z čeho začíná vlast? \" (С чего начинается Родина?), \"Jak jsou vyprovázeny parníky\" (Как провожают пароходы), \"Zima\" (Зима), \"Březová míza\" (Берёзовый сок), \"Olšová jehněda\" (Серёжка ольховая), \"Potřebujeme pouze vítězství\" (Нам нужна одна победа), a mnoho dalších.\n\nJeho pěvecký styl byl unikátní a v Rusku lehce rozpoznatelný, charakterizovaný velkým osobním šarmem. Měl vždy jasně znějící zvučný barytonový hlas se silným nábojem optimismu a humoru. Na pódiu se pohyboval sebevědomě a chytře. Zpěv doplňoval lehkými tanečními pohyby a nápadnými gesty. Jeho kariéra byla záviděníhodně dlouhá, přičemž nikdy nezměnil svůj akademický styl zpěvu.\n\nOženil se se Zojou a měli spolu syna Dmitrije (* 2. června 1963). Měl také vnuka, který se rovněž jmenuje Eduard. Zoju potkal v červenci 1958 na Leningradské konzervatoři, kde zpíval, zatímco ona tančila. Poté spolu jeli na sérii vystoupení, kde začala jejich romance. Dva měsíce poté, 1. prosince, se vzali. Příjmení \"Chil\" není odvozeno ze slova \"Hill\", jak bývá uváděno na některých webových stránkách. On sám v jednom rozhovoru uvedl, že má pravděpodobně španělské předky s příjmením \"Gil\", které je vyslovováno podobně jako \"Chil\".\n\nV květnu 2012 dostal mozkovou mrtvici a byl hospitalizován. Utrpěl nevratné poškození mozku a upadl do kómatu. O několik dní později, 4. června 2012, zemřel v nemocnici v Petrohradě.\n\nV roce 2009 bylo na YouTube nahráno video z roku 1976, v němž Chil zpívá vokalizovanou verzi písně \"Jsem rád, že se konečně vracím domů\" (Я очень рад, ведь я, наконец, возвращаюсь домой) a stalo se známým pod názvy “Trololololololololololo” nebo “Trololo”. Název \"Trololo\" je onomatopoeia výrazného způsobu, jakým Chil vokalizuje píseň. Svérázné a chytlavé video se rychle stalo internetovým fenoménem a Chil se stal známým jako \"Pan Trololo\" nebo \"Trololo Man\".\n\n\n\n"}
{"id": "761832", "url": "https://cs.wikipedia.org/wiki?curid=761832", "title": "Moneta", "text": "Moneta\n\nMoneta (z lat. \"monere\", připomínat, varovat) je v římské mytologii jednak bohyně paměti a vzpomínek, jednak přízvisko bohyně Juno, jak se uctívala na římském Kapitolu. V tomto chrámu se ve starší době razily mince a od jména Moneta se odvozuje název pro peníze v řadě evropských jazyků.\n\nBohyně Moneta byla patrně ovlivněna řeckým náboženstvím jako protějšek Mnémosyné, bohyně paměti a matky Múz.\n\nJuno byla nejvyšší římská bohyně, ochránkyně porodu a mateřství. Přízvisko Moneta, s nímž se uctívala na římském Kapitolu, je možná odvozeno od řeckého \"monérés\", jediná. Juno Moneta platila za ochránkyni zásob a v jejím chrámu byla původně římská mincovna. Na zde ražených mincích bývala i podoba bohyně. Právo razit mince měl až do roku 27 př. n. l. římský senát a vykonával je prostřednictvím tří úředníků, kteří se nazývali \"tresviri\". Roku 27 př. n. l. získal toto právo také císař a od roku 15 př. n. l. směl senát razit jen měděné mince.\n\nOd jména Moneta je odvozeno mimo jiné francouzské \"monnaie\", anglické \"money\", německé \"Münze\" a odtud i české slovo mince. V italštině, v ruštině, v polštině a v dalších jazycích znamená \"moneta\" minci.\n\n\n"}
{"id": "761833", "url": "https://cs.wikipedia.org/wiki?curid=761833", "title": "Ťin-čou", "text": "Ťin-čou\n\nŤin-čou ( , pchin-jinem \"Jǐnzhōu\") je městská prefektura v Čínské lidové republice, kde patří do provincie Liao-ning. Celá prefektura má rozlohu 10 111 čtverečních kilometrů a v roce 2010 v ní žilo přes tři miliony obyvatel.\n\nŤin-čou leží ve východní části provincie Liao-ning na severním břehu Liaotungské zátoky Pochajského moře. Na východě hraničí s Pchan-ťinem, An-šanem a Šen-jangem, na severu s Čchao-jangem a Fu-sinem a na západě s prefekturou Chu-lu-tao.\n\nJe zde stanice nejstarší čínské vysokorychlostní tratě Čchin-chuang-tao – Šen-jang.\n\n"}
{"id": "761834", "url": "https://cs.wikipedia.org/wiki?curid=761834", "title": "Dvouhybridový systém", "text": "Dvouhybridový systém\n\nDvouhybridový systém (příp. dvojhybridní systém) je molekulárně biologická metoda umožňující studium interakcí mezi proteiny. Systém využívá jistý uměle sestavený genový konstrukt, který je vložen do hostitelských buněk (nejčastěji kvasinky či bakterie) a po expresi vložených genů se dá posoudit, zda spolu dva proteiny interagují (jsou v buňce v těsném kontaktu).\n\nNejčastější variantou této metody je kvasinkový dvouhybridový systém (Y2H). Jeho objev představuje velký milník ve výzkumu vzájemných vztahů mezi bílkovinami.\n\nDva proteiny, jejichž interakce je studována, jsou v průběhu experimentu často označovány jako „bait“ (návnada) a „prey“ (kořist). Dvouhybridový systém umožňuje nepřímo zjistit, zda spolu jsou kořist a návnada v buňce ve fyzickém kontaktu. Zásadní roli v experimentu pokaždé hrají dvě bílkovinné domény: první je DNA-vazebná („DBD“, též „BD“), druhá („AD“) je schopná aktivovat expresi přilehlého reportérového genu. Tradičně se používají domény faktoru Gal4, který poskytuje rovnou obě domény.\n\nVyužívá postupy genového inženýrství a vpravuje do buněk (nejčastěji do kvasinek) plazmidy nesoucí geny pro dva speciálně připravené fúzní proteiny. Za geny pro tyto fúzní proteiny je umístěn tzv. reportérový gen – pokud vše funguje správně, dochází k expresi tohoto genu. Fúzní proteiny představují vlastní klíč k pochopení celé metody. První fúzní protein se skládá z prvního našeho zájmového proteinu („návnada“) připojeného k DNA-vazebné doméně (BD). Druhý fúzní protein se skládá z druhého zájmového proteinu („kořist“) připojeného k aktivační doméně (AD). Pointa spočívá v následujícím předpokladu: pokud se kořist naváže na návnadu (a dochází tedy k jejich proteinové interakci), BD se naváže na určitou sekvenci DNA poblíž reportérového genu a AD způsobí aktivaci jeho transkripce. AD nefunguje bez blízko se nacházející BD a BD nefunguje bez AD – jedině kontakt kořisti s návnadou způsobí, že reportérový gen je přepisován. Tímto genem je třeba lacZ, který např. způsobí změnu barvy kvasinkové kolonie. To je chápáno jako pozorovaný důkaz interakce mezi dvěma proteiny.\n\n"}
{"id": "761835", "url": "https://cs.wikipedia.org/wiki?curid=761835", "title": "John Gibson Lockhart", "text": "John Gibson Lockhart\n\nJohn Gibson Lockhart (12. června 1794, Cambusnethan, Skotsko – 25. listopadu 1854, Abbotsford, Skotsko) byl britský literární kritik, životopisec, spisovatel, překladatel a básník. Jeho nejznámějším dílem je \"The life of Sir Walter Scott\" - životopis Lockhartova tchána sira Waltera Scotta, skotského básníka, spisovatele a klíčové osobnosti světového romantismu.\n\nJohn Gibson Lockhart se narodil na faře ve skotském Cambusnethan (dnes Wishaw, Lanarkshire) do rodiny presbyteriánského pastora Johna Lockharta a Elizabeth Lockhartové, rozené Gibsonové, jež byla dcerou pastora z Edinburghu. Bohužel o Dr. Johnu Lockhartovi toho není známo mnoho, Elizabeth Gibsonová byla obdařená krásou i intelektem a oboje po ní podědilo její první dítě, jímž byl právě John Gibson Lockhart. Celkem měli Lockhartovi jedenáct dětí, ale bohužel pět z nich zemřelo v raném dětství. John Gibson Lockhart neprožíval typické dětství, neměl mnoho možností hrát si s vrstevníky, protože po nemoci (pravděpodobně se jednalo o záškrt) v lednu roku 1803 ohluchl na jedno ucho a to ho společensky omezovalo po celý život. Učitelé na Lockharta vzpomínali jako na vynikajícího žáka a studenta, jehož předností nebyla ani tak dobrá paměť či pilná příprava, nýbrž pronikavý intelekt a literární i jazykový talent. Chlapecké zábavy Lockharta nezajímaly, nepral se, nehrál si na vojáky, volný čas trávil s knihami a péčí o mladší sourozence.\n\nJiž ve dvanácti letech vyměnil střední školu v Glasgowě za univerzitu v témže městě, zvítězil v několika soutěžích ve skládání veršů ve staré řečtině a vzápětí byl přijat na Oxford. V devatenáctém století byli velmi mladí vysokoškoláci častým jevem, ale i mezi nimi Lockhart působil jako dítě. Rychle se naučil mnohé evropské jazyky, takže později prohlašoval, že se domluví na celém „starém“ kontinentě, ovládal také mrtvé jazyky (řečtinu, latinu a hebrejštinu). Mezi jeho koníčky patřilo kreslení a malování, produkoval obrovské množství karikatur, dále se zajímal o genealogii a heraldiku, krátce se v mládí věnoval atletice.\n\nRok 1817 byl pro Lockharta osudový - sice už byl promovaným advokátem, ale pochopil, že pro své mizerné řečnické schopnosti z něj dobrý právník nikdy nebude; tuto profesi však definitivně pověsil na hřebík až počátkem dvacátých let. Tehdy začal spolupracovat s nově vzniklým časopisem \"Blackwood´s Edinburgh Magazine\", pro který stvořil zpola fiktivní postavičku O´Dontista inspirovanou tlustým zubařem a pod tímto pseudonymem publikoval verše, které měly velký ohlas. Šéfredaktor časopisu William Blackwood nabídl Lockhartovi studijní pobyt v Německu, na což Lockhart s nadšením kývnul. V Německu se seznámil například s Goethem, a Schlegelem - jeho přednášky o dějinách literatury přeložil do angličtiny. Po návratu do Skotska se vrátil nadšený a podělil se o své zážitky se svým kolegou z Blackwood´s Edinburgh Magazine Jamesem Hoggem, který byl nejen mizerným farmářem a pastýřem, ale také vynikajícím spisovatelem a blízkým přítelem Waltera Scotta. Scott sdílel Lockhartovo nadšení pro německou kulturu a proto se Hogg rozhodl, že ty dva seznámí. Seznámení dopadlo dobře, Scott s Lockhartem si okamžitě padli do oka a Scott pozval Lockharta na své letní sídlo Abbotsford. Když tam Lockhart přijel, Scott byl těžce nemocný a Lockhart mu posloužil jako morální opora a zároveň se začal ucházet o ruku Scottovy starší dcery Sophie. Protentokrát všechno dopadlo dobře, Scott se uzdravil a Lockhart, který se dříve žen spíše bál a stranil, se oženil se Sophií 29. dubna 1820. V té době byl již dobře známým redaktorem \"Blackwood´s Edinburgh Magazine\" a začal psát i romány, z nichž byl nejúspěšnější \"Adam Blair\" (1821), příběh o intelektuálně i sexuálně frustrovaném pastorovi. Věnoval se také překládání starých španělských balad.\n\nV únoru roku 1821 se Lockhartovým narodilo první dítě John Hugh Lockhart, které však trpělo rozštěpem páteře a zemřelo o necelých jedenáct let poději. John Hugh už od raného dětství vykazoval prvky geniality, po otci měl výtvarné i literární nadání. John Hugh se zajímal o historii a přemluvil svého dědečka Waltera Scotta k napsání historie Skotska. Roku 1824 přišlo na svět další Lockhartovo dítě, dívka, ale ta brzy po narození zemřela. Obě děti se narodily v Chiefswoodu nedaleko od Melrose, což byl venkovský domek, který Lockharotvým koupil Scott, Lockhartovi vlastnili také dům na Northumberland Street v Edinburghu.\nV září 1825 přijel do Chiefswoodu mladičký Benjamin Disraeli, který nabídl Lockhartovi pozici šéfredaktora novin \"The Representative\", které se Disraeli chystal založit spolu s vydavatelem Johnem Murrayem. Lockhart Disraeliho návrh razantně odmítl, Disraeli nepůsobil důvěryhodně, choval se podezřele (pravděpodobně se do Lockharta zamiloval) a práce v novinách byla tehdy považovaná za podřadnou. Murray obratem nabídl Lockhartovi pozici šéfredaktora již zavedeného kritického čtvrtletníku \"The Quarterly Review\". Lockhartovi se přestěhovali do Londýna a John Gibson setrval v čele časopisu až do roku 1853; mezitím z něj udělal přední literární časopis.\n\nV Londýně se Lockhartovým narodily další dvě děti, Walter Scott Lockhart (1826) a Charlotte Harriet (1828). Třicátá léta byla pro Lockharta jedním z nejhorších období jeho života, ztratil syna Johna Hugha, potom po dlouhé nemoci zemřel i sir Walter Scott, jeho nejbližší přítel, čím skončilo také Lockhartovo kamarádství s Jamesem Hoggem, který podlehl cirhóze jater nedlouho poté (1835); mezitím zemřela Lockhartova švagrová Anne Scottová a jeho matka Elizabeth Gibsonová. V roce 1837 nakonec zemřela i Lockhartova manželka Sophia. Lockhart už se nikdy podruhé neoženil, přestože se o něj ucházely hned tři ženy: Angela Couttsová, kterou odmítl pro velký věkový rozdíl a odlišný sociální status (patřila mezi nejbohatší ženy Británie), dále Elizabeth Rigbyová, jejíž city nerozpoznal a ona se později provdala za Charlese Eastlakea a slečna Watkinsová, guvernantka Lockhartovy dcery. (Slečnu Watkinsonovou Lockhart kvůli jejímu zájmu propustil.) Místo těchto tří ctitelek požádal o ruku ženu ve středním věku: Laetitii Mildmayovou, která jej nejprve odmítla, poté souhlasila, ovšem krátce po zásnubách zemřela. Zároveň v roce 1837 začal vycházet jeho monumentální životopis sira Waltera Scotta, který se po celé devatenácté století těšil značné popularitě a dodnes je jednoznačně nejrozsáhlejším zdrojem faktů o životě velkého spisovatele. I ostatní Lockhartovy životopisy – Napoleona a Burnse – rovněž neupadly do zapomnění.\n\nSmyslem Lockhartova života se ke stáru staly jeho děti, Walter Scott a Charlotte Harriet Jane, ovšem ony velkou radost otci nedělaly. Walter byl intelektuálně mnohem slabší nežli jeho otec či zesnulý bratr John Hugh, rád utrácel a trpěl alkoholismem, místo studia na univerzitě se přihlásil do armády a upil se k smrti v šestadvaceti letech (roku 1853) ve Versailles. O rok dříve Charlotte konvertovala se svým manželem Jamesem Robertem Hopem ke katolictví, čímž se odcizila svému otci, který se ve víře značně rozčaroval. Po Walterově smrti Charlotte zdědila zámek Abbotsford. \n\nLockhart se mezitím odjel léčit do Itálie, takřka nejedl, příliš kouřil a trpěl šedým zákalem. Vrátil se do Británie jako zármutkem zlomený člověk, odjel za svou dcerou na Abbotsford, kde zemřel náhle ve věku šedesáti let. Byl pochován v Dryburgh Abbey vedle Waltera Scotta.\n\nJohn Gibson Lockhart vystupuje jako literární hrdina v románě české spisovatelky Marie Michlové \"Smrt Múz\" (2012).\n\n\n\n"}
{"id": "761839", "url": "https://cs.wikipedia.org/wiki?curid=761839", "title": "Ibirapuera Park", "text": "Ibirapuera Park\n\nIbirapuera Park je jedním z největších a nejvýznamnějších městských parků v brazilském městě São Paulo. Spolu s parkem Chapultepec v Ciudad de México a parkem Simóna Bolívara v kolumbijské Bogotě patří k největším parkům v Latinské Americe.\n\nNabízí prostory pro rozličné volnozájmové aktivity, jogging, procházky i různá shromáždění a konference. Jeho význam pro São Paulo je srovnatelný s významem Central Parku pro New York.\n\n"}
{"id": "761846", "url": "https://cs.wikipedia.org/wiki?curid=761846", "title": "Decidofobie", "text": "Decidofobie\n\nDecidofobie je iracionální strach z rozhodování. Člověk trpící decidofobií se děsí špatného rozhodnutí, a tak je ochromený od provedení jakéhokoli rozhodnutí a často rozhodnutí odkládá. Raději přenechá rozhodnutí na jiných − např. na partnerovi/partnerce nebo rodiči. Nakonec, když se člověk neléčí, se může stát, že nemůže provádět žádné osobní rozhodnutí, bez ohledu na závažnost a stane se zcela závislým na jiné osobě.\n\n\n"}
{"id": "761847", "url": "https://cs.wikipedia.org/wiki?curid=761847", "title": "O Dračí řád", "text": "O Dračí řád\n\nO Dračí řád je literární soutěž, kterou od roku 2010 pořádá český on-line magazín MFantasy.\n\nPrvní ročník soutěže byl vyhlášen 30. 3. 2010 a ukončen 31. 8. 2010. Vyhlášení proběhlo v sobotu 30. 10. na Festivalu fantazie Speciál 2010 v rámci bloku \"Dolejte ředitelům\" od 22.00 ve velkém sále. Partnery soutěže byly: Festival fantazie, časopis Pevnost a nakladatelství: Triton, Brokilon, Straky na vrbě a Zoner Press.\n\nDruhý ročník byl vyhlášen 1. září 2011 a ukončen 31. 12. 2011. Vyhlášení výsledků proběhlo v červenci 2012 na Festivalu fantazie. Největšími změnami je slovní hodnocení povídek a také noví hodnotící, nejen redaktoři MFantasy. Partnery soutěže jsou: Festival fantazie, časopis Pevnost, obchody: Fantasyobchod.cz a Drakkaria, nakladatelství: Triton, Beta, XYZ, Argo a Zoner Press.\n\nV třetím ročníku soutěže byla zavedena kategorie sci-fi.\n\n"}
{"id": "761853", "url": "https://cs.wikipedia.org/wiki?curid=761853", "title": "Vilém Lugr", "text": "Vilém Lugr\n\nVilém Lugr (28. června 1911 - 1981) byl československý fotbalista, obránce. Po skončení aktivní kariéry působil jako trenér.\n\nV československé lize hrál za SK Prostějov a SK Slezská Ostrava. Působil také v SK Olomouc ASO a SK Židenice.\n\nTrénoval SK Slezská Ostrava, Křídla vlasti Olomouc, v Polsku Lech Poznań, Śląsk Wrocław a Górnik Zabrze a ve Švédsku Jönköpings Södra IF, IFK Norrköping (asistent) a Nyköpings BIS.\n\n\n"}
{"id": "761854", "url": "https://cs.wikipedia.org/wiki?curid=761854", "title": "Stefan Rojko", "text": "Stefan Rojko\n\nStefan Rojko (15. prosince 1910 Hörbing u Deutschlandsbergu – 12. října 2000 Štýrský Hradec) byl v době druhé světové války SS-Oberscharführer v Malé pevnosti Terezín, „pravá ruka“ velitele pevnosti Heinricha Jöckela. Po válce utekl do Štýrského Hradce, později byl odsouzen k doživotnímu trestu, podmíněně byl propuštěn 24. června 1975.\n"}
{"id": "761855", "url": "https://cs.wikipedia.org/wiki?curid=761855", "title": "Paolo Lorenzi", "text": "Paolo Lorenzi\n\nPaolo Lorenzi (* 15. prosince 1981 Řím) je italský profesionální tenista. Ve své dosavadní kariéře na okruhu ATP Tour vyhrál jeden singlový a jeden deblový turnaj. Na challengerech ATP a okruhu Futures získal do září 2019 dvacet osm titulů ve dvouhře a osm ve čtyřhře. \n\nNa žebříčku ATP byl nejvýše ve dvouhře klasifikován v lednu 2017 na 33. místě a ve čtyřhře pak v lednu 2018 roku na 82. místě. Trénují ho Walter Grinovero a Martin Rodriguez. Dříve tuto roli plnil Claudio Galoppini.\n\nV italském daviscupovém týmu debutoval v roce 2010 čtvrtfinálem 1. skupiny zóny Evropy a Afriky proti Nizozemsku, v němž vyhrál dvouhru nad Igorem Sijslingem. Italové zvítězili 4:1 na zápasy. Do listopadu 2019 v soutěži nastoupil k sedmi mezistátním utkáním s bilancí 5–4 ve dvouhře a 0–1 ve čtyřhře.\n\nItálii reprezentoval na Letních olympijských hrách 2016 v Riu de Janeiru. V mužské dvouhře jej ve druhém kole vyřadil desátý nasazený Španěl Roberto Bautista Agut. \n\nNa grandslamu nezvládl dvacet třikrát kvalifikaci, než v roce 2014 postoupil do hlavní soutěže French Open. Před prvním vítězným utkáním dvouhry, na US Open 2014 proti Jošihitu Nišiokovi, prohrál třináctkrát v úvodním kole grandslamu. Do třetího kola premiérově prošel na US Open 2016 po pětisetové bitvě s Gillesem Simonem, trvající 4.54 hodiny. Ve třiceti pěti letech se pak na US Open 2017 stal nejstarším hráčem otevřené éry, který si poprvé zahrál grandslamové osmifinále. V téže sezóně poprvé, a na sedmý pokus, postoupil z úvodního kola na French Open a ve Wimbledonu. V roce 2017 odehrál z hráčů Top 100 nejvyšší počet 34 turnajů, včetně challengerů, se šňůrou osmi porážek v závěru sezóny.\n\nDebutovou trofej na okruhu ATP Tour si odvezl ze čtyřhry únorového VTR Open 2013 ve Viña del Mar. Po boku krajana Potita Staraceho v boji o titul přehráli argentinsko-španělský pár Juan Mónaco a Rafael Nadal. Do premiérového finále dvouhry postoupil ve třicet dvou letech na březnovém Brasil Open 2014 v São Paulu, v němž podlehl Argentinci Federicu Delbonisovi. V singlové soutěži triumfoval na červencovém Generali Open Kitzbühel 2016. Ve finálovém duelu zdolal Gruzínce Nikoloze Basilašviliho. Ve věku 34 let a 7 měsíců se stal nejstarším vítězem prvního turnaje na okruhu ATP, čímž překonal věkový rekord Víctora Estrelly z února 2015 a jeho triumfu v Quitu. V srpnu 2016 se stal poprvé italskou jedničkou, když v této pozici vystřídal Fabia Fogniniho.\n\nPo čtvtrtfinálové výhře nad Matthewem Ebdenem na Eskişehir Cupu 2015, se 22. května 2015 stal třetím tenistou s více než 300 vítěznými zápasy na ATP Challenger Tour. Postup z druhého kola srpnového Internazionali di Tennis di Manerbio 2019, z něj učinil druhého hráče historie, který na challengerech vyhrál 400 zápasů (po 423 vítězstvích Hidalga Ramiréze).\n\n"}
{"id": "761858", "url": "https://cs.wikipedia.org/wiki?curid=761858", "title": "Česká Suverenita", "text": "Česká Suverenita\n\nČeská Suverenita, dříve SUVERENITA – Blok Jany Bobošíkové, je česká mimoparlamentní politická strana, jejíž hlavní tváří je bývalá předsedkyně Jana Bobošíková. Strana byla registrována 21. ledna 2011, ustavující sjezd se konal 4. června 2011 v Praze. Strana byla založena po politickém rozchodu Jany Bobošíkové s Petrem Hannigem, se kterým spolupracovala v období let 2002–2010 v rámci koalice Suverenita - blok Jany Bobošíkové, strana zdravého rozumu. Předsedkyní strany je od 18. ledna 2014 politická souputnice Jany Bobošíkové, bývalá sociálnědemokratická poslankyně Jana Volfová.\n\nV polovině roku 2013 se spekulovalo o tom, že by se strana stala základem pro další působení bývalého prezidenta Václava Klause ve vysoké politice. V tomto ohledu si měla změnit název, mohla se dále nazývat \"Suverenita Václava Klause\" nebo \"Suverenita a prosperita – Klausovci\". Další zvažovanou variantou bylo \"SUPR klausovci\". Klaus se však nakonec rozhodl ve volbách nekandidovat a „klausovské síly“ se koncentrovaly ve volebním bloku Hlavu vzhůru.\n\nStrana se definuje jako subjekt hájící zájmy obyčejných občanů, prosazuje boj proti korupci, omezení byrokracie, silným prvkem v programu je rovněž euroskepticismus, odpor vůči přijetí eura, omezení přistěhovalectví zejména z civilizačně odlišných oblastí atd. Někteří z politiků a politologů stranu definují jako výrazně nacionální.\n\n\nVe volbách 2010 neúspěšně kandidovala do Senátu za obvod č. 22 - Praha 10 Jana Bobošíková, když se ziskem 9,20 % hlasů obsadila 4. místo. Bobošíková kandidovala i v doplňovacích volbách do Senátu v březnu 2011, ve kterých se obsazovalo v Kladně místo po zemřelém senátorovi Jiřím Dienstbierovi. Ani v těchto volbách Bobošíková se ziskem 7,29 % hlasů neuspěla a nepostoupila ani do druhého kola.\n\nVe volbách do Senátu ČR 2018 kandidoval za Českou Suverenitu bývalý hejtman Středočeského kraje David Rath. V obvodu 29 – Litoměřice získal 4,97% hlasů.\n\nStrana se zúčastnila voleb do Evropského parlamentu. Lídrem kandidátky byl David Rath. V těchto volbách obdržela 2 609 hlasů (0,11%) a nezískala tak žádný mandát.\n\n"}
{"id": "761862", "url": "https://cs.wikipedia.org/wiki?curid=761862", "title": "Stanislav Štěpánek", "text": "Stanislav Štěpánek\n\nStanislav Štěpánek (9. listopadu 1909 – ???) byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako obchodník a předseda místního národního výboru v Poličce.\n\nVe volbách roku 1948 byl zvolen do Národního shromáždění za KSČ ve volebním kraji Pardubice. V parlamentu zasedal do konce funkčního období, tedy do voleb roku 1954.\n\n"}
{"id": "761864", "url": "https://cs.wikipedia.org/wiki?curid=761864", "title": "DD", "text": "DD\n\nSpojení písmen D a D může mít různé významy:\n\n\n"}
{"id": "761866", "url": "https://cs.wikipedia.org/wiki?curid=761866", "title": "Vladimír Štička", "text": "Vladimír Štička\n\nVladimír Štička (28. prosince 1918 – ???) byl český a československý politik Československé sociální demokracie, pak Komunistické strany Československa a poúnorový poslanec Národního shromáždění ČSR.\nRoku 1948 se uvádí jako úředník a tajemník ČSSD.\n\nPo únorovém převratu v roce 1948 patřil k frakci tehdejší sociálně demokratické strany loajální vůči Komunistické straně Československa, která v sociální demokracii převzala moc,proměnila ji na spojence komunistického režimu a během roku 1948 sloučila s KSČ. V červnu 1948 byl v souvislosti se sloučením ČSSD a KSČ kooptován jako člen Ústředního výboru Komunistické strany Československa.\n\nVe volbách roku 1948 byl zvolen do Národního shromáždění za ČSSD ve volebním kraji Praha. Po sloučení ČSSD s KSČ přešel v červnu 1948 do poslaneckého klubu komunistů. V parlamentu zasedal do konce funkčního období, tedy do voleb v roce 1954.\n\nV roce 1952 se uvádí jako vedoucí tajemník Krajského výboru Sokola v Praze.\n\n"}
{"id": "761867", "url": "https://cs.wikipedia.org/wiki?curid=761867", "title": "Bedřich Jerie", "text": "Bedřich Jerie\n\nBedřich Jerie (5. ledna 1885 Nové Veselí – 27. října 1965 Ústí nad Labem) byl evangelickým farářem a spisovatelem. Vyučoval též náboženství na středních školách. Za svého působení v Praze měl vliv na pozdějšího filozofa Ladislava Hejdánka.\n\nPřehled působení:\n\nVe výslužbě byl od 1. října 1953, v letech 1938-1947 byl členem synodní rady Českobratrské církve evangelické, v letech 1939-1947 náměstkem synodního seniora.\n\n\n\n"}
{"id": "761884", "url": "https://cs.wikipedia.org/wiki?curid=761884", "title": "Bohuslav z Pardubic", "text": "Bohuslav z Pardubic\n\nBohuslav z Pardubic († 9. prosince 1358) byl 20. proboštem litoměřické kapituly sv. Štěpána v letech 1347-1358.\n\nByl příslušníkem rodu pánů z Pardubic, který lze dosledovat až od let 1266–1269, kdy zemský sudí Držislav z Hostyně v letech 1327–1341 držel obec Starou (později zvanou Staré Hrady) u Libáně (litoměřická diecéze) a hrad Vízmburk u Pardubic.\n\nArnošt z Hostyně byl i určitý čas královským purkrabím v Kladsku, před rokem 1300 přesídlil do Hostyně a začal kupovat další statky. Panství Hostyně užíval také jeho bratr Jetřich (zemřel v roce 1341), jehož vnuk, opět Jetřich, se stal roku 1360 vyšehradským proboštem. Arnošta z Hostyně povýšil král Jan Lucemburský do panského stavu, a tak se začal psát podle své tvrze „z Pardubic“.\n\nArnošt z Hostyně (zemřel kolem roku 1341) měl manželku Adličku, s níž měl čtyři syny. Nejstarší byl Arnošt z Pardubic, pozdější první pražský arcibiskup.\n\nDruhým synem Arnošta z Hostyně byl Bohuslav, řečený v pramenech též. Bohuš - budoucí 20. probošt litoměřický. Bohuslav z Pardubic, bratr arcibiskupa Arnošta, byl roku 1343 jmenován v Praze kanovníkem, později byl děkanem kapituly v Sadské, roku 1348 kanovníkem ve Vratislavi ve Slezsku a týž rok i kanovníkem magdeburským. Ještě roku 1356 byl jmenován kanovníkem v Olomouci.\n\nPardubice držel třetí syn Smil (1340–1357) a nejmladší Vilém měl Kozí, Starou (Staré Hrady) u Libáně, dále Pardubice a Rychmburk v letech 1350-1390.\n\nListina císaře Karla IV. z 25. listopadu 1347 potvrzuje Bohuslava z Pardubic proboštem litoměřickým. Nelze přehlédnou velkou přízeň, kterou poskytoval arcibiskup Arnošt z Pardubic litoměřickému proboštství po všech stránkách, duchovní, právní, ekonomické, včetně štědrosti při budování nového kapitulního chrámu. Nechal vybavit celý kapitulní areál a obklopit jej novými hradbami.\nStav kapitulního chrámu sv. Štěpán v Litoměřicích byl velice špatný. Král Karel IV. vydal 1. července 1348 listinu, aby byl v Litoměřicích vybudován nový gotický kostel i proboštství a všechny objekty měly být obehnány hradbou. Uvedené stavby byly zřizovány sbírkami mezi věřícími doma i v zahraničí. Sbírky ze zahraniční byly z církevních provincií Salburg, Magdeburg a z polské církevní provincie v Hnězdně. Jak bratr probošta Arnošt z Pardubic, arcibiskup, tak i papež Klement VI. sami ke sbírkám pro stavby přispěli roku 1350 (za odpustky čtyřicet dnů v jednom roce po dobu deseti let a tytéž odpustky i arcibiskup Arnošt). Sbírky byly nezbytné, protože stavby zejména kostela a proboštství byly velice nákladné. O novém chrámu jsou zachovány podrobnější dokumenty, ale o novém proboštství se nezachovaly žádné. Stavba trvala téměř šest let.\n\nPři stavění zdí kolem uvedených objektů vznikly spory s městem, které dospěly až k soudnímu jednání. Císař Karel IV. vzal litoměřické proboštství v osobní ochranu, jak dosvědčují listiny z letech 1347–1355. Roku 1347 nařídil císař královským úředníkům, aby již dříve určené peněžní sbírky byly řádně zasílány. V projednání sporů byli zvláštním dekretem z 25. června 1348 jmenováni jako rozhodčí probošt Všech sv. v Praze, člen pražské městské rady Jakub Jechlinus. Měli vyslechnout obě sporné strany podle práva a zákonů bez ohledu na strany. Téhož roku 1348 vydal císař rozkaz, aby poddaní kapituly nebyli předvoláváni před soud v městě Litoměřicích. Jak vidno, byly to časy plné řady problémů – soudních sporů, finančních a jiných těžkostí, které postupně vznikly a muely být projednány, například spor o proboštskou krčmu. Již roku 1348 dal císař příkaz, že kapitulní poddaní v předměstích a Zásadě, Polabí a v obci Křešice nesmějí být poškozováni tím, že město využívalo pastviny zvané Blahodule, dále se nesmí těmto poddaným, ať jako kupujícím, či prodávajícím, bránit v návštěvě městských trhů. Poddaní nemohou být předvoláváni před městský soud ani se od nich nesmí vyžadovat městské poplatky.\n\nPravomoc probošta Bohuslava z Pardubic byla podstatně posílena tím, že císař Karel IV. prostřednictvím arcibiskupa Arnošta z Pardubic zřídil při litoměřické kolegiátní kapitule funkci druhé dignity kapitulního děkana v roce 1349. Významné bylo i císařské rozhodnutí, aby probošti z Litoměřic, Mělníka a Staré Boleslavi byli inkorporováni do pražské metropolitní kapituly. Císař proto založil pro uvedené probošty tři kanonikáty. Po jmenování těchto tří metropolitních kanovníků mají tito ve svých vlastních kapitulách pečovat o důstojné slavnosti kapitul, zvláště při bohoslužbách v litoměřickém chrámu sv. Štěpána, které mají být i častěji.\n\nPři prvním zasedání kapituly po uvedených změnách se 3. října 1355 zúčastnili nejen všichni kapituláři, ale i sám císař Karel IV. i arcibiskup Arnošt z Pardubic. K finančnímu zlepšení věnoval Karel IV. litoměřické kapitule obec Sedliště (farnost Libáň), která měla odevzdávat ročně jako daň 10 kop grošů, a obec Píšťany (fara Libochovany), která měla odvádět 34 kop.\n\nPodle příkladu pražské dómské kapituly měli uvedení tři probošti – litoměřický, staroboleslavský a mělnický – stejná práva a povinnosti jako členové dómské kapituly. Museli však mít vlastního zvoleného zástupce, kterého hradili z daní obcí Křemenice na Boleslavsku a Vačice v Hradecku. Pročež probošt litoměřický místo z uvedených obcí dostával financí z obcí Zlatníky a Hodkovice nad Mohelkou. Současně bylo potvrzeno, že patronáty proboštství spojené s pražským kanovníkem zůstávají pro probošta litoměřického v platnosti.\n\nPro proboštský kostel sv. Štěpána získal probošt Bohuslav cennou relikvii sv. Lukáše, jak uvádí darovací listina z roku 1355, potvrzená Karlem IV. Bohuslav z Pardubic založil a dal zřídit v katedrále sv. Víta obročí (beneficium) v chóru oltáře sv. Anny a sv. Hedviky s povinností, že jmenovaný oltářník bude odvádět klášteru klarisek na Starém Městě pražském 20 kop grošů.\nBohuslav z Pardubic patři mezi nejvýznamnější probošty litoměřické kapituly. Zemřel 9. prosince 1358 v pověsti svatosti, nebo jak uvádějí kronikáři: \"„vysoké osobní dokonalosti“\".\n\n\n"}
{"id": "761895", "url": "https://cs.wikipedia.org/wiki?curid=761895", "title": "27. ročník udílení Zlatých glóbů", "text": "27. ročník udílení Zlatých glóbů\n\n27. ročník udílení Zlatých glóbů se konal 2. února 1970 v sále Cocoanut Grove hotelu Ambassador v Los Angeles. Organizátorem předávání filmových cen Zlatý glóbus je Asociace zahraničních novinářů sdružených v Hollywoodu.\n\nNejvíce cen si odneslo historické drama o Anně Boleynové \"Tisíc dnů s Annou\". Ze sedmi nominací získalo čtyři Glóby, včetně toho za nejlepší dramatický snímek. Schlesingerův \"Půlnoční kovboj\" byl taky navržen na sedm cen, proměnil však pouze jednu pro objev roku, jímž se stal Jon Voight. Muzikál Gena Kellyho \"Hello, Dolly!\" získal pět nominací, ale žádný Glóbus.\n\nPeter O'Toole vyhrál cenu druhý rok po sobě. Rok předtím to bylo za drama \"Lev v zimě\", tentokrát za komedii \"Sbohem, pane profesore!\". Byl to jeho čtvrtý Zlatý glóbus v kariéře. V kategorii nejlepší herečka v komedii nebo muzikálu bylo nominovaných až osm hereček.\n\nPoprvé se televizní kategorie rozdělily podle žánrů na dramatické a komediální, resp. muzikálové. V kategorii nejlepší herečka v komediálním nebo muzikálovém seriálu byly dvě vítězky.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n"}
{"id": "761899", "url": "https://cs.wikipedia.org/wiki?curid=761899", "title": "Ivan Vít", "text": "Ivan Vít\n\nIvan Vít (* 21. března 1950) je český kameraman.\n\nIvan Vít od mládí pracoval v oboru kinematografie v různých profesích. Od počátku 70. let působil ve studiu Animovaného filmu v Praze pod vedením Břetislava Pojara jako asistent kamery a fotograf. Později 3 roky studoval na FAMU obor „Umělecká fotografie“ na katedře prof. Jána Šmoka. Později již jako samostatný kameraman působil až do poloviny 90. let ve známém studiu J. Trnky. Po tuto dobu spolupracoval s mnoha významnými režiséry, jakými jsou: J. Švankmajer, B. Pojar, V. Pospíšilová, L. Beneš, P. Koutský, J. Havettová s nimiž natočil desítky filmů Nejvíce a nejsoustavněji spolupracoval na filmech režiséra Jiřího Barty. Od poloviny 90. let pracuje ve studiu Animation People, jehož je spolumajitelem.\n\nPůsobí též pedagogicky, přednášel na Vysoké škole uměleckoprůmyslové, v současné době přednáší obor „kamera v animovaném filmu“ na pražské FAMU - Filmová a televizní fakulta Akademie múzických umění. Je členem prezidia AČK „Asociace českých kameramanů“. Podílel se na technologickém vývoji různých zařízeních pro potřeby animovaného snímání (motion control, software pro animaci, mechanické pomůcky atd)\n\nProfesně se celoživotně věnuje animovanému filmu, zejména v „klasické“ loutkové technologii. Současně však natáčel i technologicky odlišná témata animované kinematografie (filmu), dále live-action a speciální kombinované technologie, které se často vyžadují pro komerční zakázky (reklamy). Již několik let využívá své znalosti nových technologií, kterými je dnes zejména digitální kinematografie a uplatňuje je na filmech které natáčí. Pravidelně se podílí na fotografických výstavách se svými pracemi. Filmy, na kterých spolupracoval jako kameraman, byly mnohokrát vyznamenány na světových filmových festivalech věnovaných animovanému filmu.\n\n\n\nDále jednotlivé krátké animované filmy: cca 50 s různými režiséry, cca 30 reklam (Adidas, Vodafone, Reiffeisen, Basf).\n"}
{"id": "761911", "url": "https://cs.wikipedia.org/wiki?curid=761911", "title": "Warszawa Wschodnia Osobowa", "text": "Warszawa Wschodnia Osobowa\n\nWarszawa Wschodnia Osobowa je varšavské východní železniční nádraží ve Varšavě, Mazovském vojvodství.\n\nVznik východního nádraží ve Varšavě byl spojen s výstavbou železniční trati Warszawa Centralna – Terespol. Otevřeno bylo v roce 1866, kdy neslo název Dworzec Terespolski. Tato železniční stanice sloužila především spojům jedoucím ve směru do Brestu a Lublinu. Jako jedna z mála železničních stanic ve Varšavě unikla vážnému poškození při ústupu ruské armády v roce 1915.\n\nPři rekonstrukci varšavského železničního uzlu zahájené v roce 1919 byla stanice přestavěna a od roku 1933 je součástí varšavské diametrální linky.\n\nV roce 1939 bylo nádraží opakovaně bombardováno, při kterém zahynulo mnoho lidí. Před jedním ze vchodů do nádražní budovy (ul. Kyjowska) je umístěn kamenný památník věnovaný obětem bombardování. V roce 1944 byla původní nádražní budova stanice zcela zničena. Po válce ji nahradila dočasná nádražní budova.\n\nRekonstrukce a modernizace železniční stanice po druhé světové válce byla dokončena v roce 1969. Tehdy vznikla nová nádražní budova, vzdálená přibližně 200 metrů východně od původní nádražní budovy. Ve své době bylo východní nádraží nejnovější a nejreprezentativnější stavbou svého druhu ve Varšavě.\n\nV letech 2010-2012 prošla stanice rozsáhlou rekonstrukcí, v souvislosti s konáním Mistrovství Evropy ve fotbale 2012, které se konalo v Polsku a na Ukrajině v období od 8. června do 1. července 2012. Rekonstrukce staniční budovy byla dokončena na konci května roku 2012, zachována zůstala pouze původní ocelová konstrukce haly. Rekonstrukce nástupišť, byla provedena v menší míře, spíše se jednalo o kosmetické práce. Opravy nástupišť jsou plánovány pro následující roky.\n\nTato železniční stanice má sedm nástupišť. První až čtvrté nástupiště slouží především dálkovým spojům, šesté a sedmé nástupiště slouží příměstské železnici. Páté nástupiště je univerzální. Všechna nástupiště jsou částečně krytá, propojují je tři podchody.\n\nVýchodní varšavské nádraží se několikrát objevilo i ve filmu. Kupříkladu v komedii Tadeusza Chmielewskiego \"Nie lubię poniedziałku\" z roku 1971.\n\nVýchodní varšavské nádraží slouží dálkovým vnitrostátním spojům jedoucím např. do Krakova - (Kraków Główny), Katovic, Gdyně - (Gdynia Główna), Vratislavi - (Wrocław Główny) a příměstské železnici, zejména spojům společnosti Szybka Kolej Miejska w Warszawie a Koleje Mazowieckie. Obsluhují jej také autobusy a tramveje.\n\nSzybka Kolej Miejska w Warszawie\nKoleje Mazowieckie\nPrzewozy Regionalne\n\n"}
{"id": "761925", "url": "https://cs.wikipedia.org/wiki?curid=761925", "title": "Adam Josef Gočalkovský z Gočalkovic", "text": "Adam Josef Gočalkovský z Gočalkovic\n\nAdam Josef svobodný pán Gočalkovský z Gočalkovic († 20. říjen 1775 Těšín) byl slezský šlechtic a hodnostář Těšínského knížectví, císařský rada a komoří pocházející z rodu Gočalkovských z Gočalkovic.\n\nByl synem Adama Václava Gočalkovského z Gočalkovic a jeho ženy Karolíny Tvorkovské z Kravař. Oženil se s Annou Barborou Pražmovou z Bílkova. Vlastnil panství Nýdek, Děhylov a Horní Líštná. Pohřben je v Horní Líštné.\n\nV Těšínském knížectví zastával úřad nejvyššího zemského sudího a byl zástupce tohoto knížectví na slezském veřejném konventu. Roku 1771 se stal regentem těšínské komory. Byl také císařským radou a komořím.\n"}
{"id": "761926", "url": "https://cs.wikipedia.org/wiki?curid=761926", "title": "Vrbovka nicí", "text": "Vrbovka nicí\n\nVrbovka nicí (\"Epilobium nutans\") je druh rostliny z čeledi pupalkovité (\"Onagraceae\").\n\nJedná se o vytrvalou rostlinu dosahující výšky nejčastěji 5–20 cm. Oddenky jsou krátké, v létě se vytváří nadzemní plazivé, na konci vystoupavé výběžky. Lodyha je jednoduchá, nevětvená, na bázi vystoupavá, dole lysá, nahoře pýřitá, se 2 (zřídka 4) sbíhajícími liniemi od listů, vrchol bývá často převislý. Dolní Listy jsou vstřícné, střední a horní střídavé, přisedlé, dolní krátce řapíkaté. Čepele jsou nejčastěji vejčité, vejčitě kopinaté až podlouhlé, lysé, asi 1–3 cm dlouhé a 0,2–0,8 cm široké, celokrajné nebo horní až nevýrazně zubaté, nanejvýš s 6 zuby na každé straně listu. Květy jsou uspořádány v květenstvích, vrcholových hroznech a vyrůstají z paždí listenu, květenství je chudé, obsahuje nejčastěji 2–4 květy. Květy jsou čtyřčetné, kališní lístky jsou 4, nejčastěji 2–2,5 mm dlouhé. Korunní lístky jsou taky 4, jsou nejčastěji 3–6 mm dlouhé, na vrcholu mělce vykrojené, světle fialové barvy. Ve střední Evropě kvete nejčastěji v červenci až v srpnu. Tyčinek je 8 ve 2 kruzích, prašníky jsou asi 0,6 mm dlouhé. Semeník se skládá ze 4 plodolistů, je spodní, čnělka je přímá, blizna je celistvá, kyjovitá. Plodem je 3,5–4 cm dlouhá tobolka, přitiskle chlupatá, později olysává, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Semena jsou cca 1,0–1,5 mm dlouhá, úzce vějcovitě vřetenovitá, k oběma koncům zúžená, na vrcholu s chmýrem a průsvitným límečkovitým přívěskem, osemení je jemně papilnaté. Počet chromozómů je 2n=36.\n\nVrbovka nicí je druh evropských hor, který roste v Pyrenejích, Alpách, Francouzském středohoří, Vogézách, pohoří Černý les, v některých hercynských pohořích a západních a východních Karpatech.\n\nV ČR je to vzácný druh horských pramenišť a mokvavých nebo až zrašelinělých skal. Je známa ze Šumavy, Krušných hor, Jizerských hor, Krkonoš, Orlických hor, Králického Sněžníku a Hrubého Jeseníku. V minulosti rostla i ve Žďárských vrších, naposledy tam byla nalezena asi kolem roku 1955.\n\n"}
{"id": "761930", "url": "https://cs.wikipedia.org/wiki?curid=761930", "title": "Hradište (okres Partizánske)", "text": "Hradište (okres Partizánske)\n\nHradište je obec na Slovensku v okrese Partizánske v Trenčínském kraji. Obec sa nachází v údolí Nitrice, 9 km severně od Partizánskeho. Žije zde  obyvatel.\n\nPrvní písemná zmínka je z roku 1533.\n\nObec je pod lužickým hradištěm ze starší doby železné, na kterém stojí římskokatolický románský kostel svatého Barnabáše, který byl postaven kolem roku 1096 a hřbitov s náhrobky z 11.-12. století. Okolo kostela je kamenná zeď.\n\n"}
{"id": "761935", "url": "https://cs.wikipedia.org/wiki?curid=761935", "title": "Jarmila Taussigová-Potůčková", "text": "Jarmila Taussigová-Potůčková\n\nJarmila Taussigová-Potůčková, též Jarmila Taussigová, rozená \"Janovská\" (11. června 1914 Olomouc – 29. dubna 2011), byla česká a československá politička Komunistické strany Československa a poúnorová poslankyně Národního shromáždění ČSR. V 50. letech odsouzena v rámci politických procesů a vězněna.\nNarodila se roku 1914 v Olomouci, členkou KSČ se stala roku 1932.\n\nPo volbách roku 1948 byla zvolena do Národního shromáždění za KSČ ve volebním kraji Zlín. Mandát nabyla až dodatečně v červenci 1951 jako náhradnice poté, co rezignoval poslanec Ivan Holý. V parlamentu zasedala jen do listopadu 1951, kdy rezignovala a místo ní nastoupil Jan Krátký.\n\nZastávala i stranické funkce. V roce 1947 byla členkou sekretariátu ÚV KSČ. V období listopad 1948 - listopadu 1951 byla rovněž členkou Komise stranické kontroly. VIII. sjezd KSČ ji zvolil za členku Ústředního výboru Komunistické strany Československa. Ve funkci ji potvrdil IX. sjezd KSČ. Její kariéra skončila náhle v roce 1951. 6. prosince 1951 byla vyloučena z KSČ. Oficiální zdůvodnění znělo: „\"V souvislosti s odhalením Rudolfa Slánského jako vedoucího činitele spiknutí ve straně bylo zjištěno, že Jarmila Taussigová zneužila své funkce k protistranické činnosti a sloužila Rudolfu Slánskému v jeho zločinecké činnosti\".“ Zatčena byla již 24. listopadu 1951. Byla pak odsouzena na 25 let odnětí svobody, propadnutí majetku a ztrátě občanských práv na 10 let. Šlo o součást procesu s Rudolfem Slánským, respektive v navazujícím procesu s krajskými tajemníky. Propuštěna byla na amnestii v roce 1960.\n\nPozději působila jako spisovatelka knih pro děti (\"Král Bumbác\" a \"Návětřáčtí\").\n\n"}
{"id": "761941", "url": "https://cs.wikipedia.org/wiki?curid=761941", "title": "Václav Tauš", "text": "Václav Tauš\n\nVáclav Tauš (26. července 1910 Tlučná – ???) byl český a československý politik Komunistické strany Československa a poúnorový poslanec Národního shromáždění ČSR.\nPůvodní profesí byl odborným učitelem. Za první republiky nebyl politicky aktivní. Za okupace byl v období let 1943–1945 vězněn pro ilegální činnost v odboji. V roce 1945 se stal členem KSČ. Během únorového převratu v roce 1948 byl členem okresního Akčního výboru Národní fronty v Rokycanech. Byl tehdy ředitelem měšťanské školy v Rokycanech. V roce 1948 předsedal komisi státních a veřejných zaměstnanců při KV KSČ v Plzni. V květnu 1949 ho krajská konference KSČ zvolila za 3. místopředsedu KV KSČ.\n\nVe volbách roku 1948 byl zvolen do Národního shromáždění za KSČ ve volebním kraji Plzeň. V parlamentu zasedal do konce funkčního období, tedy do voleb roku 1954.\n\nJistý Václav Tauš zastával počátkem 50. let funkci bezpečnostního referenta KNV v Plzni a v dubnu 1951 byl rozhodnutím krajské konference KSČ vyloučen ze strany v rámci čistek. Poslanec Tauš ovšem dokončil svůj mandát až do roku 1954 a ještě v červenci 1951 vystoupil na plénu Národního shromáždění s projevem k bezpečnostní situaci.\n\nPoslanec Václav Tauš se v roce 1951 uvádí jako plukovník. Václav Tauš (narozený 26. 7. 1910) působil následně v Československé lidové armádě a v období červen 1955 - červen 1956 a znovu od října 1963 do června 1964 byl v hodnosti generálmajora velitelem československé delegace v Dozorčí komisi neutrálních států, která monitorovala dodržování příměří mezi oběma Korejemi po korejské válce.\n\n"}
{"id": "761943", "url": "https://cs.wikipedia.org/wiki?curid=761943", "title": "Nyanatiloka", "text": "Nyanatiloka\n\nNyānatiloka Mahāthera (19. února 1878, Wiesbaden – 28. května 1957, Colombo) byl první německý buddhistický mnich.\n\nCtihodný Nyánatiloka Maháthera se narodil jako Anton Walther Florus Gueth roku 1878 v německém Wiesbadenu. V roce 1904 se stal prvním kontinentálním Evropanem, který byl ordinován na buddhistického mnicha (bhikkhu). V roce 1911 založil v Polgasduwě na Cejlonu tzv. \"Ostrovní poustevnu\" jako útočiště pro evropské mnichy. Během svého života pobýval v mnoha zemích včetně Barmy, Indie, Japonska a Číny. V roce 1951 se jako jeden z mála západních mnichů zúčastnil 6. buddhistického koncilu v Barmě. Nejdelší část svého života strávil na Srí Lance (Cejlonu), kde v roce 1957 zemřel. Mezi jeho žáky patřili Nyánaponika Maháthera a první český bhikkhu Nyanasatta Thera.\n\nZ jeho rozsáhlé literární tvorby zde budiž zmíněno alespoň Slovo Buddhovo či Průvodce Abhidhamma-pitakou a německé překlady Anguttara-nikáji, Visuddhi-maggy a Otázek krále Milindy.\n"}
{"id": "761948", "url": "https://cs.wikipedia.org/wiki?curid=761948", "title": "Bohumil Tejchman", "text": "Bohumil Tejchman\n\nBohumil Tejchman (29. září 1909 – ???) byl český a československý politik Komunistické strany Československa a poúnorový poslanec Národního shromáždění ČSR.\nZa války se účastnil na odboji.\n\nVe volbách roku 1948 byl zvolen do Národního shromáždění za KSČ ve volebním kraji České Budějovice. V parlamentu zasedal do konce funkčního období, tedy do voleb roku 1954.\n\nV pramenech z té doby je uváděn Bohumil Tejchman, který v roce 1945 coby odborový tajemník hovořil na manifestaci v Písku a byl toho roku zvolen do krajské rady KSČ za Písecko. Kandidoval za KSČ již ve volbách roku 1946. Během únorového převratu byl členem Krajského Akčního výboru Národní fronty. Ve volbách v roce 1948 je profesně evidován jako ředitel učiliště v Českých Budějovicích, kandidující formálně za ROH. V roce 1948 se uvádí jako tajemník krajské odborové rady, bytem České Budějovice. V roce 1946 ještě bydlel v Písku.\n\n"}
{"id": "761949", "url": "https://cs.wikipedia.org/wiki?curid=761949", "title": "Margita Teluchová", "text": "Margita Teluchová\n\nMargita Teluchová (3. září 1924 – 13. října 1995) byla slovenská a československá politička Komunistické strany Slovenska a poúnorová poslankyně Národního shromáždění ČSR.\nVe volbách roku 1948 byla zvolena do Národního shromáždění za KSČ ve volebním kraji Banská Bystrica. V parlamentu zasedala až do konce funkčního období, tedy do voleb v roce 1954.\n\nV letech 1948–1953 se uvádí jako členka Ústředního výboru Komunistické strany Slovenska.\n\n"}
{"id": "761950", "url": "https://cs.wikipedia.org/wiki?curid=761950", "title": "Cork Celtic FC", "text": "Cork Celtic FC\n\nCork Celtic Football Club byl irský fotbalový klub z města Cork. Existoval v letech 1959–1979 (navazoval na Evergreen United FC hrající irskou ligu v letech 1951–1959). Jednou vyhrál irskou ligu (1973–74), dvakrát hrál neúspěšně finále irského poháru, FAI Cupu (1964, 1969). Dvakrát se též zúčastnil evropských pohárů, v sezóně 1964–65 vypadl v 1. kole Poháru vítězů pohárů s bulharským týmem Slavia Sofia, v sezóně 1974–75 vyřadil v 1. kole Poháru mistrů evropských zemí kyperskou Omonii Nikósia, aby byl v kole druhém vyřazen Araratem Jerevan (tehdy SSSR). Za klub hráli známí fotbalisté George Best (odehrál ovšem jen tři ligová utkání) či německý reprezentant Uwe Seeler (ten odehrál utkání jediné).\n"}
{"id": "761951", "url": "https://cs.wikipedia.org/wiki?curid=761951", "title": "Jan Teper", "text": "Jan Teper\n\nJan Teper (6. února 1912 – 26. ledna 2001) byl český a československý politik Komunistické strany Československa, poúnorový poslanec Národního shromáždění ČSR a pozdější předseda celostátního (od roku 1969 českého) báňského úřadu.\n\nV roce 1949 se uvádí jako zástupce Svazu zaměstnanců v hornictví.\n\nVe volbách roku 1948 byl zvolen do Národního shromáždění za KSČ ve volebním kraji Ostrava. V parlamentu zasedal do konce funkčního období, tedy do voleb roku 1954.\n\nPůvodní profesí byl horníkem. Působil jako funkcionář KSČ na úrovni Okresního výboru KSČ i na centrální úrovni, později jako předseda hornických odborů. Navzdory absenci odborného vzdělání byl k 1. lednu 1959 jmenován předsedou Ústředního báňského úřadu v Praze. V této funkci nahradil dosavadního předsedu Bohumila Hummela. Přesto, že jeho dosazení do funkce bylo krokem politicky motivovaným, dokázal právě díky svému politickému vlivu zajistit úřadu rozvoj a uvnitř úřadu vytvořil věcné prostředí. V důsledku federalizace Československa byl k 1. únoru 1969 jmenován prvním předsedou nově zřízeného Českého báňského úřadu. Zde ovšem po čase ztratil politickou podporu a k 31. prosinci 1973 odešel ze své funkce.\n\n"}
{"id": "761952", "url": "https://cs.wikipedia.org/wiki?curid=761952", "title": "Matteo Viola", "text": "Matteo Viola\n\nMatteo Viola (* 7. července 1987, Maestre) je italský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k lednu 2012 jeden titul ve dvouhře.\n\nNa žebříčku ATP byl nejvýše ve dvouhře klasifikován v lednu 2012 na 153. místě a ve čtyřhře pak v prosinci 2011 na 249. místě. Trénuje ho Andrea Mantegazzaová.\n\n"}
{"id": "761955", "url": "https://cs.wikipedia.org/wiki?curid=761955", "title": "Jozef Tokár", "text": "Jozef Tokár\n\nJozef Tokár (18. ledna 1914 Bacúch – 15. prosince 1978) byl slovenský a československý politik Komunistické strany Slovenska a poúnorový poslanec Národního shromáždění ČSR a Slovenské národní rady.\nPo volbách roku 1948 byl zvolen do Národního shromáždění za KSČ ve volebním kraji Bratislava. Mandát nabyl až dodatečně v únoru 1950 jako náhradník poté, co rezignoval poslanec Jozef Brúha. V parlamentu zasedal do konce funkčního období, tedy do voleb roku 1954. Ve volbách roku 1954 byl zvolen do Slovenské národní rady. V letech 1953-1957 se uvádí jako člen či kandidát Ústředního výboru Komunistické strany Slovenska.\n\n"}
{"id": "761957", "url": "https://cs.wikipedia.org/wiki?curid=761957", "title": "Kraví Hora (hrad)", "text": "Kraví Hora (hrad)\n\nZřícenina hradu Kraví Hora se nachází na jihovýchod od obce Kuroslepy, nad řekou Oslavou, nedaleko jejího soutoku s Chvojnicí. Je chráněna jako kulturní památka České republiky. V blízkosti se nachází také hrad Levnov.\n\nPrvní písemná zmínka o hradu pochází z listiny z roku 1367. Tehdy se objevuje v přídomku Ješka z Náchoda, který přibližně od roku 1349 vlastnil obec Kuroslepy. Jeho syn Ješek hrad prodal Šelmberkům. Přídomek však páni z Náchoda používali nějakou dobu poté. Při markraběcích válkách mezi Joštem a Prokopem docházelo z hradu k loupení na majetcích vlastněných benediktinským klášterem v Třebíči. Dalším majitelem byl Jan Komorovský z Komorovic, naposledy zmiňovaný v roce 1459, po němž hrad od krále Jiřího získal Matěj z Náchoda a Březníku. Část statku připadl pánům z Kralic, což vyvolalo spor, ze kterého po smrti Matěje roku 1492 vyšli vítězně Kraličtí. V listině z roku 1494, v níž král Vladislav II. potvrzuje hrad a Kuroslepy jako majetek Bluda z Kralic, je hrad zmiňován jako pustý.\n\nHrad byl chráněn ze třech stran hlubokým příkopem, valem a hradbami. Ze západní strany roklinou a z jižní strany skalnatým srázem. Ze západní strany byl hrad přístupný přes padací most do hranaté bašty. Jádrem hradu byla válcová věž o průměru 5,5 metru. Její torzo se dodnes tyčí do výšky asi pěti metrů.\n\nPodle pověstí, které zaznamenal Václav Hájek z Libočan, se po pádu Velkomoravské říše měli Moravané před Uhry skrývat mimo jiné také na hradě Kraví Hora. Jeden z těchto moravských rodů se pak měl podle hradu psát – z Kraví Hory.\n\nHrad je dostupný po červené turistické značce od osady Sedlečko do Ketkovic.\n\n"}
{"id": "761958", "url": "https://cs.wikipedia.org/wiki?curid=761958", "title": "E.S. Posthumus", "text": "E.S. Posthumus\n\nE.S. Posthumus byla nezávislá hudební skupina založená roku 2000 bratry Helmutem a Franzem Vonlichtenovými v Los Angeles.\n\nJejich hudba, která kombinuje klasickou orchestrální hudbu s elektronickou a s mnoha dalšími vlivy, a kterou je proto složité pojmenovat konkrétním žánrem, byla použita v mnoha filmových trailerech a filmech samotných jako Sherlock Holmes, Spider-Man, , Matrix Reloaded nebo v seriálech Ztraceni, Top Gear, nebo Odložené případy.\n\n\"E.S.\" je zkratka pro „Experimental Sounds“ a \"Posthumus\" je makaronský výraz, znamenající „Všechny věci minulé“.\n\nV souvislosti s názvem jsou všechny skladby na prvním albu, vydaném v roce 2001, pojmenované po prastarých, zapomenutých, nebo zničených městech. \"Unearthed\" bylo pravděpodobně nejúspěšnější album. Na internetovém obchodě s hudbou CD Baby se stalo třetím nejprodávanějším CD v historii a velká část hudby, která se objevila v televizi pochází právě z toho alba.\n\nDruhé album \"Cartographer\" bylo v roce 2008 vydáno jako dvou CD, přičemž první CD obsahuje vokální část, kterou zpívá Luna Sans, zatímco druhé obsahuje remixované verze nahrazující zpěv instrumentálními sóly a melodiemi, které ho přibližují více ke stylu prvního alba. Tyto remixované verze se objevují v seriálech jako Hrdinové nebo Zákon a pořádek\n\nTřetí CD \"Makara (album)\" z února roku 2010 bylo kromě CD Baby vydáno i na iTunes, Amazon a dalších populárních službách. Skladby z tohoto alba se objevují například ve filmu Avatar, nebo Sherlock Holmes.\n\nV červenci 2010 bylo oficiálně oznámeno že Franz zemřel a že skupina ukončuje činnost. V listopadu vydal Helmut dosud nezveřejněný singl \"Christmas Eve\" a roce 2011 založil novou skupinu \"Les Friction\".\n\n\n"}
{"id": "761959", "url": "https://cs.wikipedia.org/wiki?curid=761959", "title": "GR", "text": "GR\n\nSpojení písmen G a R může mít různé významy:\n\n"}
{"id": "761962", "url": "https://cs.wikipedia.org/wiki?curid=761962", "title": "Engelbert Toman", "text": "Engelbert Toman\n\nEngelbert Toman (12. září 1906 Vídeň – 27. února 1998 Nymburk) byl český a československý politik Československé strany lidové a poúnorový poslanec Národního shromáždění ČSR.\nDo roku 1918 žil ve Vídni. Po studiích se stal v roce 1929 úředníkem Škodových závodů v Praze a posléze v Mladé Boleslavi. V letech 1950-1953 byl zaměstnancem podniku \"Autorenova Mladá Boleslav\", od roku 1953 pracoval v \"ČSAO národní podnik\" (později \"Mototechna\") Mladá Boleslav. Od mládí se angažoval v křesťanskosociálních odborech a v ČSL (členem strany od roku 1930). Po 2. světové válce řadu let předsedal mladoboleslavské místní organizaci ČSL.\n\nBěhem únorového převratu v roce 1948 patřil v rámci lidové strany k frakci loajální vůči KSČ, která v ČSL převzala moc a proměnila ji na loajálního spojence komunistického režimu. Po volbách v roce 1948 byl zvolen do Národního shromáždění za ČSL ve volebním kraji Mladá Boleslav. Mandát nabyl až dodatečně v prosinci 1951 jako náhradník poté, co rezignoval poslanec Antonín Polišenský. Mandát získal i ve volbách do Národního shromáždění roku 1954 (volební obvod Praha-venkov). V parlamentu zasedal do konce funkčního období, tedy do voleb do Národního shromáždění roku 1960.\n\nK roku 1954 se profesně uvádí jako úředník ve správkárně vozů a aut v Kosmonosích. Pocházel z Mladé Boleslavi. V listopadu 1954 vystupoval na veřejné schůzi v městysi Bezno, kde „mluvil o úkolech z funkce poslance vyplývajících, žádal spolupráci všech voličů“. Státní bezpečnost ho od roku 1955 evidovala v registru zájmových osob. Ve volbách 1960 již nebyl zvolen. Poté se stáhl z veřejného života.\n"}
{"id": "761964", "url": "https://cs.wikipedia.org/wiki?curid=761964", "title": "Cedrik-Marcel Stebe", "text": "Cedrik-Marcel Stebe\n\nCedrik-Marcel Stebe (* 9. října 1990, Mühlacker) je německý profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k lednu 2012 tři tituly ve dvouhře.\n\nNa žebříčku ATP byl nejvýše ve dvouhře klasifikován v listopadu 2011 na 81. místě a ve čtyřhře pak v červenci 2010 na 608. místě.\n\nPrvní čtvrtfinále na okruhu ATP si zahrál na turnaji MercedesCup 2011 ve Stuttgartu, kde přešel přes Nikolaje Davyděnka a Fabia Fogniniho. Na divokou kartu startoval na International German Open 2011, na němž porazil Juana Carlose Ferrera a opět Davyděnka, než skončil na Fernanda Verdasca.\n\n"}
{"id": "761965", "url": "https://cs.wikipedia.org/wiki?curid=761965", "title": "KC", "text": "KC\n\nSpojení písmen K a C může mít různé významy:\n\n"}
{"id": "761970", "url": "https://cs.wikipedia.org/wiki?curid=761970", "title": "MH", "text": "MH\n\nSpojení písmen M a H může mít různé významy:\n\n"}
{"id": "761975", "url": "https://cs.wikipedia.org/wiki?curid=761975", "title": "MQ", "text": "MQ\n\nSpojení písmen M a Q může mít různé významy:\n\n"}
{"id": "761977", "url": "https://cs.wikipedia.org/wiki?curid=761977", "title": "MX", "text": "MX\n\nSpojení písmen M a X může mít různé významy:\n\n\n"}
{"id": "761979", "url": "https://cs.wikipedia.org/wiki?curid=761979", "title": "MZ", "text": "MZ\n\nSpojení písmen M a Z může mít různé významy:\n\n\n"}
{"id": "761981", "url": "https://cs.wikipedia.org/wiki?curid=761981", "title": "Helsingin Palloseura", "text": "Helsingin Palloseura\n\nHelsingin Palloseura, často zkráceně nazývaný HPS, je finský fotbalový klub z hlavního města Helsinek. Ve 20. a 30. letech 20. století byl nejlepším finským klubem, vysokou výkonnost si udržoval do 60. let, dnes hraje nižší finské soutěže. Je devítinásobným mistrem Finska (1921, 1922, 1926, 1927, 1929, 1932, 1934, 1935, 1957), jednou získal finský pohár (1962). Nejvyšší finskou soutěž hrál naposledy v roce 1964. Dvakrát zasáhl i do novodobých evropských pohárů, v sezóně 1958–59 vypadl v 1. kole Poháru mistrů evropských zemí s francouzským Stade de Reims, v sezóně 1963-64 v předkole Poháru vítězů pohárů se Slovanem Bratislava.\n\n"}
{"id": "761987", "url": "https://cs.wikipedia.org/wiki?curid=761987", "title": "Jürgen Zopp", "text": "Jürgen Zopp\n\nJürgen Zopp (* 29. března 1988 Tallinn) je estonský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k lednu 2012 devět titulů ve dvouhře.\n\nNa žebříčku ATP byl nejvýše ve dvouhře klasifikován v září 2012 na 71. místě a ve čtyřhře pak v červnu téhož roku na 246. místě. Trénuje ho Pasi Virtanen.\n\nV daviscupovém týmu Estonska debutoval v roce 2006. K roku 2012 v něm odehrál 34 zápasů s bilancí 13–8 ve dvouhře a 8–5 ve čtyřhře.\n\n"}
{"id": "761988", "url": "https://cs.wikipedia.org/wiki?curid=761988", "title": "Szombierki Bytom", "text": "Szombierki Bytom\n\nTowarzystwo Sportowe Szombierki Bytom je polský fotbalový klub z města Bytom (Szombierki je jméno bytomské čtvrti). Založen byl roku 1919. Vysokou výkonnost měl klub v 60.- 80. letech 20. století, dnes hraje nižší soutěže. Jednou se stal polským mistrem (1979/80), jednou skončil druhý (1964/65), jednou třetí (1980/81). Dvakrát zasáhl do evropských pohárů. V sezóně 1980–81 nejprve vyřadil v 1. kole Poháru mistrů evropských zemí turecký Trabzonspor, aby v kole druhém ztroskotal na CSKA Sofia. V sezóně 1981-82 vypadl v 1. kole Poháru UEFA s nizozemským Feyenoordem Rotterdam.\n\n"}
{"id": "761990", "url": "https://cs.wikipedia.org/wiki?curid=761990", "title": "Pavel Trombik", "text": "Pavel Trombik\n\nPavel Trombik (2. října 1904 – ???) byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako učitel, bytem Český Těšín.\n\nVe volbách roku 1948 byl zvolen do Národního shromáždění za KSČ ve volebním kraji Ostrava. V parlamentu zasedal do konce funkčního období, tedy do voleb roku 1954.\n\n"}
{"id": "761992", "url": "https://cs.wikipedia.org/wiki?curid=761992", "title": "Josef Uher (politik)", "text": "Josef Uher (politik)\n\nJosef Uher (28. ledna 1904 – ???) byl český a československý politik Komunistické strany Československa a poúnorový poslanec Národního shromáždění ČSR.\nPo volbách roku 1948 byl zvolen do Národního shromáždění za KSČ ve volebním kraji Praha-venkov. Mandát nabyl až dodatečně v prosinci 1952 jako náhradník poté, co rezignoval poslanec Jan Plhal. V parlamentu zasedal do konce funkčního období, tedy do voleb roku 1954.\n\n"}
{"id": "761993", "url": "https://cs.wikipedia.org/wiki?curid=761993", "title": "Antonín Lanhaus", "text": "Antonín Lanhaus\n\nAntonín Lanhaus (7. března 1908 – 21. prosince 1980) byl československý fotbalista, záložník a fotbalový trenér ligového mužstva Bohemians Praha a československé reprezentace.\n\nVyrůstal v rodině dlouholotého československého přeborníka a reprezentanta v řecko-římském zápase a později vrchního rady a předsedy klubu Hellas Košíře. Fotbalovou kariéru začal v 6 letech ve Spartě Košíře, kde hrál v žákovském a juniorském týmu do 15 let, kdy přestoupil do Čechoslovanu Košíře, kde hrál na pozici pravého záložníka.\nVýtečný, technicky mimořádně vybavený záložník přišel ještě do původního Ďolíčku na počátku třicátých let z Čechoslovanu Košíře. Tehdy si Vršovičtí lovci talentů museli pořádně přispíšit, protože po Lanhausovi už sahaly i jiné přední kluby.V roce 1930 přestoupil do ligového týmu Bohemians. U Botiče se z něj stal velký klubista a opakovaně skončil s týmem v ligové tabulce na třetím místě. V Ďolíčku sehrál více než 150 ligových zápasů, končil až v posledním ročníku protektorátní ligy. V mužstvu se potkal ještě s generací “australanů“, zahrál si s legendárním Hochmanem, Krejčím, Tyrpeklem, Kolenatým, Pernerem, Bejblem i Melkou. Za svou dlouholetou hráčkou kariéru sehrál 438 utkání a vstřelil 52 gólů.\nZa klokany sehrál více než 150 ligových zápasů.\n\nSnímek 2 je z roku 1941, kdy klokani porazili\nViktorii Plzeň vysoko 7:0.\n\nPo skončení aktivní kariéry trénoval prvoligový klub Bohemians Praha po celých 16 let a stal se tak nejdéle působícím trenérem A mužstva fotbalového klubu Bohemians v celé jeho historii. V roce 1952 byl celek Bohemians pověřen reprezentací ve dvou přátelských utkáních s Albánií a tak se stal jako trenér Bohemians trenérem československé reprezentace.\n\n"}
{"id": "761994", "url": "https://cs.wikipedia.org/wiki?curid=761994", "title": "František Urban (politik)", "text": "František Urban (politik)\n\nFrantišek Urban (28. září 1899 České Budějovice – 29. března 1978 České Budějovice) byl český a československý politik Československé strany lidové a poúnorový poslanec Národního shromáždění ČSR.\nPocházel z velmi chudých poměrů. Vyučil se pekařem, místo ve svém oboru ale nesehnal, a tak pracoval jako dělník v tabákové továrně. V roce 1916 narukoval do rakousko-uherské armády a účastnil se bojů v Itálii. Po vzniku ČSR vstoupil do československé armády, s níž se jako dobrovolník účastnil bojů na Slovensku. Od roku 1920 byl zaměstnán u několika firem jako skladník a v roce 1930 se opět stal dělníkem v tabákové továrně, kde působil až do roku 1950. Od roku 1921 byl členem ČSL a křesťanských odborů. Ve straně zůstal i po únoru 1948. Během únorového převratu v roce 1948 totiž patřil v rámci lidové strany k frakci loajální vůči KSČ, která v ČSL převzala moc a proměnila ji na loajálního spojence komunistického režimu. V roce 1950 se stal referentem KNV v Českých Budějovicích. Měl pověst věrného stoupence Aloise Petra (výrazný představitel prokomunistického proudu v ČSL), kterého po jeho úmrtí nahradil v Národním shromáždění. Po roku 1954 se už politice neangažoval.\n\nPo volbách v roce 1948 byl zvolen do Národního shromáždění za ČSL ve volebním kraji České Budějovice. Mandát nabyl až dodatečně v březnu 1952 jako náhradník poté, co zemřel poslanec Alois Petr. V parlamentu zasedal do konce funkčního období, tedy do voleb do Národního shromáždění roku 1954.\n"}
{"id": "761998", "url": "https://cs.wikipedia.org/wiki?curid=761998", "title": "Zdeněk Vácha", "text": "Zdeněk Vácha\n\nZdeněk Vácha (8. prosince 1912 – ???) byl český a československý politik Československé sociální demokracie, pak Komunistické strany Československa a poúnorový poslanec Národního shromáždění ČSR.\nPo únorovém převratu v roce 1948 patřil k frakci tehdejší sociálně demokratické strany loajální vůči Komunistické straně Československa, která v sociální demokracii převzala moc,proměnila ji na spojence komunistického režimu a během roku 1948 sloučila s KSČ. V roce 1948 se uvádí jako veřejný zaměstnanec a člen představenstva ČSSD.\n\nVe volbách roku 1948 byl zvolen do Národního shromáždění za ČSSD ve volebním kraji Kladno. Po sloučení ČSSD s KSČ přešel v červnu 1948 do poslaneckého klubu komunistů. V parlamentu zasedal do konce funkčního období, tedy do voleb v roce 1954.\n\nPo volbách v roce 1971 se stal vedoucím Kanceláře České národní rady.\n\n"}
{"id": "761999", "url": "https://cs.wikipedia.org/wiki?curid=761999", "title": "Trčkův hrad", "text": "Trčkův hrad\n\nTrčkův hrad je pozdně středověký hrad v areálu želivského kláštera v obci Želiv. Hrad vystavěli Trčkové z Lípy, kteří získali klášter vypálený za husitských válek a užívali ho jako své sídlo až do konce 16. století. V 17. století se stal součástí obnoveného kláštera.\n\nPozdně gotický hrad byl vystavěn někdy po roce 1468 a jeho součástí byly budovy kláštera, které využíval opat. Po konfiskaci provedené králem Jiřím z Poděbrad připadl Burianu Trčkovi z Lípy, který provedl renesanční úpravy. Jako sídlo sloužil Trčkům z Lípy až do opětovného návratu ke klášteru. V 19. století se zde nacházely musejní sbírky kláštera. Roku 1907 vyhořel, ale ještě do první světové války (v letech 1907–1914) došlo k jeho obnovení a během války v něm byl lazaret a poté dívčí škola. Po roce 1950 sloužil k internaci kněží a řeholníků, od roku 1956 pak tvořil součást psychiatrické léčebny.\n\nJde o dvoukřídlovou budovu s užší jednopatrovou východní a širší dvoupatrovou západní částí. V 1. patře východního křídla se dochoval sál s kazetovým stropem (tzv. \"kazetový sál\") s vyobrazení všech českých madon od Antonína Häuslera z roku 1914. Sálu vévodí freska Narození Páně od Bóžy Dvořáka, na základě motivů a dispozic Mikoláše Alše. Přízemí tvoří lomové neomítnuté zdivo, jednotlivá patra jsou vyzdobena renesančními sgrafity (psaníčka a postavy vojáků) z 2. poloviny 16. století, které byly zrestaurovány roku 1910.\n\nV severní části hradu se nachází bašta, bezprostředně sousedící s opatstvím. V 1. patře v minulosti bývala kaple sv. Kříže z 15. století, v 17. století prošla úpravou a byla zasvěcena Nalezení sv. Kříže. V 18. století došlo k jejímu obnovení a Jan Kalina a S. Nosecký ji vyzdobili freskami. Po požáru v roce 1907 byla zrušená a zachovaly se pouze křížová a valová klenba, lunety a štuková výzdoba ze 17. století.\n\n"}
{"id": "762000", "url": "https://cs.wikipedia.org/wiki?curid=762000", "title": "František Vais", "text": "František Vais\n\nFrantišek Vais (19. října 1914 – ???) byl český a československý politik Komunistické strany Československa a poúnorový poslanec Národního shromáždění ČSR.\nV roce 1945 se jistý František Vais uvádí coby politický tajemník OV KSČ v Českých Budějovicích a zároveň člen krajského výboru strany i předsednictva okresního výboru KSČ. V roce 1948 byl hlavním řečníkem během prvomájových oslav v Lounech. Uvádí se jako František Vais z Kladna.\n\nVe volbách roku 1948 byl zvolen do Národního shromáždění za KSČ ve volebním kraji Kladno. V parlamentu zasedal do srpna 1951, kdy rezignoval a nahradil ho Adolf Svoboda.\n\nV lednu 1950 se uvádí jako člen oddělení pro průmysl Krajského výboru KSČ Pražského kraje. Přednesl tehdy referát o plnění 1. pětiletky. V říjnu 1950 se zmiňuje jako člen předsednictva krajského výboru strany. V listopadu 1950 dokonce jako zástupce vedoucího tajemníka KV KSČ.\n\nIX. sjezd KSČ ho zvolil za člena Ústředního výboru Komunistické strany Československa. Na funkci rezignoval v dubnu 1951. V rámci politických procesů po zatčení Rudolfa Slánského byl v té době zbaven funkcí a zatčen.\n\n"}
{"id": "762002", "url": "https://cs.wikipedia.org/wiki?curid=762002", "title": "Zrcadla", "text": "Zrcadla\n\nZrcadla jsou páté studiové album české rockové skupiny Synkopy. Vydáno bylo ve vydavatelství Panton v roce 1986 s katalogovým číslem 8113 0587. Oproti předchozím projektům \"Sluneční hodiny\" a \"Křídlení\" byla \"Zrcadla\" koncipována jako písničkový projekt.\n\nNa CD bylo album \"Zrcadla\" vydáno v roce 2000 ve vydavatelství Sony Music/Bonton v rámci kompilace \"Zrcadla/Dlouhá noc\".\n\n"}
{"id": "762004", "url": "https://cs.wikipedia.org/wiki?curid=762004", "title": "Koarktace aorty", "text": "Koarktace aorty\n\nKoarktace aorty je vrozená vada představující zúžení aorty nejčastěji v oblasti Botallovy dučeje.\n\nKoarktace aorty představuje asi 5-8 procent vrozených srdečních vad, s dvojnásobným výskytem u chlapců než u dívek, častá je však u dívek s Turnerovým syndromem. Koarktace se často objevuje společně s dalšími vadami srdce.\n\nKvůli zúžení aorty po odstupu tepen zásobujících hlavu a horní končetiny dochází u postiženého dítěte ke snížení tlaku a zhoršenému prokrvení břišních orgánů a dolních končetin, naopak horní polovina těla je zásobena dobře.\n\nProjevy onemocnění závisí na zachovaném průsvitu aorty, kompenzačním zachování částí fetálního oběhu a později na vzniku kolaterálního řečiště. Mírnější varianty této vady mohou být zjištěny náhodně až v dospělosti. \n"}
{"id": "762005", "url": "https://cs.wikipedia.org/wiki?curid=762005", "title": "Pavol Valehrach", "text": "Pavol Valehrach\n\nPavol Valehrach, též Pavel Valehrach (27. října 1894 Olšany – 2. května 1979), byl slovenský a československý politik Komunistické strany Slovenska a poúnorový poslanec Národního shromáždění ČSR.\nPo volbách roku 1948 byl zvolen do Národního shromáždění za KSČ ve volebním kraji Nitra. Mandát nabyl až dodatečně v březnu 1949 jako náhradník poté, co rezignoval poslanec Ondrej Horvát. V parlamentu zasedal do února 1953, kdy rezignoval a nahradil ho František Kukla. V letech 1949–1950 se uvádí jako člen Ústředního výboru Komunistické strany Slovenska.\n\nPozději žil v obci Olšany na Vyškovsku.\n\n"}
{"id": "762007", "url": "https://cs.wikipedia.org/wiki?curid=762007", "title": "Maurice Carême", "text": "Maurice Carême\n\nMaurice Carême (12. května 1899 Wavre – 13. ledna 1978 Anderlecht-Brusel) byl belgický spisovatel a básník, píšící francouzsky, jehož jednoduchý a muzikální styl tvorby mu zajistil velký úspěch u čtenářů všech věkových kategorií.\nNarodil se v malém městě Wavre v regionu Brabant-Wallon v Belgii, kde jeho otec Joseph byl malíř a dekoratér na stavbách a matka Henriette Art provozovala obchod s potravinami. Jeden z jeho dědečků prodával zboží cikánským karavanám. Měl čtyři sourozence, z nichž jeden (sestra) zemřel záhy po narození a druhý (bratr) se nedožil ani prvního roku. Zůstali mu jen dva sourozenci, sestra Germaine, nar. 1901 a bratr Georges, nar. 1904.\n\nMaurice prožil velmi šťastné dětství, ke kterému se často vracel ve svých básních. První báseň, kterou napsal ve svých 15 letech v roce 1914, byla inspirována jeho dětskou láskou jménem Bertha Detry. Ve stejném roce získal prospěchové stipendium na \"École Normale\" v Tirlemontu. Jeho učitel Julien Kuypers mu dodával odvahu k psaní a seznámil ho se současnou poezií.\n\nV roce 1918 Maurice Carême opustil rodné město a stal se učitelem na základní škole na dnešním předměstí Bruselu, v Anderlechtu. V r. 1919 založil literární časopis \"Naši mladí\" (\"Nos Jeunes\"), přejmenovaný v r. 1920 na \"Nezávislou revue\" (\"La Revue indépendante\") a přispíval i do dalších literárních časopisů.\n\nV roce 1924 se oženil se svojí kolegyní, též učitelkou, Andrée Gobron, které pak, pro její živou povahu, věnoval báseň s názvem \"Caprine\" (v překl. samička kozího plemene). Od té doby jí tak začali říkat všichni jejich známí. I ona sama přestala používat své křestní jméno Andrée a na veřejnosti začala vystupovat jako Caprine Carême. Krátce po svatbě vydal autor svoji první sbírku básní s názvem \"63 obrázků pro husí hru\" (\"63 illustrations pour un jeu de l'oie\") 1925 (pozn. \"husí hra\" je společenská hra podobná našemu Člověče, nezlob se). Po jedné návštěvě fotbalového zápasu na místním stadionu začal Maurice Carême psát svůj první román \"Utrpení sportovního fanouška\" (\"Le Martyre d'un supporter\") 1928. V manželství se začaly projevovat neshody a těžkosti, které byly způsobeny velmi rozdílnou rodinnou výchovou obou partnerů. Zklamání ze vztahu s Caprine se odrazilo ve sbírce \"Písně pro Caprine\" (\"Chansons pour Caprine\") 1930. Manželství ale úředně trvalo dále.\nV letech 1925 – 1930 byl básník a spisovatel ovlivněn uměleckými směry surrealismem a futurismem. Od r. 1932 však dával ve své tvorbě přednost soudobým literárním směrům a odklonil se od předchozích vlivů. Svá díla tvořil jednoduchou, ale velice propracovanou formou s důrazem na melodičnost textu. V r. 1931 se stal jedním ze zakladatelů \"Časopisu básníků\" (\"Journal des poètes\") V r. 1933 ukončil studia přednesu na bruselské konzervatoři.\n\nV témže roce 1933 postavil na třídě Nellie Melba dům s bílou omítkou v brabantském stylu, kterému se hned začalo říkat Bílý dům (La Maison blanche), v němž manželé žili více jak 40 let. V r. 1975 se stal dům sídlem Nadace Maurice Carême (Foundation Maurice Carême) a po jeho smrti v r. 1978 Museem Maurice Carême (Musée Maurice Carême). Autor velmi miloval svoji matku, která znala francouzské spisovatele a básníky a četla svým dětem LaFontainovy bajky, což mělo jistě i určitý vliv na výběr povolání jejího syna. Věnoval jí své dílo Matka (\"Mère\") 1935.\n\nOd r. 1943 se autor začal plně věnovat literatuře. S typickým baretem na hlavě, tlumokem přes rameno a zápisníkem v ruce se toulal od jara do podzimu přírodou a zapisoval si náměty, nápady a pořizoval nákresky. V zimě se pak vracel ke svým zápiskům a upravoval svá díla do konečné podoby.\n\nTřetí důležitou ženou jeho života, která ho povzbuzovala v práci a inspirovala ho, byla jeho dlouholetá spolupracovnice a sekretářka Jeannine Burny. Spřátelil se s ní v r. 1943 a později jí věnoval svoji sbírku básní s názvem \"Rozmilá\" (\"La bien-aimée\") 1965. Jeannine Burny pak po jeho smrti napsala a vydala knihu s názvem \"Den odchází vždy příliš brzy: po stopách Maurice Carême\" (\"Le jour s'en va toujours trop tôt: sur les pas de Maurice Carême\") 2007. V současné době je předsedkyní Nadace Maurice Carême a udržuje Museum Maurice Carême.\n\nOd r. 1954 navštěvoval autor letní pobyty v klášteře d'Orval. Tam si prohluboval znalosti děl velkých mystiků a filosofů, indických a čínských nauk a učení Zen. I tyto zkušenosti a nabyté vědomosti se pak projevily v jeho tvorbě.\nV květnu r. 1972 mu byl v pařížské kavárně Procope (Café Procope) udělen titul \"Kníže básníků\" (Prince des poètes), který směl užívat až do své smrti.\n\nDůležitou součástí autorovy tvorby se stala literatura pro děti, do které patří i známá sbírka básní Kouzelná lucerna (\"La lanterne magique\") 1947. V autorově díle je velmi oceňována jeho láska a cit pro děti, které ho milovaly. Smutnou skutečností proto zůstal fakt, že jeho manželství bylo bezdětné.\n\nI když byl také spisovatelem a básníkem velikosti i utrpení člověka, jeho dílo svojí jednoduchou a melodickou formou vyjadřuje především radost ze života, která ale nepostrádá i určitou vážnost. Nepřestával svou tvorbou inspirovat hudebníky, skladatele i zpěváky, mezi nimiž byli např. Darius Milhaud, Francis Poulenc, Henri Sauget, Florent Schmitt, Marcel Delannoy a další. Jeho dílo bylo přeloženo do mnoha jazyků, ilustrováno známými malíři a grafiky a oceněno mnoha cenami v Belgii i v zahraničí. Překládal též do francouzštiny díla nizozemských autorů a básníků píšících ve vlámštině.\n\nZemřel ve věku 78 let a je pochován ve Wavre v Belgii.\n\nV Jardin des Poètes (Zahrada básníků) v Paříži (16. obvod) je deska s autorovými verši\n\nv překladu Tomáše Jacka:\n\n\npo autorově smrti vyšlo:\n\n\n\nZa literární dílo byly autorovi uděleny ceny\n\n\n\n\n"}
{"id": "762014", "url": "https://cs.wikipedia.org/wiki?curid=762014", "title": "Danai Udomčoke", "text": "Danai Udomčoke\n\nDanai Udomčoke ( ; narozený 11. srpna 1981 Bangkok) je thajský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k lednu 2012 osm titulů ve dvouhře.\n\nNa žebříčku ATP byl nejvýše ve dvouhře klasifikován v lednu 2007 na 77. místě a ve čtyřhře pak v dubnu 2004 na 146. místě. Trénuje ho Jan Stoce.\n\nNa Asijských hrách 2006 konaných katarském v Dauhá získal zlatou medaili ve dvouhře a bronz v družstvech. Z Jihoasijských her 2005, 2007 a 2009 si přivezl jednu zlatou, tři stříbrné a tři bronzové medaile. V roce 2007 také vybojoval zlatou medaili ve dvouhře na Univerziádě, kterou hostilo jeho rodné město Bangkok.\n\nNa grandslamu v hlavní soutěži debutoval na US Open 2004, kde v úvodním kole podlehl Tommy Robredovi ve třech setech. Na Australian Open 2006 odehrál v 1. kole pětisetový zápas proti světové trojce Davidu Nalbandianovi, když odešel poražen po výsledku 2–6, 2–6, 6–1, 7–6, 1–6. O rok později na Australian Open 2007 se probojoval do třetího kola, když přešel přes dvacátého čtvrtého nasazeného Juana Carlose Ferrera a poté podlehl turnajové čtrnáctce Srbu Novaku Djokovićovi.\n\n"}
{"id": "762017", "url": "https://cs.wikipedia.org/wiki?curid=762017", "title": "Eduard z Walesu", "text": "Eduard z Walesu\n\nEduard z Westminsteru, princ z Walesu (13. října 1453 – 4. května 1471) byl jediný syn anglického krále Jindřicha VI. a Markéty z Anjou.\n\nPo narození jejich jediného syna Eduarda byl Jindřich zasažen záchvatem duševní nemoci a později byl shledán neschopným vykonávat funkci krále. Jeho otcovství bylo mnohými zpochybňováno, ale vzhledem k útokům proti Eduardovu nástupnictví se dá spíše předpokládat, že byl jeho vlastním potomkem.\n\n29. března 1461 utrpělo lancasterské vojsko drtivou porážku v bitvě u Towtonu od budoucího Eduarda IV., který tímto potvrdil sesazení Jindřicha VI. a své jmenování králem. Markéta chtěla pro svého syna Eduarda získat zpět právo na nástupnictví na anglický trůn a tak s ním utekla do Walesu a později do Skotska. Podporu pro své tažení hledala u francouzského krále Ludvíka XI. Ten ji přesvědčil, aby se spojila se svým předchozím nepřítelem Richardem Nevillem, hrabětem z Warwicku, který se nepohodl s Eduardem IV., pro jeho sňatek s Alžbětou z Woodville. Pro potvrzení spojenectví byla Warwickova dcera Anna zasnoubena s princem Eduardem.\n\nKe sňatku došlo v katedrále v Angers, pravděpodobně 13. prosince 1470. Hrabě z Warwicku Jindřichovi VI. pomohl znovu na trůn, ale o několik měsíců později, 14. dubna 1471, byl poražen a zabit v bitvě u Barnetu.\n\nS yorským vojskem se lancasterské síly utkaly v 4. května bitvě u Tewkesbury v níž byl 17letý Eduard zabit. Není jisté, zda padl v bitvě nebo byl popraven krátce po ní. Byl jediným nositelem titulu prince z Walesu, který padl v bitvě. Jeho ostatky byly pohřbeny v klášteře Tewkesbury. Bývalý král Jindřich VI. byl nakonec 21. května 1471 pravděpodobně zabit v londýnském Toweru.\n"}
{"id": "762019", "url": "https://cs.wikipedia.org/wiki?curid=762019", "title": "SMS Mainz", "text": "SMS Mainz\n\nSMS \"Mainz\" byl lehký křižník třídy \"Kolberg\" německého císařského námořnictva účastnící se bojů první světové války.\n\nNa počátku první světové války sloužil u 2. předzvědné skupiny kontradmirála Leberechta Maaße začleněné do Předzvědného svazu kontradmirála Franze Hippera.\n\nVe dnech 23. až 26. srpna 1914 spolu s křižníkem SMS \"Stuttgart\" a minonoskami SMS \"Albatroß\" a SMS \"Nautilus\" podnikl operaci na zaminování ústí řek Tyne a Humber. \"Mainz\" poskytoval krytí \"Nautilovi\", který nakladl 100 min u ústí Tyne, této dvojici se podařilo potopit jeden britský trawler. Po spojení s druhou skupinou potopily na cestě zpět dalších 6 hlídkových lodí.\n\nDne 28. srpna 1914 vpadl do Helgolandské zátoky britský svaz tvořený 5 bitevními křižníky, 8 lehkými křižníky a 33 torpédoborci. Jeho cílem bylo zničení německých lehkých hladinových sil v oblasti. Toho dne kotvil \"Mainz\" poblíž ostrova Borkum. Bitva začala okolo 7. hodiny raní, \"Mainz\" se na scéně objevil až krátce po 11. hodině, kdy zahájil palbu na nepřátelské torpédoborce útočící na křižník SMS \"Straßburg\". Poté se dostal pod palbu čtyř britských křižníků (HMS \"Southampton\", HMS \"Birmingham\", HMS \"Liverpool\" a HMS \"Falmouth\") a kapitán Paschen se rozhodl v tváří tvář nepřátelské přesile ustupovat směrem na jih. Tímto manévrem se ale dostal do blízkosti křižníku HMS \"Arethusa\", poškozeného z předchozích bojů a stahujícího se zpět, a jeho doprovodu 20 torpédoborců. Torpédoborce na německý křižník bez otálení zaútočily, a přestože poškodil tři z nich (HMS \"Laertes\", HMS \"Liberty\" a HMS \"Laurel\"), \"Mainz\" inkasoval zásah torpédem. Střelba britských křižníků pak \"Mainz\" decimovala, až dal kapitán Paschen ve 12.30 rozkaz opustit loď, která se potopila krátce po 13.10. Zahynulo 89 námořníků, dalších 348 Britové zajali.\n"}
{"id": "762022", "url": "https://cs.wikipedia.org/wiki?curid=762022", "title": "Stavební program", "text": "Stavební program\n\n„Stavební program“ je nástroj odpovědného stavebníka nebo investora na samém počátku záměru stavby. Jde v něm o ujasnění základních parametrů zamýšlené stavby, její náplně, velikosti, funkčních vazeb, případně umístění a především oprávněnosti. Má písemnou nebo tabulkovou podobu. Může být doplněn i schématy.\n\nStavební program je úkonem ještě před započetím projektových prací a je jejich podkladem. Součástí stavebního programu je předběžný rozpočet stavby. Za stavební program lze považovat i jednoduchou rozvahu stavebníka malých pozemních staveb.\nU velkých a složitých staveb – nemocnic, velkých hotelů, laboratoří, letišť, farmaceutických továren, divadel nebo nádraží je naprostou nezbytností.\nV počátcích vyžaduje definování cíle a objem výkonů, pro které má stavba sloužit. Dalším krokem je souhrn všech pracovišť, místností a provozů s výchozí představou o velikosti a jejich prostorových (funkčních) spojení. Dále výchozí definice kvalitativního standardu. Také systematické rozdělení do funkčních celků. Od samého počátku by mělo vypracování stavebního programu brát v úvahu hospodářské parametry. Také finanční možností-nejen stavby samé ale i nároků na budoucí provoz.\n\nStavební program slouží nejenom k prvotnímu ověření zamýšlené stavby a jejímu prvnímu potvrzení ale i jako podklad pro další pokračování nebo případně i k upuštění od záměru v případě, že odhalí jeho nereálnost nebo momentální nedostupnost. V takovém případě jsou uspořeny náklady na další stupně. Dobrý stavební program je předpokladem (podmínkou nutnou) správného zpracování dalších stupňů. Konečná reflexe stavebního programu nastává při zpracování projektu. Mezi oběma fázemi má účinkovat částečná zpětná vazba.\n\nKaždý stavební program musí být podroben oponentuře, při jeho zpracování je třeba brát v úvahu také stavební realitu. Je užitečné, aby stavební program na složitější stavby zpracovávali ve vzájemné oponentní součinnosti, jak osoby dobře znalé potřeb zamýšlené funkce tak i projekčního a stavebního procesu. Je známo, že osoba spojená s potřebami provozu (tedy znalá provozu) může mít sklon navyšovat prostorové nároky nad realistickou mez. Proto je důležitá kvalifikovaná oponentura již na samém počátku zpracování programu. U složitých staveb je na místě, aby byl program zpracováván ve více krocích (nejméně ve dvou) a aby před jeho konečným zpracováním byly zapojena připomínky dotčených subjektů.\nStavební program může být korigován po úvodních stupních projektové dokumentace nebo na základě výsledků soutěží o návrh.\n\n"}
{"id": "762034", "url": "https://cs.wikipedia.org/wiki?curid=762034", "title": "Husa domácí", "text": "Husa domácí\n\nHusa domácí \"(Anser anser domesticus)\" je domestikovaná forma husy velké \"(Anser anser)\", některá plemena však vznikla domestikací husy labutí (\"Anser cygnoides\"), případně křížením obou druhů. Domácí husy poskytují mnohostranný užitek, především maso, sádlo a peří, případně trus, používaný jako hnojivo. Méně se využívají husí vejce. Husy slouží také k údržbě krajiny vypásáním, některá plemena se chovají jako okrasná nebo pro výstavy. Husy mohou sloužit také k hlídání. Některé plemena hus byla speciálně vyšlechtěna pro potlačování plevelí (americká bavlníková husa) nebo pro husí zápasy (např. štajnbašská bojovná husa). Na rozdíl od divokých hus, vážících nejvíce 5 kg, může domácí husa vážit až 13 kg. Rozdíl je i ve způsobu rozmnožování, neboť divoké husy žijí ve stabilních párech, ale husy domácí v polygamii.\n\nHusy byly domestikovány ve více centrech, nezávisle na sobě. Nejdříve, kolem roku 5000 př. n l. se tak zřejmě stalo v Mezopotámii, o 2-3 tisíciletí později také v Egyptě, Číně, Řecku a zřejmě i střední Evropě. Domestikaci hus usnadňuje fakt, že si housata těsně po vylíhnutí snadno vtisknou do paměti (imprintují) člověka jako \"náhradního rodiče\" a všude ho pak následují.\n\nV Číně byla výchozím druhem husa labutí, na ostatních místech husa velká. Kromě toho byly ve starověku ochočovány i jiné druhy hus, např. ve starověkém Egyptě to byly husa běločelá (\"Anser albifrons\"), berneška rudokrká (\"Branta ruficollis\") a husice nilská (\"Alopochen aegyptiacus\"). Egypťané husy chovali pro maso, jako hlídače i okrasné ptáky. Zejména husice nilská byla chována v chrámech jako posvátný pták a nebyla konzumována. Egypťané ji zasvětili bohyni Éset. Také ve starověkém Řecku a Římě byla husa posvátným ptákem, zasvěceným bohyním Afrodítě (Venuši), Junoně a třem Charitkách (Gráciím), byla však chována i pro maso a peří. Římané jedli rádi jen husí prsa a játra, zadní část byla pokládána za vhodnou jen pro otroky. Petronius pokládal husu (kromě jater) za plebejské jídlo, nevhodné pro aristokraty. Římané husy kvůli játrům vykrmovali šiškami z mouky a medu nebo sušenými fíky. Ochočené husy Římané někdy chovali jako domácí mazlíčky, kteří svého pána doprovázeli na trh nebo do lázní. Dokládá to např. Ovidiova legenda o Filemonovi a Baukus. Římané husy využívali i jako hlídače, čemuž nasvědčuje pověst o Kapitolských husách, které ve 4. stol. př. n. l. zachránily Řím, když svým kejháním prozradily noční útok Galů. Domácí husy chovali také Keltové a Germáni, a to jak pro maso, tak i pro peří.\n\nVe středověku měly husy velký hospodářský význam, jako zdroj levného masa. Husa se tradičně pekla na den sv. Martina, ale také na Vánoce, její peří se používalo na písařské brky i opeření k šípům, prachovým peřím se plnily podušky. Zvlášť proslulé bylo české peří. Peří se škubalo zabitým husám, ale také živým husám a před použitím se muselo drát.\nV Číně došlo ke zdomácnění husy labutí zřejmě za dynastie Šang ve 2. tis. př. n. l., odtud se rozšířila do Jihovýchodní Asie a později s arabskými obchodníky na Přední východ a do východní Afriky. V 19. století proběhly v Kanadě pokusy s domestikací bernešky velké a kolem roku 1920 v Rusku s husou běločelou, nebyly však ani v jednom případě příliš úspěšné, přestože bernešky v Kanadě představují důležitý zdroj masa.\n\nPlemena hus se tradičně dělí podle velikosti na malá (např. česká husa, shetlandská husa, faerská husa, čínská husa), střední (např. diepholtzká husa, štajnbašská bojová husa, suchovská husa, pomořanská husa) a těžká (tulúská husa, emdenská husa). Podle užitkovosti se dělí na plemena masná (většina plemen), nosná (italská nosná husa), sportovní (štajnbašská bojová husa) a okrasná (kadeřavá husa). Zbarvení domácích hus je nejčastěji divoké nebo bílé, vzácně strakaté, u některých plemen existuje více barevných variant, výjimkou je pohlavní dimorfismus ve zbarvení, např. u shetlandské husy.\n\nHusy se v minulosti chovaly extenzívním způsobem, od jara do podzimu se pásly ve velkých hejnech na lukách, pásly je většinou děti. Později se rozvinul i intenzívní chov. Velkochovy hus existují např. ve Francii, v Maďarsku nebo v Číně, v České republice nemá v současné době chov hus příliš velký význam a je provozován spíše drobnými chovateli, ještě kolem roku 1990 však bylo husí peří naším významným vývozním artiklem.\n\nHusy se většinou chovají ve výbězích s chlévky, méně často v halách nebo na rybnících, podobně jako kachny. Za účelem výkrmu se husy zavírají do omezeného prostoru (posady) a někdy jsou vykrmovány násilím (nacpávány šiškami), vzhledem k požadavkům na ochranu zvířat proti týrání je však tento způsob výkrmu v posledních dvaceti letech omezován. Vykrmené husy mají následkem tukové degenerace mnoho sádla a silně zbytnělá, téměř nefunkční, ale jako jídlo některými oblíbená játra, zvaná foie gras. Hmotnost vykrmených hus může dosáhnout až 15 kg.\n\nVětšina plemen hus si udržela hnízdní pud a jsou schopny odchovat housata, u některých plemen však hnízdní pud vymizel a housata je nutné odchovávat uměle nebo pomocí pěstounky.\n\nHusy jsou odolné proti většině chorob, housata však někdy trpí salmonelózou, kokcidiózou, aspergilózou (zaplísněním dýchacích cest) nebo různými parazity, jako jsou vrtejši či hlístice srostlice trvalá.\n\nTypickým onemocněním, které se vyskytuje u housat a mladých pižmovek je virová Derzyho choroba, napadající játra a zažívací orgány. Pokud ji housata přežijí, stávají se proti ní imunní. Je možné proti ní housata také naočkovat.\n\nHusí maso je chutné a poměrně tučné, má tmavší barvu než maso ostatní drůbeže. Játra a sádlo patří mezi vyhlášené pochoutky. Ve Francii se z nich připravují zejména lahůdkové paštiky. Husí vejce se v Evropě požívají málokdy, nanejvýš do těsta, vyrábějí se z nich však kraslice. Husí peří je pružné a má vynikající izolační vlastnosti, kromě peří kajky mořské patří vůbec k nejkvalitnějším druhům péřových materiálů. Používá se jako náplň peřin a polštářů, v současné době se však z ekonomických důvodů často nahrazuje méně kvalitním kachním či slepičím peřím.\n\nHusy byly používány také k zápasům houserů, zvláště v Rusku a Německu. Pro tento účel byla vyšlechtěna např. ruská husa nebo německá štajnbašská husa. Zápasy byl méně krvavé než zápasy kohoutů, přesto jsou dnes ve většině evropských zemí (včetně Česka) zakázány. Houseři spolu zápasí zobáky i křídly.\n\nHusy se hodí také k odstraňování plevelů, zejména při pěstování rostlin, které jsou pro husy nechutné, což je např. bavlník či tabák. Na vypletí 10 hektarů pole je třeba cca 25 hus.\n\nHusy se používají jako hlídači. Staří Egypťané pokládali husici nilskou za lepšího hlídače než psa. Všeobecně známa je rovněž pověst o kapitolských husách, které ve 3. stol. př. n. l. prozradily noční útok Galů na Řím. Dosud se tak děje např. ve Francii. Britská armáda za druhé světové války používala husy jako hlídače za bojů proti Japoncům v Jihovýchodní Asii. Husy se používají k hlídání také v palírně whisky značky Ballantine's ve skotském Dumbartonu.\n\n\n"}
{"id": "762042", "url": "https://cs.wikipedia.org/wiki?curid=762042", "title": "FK Sloga Jugomagnat", "text": "FK Sloga Jugomagnat\n\nFudbalski Klub Sloga Jugomagnat Skopje byl severomakedonský fotbalový klub z města Skopje, který byl založen v roce 1927. Rok založení byl i ve znaku klubu. Třikrát vyhrál severomakedonskou ligu (1999, 2000, 2001) a třikrát severomakedonský fotbalový pohár (1996, 2000, 2004).\n\nKlub zanikl v roce 2009.\n"}
{"id": "762045", "url": "https://cs.wikipedia.org/wiki?curid=762045", "title": "Flying Time", "text": "Flying Time\n\nFlying Time je exportní verze alba \"Křídlení\" české rockové skupiny Synkopy. Deska byla vydána vydavatelstvím Panton-Artia (katalogové číslo 8113 0543) v roce 1986. Byly použity původní hudební základy \"Křídlení\" z roku 1983, na které byly roku 1985 nahrány nové vokály Synkop v nové sestavě (Lukáše nahradil Majtner). Anglické texty skladeb pochází od Ondřeje Hejmy, který přeložil původní Vrbovy texty.\n\nNa CD bylo album \"Flying Time\" vydáno v neúplné podobě v roce 2001 ve vydavatelství Sony Music/Bonton v rámci reedice alba \"Křídlení\". Toto CD obsahuje kompletní \"Křídlení\", které je doplněno téměř všemi písněmi z \"Flying Time\" s výjimkou čtyř instrumentálních skladeb, které jsou shodné na české i anglické verzi. Rovněž některá sóla byla zkrácena, aby nebyla překročena maximální stopáž CD.\n\n"}
{"id": "762063", "url": "https://cs.wikipedia.org/wiki?curid=762063", "title": "Čížkovy kameny", "text": "Čížkovy kameny\n\nČížkovy kameny jsou zalesněný skalní hřeben východně od Trutnova.\n\nPůvodně se hřeben jmenoval Kozí kameny. Má dva vrcholy, neoficiálně označované jako Severní Čížkovy kameny (631 m n. m.) a Jižní Čížkovy kameny (611 m n. m.). Zatímco ze severní a západní strany tvoří hřeben velice strmý kamenný sráz do údolí řeky Úpy, východní svah naopak připomíná rozsáhlou náhorní plošinu, ovšem zalesněnou s intenzivní těžbou.\n\nČížkovy kameny jsou častým cílem výletů za město a kvůli svým skalním stěnám přezdívané Malý Adršpach. Oproti vysokým stěnám na Broumovsku jsou tyto bílé pískovcové bloky mnohem menší a dosahují maximální výšku asi do deseti metrů. Protože nepřesahují koruny stromů, nejsou skály z údolí vidět. Zatímco na severních kamenech se spíše jedná o jednotlivé kamenné bloky, jižní kameny tvoří souvislý pás stěn s úzkými průrvami.\n\nNejvětším lákadlem je tzv. jeskyňka, tedy skalní převis, pod kterým se schovával v době bitvy u Trutnova r. 1866 trutnovský průmyslník Walzel. Na kameni je vytesána pamětní deska. Opodál na jiné skále je zase vytesáno srdce se jmény z roku 1931. Nejstarší historickou památkou jsou hraniční kameny ze 16. století., které byly vytesány přímo do balvanů na hranici trutnovského a náchodského panství, jelikož s patníky neustále někdo posouval. Kvůli nekonečným sporům obou panství o průběh hranice dostávali poddaní na patnících tzv. na pamětnou, tedy rány holí nebo bičem, aby si zapamatovali, kudy hranice přesně vede, pokud by jí zase někdo chtěl pozměnit. Po útrpném zážitku si místo zapamatoval asi každý. Kromě letopočtů z různých období jsou na kamenech vytesány symboly a znaky panství. Na severním vrcholu se nachází malý skalní hřib, na jehož klobouku se po dešti objevuje miniaturní jezírko. Dlouhá stěna jižních kamenů je využívána i k amatérskému horolezectví a po hraně stěny vede stezka. Odtud jsou nejlepší výhledy, které však často zakrývají větve stromů. Pod severním vrcholem se v lese nachází Perníková chaloupka, tedy chatka upravená do pohádkové podoby.\n\nVrchol kamenů je dobře přístupný ze všech stran, ale téměř výhradně po cestách, které byly už ve středověku zbudovány skrz kamenná moře, např. horní a dolní Panská cesta. Právě kvůli množství balvanů, mokřin a popadaných stromů je volný pohyb po vrcholových partiích kopce takřka nemožný a nebezpečný. Přes celé kameny vede turistická zeleně značená cesta ze Lhoty do Bohuslavic, což jsou nejlepší výchozí i cílová místa díky zastávkám autobusů i železnice. Avšak z obou míst začíná stezka velice prudkým stoupáním, někde dokonce se schody. Dále jsou kameny protkány ještě dalšími značenými stezkami a cyklostezkami.\n\nTáhlý skalní masiv využívali trutnovští horolezci k lezení již od 60. let. Je zde minimum fixních jistících bodů, resp. jen některé cesty mají kruh (ale zakládání vlastního jištění v kolmých hladkých stěnách je velmi omezené), neboť takto \"nízké\" stěny byli místní pískaři zvyklí zdolávat i bez jištění v nedalekých Adršpašsko-teplických skalách. Terén slouží i k tréninku dětí a začínajících lezců a často se zde tak lezlo i s jištěním shora. Cesty jsou na skále číslované původně v řadě a poté na přeskáčku, od vydání místního průvodce s cca stovkou cest z roku 1972 se jejich cest později zdvojnásobil, ale další výstupy již nebyly přehledně zpracovány a pojmenovány, staré číslování na skále roky bledne a není již obnovováno.\n\n"}
{"id": "762064", "url": "https://cs.wikipedia.org/wiki?curid=762064", "title": "Kalmar FF", "text": "Kalmar FF\n\nKalmar Fotbollsförening je švédský fotbalový klub z města Kalmar. Založen byl roku 1910 jako IF Göta. Jednou se stal švédským mistrem (2008), třikrát získal švédský pohár (1980–81, 1986–87, 2007).\n\nLiga mistrů UEFA\nPohár UEFA / Evropská liga\nPohár vítězů pohárů\n"}
{"id": "762068", "url": "https://cs.wikipedia.org/wiki?curid=762068", "title": "Vrbovka třezalkolistá", "text": "Vrbovka třezalkolistá\n\nVrbovka třezalkolistá (\"Epilobium hypericifolium\") je druh rostliny z čeledi pupalkovité (\"Onagraceae\"), rostoucí ve střední a severní Evropě. V České republice je řazen mezi vyhynulé druhy. V současné taxonomii je vrbovka třezalkolistá slučována s druhem vrbovka horská (\"E. montanum\").\n\nJedná se o vytrvalou rostlinu dosahující výšky nejčastěji 20–80 cm. Oddenky jsou poměrně krátké, po odkvětu se vytváří nezelené dužnaté turiony, které se později prodlužují a na světle zezelenají. Lodyha je většinou jen chudě větvená, krátce kadeřavě chlupatá. Listy jsou vstřícné (výjimečně ve 3 četných přeslenech), jen nejhořejší střídavé, krátce řapíkaté. Čepele jsou nejčastěji vejčité až podlouhle vejčité, asi 4–6 cm dlouhé a 1,3–3 cm široké, na okraji zcela celokrajné. Květy jsou uspořádány v květenstvích, vrcholových hroznech a vyrůstají z paždí listenu. Květy jsou čtyřčetné, kališní lístky jsou 4, nejčastěji 4–5 mm dlouhé. Korunní lístky jsou taky 4, jsou nejčastěji 6–10 mm dlouhé, na vrcholu hluboce vykrojené, bledě růžové, později růžově nachové. Ve střední Evropě kvete nejčastěji v červnu až v září. Tyčinek je 8 ve 2 kruzích. Semeník se skládá ze 4 plodolistů, je spodní, čnělka je přímá, blizna je čtyřlaločná. Plodem je asi 5−7 cm dlouhá tobolka, je přitisle pýřitá, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Češule, tobolky a někdy i květenství jsou žláznaté. Semena jsou cca 1–1,2 mm dlouhá, na vrcholu s chmýrem a osemení je hustě papilnaté.\n\nTaxon má spornou taxonomickou hodnotu. Možná se jedná jen o odchylku od běžného druhu vrbovka horská (\"Epilobium montanum\"), od kterého se liší hlavně zcela celokrajnými listy, zatímco vrbovka horská má listy na okraji pilovitě zubaté, na každé straně listu s 12−40 zuby. Pochybnosti zvyšuje i charakter jejího celkového rozšíření. Z těchto důvodů mnozí autoři tento druh neuznávají a řadí ji do synonymiky pod \"Epilobium montanum\".\n\nVrbovka třezalkolistá je známa kromě ČR také z Německa a jižního Švédska.\n\nV ČR je vedena jako vyhynulý druh, kategorie A1. V minulosti byla nalezena na Milešovce a Děčínském Sněžníku, naposledy v roce 1864. Také rostla v někdejší botanické zahradě na Smíchově, naposledy roku 1879.\n"}
{"id": "762072", "url": "https://cs.wikipedia.org/wiki?curid=762072", "title": "Denisované", "text": "Denisované\n\nDenisované (někdy uváděni jako děnisované nebo denisovci) jsou vyhynulí příslušníci rodu \"Homo\" (nebo druhu \"Homo sapiens\"), blízcí neandertálcům. Bylo nalezeno pouze několik zlomků jejich kostí, první z nich v roce 2008 v Denisově jeskyni na Altaji v Rusku. Stáří bylo určeno na 41 000 let. Přesto bylo možno provést molekulární analýzu Mitochondriální DNA (mtDNA), která denisovany identifikovala jako odlišnou vývojovou větev. Objev z roku 2018 ukázal, že tito pravěcí lidé zřejmě dokázali vyrábět jednoduché ozdobné předměty.\n\nDenisované dosud nebyli uznáni jako samostatný druh (případně poddruh druhu \"Homo sapiens\"), přesto již pro něj bylo navrženo několik jmen: \"Homo altaiensis\" (člověk altajský), \"Homo siberiensis\" (člověk sibiřský), či nejméně problematické \"Homo denisoviensis\" (člověk denisovský), užívané již v některých českých učebnicích.\n\nVe Španělsku v odlehlé jeskyni Sima de los Huesos v provincii Burgos byla nalezena kost, jejíž mtDNA je blíže denisovanům než neandrtálcům. Ovšem jaderná DNA „simanů“ je neandrtálská. Realita je ale složitější a se současnými daty nelze vytvářet závěry.\n\nZ molekulárních analýz vyplývá, že se před asi 500 000 lety od vývojové linie vedoucí k modernímu člověku nejprve oddělila větev, zahrnující denisovany a neandertálce, ze které se později denisované oddělili, ale přesto docházelo ke křížení denisovanů a neandrtálců ještě v době před 80 000 lety. Navíc se denisované křížili i se superarchaickou skupinou lidí, která se od ostatních oddělila před zhruba 2 miliony let. Ukazuje se, že podíl genomu denisovanů je obsažen i v genomu některých moderních lidí, například Melanésanů (3 až 5 %). Svědčí to o částečném křížení mezi oběma liniemi. Ke křížení s moderními lidmi došlo minimálně dvakrát.\n\nGenetické testy prokázaly, že Denisované se křížili s předky australoidní rasy; denisovanské geny byly detekovány u Melanésanů, Austrálců a také u filipínských Negritů, například kmene Mamanwa. Podíl genů na genomu činí 4-6%. Denisovanské geny však nebyly nalezeny u všech Negritů, nemají je Andamanci kmene Onge z Andamanských ostrovů ani Negritové kmene Jehai z Malajsie. Z toho se usuzuje, že k mísení došlo východně od Wallaceovy linie, která odděluje jihovýchodní Asii od Wallacey, respektive od australského kontinentu.\n\nPodle studie z roku 2013 mají kontinentální Asiaté a američtí Indiáni také podíl denisovanských genů na genomu, ale pouze 0,2%, což je 25x méně než u Australoidů.\n\nPapuánci na ostrově Nová Guinea mají podíl 6%. Ke křížení docházelo ještě před 15 tisíci lety. Také se ukazuje, že byly minimálně 2 linie denisovanů.\n\nV květnu 2019 bylo oznámeno, že v Tibetu byla objevena dosud největší fosilie Denisovana v podobě jeho čelistní kosti. Na jejím základě by mělo být možné rekonstruovat přibližnou podobu obličeje tohoto pravěkého člověka.\n\nV září 2019 představili izraelští vědci rekonstrukci obličeje denisovanské dívky na základě analýzy mtDNA. Má širší obličej, než současní lidé.\n\n\n"}
{"id": "762081", "url": "https://cs.wikipedia.org/wiki?curid=762081", "title": "Nganasanština", "text": "Nganasanština\n\nNganasanština (neboli tavgijština) je samojedský jazyk z uralské jazykové rodiny, kterým mluví Nganasani v Tajmyrském autonomním okruhu na Sibiři v Rusku. Podle ruského sčítání lidu z roku 2002 jí mluví 505 lidí. \n\nNganasanština je aglutinační jazyk a vyskytuje se v ní souhláskové stupňování i vokálová harmonie. Má dvě nářečí, avamské a vadejevské. Prvním textem v nganasanštině byl překlad Otčenáše zaznamenaný v 17. století.\n\n\n"}
{"id": "762082", "url": "https://cs.wikipedia.org/wiki?curid=762082", "title": "Maria Canals Barrera", "text": "Maria Canals Barrera\n\nMaría Canals Barrera (* 28. září 1966 jako María Pilar Canals) je americká herečka, dabérka a zpěvačka. Její nejznámější role jsou Theresa Russo v seriálu \"Kouzelníci z Waverly\" a Connie Torres ve filmech \"Camp Rock\" a \"\".\n\nMluví anglicky a španělsky, je kubánsko-amerického původu. Na střední škole brala hodiny herectví. Se svým manželem, hercem Davidem Barrerou a jejich dvěma dcerami Bridget a Madeleine žije v Los Angeles v Kalifornii, zatímco velká část její početné rodiny žije v Miami na Floridě.\n\nPůsobila značně v divadle ve městech Miami a Los Angeles. Svůj televizní debut měla v roce 1993, když se objevila v televizním seriálu \"Key West\". Získala mnoho uznání od komiksových fanoušků za nadabování role Hawkgirl/Shayera Hol v seriálech \"Liga spravedlivých\" a \"Justice League Unlimited\". Namluvila postavu Sunset Boulevardez v seriálu \"The Proud Family\".\n\nOd roku 2007 hraje Theresu Russo, jednu z hlavních rolí v úspěšném seriálu Disney Channel, \"Kouzelníci z Waverly\". V roce 2009 si roli Theresy zahrála i ve filmové verzi seriálu s názvem \"Kouzelníci z Waverly: Film\". V roce 2008 si také zahrála roli Connie Torres ve filmu \"Camp Rock\", z produkce Disney Channel. Roli Theresy si zopakovala v pokračování filmu s názvem \"\".\nV roce 2002 vyhrála cenu American Latino Media Arts (ALMA) v kategorii Nejlepší herečka ve vedlejší roli za roli v televizním seriálu \"The Brothers Garcia\".\n\nV roce 2009 získala cenu Emmy za seriál \"Kouzelníci z Waverly\" v kategorii Výjimečný dětský pořad.\n15. srpna 2010 získala Imagen Award a cenu Emmy v kategoriích Nejlepší herečka ve vedlejší roli a Výjimečný dětský televizní pořad za její roli ve filmu \"Kouzelníci z Waverly: Film\".\n\nV září 2011 vyhrála Imagen Award a American Latino Media Arts (ALMA) v kategorii Nejlepší televizní herečka ve vedlejší roli za její roli v seriálu \"Kouzelníci z Waverly\".\n\n"}
{"id": "762084", "url": "https://cs.wikipedia.org/wiki?curid=762084", "title": "Mistrovství světa ve fotbale hráčů do 17 let 1997", "text": "Mistrovství světa ve fotbale hráčů do 17 let 1997\n\nMistrovství světa ve fotbale hráčů do 17 let 1997 bylo sedmým ročníkem tohoto turnaje. Vítězem se stala brazilská fotbalová reprezentace do 17 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "762092", "url": "https://cs.wikipedia.org/wiki?curid=762092", "title": "Chlopenní vada", "text": "Chlopenní vada\n\nChlopenní vada označuje stav, kdy jedna nebo více srdečních chlopní nepracuje správně. Dochází k jejich nedostatečnému otevírání a kladou tak zvýšený odpor toku krev, nebo při uzavření dostatečně netěsní a krev se netěsností vrací. Obě situace vedou k přetěžování srdce a časem ke zhoršení čerpací funkce srdce. \n\nNejčastější příčiny chlopenních vad obecně jsou:\n\nObecně se dělí na\n\nPodle typu vady a postižené chlopně se tak rozeznávají:\nČasto se kombinují vady na více chlopních.\n\nLehčí chlopenní vady se neprojevují, naopak potíže jsou již projevem většinou pokročilejší vady. Vada může zůstat po celý život skryta. Může být zjištěna náhodně během lékařského vyšetření v důsledku vzniku srdečního šelestu. Většina chlopenních vad má tendenci se během života postupně zhoršovat.\nZákladními projevy jsou:\n\nZákladem diagnostiky je ultrazvukové vyšetření (echokardiografie), prováděná z povrchu těla nebo přesněji k vyhodnocení chlopní může být použita sonda zavedená do jícnu, který je v těsné blízkosti srdce a vyšetření tak není rušeno z tkání hrudní stěny či plic. Toto vyšetření se označuje jako jícnová (transesofageální) echokardiografie.\nUltrazvukové vyšetření je dle potřeby možno doplnit invazivnějším vyšetřením - srdeční katetrizací s měřením tlaku přímo v srdečních oddílech. Standardem před operací postižené chlopně je provedení koronarografie - tedy zobrazení věnčitých tepen, které zásobují srdeční sval krví. Pokud se zjistí významné postižení těchto tepen aterosklerózou, je možno u části nemocných současně při operaci našít srdeční by-pass, který zlepší prokrvení srdečního svalu. Ke sledování funkce srdce se uplatňují i zátěžová vyšetření.\n\nPodávání léků samotné postižení chlopní nevyléčí. Podávají se ke zmírnění potíží a uplatňují u pacientů s relativně lehčím postižením, kteří ještě nejsou k operaci vhodni, nebo u nemocných, pro něž by operace představovala v důsledku vysokého věku nebo dalších onemocnění příliš velkou zátěž. U některých vad je také možno léky a změnou návyků zpomalit zhoršování vady.\nPokročilejší chlopenní vady je nutno řešit operačně - dle typu postižení se provádí buď chirurgická úprava chlopně (plastika) nebo její náhrada. Místo postižení chlopně se používá chlopeň umělá nebo bioprotéza. U některých stenotických vad je také možno použít katetrizační balónkovou valvuloplastiku - v místě zúžené chlopně se nafoukne balónek (zavedený přes některou velkou cévu), který rozruší spoje mezi cípy a zlepší funkci chlopně. Její efekt však není tak velký jako u náhrady.\n"}
{"id": "762093", "url": "https://cs.wikipedia.org/wiki?curid=762093", "title": "M protein", "text": "M protein\n\nM protein (M-protein) může být:\n\n"}
{"id": "762098", "url": "https://cs.wikipedia.org/wiki?curid=762098", "title": "Lacembok (okres Havlíčkův Brod)", "text": "Lacembok (okres Havlíčkův Brod)\n\nLacembok (též Zíkev či Lancenbach) byl hrad nad údolím Vrbeckého potoka severovýchodně od obce Souboř v okrese Havlíčkův Brod.\n\nK založení hradu došlo někdy kolem roku 1360. V letech 1350–1374 je zmiňován Jaroš z Lacemboku, jenž hrad nejspíš založil. Později od něj hrad koupil jistý Hašek, v jehož predikátu se hrad objevuje v roce 1384. V roce 1393 je spolu s hradem a čtveřicí dvorů jako Haškův majetek uvedena dnes neexistující obec Soběboř. Ve stejném roce statek obdržel Předbor z Holišína. Po smrti jeho syna Prokopa připadl majetek v roce 1414 jako odúmrť Václavu Martinovi Kladnému a ten jej roku 1415 předal Petru z Kutrovic, jenž hrad vlastnil ještě v roce 1417. Během husitských válek došlo někdy kolem roku 1420 ke zničení hradu a také obce. Další zmínka o hradě je z roku 1457, kdy je uváděn jako pustý. V tomto roce jej jako odúmrť získali Jan z Nesetic, Martin z Božkova a Václav z Baštin. Roku 1458 jej odkoupil Jindřich z Říčan a na Ledči a připojil k Ledči nad Sázavou. Poslední zmínka pochází z roku 1550.\n\nHrad byl vystavěn na ostrohu, ze tří stran chráněný strží. Na západě cestu přehrazoval příkop. Přístupová cesta vedla od současné myslivny Ostojovka přes příkop a násep. Dále cesta pokračovala kolem druhého příkopu po parkánu až k bráně. Ta stávala vedle půlkruhového srubu, se kterým uzavírala předhradí. Odtud vedly valy chránící spolu s příkopem hrad. Vstup do jádra hradu býval pravděpodobně vedle velké věže, na niž navazovaly hradby. Kromě velké věže se tu nacházela obytná budova a o něco menší, okrouhlá věž.\n\n"}
{"id": "762106", "url": "https://cs.wikipedia.org/wiki?curid=762106", "title": "Martin Schulz", "text": "Martin Schulz\n\nMartin Schulz (* 20. prosince 1955 Hehlrath, dnes součást Eschweileru) je německý politik, jenž byl v letech 2012–2017 předsedou Evropského parlamentu. Byl poslancem Evropského parlamentu za Sociálně demokratickou stranu Německa od roku 1994 do roku 2017, kdy se této pozice vzdal, aby v německých spolkových volbách vedl kandidátku SPD. V letech 2004–2012 byl předsedou evropské parlamentní politické skupiny Pokrokové spojenectví socialistů a demokratů. Jako jediný v Evropském parlamentu Schulz neměl maturitu.\n\n19. března 2017 byl jednomyslně zvolen předsedou Sociálnědemokratické strany Německa. V únoru 2018 jej ve funkci nahradil Olaf Scholz.\n\nNarodil v roce 1955 v Hehlrath se jako nejmladší z pěti dětí. Jeho otec byl policista, matka v domácnosti.\n\nV letech 1966 až 1974 navstěvoval soukromé katolické gymnázium. Poté, co musel dvakrát opakovat 11. třídu nebyl kvůli špatným studijním výsledkům připustěn k maturitě.\n\nSchulz je jednen z mála politků, který nikdy neskrýval svůj problém s alkoholem. Už jako student hodně pil. Po vyhození ze školy se jeho pití stalo závislostí. Od 19 do 24 let byl nezaměstnaný a hrozilo mu i nucené vystěhování. Během této doby se vyučil knihkupcem. Ze závislosti mu pomohl až jeho bratr. Od roku 1980 je Schulz abstinent.\n\nNež se Schulz stal politikem, živil se prodejem knih. V letech 1987 až 1998 byl starostou města Würselen.\n\nPoslancem EP je od roku 1994.\n\nNa post předsedy Evropského parlamentu, který vykonával od roku 2012, rezignoval 18. června 2014, funkce se pak do 1. července 2014 ujal první místopředseda EP Gianni Pittella. Na první schůzi nově zvoleného Evropského parlamentu byl pak Schulz znovuzvolen do jeho čela, tuto funkci bude vykonávat a pobírat plat 29.000 Eur měsíčně do roku 2016.\n\nV lednu roku 2017 se Martin Schulz rozhodl již o funkci předsedy EP dále neucházet, předsedou EP byl tak zvolen italský kandidát Antonio Tajani. Následně se Schulz stal kandidátem německé sociální demokracie na úřad spolkového kancléře.\n\nSchulz mluví kromě němčiny také plynně francouzsky, anglicky, nizozemsky, italsky a trochu španělsky.\n\nSchulz v prosinci 2015 kritizoval polskou vládní stranu Právo a spravedlnost (PiS) a prohlásil o situaci v Polsku: „To, co se tam děje, má charakter státního převratu.“ V reakci na tato slova polská premiérka Szydłová od Schulze požadovala omluvu.\n\nJako předseda EP Schulz prosazoval bezohledně a nekriticky přerozdělování uprchlíků mezi unijní země na základě povinných kvót a varoval evropské země, že není možné čerpat podporu z fondů EU a zároveň odmítat přerozdělení migrantů.\n\nAmerického prezidenta Donalda Trumpa označil Schulz za „nebezpečí pro demokracii“. Trumpův protiimigrační dekret o dočasném zákazu vstupu občanů sedmi převážně muslimských zemí do USA je podle Schulze „nesnesitelný“.\n\n"}
{"id": "762107", "url": "https://cs.wikipedia.org/wiki?curid=762107", "title": "Stanislav Kubeš", "text": "Stanislav Kubeš\n\nStanislav „Klásek“ Kubeš (* 4. března 1952 Praha, Československo) je český rockový kytarista.\nJe právem považován za hráče přinejmenším evropského formátu. V letech 1975 - 1981 byl členem skupiny Františka Ringo Čecha Františka Ringo Čecha, v níž „Kláskova\" virtuózní kytara působila jako jasný rozpoznávací zvukový maják. Charakteristický Kubešův tón významně dotvářel všechna Schelingerova rocková alba a dalších 40 singlů. Po předčasném úmrtí Jiřího Schelingera přijal Kubeš na 4 roky angažmá ve skupině „SLS\" Leška Semelky (S.Kubeš, kytara + J.Kavale, baskytara + V.Čech, bicí + L.Semelka, klávesy, zpěv) SLS Leška Semelky, v níž Klásek svým kytarovým mistrovstvím vévodil 1 nahranému albu a celé řadě singlů. V roce 1985 stál Kubeš u znovuzrození „ETC...“ Etc... Vladimíra Mišíka, s nimiž (až do odchodu v létě roku 2001) natočil desky „ETC…3“, „ETC…4“, „20 deka duše“, „Jen se směj“, „ETC…Live-unpluged“, „Město z peřin“ a „Nůž na hrdle“. S „ETC...“ absolvoval Kubeš mimo jiné i zájezd na „1. rockový festival CZ USA“ v Chicagu. V roce 1990 hrál společně s Vladimírem Kulhánkem v sestavě „ETC...“ jako support kapely Rolling Stones při megakoncertu „Stounů“ na pražském Strahově. Od roku 2002 do konce roku 2018 hrál ve formaci T4, spolu s \"Gumou\" Kulhánkem, Romanem Dragounem a Martinem Kopřivou.\nZačátkem roku 2019 zakládá skupinu PRAK (Stanislav Kubeš, Vladimír Kulhánek, Martin Kopřiva, Pavel Bohatý)\n"}
{"id": "762108", "url": "https://cs.wikipedia.org/wiki?curid=762108", "title": "Dmitrij Fjodorovič Ustinov", "text": "Dmitrij Fjodorovič Ustinov\n\nDmitrij Fjodorovič Ustinov (; 30. října 1908 Samara — 20. prosince 1984 Moskva) byl sovětským politikem, maršálem SSSR a od roku 1976 do své smrti ministrem obrany Sovětského svazu. V této pozici patřil k nejbližším Brežněvovým spolupracovníkům a nejmocnějším osobnostem SSSR. Byl nositelem titulů Hrdina SSSR, Hrdina ČSSR a řady vysokých sovětských i zahraničních vyznamenání.\n\nNarodil se v dělnické rodině v Samaře. Během občanské války odešel jeho otec do Samarkandu, kde v roce 1922 zemřel. V letech 1922-1923 sloužil jako dobrovolník v Rudé armádě v jejích bojích proti basmačům, po demobilizaci se se svou matkou přestěhoval do města Makarev u Ivanovo-Vozněsenska, kde pracoval jako montér v papírně. Krátce nato — v roce 1925 — zemřela i jeho matka.\n\nO dva roky později vstoupil do komunistické strany. V letech 1929-1934 studoval na polytechnikách v Ivanovo-Vozněsensku, Moskvě a Leningradu. Poté pracoval jako inženýr a později i ředitel v leningradské zbrojovce „Bolševik“.\n\nKdyž nacistické Německo napadlo v roce 1941 Sovětský svaz, ve věku 33 let jej Stalin jmenoval do funkce lidového komisaře (ministra) pro otázky vyzbrojování. Z této pozice byl zodpovědný za masivní evakuaci obranného průmyslu z obleženého Leningradu na východ za Ural (bylo evakuováno více než 80 vojenských průmyslových podniků, jež dohromady zaměstnávaly více než 600 tisíc lidí), za což byl poprvé jmenován \"Hrdinou socialistické práce\". Sehrál také klíčovou roli při přenosu německého válečného raketového programu do Sovětského svazu, kde se stal základem sovětské kosmonautiky.\n\nV roce 1952 se stal členem Ústředního výboru KSSS. Po Stalinově smrti v březnu 1953 bylo Ministerstvo vyzbrojování sloučeno s Ministerstvem leteckého průmyslu do Ministerstva obranného průmyslu, on sám zůstal v jeho v čele. Nikita Chruščov si jeho řídících schopností vysoce cenil a proto jej v roce 1957 jmenoval místopředsedou vlády SSSR a v roce 1963 i do čela Nejvyšší rady národního hospodářství, řídícího orgánu rozhodující části sovětské ekonomiky. U příležitosti Gagarinova historického letu v roce 1961 byl podruhé oceněn titulem Hrdina socialistické práce.\n\nPo pádu Chruščova a převzetí moci Leonidem Brežněvem se vrátil do obranného průmyslu. V roce 1965 se stal kandidátem Politbyra a tajemníkem ÚV KSSS pro dohled nad ozbrojenými silami, obranným průmyslem, a některými bezpečnostními složkami. Měl také na starosti vývoj letectva pro strategické bombardování a systému mezikontinentálních balistických raket. Všechna tato jmenování posilovala jeho moc a když v roce 1967 zemřel ministr obrany maršál Rodion Malinovskij, všeobecně se předpokládalo, že jeho místo zaujme právě on. Místo něj se však novým ministrem obrany stal maršál Andrej Grečko.\n\nMinistrem obrany se stal až po Grečkově smrti v roce 1976. Dne 30. července téhož roku byl — bez ohledu na svou minimální předchozí vojenskou kariéru — povýšen do hodnosti maršála Sovětského svazu. Rostoucí vliv sovětské armády mu dal roli rozhodující postavy Kremlu; jeho podpora zajistila Andropovovi nástupnictví po Brežněvovi a on sám si udržoval svůj vliv i za Černěnka.\n\nV roce 1992 ruský prezident Boris Jelcin nechal zveřejnit pět přísně tajných dokumentů z konce roku 1983 pocházejících z týdnů následujících po sestřelení letu Korean Air 007. Podle nich se Sovětskému svazu podařilo najít černou skříňku sestřeleného letadla a dešifrovat její záznamy. Následně pak, společně se šéfem KGB Čebrikovem, Ustinov doporučil Andropovovi, aby tyto skutečnosti nezveřejňoval, protože obsah nahrávky nepodporoval sovětské tvrzení, že let KAL 007 byl na americké špionážní misi.\n\nKoncem října 1984 onemocněl zápalem plic. Nezúčastnil se tradiční vojenské přehlídky u příležitosti výročí VŘSR dne 7. listopadu, kde jej zastoupil první náměstek ministra obrany maršál Sergej Leonidovič Sokolov. Podrobil se operaci k nápravě aneurysmatu v aortální chlopni, došlo však ke zhoršení funkce jater a ledvin a nakonec zemřel na zástavu srdce. Dne 24. prosince byl pohřben u kremelské zdi.\n\nPo jeho smrti bylo město Iževsk přejmenováno po něm, za Gorbačova se však vrátilo zpět ke svému původnímu jménu.\n\nJe po něm pojmenován ruský křižník \"Maršál Ustinov\".\n\n\n\n\n\n\n\n\n\n\n\n\n\n"}
{"id": "762111", "url": "https://cs.wikipedia.org/wiki?curid=762111", "title": "Morelia", "text": "Morelia\n\nMorelia je hlavní město mexického unijního státu Michoacán. Město se nachází v údolí Guayangareo v centrální části Mexika. Morelia je největším a nejlidnatějším městem Michoacánu, patří mezi 20 největších mexických měst. Podle údajů ze sčítání obyvatelstva zde v roce 2010 žilo 597 511 osob, v celé metropolitní oblasti okolo Morelie pak 806 822 obyvatel. Jako hlavní město Michoacánu představuje Morelia i jeho kulturní, politické, ekonomické a společenské centrum. Je také sídlem jedné z 18 mexických arcidiecézí římskokatolické církve a několika univerzit.\n\nMěsto založil v roce 1541 první místokrál Nového Španělska Antonio de Mendoza. V předkolumbovském období se místo, na kterém vznikla Morelia, nazývalo \"Guayangareo\". V prvních letech evropské kolonizace dostalo název \"Ciudad de Mechuacán\", ale již v roce 1545 bylo přejmenováno na \"Valladolid\" podle stejnojmenného španělského města. Název \"Morelia\" dostalo město až v roce 1828 po jednom z vůdců mexické války za nezávislost a zdejším rodákovi jménem José María Morelos.\n\nOd roku 1991 figuruje historické centrum Morelie na seznamu kulturního světového dědictví UNESCO. Bylo vystavěno v 16. století a je ukázkovým příkladem španělské renesanční architektury obohacené o prvky původního mezoamerického umění. Tato zástavba byla následně doplněna o stavby v barokním či neoklasicistním stylu.\n\nV Morelii sídlí univerzita s názvem \"Universidad Michoacana de San Nicolás de Hidalgo\", která byla založena v roce 1551. Ve městě působí několik dalších vysokých škol a výzkumných ústavů, např. \"Universidad Nacional Autónoma de México\", \"Universidad Tecnológica de Morelia\", \"Instituto Tecnológico de Morelia\" a \"Instituto Tecnológico del Valle de Morelia\".\n\nV Morelii se narodila řada osobností mexického společenského života.\n"}
{"id": "762114", "url": "https://cs.wikipedia.org/wiki?curid=762114", "title": "Benton County (Oregon)", "text": "Benton County (Oregon)\n\nBenton County je okres ve státě Oregon v USA. K roku 2010 zde žilo 85 579 obyvatel. Správním městem okresu je Corvallis. Celková rozloha okresu činí 1 759 km².\n"}
{"id": "762115", "url": "https://cs.wikipedia.org/wiki?curid=762115", "title": "Český bowling", "text": "Český bowling\n\nČeský bowling je televizní magazín vysílaný Českou televizí (na stanici ČT4) věnující se bowlingu. Vysílán byl od ledna 2011 přibližně s měsíční periodicitou. Průvodce pořadem byl Petr Vichnar a na komentářích některých reportáží se podílela též Zuzana Kalátová.\n\nCelkem do konce roku vzniklo a bylo odvysíláno 8 dílů. Poslední byl premiérově uveden 27. prosince 2011 a reprízován ještě do 10. ledna 2012. V pořadu byly reportovány bowlingové soutěže pořádané především Českou bowlingovou asociací (například mistrovství republiky v bowlingu) a další turnaje. V jeho rámci byli představovány některé bowlingové herny, hráči či trenéři bowlingu. Obsahoval též školu bowlingu pro začátečníky vysvětlující základy rovinného hraní bowlingu.\n\nPodle informací tvůrců s odkazem na data České televize pořad v průběhu celého roku 2011 sledovalo celkem 805 tisíc diváků. Od 31. března 2012 bylo zahájeno vysílání stejnojmenného magazínu na stanici Nova Sport soukromé televize Nova. Pátý díl magazínu byl premiérově odvysílán 29. září 2012.\n\n"}
{"id": "762116", "url": "https://cs.wikipedia.org/wiki?curid=762116", "title": "Contra legem", "text": "Contra legem\n\nContra legem (česky „proti zákonu“) znamená protiprávní jednání, které je v rozporu s platnými zákony, nelegální.\n\nS ohledem na zásadu legální licence, podle níž je fyzickým a právnickým osobám dovoleno vše, co není zakázáno, se za nelegální nepovažuje jednání, které zákon neupravuje (\"praeter legem\", vedle zákona), ale pouze takové, které zákon přímo zakazuje. Je však třeba takové nezakázané, a tedy mlčky dovolené jednání odlišit od jednání \"in fraudem legis\" (obcházení zákona).\n\n"}
{"id": "762117", "url": "https://cs.wikipedia.org/wiki?curid=762117", "title": "De lege ferenda", "text": "De lege ferenda\n\nDe lege ferenda (\"podle budoucího zákona\") označuje představy o právu, jaké by mělo do budoucna být, co by jako zákon mělo platit. Současné platné právo (\"de lege lata\") je nějak hodnoceno a na základě toho se uvažuje, jak ho změnit. \n\nVýraz se objevuje především v odborné právnické literatuře, případně jako označení jedné ze součástí právního vědomí.\n"}
{"id": "762118", "url": "https://cs.wikipedia.org/wiki?curid=762118", "title": "De lege lata", "text": "De lege lata\n\nDe lege lata (\"podle platného zákona\") označuje pozitivní právo, právo, které v daný okamžik platí. Lze tak i označit představy či znalosti o něm v rámci právního vědomí. Opakem je pak právo teprve zamýšlené (\"de lege ferenda\").\n"}
{"id": "762119", "url": "https://cs.wikipedia.org/wiki?curid=762119", "title": "Inter vivos", "text": "Inter vivos\n\nInter vivos (lat., česky „mezi živými“) je termín, který označuje jakékoli právní jednání, uskutečněné mezi živými osobami, např. uzavření smlouvy. Nikdy tedy nemůže jít o odkaz nebo závěť, protože takové jednání je uskutečňováno pro případ smrti (\"mortis causa\").\n"}
{"id": "762120", "url": "https://cs.wikipedia.org/wiki?curid=762120", "title": "Mortis causa", "text": "Mortis causa\n\nMortis causa (lat., česky „pro případ smrti“) je termín označující právní jednání, jehož účelem je zajistit nějaké, především majetkové záležitosti pro případ smrti. Typicky tedy jde o závěť nebo odkaz. Všechna jednání, která se naopak uskutečňují mezi živými, se označují \"inter vivos\".\n"}
{"id": "762121", "url": "https://cs.wikipedia.org/wiki?curid=762121", "title": "Clatsop County", "text": "Clatsop County\n\nClatsop County je okres ve státě Oregon v USA. K roku 2010 zde žilo 37 039 obyvatel. Správním městem okresu je Astoria. Celková rozloha okresu činí 2 810 km². Na západě okresu leží Tichý oceán a na severu sousedí se státem Washington.\n"}
{"id": "762125", "url": "https://cs.wikipedia.org/wiki?curid=762125", "title": "Hood River County", "text": "Hood River County\n\nHood River County je okres ve státě Oregon v USA. K roku 2010 zde žilo 22 346 obyvatel. Správním městem okresu je Hood River. Celková rozloha okresu činí 1 383 km². Na severu sousedí se státem Washington.\n"}
{"id": "762126", "url": "https://cs.wikipedia.org/wiki?curid=762126", "title": "Štola Jarnice", "text": "Štola Jarnice\n\nPřírodní památka Štola Jarnice byla vyhlášena v roce 2011, nachází se na katastrální území Týnčany (0,5 km sv. od obce) v okrese Příbram. Památka zahrnuje stejnojmennou EVL (pod číslem CZ0213615), vyhlášenou v roce 2005. Lokalita spadá do geomorfologického celku Benešovská pahorkatina.\n\nHlavním předmětem ochrany je místní populace vrápence malého (\"Rhinolophus hipposideros\"), která využívá podzemní prostory jako zimoviště. Do ochrany je zahrnuta nejen průzkumná štola, ale též menší jeskyně, krasové dutiny a Velikonoční jeskyně, přirozená podzemní dutina vzniklá krasovým rozpouštěním krystalického vápence sedlčansko-krásnohorského metamorfovaného ostrova.\n\n\n"}
{"id": "762127", "url": "https://cs.wikipedia.org/wiki?curid=762127", "title": "Rue de Richelieu", "text": "Rue de Richelieu\n\nRue de Richelieu (\"Richelieuova ulice\") je ulice v Paříži. Nachází se v 1. obvodu a 2. obvodu. Nazývá se podle kardinála Richelieu, prvního ministra Ludvíka XIII.\n\nUlice vede od náměstí \"Place Colette\" a \"Place André-Malraux\" a končí na křižovatce s ulicemi \"Boulevard Montmartre\" a \"Boulevard des Italiens\". Ulice je orientována z jihu na sever, odkud dále pokračuje \"Rue Drouot\".\n\nPrvní část ulice byla otevřena 23. listopadu 1633 mezi \"Place Colette\" a \"Rue Feydeau\", kde stála \"Porte Richelieu\". V roce 1701 byla tato brána zbořena a 18. října 1704 byla otevřena zbývající část ulice od \"Rue Feydeau\" až k velkým bulvárům.\n\nPři svém otevření se ulice nazývala \"Rue Royale\" (Královská), ale již záhy byla přejmenovaná na \"Rue de Richelieu\". V roce 1793 během Velké francouzské revoluce získala jméno \"Rue de la Loi\" (ulice Práva). V roce 1806 se navrátilo její jméno \"Rue de Richelieu\".\n\n\n"}
{"id": "762131", "url": "https://cs.wikipedia.org/wiki?curid=762131", "title": "Columbia County (Oregon)", "text": "Columbia County (Oregon)\n\nColumbia County je okres ve státě Oregon v USA. K roku 2010 zde žilo 49 351 obyvatel. Správním městem okresu je St. Helens. Celková rozloha okresu činí 1 782 km². Na severozápadě sousedí se státem Washington.\n"}
{"id": "762132", "url": "https://cs.wikipedia.org/wiki?curid=762132", "title": "Stavebník", "text": "Stavebník\n\nStavebník je ten, kdo pořizuje stavbu; objednavatel, pán stavby, zákazník.\nStavebník je hybatel stavby: stavbu objednává, hradí, je pořizována pro něho a s velkou pravděpodobností ji bude i užívat. Tedy pán stavby, zákazník, klient.\nTermín odpovídá německému \"Bauherr\", latinskému \"Aedifex\", francouzskému \"Le maître d'ouvrage\". Chybně se zaměňuje za termíny \"stavitel\", ten je odborným technickým vykonavatelem stavebníkovy zakázky, širší pojem \"stavbař\" označuje realizátora.\n\nStavebník je zároveň pojmem stavebního práva, kde je definován mezi základními pojmy stavebního zákona: § 2 odst. (2) písmeno c) StZ č. 183/2006 Sb. Ve stejném smyslu je důsledně užíváno i v jiných stavebních normách. Ať právních nebo technických. Stavebník je ten, kdo žádá ve správním (stavebním) řízení o povolení stavby dle § 104 – 110 StZ. Ojediněle bývá pojem stavebník mylně zaměňován s pojmenováním stavitel (lidově také „stavbař“) ačkoliv jde o dvě odlišné role. Stavebník pořizuje a platí, stavitel realizuje. Zmatení snad vzniklo v době, kdy se velká část staveb rodinných domků pořizovala svépomocí, a stavebník si stavěl sám pro sebe.\n\nPojem stavebník je jen částečným a nepravým synonymem se slovem „investor“. Společné mají pouze vklad investice – financí. Zatímco u investora může jít pouze o investiční spekulaci. V případě stavebníka je v pojmu ukryto i hlubší systémové sepětí se stavbou a pravděpodobnost delšího užívání. Investor může působit i v jiných oblastech než ve stavebním procesu. Investor stavby vůbec nemusí být jeho stavebníkem a naopak stavebník může stavět i za cizí peníze, byť o stavbu žádá a bude ji užívat. To přesto, že se v běžném jazyce ojediněle zaměňují.\n\nOdborný, právní i obecný jazyk jsou v užívání pojmu stavebník v naprosté většině užití ve shodě.\n\nPojmosloví má tedy hlubší jazykový ale i odborný význam ať již ekonomický, organizační, technický nebo dokonce filozofický (etický).\nPokud se odhlédne od právního vymezení, pak pojmu stavebník více odpovídá fyzická osoba. Kdežto pojmu investor spíše osoba právnická. Není to ale nutným pravidlem.\n\n"}
{"id": "762133", "url": "https://cs.wikipedia.org/wiki?curid=762133", "title": "Liturgická reforma", "text": "Liturgická reforma\n\nLiturgická reforma po Druhém vatikánském koncilu vychází částečně z konstituce Sacrosanctum Concilium z roku 1963, kterou vyvrcholily snahy o obnovu liturgie prosazované v rámci tzv. liturgického hnutí od přelomu 19. a 20. století. V praktické rovině se reforma projevila zejména ve (znovu)zavedení používání národních jazyků v liturgii, zvýšení míry účasti laiků při liturgii a úpravě liturgického prostoru (oddělení oltáře od retabula (stěny), tak se dalo celebrovat směrem k lidu). Ačkoli tyto změny v liturgickém prostoru, zejména tvoření tzv. obětních stolů nikdy II. vatikánský koncil nenařídil, dokonce jej vůbec nezmiňuje, se stalo v pokoncilní církvi zvykem, že se tyto změny často s koncilem spojují. To mělo za následek, že se mnoho radikálních kněží zejména v 70. letech rozhodlo zničit většinou staré a historicky cenné prvky v presbytáři a vydávali to jako nařízení koncilu, ačkoli kardinál Lercaro za tzv. Concilium ve svých dopisech před tímto postupem opakovaně varuje a naopak vybízí ke spolupráci se státními památkovými úřady. Není bez zajímavosti, že pokoncilní mše svatá dle misálu papeže Pavla VI. nenařizuje obrácení kněze \"versus populum\", ale přesně popisuje momenty, kdy se má kněz k lidu obrátit a kdy má sloužit směrem k Bohu, tedy \"ad orientem\". Podstatou jakékoli legitimní církevní reformy nikdy není pouze vnější obrácení se tam či onam, ale opravdové a hluboké vnitřní obrácení se ke Kristu, které se nutně spojí s vnějším postojem.\n\nProvedením reformy v jednotlivých státech byly pověřeny biskupské konference. V Československu, kde v té době byla řada biskupských stolců neobsazena, biskupskou konferenci nahrazoval Sbor biskupů a ordinářů ČSSR, který za tím účelem zřídil Celostátní liturgickou komisi v čele s biskupem Lazíkem; její ustavující zasedání se konalo 25. února 1965 v Bratislavě. Pro přípravu a schvalování liturgických textů v obou národních jazycích vznikly dvě subkomise, a to pro české země v čele s Františkem Tomáškem a pro Slovensko v čele s Ambrózem Lazíkem. Také díky snahám biskupa Tomáška, který do provádění reformy vnesl i katechetický prvek, byl postup zavádění reformy v Československu poměrně rychlý - po počáteční nevoli byl později podporován i tehdejšími církevními tajemníky a na rozdíl od některých dalších států se obešel, až na několik případů, téměř bez odporu kněží (až na např. P. Antonína Mikela ze Skorotic v Ústí n. Labem) a věřících, kteří by požadovali zachování předkoncilní liturgie. Požadavky týkající se slavení tzv. tridentské mše se začaly znatelněji objevovat až po pádu komunistického režimu a železné opony od počátku 90. let 20. století, a to většinou paradoxně od lidí, kteří předkoncilní praxi v podstatě nezažili, ale přáli si se s předchozí tradicí seznámit. Někteří však z potřeby používat, lépe řečeno až zneužívat, tzv. „starší nebo mimořádnou formu římského ritu“, jak je od vydání apoštolského listu Summorum Pontificum papeže Benedikta XVI nazývána, jako zbraň proti všemu novému ve světě i v církvi bez toho, aniž by rozlišovaly objektivní kvalitu dané změny. \n\nPravdou však také je, že podle svědectví např. Dr. Vladimíra Nováčka, který zastával na přelomu šedesátých a sedmdesátých let 20. stol. úřad generálního vikáře v Brně, i tamní biskup Karel Skoupý nebyl příznivcem těchto liturgických změn a přijímal je spíše z poslušnosti papeži než z přesvědčení. V jeho případě to bylo patrně také způsobeno již pokročilým věkem. Podobně tomu bylo např. i u mladšího biskupa Českých Budějovic pastoralisty Josefa Hloucha, což dosvědčuje jeho tehdejší sekretář a pozdější kardinál Vlk, sám velký zastánce pokoncilních změn.\n\nObnova křesťanského života pomocí liturgie, která byla uváděna jako cíl reformy, měla probíhat v následujících krocích:\n\nČeština, pomineme-li indult Pia XI., začala být při liturgii používána hojněji, někde i spontánně za použití překladů neoficiálních, např. z tzv. Schallera od roku 1965 a od počátku liturgického roku 1969/1970, tj. od první neděle adventní roku 1969. Tehdy byly ještě texty modliteb pronášených potichu knězem uvedeny pouze v latině. K průkopníkům liturgické reformy v českých zemích patřili Josef Bradáč, Jiří Reinsberg a Zdeněk Bonaventura Bouše.\n\n"}
{"id": "762134", "url": "https://cs.wikipedia.org/wiki?curid=762134", "title": "Coos County (Oregon)", "text": "Coos County (Oregon)\n\nCoos County je okres ve státě Oregon v USA. K roku 2010 zde žilo 63 043 obyvatel. Správním městem okresu je Coquille. Celková rozloha okresu činí 4 678 km². Na západě okresu je Tichý oceán.\n\n\n"}
{"id": "762138", "url": "https://cs.wikipedia.org/wiki?curid=762138", "title": "Crook County (Oregon)", "text": "Crook County (Oregon)\n\nCrook County je okres ve státě Oregon v USA. K roku 2010 zde žilo 20 978 obyvatel. Správním městem okresu je Prineville. Celková rozloha okresu činí 7 736 km².\n"}
{"id": "762141", "url": "https://cs.wikipedia.org/wiki?curid=762141", "title": "25 let Synkop: Výběr z let 1966–1974", "text": "25 let Synkop: Výběr z let 1966–1974\n\n25 let Synkop: Výběr z let 1966–1974 je první kompilační album české rockové skupiny Synkopy. Vydáno bylo při příležitosti 25. výročí založení skupiny v roce 1986 ve vydavatelství Panton (katalogové číslo 8923 0594), tentýž rok také Synkopy pořádaly koncerty s názvem Čtvrtstoletí Synkop, kde se kromě tehdejší sestavy skupiny objevili i někteří z předchozích členů a další hosté. Výběr \"25 let Synkop\" byl vydán pouze na MC a obsahuje písně z let 1966–1974.\n"}
{"id": "762146", "url": "https://cs.wikipedia.org/wiki?curid=762146", "title": "Big Horn County (Wyoming)", "text": "Big Horn County (Wyoming)\n\nBig Horn County je okres na severu státu Wyoming v USA. K roku 2010 zde žilo 11 668 obyvatel. Správním městem okresu je Basin. Celková rozloha okresu činí 8 182 km². Na severu sousedí se státem Montana. Zajímavostí je, že okres, který leží severně od tohoto se jmenuje také Big Horn County.\n"}
{"id": "762147", "url": "https://cs.wikipedia.org/wiki?curid=762147", "title": "Big Horn County (Montana)", "text": "Big Horn County (Montana)\n\nBig Horn County je okres ve státě Montana v USA. K roku 2010 zde žilo 12 865 obyvatel. Správním městem okresu je Hardin. Celková rozloha okresu činí 12 989 km². Na jihu sousedí se státem Wyoming. Zajímavostí je, že okres, který leží směrem na jihozápad ve Wyomingu se jmenuje také Big Horn County.\n"}
{"id": "762150", "url": "https://cs.wikipedia.org/wiki?curid=762150", "title": "Svatý Šebestián", "text": "Svatý Šebestián\n\nSvatý Šebestián (* Milán nebo Narbonne; † okolo 288, Řím) byl římský voják a křesťanský mučedník.\n\nJeho otec byl úředníkem v Narbonně, jeho matka pocházela z Milána, není jisté v kterém z těchto měst se narodil.\nSvé mládí strávil v Miláně a kvůli svému dobrému chování se stal důstojníkem tělesné stráže císaře Diokleciána a Maximiana.\n\nPodle legendy se Šebestián, kapitán pretoriánské gardy na císařském dvoře, otevřeně hlásil ke křesťanství a pomáhal chudým křesťanům. Proto ho císař Dioklecián odsoudil k smrti. Tento trest provedli numidští lukostřelci. Ti se domnívali, že Šebestián je již mrtvý, a nechali ho tam ležet. Ale Šebestián mrtvý nebyl a byl nalezen vdovou svatou Irenou. Ta zjistila, že ještě žije, a starala se o něj, dokud se neuzdravil. Šebestián se pak vrátil k Diokleciánovi, aby ho přivedl ke křesťanství. Ten se však rozlítil a přikázal ho v cirku umlátit kyji. Jeho tělo bylo vhozeno do Cloaca maxima, městské stoky. Křesťané pak tělo nalezli, protože jim bylo ukázáno ve snu. Potom Šebestiána pohřbili v katakombách za hradbami. Nad jeho hrobem byla zbudována trojlodní římská bazilika San Sebastiano fuori le mura, která patří dodnes mezi pět nejvýznamnějších poutních bazilik města Říma.\n\nPo svatořečení začal být uctíván jako patron vojáků, střelců, hrnčířů, kartáčníků a obchodníků s kovovým zbožím.\n\nJeho svátek 20. ledna připadl na výročí svatého Fabiána papeže a od 11. století byli uctívání ve dvojici. Ve skupině svatých pomocníků je spolupatronem svatého Rocha proti moru.. Často se objevují na barokních morových sloupech.\n\nNejstarší svatošebestiánský chrám v českých zemích je původem románský, v klasicismu přestavěný kostel svatých Fabiána a Šebestiána v Praze 6, založený roku 992 a spravovaný břevnovskými benediktiny. Další byl vystavěn například v Zákupech, kde kromě kostela svatého Fabiána a Šebestiána najdeme i několik soch. Samotný sv. Šebestián je například patronem poutního kostela sv. Šebestiána na Svatém kopečku (Tanzberg) nad Mikulovem.\n"}
{"id": "762151", "url": "https://cs.wikipedia.org/wiki?curid=762151", "title": "Yellowstone County", "text": "Yellowstone County\n\nYellowstone County je okres ve státě Montana v USA. K roku 2010 zde žilo 147 972 obyvatel. Správním městem okresu je Billings. Celková rozloha okresu činí 6 861 km².\n"}
{"id": "762153", "url": "https://cs.wikipedia.org/wiki?curid=762153", "title": "Radovan Šteiner", "text": "Radovan Šteiner\n\nRadovan Šteiner (také Radovan Francis Šteiner; 28. ledna 1972 – 7. srpna 2018) byl vlivný pražský komunální politik. Byl členem oblastního sdružení ODS v Praze 8. V letech 1998–2010 byl členem Zastupitelstva hl. m. Prahy (1998–2002 předseda finančního výboru, 2002–2010 radní pro dopravu), radním Městské části Praha 8 a vysokým manažerem Dopravního podniku hl. m. Prahy. Je spojen s řadou sporných rozhodnutí – mj. s výstavbou extrémně drahého Tunelu Blanka a navazujících komunikací, prosazováním suchdolské varianty vnějšího silničního obchvatu Prahy (Pražský okruh), s výstavbou metra \"do polí\" v oblasti Letňan nebo s aférou Opencard. Z období, kdy předsedal finančnímu výboru, je společně s Jiřím Paroubkem zodpovědný za problematickou investici Prahy do První městské banky (dnes PPF banka).\n\nŠteiner v roce 1989 (v 18 letech) emigroval do Spojeného království ještě před složením maturitní zkoušky. Tu absolvoval až v roce 2005, tedy v době, kdy už prošel funkcemi jako předseda finančního výboru Zastupitelstva hl. m. Prahy nebo pražský radní pro dopravu. Podle vlastních slov si ve stejném roce podal přihlášku na vysokou školu.\n\nV roce 1989 emigroval do Londýna, kde se věnoval financím a zahraničním vztahům až do roku 1993, kdy se vrátil zpět do Česka. V roce 1995 založil firmu GLENCORE ČR s.r.o. se základním jměním 1,8 milionu korun, jež \"vznikla přeměnou z firmy MARC RICH (ČSFR) a.s., která byla zrušena bez likvidace ke dni 30. 6. 1995.\" Společnost, jejímž jediným podílníkem byl Šteiner, zanikla v roce 2005.\n\nV roce 1998 byl za ODS zvolen zastupitelem hl. m. Prahy a MČ Praha 8. Od téhož roku zastával post předsedy Finančního výboru hl. m. Prahy. V letech 2002–2010 působil jako radní hl. m. Prahy pro oblast dopravy a radní MČ Praha 8. Od devadesátých let působil ve statutárních orgánech mnoha společností. Mezi roky 1997 a 2002 předsedal představenstvu DINKA, a.s., od roku 2001 byl do roku 2010 místopředsedou dozorčí rady PPF banky a.s., V letech 2005–2010 předsedal představenstvu Dopravnímu podniku hl.m. Prahy. V roce 2011 se stal předsedou představenstva Obecního domu, a.s.\n\nBěhem Velké jarní cyklojízdy 19. 4. 2012 došlo mezi Radovanem Šteinerem a cyklistou ke konfliktu, při kterém Šteinerův bratr cyklistu napadl. Incident se stal na křižovatce U Bulhara pod magistrálou. Když tudy bratři Šteinerovi projížděli taxíkem a narazili na peloton několika tisíc cyklistů, Radovan Šteiner z auta vystoupil a vyzval jednoho z pořadatelů jízdy, aby uvolnili pro auta jeden jízdní pruh. Po několikaminutové diskusi pak odhodil z cesty kolo, které mu překáželo v cestě. Majitel kola pak exradního údajně napadl. Vojtěch Šteiner se poté podle svých slov šel bratra zastat, přičemž jednatřicetiletého cyklistu udeřil silně pěstí do obličeje.\n\nTrestní oznámení na Šteinera, který byl z představenstva DP odvolán, a právníky Davida Michala a Karolínu Babákovou z advokátní kanceláře MSB Legal (dříve Šachta & Partners) podal v srpnu 2012 Dopravní podnik hl. m. Prahy v čele s tehdejším ředitelem Vladimírem Lichem, který byl den poté na návrh Davida Vodrážky z představenstva DP rovněž odvolán a který o další den později přestal být i generálním ředitelem, a místopředsedkyní představenstva Magdalenou Českovou, která se o den později stala generální ředitelkou DP. \nPodle Davida Ondráčky z české pobočky Transparency International, která se podílela na odvrácení pozornosti veřejnosti od nevýhodné smlouvy se Škodou Transportation a.s., se tito lidé podíleli na zakázkách tunelujících jeho hospodaření v řádu desítek milionů korun, zatímco smlouva za 18 miliard byla zcela vpořádku. V kancelářích dopravního podniku následně policisté hledali dokumenty související s nevýhodnými smlouvami.\n"}
{"id": "762154", "url": "https://cs.wikipedia.org/wiki?curid=762154", "title": "Nových sedm divů přírody", "text": "Nových sedm divů přírody\n\nNových sedm divů přírody (anglicky \"New7Wonders of Nature\") byla iniciativa probíhající mezi lety 2007–2011, jejímž cílem bylo vyhlásit sedm divů přírody na základě celosvětového hlasování. Anketu inicioval švýcarsko-kanadský dobrodruh Bernard Weber a navazovala na předchozí anketu o vyhlášení sedmi nových divů světa. Seznam byl vyhlášen 11. listopadu 2011.\n\n"}
{"id": "762155", "url": "https://cs.wikipedia.org/wiki?curid=762155", "title": "Lincoln County (Montana)", "text": "Lincoln County (Montana)\n\nLincoln County je okres na severozápadě státu Montana v USA. K roku 2010 zde žilo 19 687 obyvatel. Správním městem okresu je Libby. Celková rozloha okresu činí 9 518 km². Na severu sousedí s Kanadou a na západě se státem Idaho.\n"}
{"id": "762157", "url": "https://cs.wikipedia.org/wiki?curid=762157", "title": "Lincoln County (Wyoming)", "text": "Lincoln County (Wyoming)\n\nLincoln County je okres na západě státu Wyoming v USA. K roku 2010 zde žilo 18 106 obyvatel. Správním městem okresu je Kemmerer. Celková rozloha okresu činí 10 590 km². Na západě sousedí se státem Idaho a na jihozápadě s Utahem.\n"}
{"id": "762160", "url": "https://cs.wikipedia.org/wiki?curid=762160", "title": "Dlouhá noc", "text": "Dlouhá noc\n\nDlouhá noc je společné album skladatele Oldřicha Veselého a textaře Pavla Vrby, zároveň se jedná o poslední studiové album české rockové skupiny Synkopy, jejíž ostatní členové zde hostovali. Vydáno bylo v roce 1990 ve vydavatelství Panton s katalogovým číslem 81 0957-1311.\n\nNa CD bylo album \"Dlouhá noc\" vydáno v roce 2000 ve vydavatelství Sony Music/Bonton v rámci kompilace \"Zrcadla/Dlouhá noc\".\n\n"}
{"id": "762161", "url": "https://cs.wikipedia.org/wiki?curid=762161", "title": "Spořicí účet", "text": "Spořicí účet\n\nSpořicí účet je bankovní účet. Jeho hlavním účelem je shromažďování finančních prostředků, které klient pomocí svého spoření poskytuje bance. Odměnou za omezené možnosti využití vložených prostředků banka poskytuje vyšší úročení než u běžných účtů.\n\nNa spořicí účty lze zpravidla kdykoliv vkládat, ale výběry se musí v případě účtů s výpovědní lhůtou předem vypovědět. Tento účet nelze běžně použít pro odchozí bezhotovostní platby. Spořicí účty mají mnoho variant. Nejznámější formou jsou vkladní knížky. Spořicí účty nebývají většinou zpoplatněny. Poplatky za výběr většinou souvisí s nedodržením výpovědních lhůt nebo zrušení účtu. Výše úročení není ve většině případů pevně stanovena, ale je vyhlašovaná bankou a odvíjí se od aktuálního stavu na peněžním trhu.\n\nÚroky z vkladu jsou většinou nějaký čas po připsání volné. Poté se stávají součástí vkladu (kapitalizují se).\n\nHistorické spořicí účty a jejich nejčastější formy – vkladní knížky byly vedeny zásadně na doručitele – oprávněný byl ten, kdo předložil vkladní knížku. S nástupem nové legislativy je snaha eliminovat vklady na doručitele - (nové se již v ČR nezřizují) a zřídit z nich vklady splatné pouze majiteli spořicího účtu nebo zmocněnému zástupci.\n\nU vkladů na majitele - fyzické osoby prokázání totožnosti platným dokladem. Minimální potřebný vklad podle podmínek banky. U účtů „bez vkladní knížky“ je nutné uzavřít i smlouvu o zřízení tohoto účtu.\nU vkladů právnických osob je nutné uzavřít smlouvu podle platných parametrů společnosti zřetelných z příslušných rejstříků a osoby či osob oprávněných jednat jejím jménem. Příslušný minimální vklad je podmínkou banky.\n\nSpořicí účet nepatří k nejlepším spořícím finančním produktům. Jeho nízká úroková sazba (zpravidla pod 1 %) byla například v roce 2018 pod úrovní inflace (2,5 % v srpnu 2018), tudíž účet neuchránil vložené peníze ani před jí samotnou. Spořicí účet tedy není vhodný pro dlouhodobé spoření. Má však i jiné vhodné použití.\n\nSpořicí účet má zpravidla tyto vlastnosti: \n\n\nZ těchto hledisek je spořicí účet vhodný zejména pro finanční rezervu na nečekané a okamžité výdaje. Spořicí účet je tu rozhodně výhodnější a bezpečnější variantou než mít peníze u sebe doma. Spořící účet je také vhodný jako zástava nebo záruka. U spořicího účtu by si však měl klient dát pozor, aby byly výše zmíněné vlastnosti dodrženy, zejména vedení, sjednání i transakce zdarma.\n\n\n"}
{"id": "762163", "url": "https://cs.wikipedia.org/wiki?curid=762163", "title": "Lincoln County (Wisconsin)", "text": "Lincoln County (Wisconsin)\n\nLincoln County je okres ve státě Wisconsin v USA. K roku 2010 zde žilo 28 743 obyvatel. Správním městem okresu je Merrill. Celková rozloha okresu činí 2 349 km².\n"}
{"id": "762166", "url": "https://cs.wikipedia.org/wiki?curid=762166", "title": "Ján Válek", "text": "Ján Válek\n\nJán Válek (26. května 1895 Líšeň – 1972 Trnava) byl slovenský a československý poválečný politik Demokratické strany. Po únorovém převratu v roce 1948 byl počátkem 50. let generálním tajemníkem Strany slovenské obrody, která byla loajálním spojencem komunistického režimu. Zasedal za ni v Národním shromáždění republiky Československé, později v rámci vnitrostranických sporů vyloučen ze strany a stažen z veřejných funkcí.\n\nNarodil se v Líšni u Brna. Profesí byl živnostníkem. Podle jiného zdroje se ale Ján Válek, narozený roku 1895 v Líšni u Brna, ovšem uvádí jako středoškolský učitel. Od roku 1921 do roku 1938 vyučoval na učitelském ústavu v Trnavě.\n\nVe volbách do Národního shromáždění roku 1948 získal za Stranu slovenské obrody mandát v parlamentu ve volebním kraji Trnava. V parlamentu zasedal do října 1952, kdy rezignoval a nahradil ho Fedor Zorkócy.\n\nV letech 1951–1952 byl generálním tajemníkem Strany slovenské obrody. V květnu 1952 byl v rámci frakčního boje a na nátlak KSČ vyloučen ze Strany slovenské obrody, společně s dalším významným funkcionářem Jánem Ševčíkem. Oficiální zdůvodnění jeho konce ve funkci generálního tajemníka a vyloučení ze strany bylo to, že \"do funkce byl dosazen nedemokratickou cestou a byl zpoluzodpovědný za porušování politiky obrozené Národní fronty\".\n\nZemřel roku 1972 v Trnavě.\n\n"}
{"id": "762168", "url": "https://cs.wikipedia.org/wiki?curid=762168", "title": "Lincoln County (Arkansas)", "text": "Lincoln County (Arkansas)\n\nLincoln County je okres ve státě Arkansas v USA. K roku 2010 zde žilo 14 134 obyvatel. Správním městem okresu je Star City. Celková rozloha okresu činí 1 482 km².\n"}
{"id": "762170", "url": "https://cs.wikipedia.org/wiki?curid=762170", "title": "Mistrovství světa ve fotbale hráčů do 17 let 1999", "text": "Mistrovství světa ve fotbale hráčů do 17 let 1999\n\nMistrovství světa ve fotbale hráčů do 17 let 1999 bylo osmým ročníkem tohoto turnaje. Vítězem se stala brazilská fotbalová reprezentace do 17 let, která tak obhájila titul z minulého ročníku.\n\n\n Tým se účastnil poprvé v historii.\n\n"}
{"id": "762172", "url": "https://cs.wikipedia.org/wiki?curid=762172", "title": "Lincoln County (Colorado)", "text": "Lincoln County (Colorado)\n\nLincoln County je okres ve státě Colorado v USA. K roku 2010 zde žilo 5 467 obyvatel. Správním městem okresu je Hugo. Celková rozloha okresu činí 6 699 km².\n"}
{"id": "762173", "url": "https://cs.wikipedia.org/wiki?curid=762173", "title": "Kuriála", "text": "Kuriála\n\nKuriála je písmo užívané v papežské kanceláři od 8. do 12. století.\n\nKuriála se užívala převážně v papežské kanceláři od 8. do první čtvrtiny 12. století, kdy ji nahradila diplomatická minuskula. Doklady tohoto specifického písma se objevují i v listinách římských notářů či jiných institucí střední a severní Itálie. Poprvé se objevuje v \"listu papeže Hadriána I.\" z roku 788 a v \"privilegiu Paschala I.\" z roku 819. Není však známo, kdy a kde vznikla, neboť v 8. století je již plně vyvinutým písmem. Luigi Schiaparelli ve své práci Note paleografiche, intorno all´origine della scrittura curiale romana zastává názor, že se vyvinula v 7. století z mladší římské kurzívy. Z počátku byla prý ovlivněna byzantským a částečně i řeckým písmem. Kuriále se velmi blíží písmo ravenských listin, které dle Schiaparelliho vycházelo z římské kuriály.\n\nPísmo papežských listů charakterizují protažené dotažnicové délky, které převzala z mladší římské kurzívy. Také zvláštní ztvárnění některých liter se jinde neobjevuje. Písmeno „a“ má podobu řecké omegy „ω (zřejmý řecký vliv), „e“, „o“ a „t“ tvoří smyčky. Jednotlivé litery se pak odlišují různou polohou dotažnic. V papežských písemnostech rozeznáváme dvě varianty kuriály. Starší, používaná od 8. do 10. století, je kaligraficky provedená kurziva, jejíž krátké litery se vyznačují velikostí, kulatostí a šířkou. Horní i dolní dotažnicové délky jsou silně předimenzované, což zapříčiňuje velké mezery mezi řádky. Ligatury se v textech objevují jen velmi zřídka. Zvláštní podobu má také velké „Q“, psané ve formě arabské dvojky v prostoru nad účařím. Druhý typ kuriály tzv. mladší stojí pod větším vlivem karolinské minuskuly a od starší se liší celkovým zúžením písmového obrazu a větším kontrastem mezi literami, formovanými ve dvoulinkovém a čtyřlinkovém psacím systému. V této variantě kuriály se již nenachází typická forma velkého „Q“.\n\n"}
{"id": "762180", "url": "https://cs.wikipedia.org/wiki?curid=762180", "title": "Lincoln County (Nevada)", "text": "Lincoln County (Nevada)\n\nLincoln County je okres na jihovýchodě státu Nevada ve Spojených státech amerických. Žije zde přes 5 tisíc obyvatel. Správním sídlem okresu je Pioche, přičemž v okrese se nachází jediná obec (město Caliente) a všechna ostatní sídla leží v nezařazeném území. Celková rozloha okresu činí 27 550 km². Založen byl roku 1866 a pojmenován byl podle amerického prezidenta Abrahama Lincolna.\n\nOkres hraničí na východě se státem Utah.\n\n"}
{"id": "762181", "url": "https://cs.wikipedia.org/wiki?curid=762181", "title": "Rogar", "text": "Rogar\n\nRogar je název každoroční rekonstrukce raně středověké bitvy mezi Vikingy a Slovany odehrávající se na louce severovýchodně od vesnice Brdečný, patřící k obci Křečovice v okrese Benešov ve Středočeském kraji, asi 3,5 km jižně od města Neveklov. Pořádá ji občanské sdružení Midgard z Mnichovic, které se v roce 2005 oddělilo od sdružení Dunkelheim. \n\nSoučástí akce je nejen bitva samotná, ale také doprovodný program ve formě dobového stanového městečka, ve kterém jsou prezentovány tehdejší řemesla a umění. Bitvy se pravidelně účastní několik stovek diváků a válečníků. V roce 2018 se koná dvanáctý ročník. \n\n\n\n"}
{"id": "762182", "url": "https://cs.wikipedia.org/wiki?curid=762182", "title": "Miloslav Valouch (fyzik)", "text": "Miloslav Valouch (fyzik)\n\nMiloslav Valouch (4. srpna 1903 Pavlovičky – 13. března 1976 Praha) byl český a československý fyzik, vysokoškolský učitel, politik Komunistické strany Československa a poúnorový poslanec Národního shromáždění ČSR.\nVystudoval Přírodovědeckou fakultu Univerzity Karlovy a studoval na univerzitě v Göttingenu. Ve věku 22 let obhájil na Univerzitě Karlově dizertační práci na téma výbojů v plynech. Potom působil jako vysokoškolský asistent u profesora Františka Nachtikala. Specializoval se postupně na obor rentgenové spektroskopie. V letech 1934-1952 byl docentem a asistentem teoretické fyziky na ČVUT Praha, od roku 1952 působil na Univerzitě Karlově. Zde setrval do roku 1960.\n\nV letech 1948–1952 pracoval na ministerstvu školství. Po volbách roku 1948 byl zvolen do Národního shromáždění za KSČ ve volebním kraji Praha. Mandát získal až dodatečně v červnu 1948 poté, co se poslanec Klement Gottwald stal prezidentem republiky. V parlamentu zasedal do konce funkčního období, tedy do voleb roku 1954.\n\n"}
{"id": "762184", "url": "https://cs.wikipedia.org/wiki?curid=762184", "title": "Vladimír Gombár", "text": "Vladimír Gombár\n\nVladimír Gombár (* 27. září 1961) je bývalý slovenský fotbalista, útočník a záložník.\n\nOdchovanec Stropkova. V lize hrál za Tatran Prešov a na vojně za Dukla Banská Bystrica. V lize nastoupil ke 203 utkáním a dal 32 gólů.\n\nTrénoval Tatran Prešov, HFC Humenné a FK Spišská Nová Ves.\n\n\n"}
{"id": "762185", "url": "https://cs.wikipedia.org/wiki?curid=762185", "title": "Miloslav Valouch", "text": "Miloslav Valouch\n\nJméno a příjmení Miloslav Valouch má více nositelů:\n\n"}
{"id": "762187", "url": "https://cs.wikipedia.org/wiki?curid=762187", "title": "Hermína Vaverková", "text": "Hermína Vaverková\n\nHermína Vaverková (13. dubna 1904 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nV roce 1948 se uvádí jako dělnice, bytem Havlíčkův Brod.\n\nVe volbách roku 1948 byla zvolena do Národního shromáždění za KSČ ve volebním kraji Havlíčkův Brod. V parlamentu zasedala do konce funkčního období, tedy do voleb v roce 1954.\n\n"}
{"id": "762194", "url": "https://cs.wikipedia.org/wiki?curid=762194", "title": "Přenos a výpůjčka", "text": "Přenos a výpůjčka\n\nPřenos je termín označující situaci a hodnotu při realizování sčítání školským sčítacím algoritmem, kdy se sčítaná čísla v dané poziční číselné soustavě sčítají postupně po jednotlivých řádech a dojde k tomu, že je součet číslic daného řádu dvouciferný. Významnější číslici je pak nutno „přenést“ a přičíst při sčítání číslic vyššího řádu, a proto je označována \"přenos\".\n\nVýpůjčka je analogická situace, ke které dochází při odčítání. Pokud je na dané pozici číslice menšence menší než číslice menšitele, pak si lze od vyššího řádu jakoby „vypůjčit“ o řád vyšší jedničku, což umožňuje provést odečtení v daném řádu. Výpůjčka je následně splacena odečtením jedničky od vyššího řádu.\n\nPři sčítání na papíře lze přenos ukázat na následujícím příkladu sčítání dvou čísel 27 a 59 v desítkové soustavě:\nNejprve jsou sčítány jednotky, tedy nejpravější sloupec je 7+9=16. Ve výsledku pak bude na místě jednotek číslice 6, číslice 1 představuje přenos a je zapotřebí ji přičíst při sčítání dalšího sloupce, sloupce desítek, kde je tedy potom součet 1+2+5=8 (a k dalšímu přenosu nedochází).\n\nPři následujícím výpočtu, kdy odčítáme 19 od 47, dochází k výpůjčce:\nPři počítání zprava, tedy nejprve na úrovni jednotek, je 7-9 < 0. Dojde tedy k výpůjčce a je počítáno 10+7-9=8. „Vypůjčenou“ desítku je ovšem nutno vrátit při počítání s dalším sloupcem, kde je tedy počítáno 4-1-1=2.\n\nV číslicové technice, například v počítačích či v samostatné sčítačce, se sčítání nebo odčítání obvykle provádí principiálně stejně jako na papíře, ovšem nejčastěji ve dvojkové soustavě. I zde se používá terminologie výpůjčky a přenosu. Protože je rozsah registrů nebo proměnných obvykle omezen na pevně daný počet bitů, může při operacích v počítači dojít k situaci, kdy už není žádný vyšší řád, do kterého by bylo možné přenést (dochází k takzvanému přetečení) nebo z něj „splatit“ výpůjčku. V takových případech může obvod dát vědět o nastalé situaci nastavením příznaku přenosu.\n\nNastavený příznak přenosu je pak možné využít třeba při implementaci aritmetiky s libovolnou přesností. Procesory 8086 a jejich následníci mají kromě základní sčítací strojové instrukce ADD (\"sčítání\") také instrukci ADC ( – \"sčítání s přenosem\") a podobně také kromě SUB (\"odčítání\") ještě SBB (\"odčítání s výpůjčkou\"), kdy se při výpočtu přičítá či odčítá jednička od nejméně významného bitu, byl-li předchozí operací nastaven příznak přenosu. \n"}
{"id": "762195", "url": "https://cs.wikipedia.org/wiki?curid=762195", "title": "Halmstads BK", "text": "Halmstads BK\n\nHalmstads Bollklubb je švédský fotbalový klub z města Halmstad. Založen byl roku 1914. Čtyřikrát se stal mistrem Švédska (1976, 1979, 1997, 2000), jednou získal švédský pohár (1994–95).\n\n"}
{"id": "762196", "url": "https://cs.wikipedia.org/wiki?curid=762196", "title": "Jindřich Verich", "text": "Jindřich Verich\n\nJindřich Verich (11. září 1912 – ???) byl český a československý politik Komunistické strany Československa a poúnorový poslanec Národního shromáždění ČSR.\nV letech 1946-1948 byl předsedou MNV v Chrudimi. V roce 1948 se uvádí jako úředník z Chrudimi.\n\nVe volbách roku 1948 byl zvolen do Národního shromáždění za KSČ ve volebním kraji Pardubice. V parlamentu zasedal do konce funkčního období, tedy do voleb roku 1954.\n\n"}
{"id": "762200", "url": "https://cs.wikipedia.org/wiki?curid=762200", "title": "Lincoln County (Mississippi)", "text": "Lincoln County (Mississippi)\n\nLincoln County je okres ve státě Mississippi v USA. K roku 2010 zde žilo 34 869 obyvatel. Správním městem okresu je Brookhaven. Celková rozloha okresu činí 1 523 km².\n"}
{"id": "762201", "url": "https://cs.wikipedia.org/wiki?curid=762201", "title": "Portadown FC", "text": "Portadown FC\n\nPortadown Football Club je severoirský fotbalový klub z města Portadown. Čtyřikrát vyhrál 1. severoirskou ligu (1989/90, 1990/91, 1995/96, 2001/02), třikrát získal severoirský fotbalový pohár (1990/91, 1998/99, 2004/05).\n\n"}
{"id": "762204", "url": "https://cs.wikipedia.org/wiki?curid=762204", "title": "Prince des poètes", "text": "Prince des poètes\n\nPrince des poètes (česky: Kníže básníků) je neoficiální čestný titul udělovaný ve Francii nejvýznamnějšímu žijícímu básníkovi po smrti jeho předchůdce (předchozího nositele titulu). V různých obdobích nebyl vždy přidělován stejným způsobem a neměl vždy stejný symbolický význam ani stejnou míru uznání. Titul a doprovázející volba byly též kritizovány; např. ve 20. století jej odmítnul Saint-John Perse. Volba náleží kritikům a univerzitním kapacitám, kteří významné básníky vybírají; udělování tohoto titulu má ve Francii dlouhou tradici. \n\n\n\n\nV širším významu se výraz „Kníže básníků“ objevuje ve francouzštině jako přívlastek i ve spojitosti s jinými velkými básníky minulosti, jako Homér či Vergilius.\n"}
{"id": "762205", "url": "https://cs.wikipedia.org/wiki?curid=762205", "title": "6. základní expedice (Mir)", "text": "6. základní expedice (Mir)\n\n6. základní expedice, zkráceně EO-6 ( ), na Mir byla šestá dlouhodobá (celkově jedenáctá) expedice vyslaná Sovětským svazem na jeho vesmírnou stanici Mir. Expedice byla zahájena 11. února 1990 startem kosmické lodi Sojuz TM-9 a trvala do přistání téže lodi 9. srpna 1990. Výprava byla dvoučlenná a skládala se z velitele Anatolije Solovjova a palubního inženýra Alexandra Balandina.\n\nPříprava kosmonautů k šestému dlouhodobému letu na stanici Mir začala v září 1989, kdy se záložní a posádka 5. expedice posunula na místo hlavní posádky expedice šesté. Byli v ní Anatolij Solovjov (velitel) a Alexandr Balandin (palubní inženýr), Zálohu tvořili Gennadij Manakov a Gennadij Strekalov.\n\nExpedice začala startem kosmické lodi Sojuz TM-9 z kosmodromu Bajkonur 11. února 1990 v 06:16 UTC, se stanicí Mir se loď spojila o dva dny později v 6:16 UTC.\n\nPo spojení se stanicí se kosmonauti přivítali s Alexandrem Viktorenkem a Alexandrem Serebrovem z 5. základní expedice. Během následujících dní převzali stanici. Viktorenko a Serebrov se vrátili na Zem 19. února 1990. O dva dny později Solovjov s Balandinem přeparkovali svůj Sojuz (z uzlu modulu Kvant na čelní stykovací uzel +X. \n\nV dalších dnech propojovali systémy modulu Kvant-2 se zbytkem stanice. Začátkem března přijali zásobovací Progress M-3. Nezanedbávali ani nejrůznější experimenty – na zařízení Gallar připravovali monokrystaly GaS (později i CdTe, GaAs, ZnO, Ge, Si), prováděli biotechnologické výzkumy, mimo jiné i československo-sovětský experiment, ve kterém se v aparatuře Inkubator 2 sledoval vliv kosmického letu na vývoj křepelek (\"Cotumix japonica\"; ze 35 nasazených vajec se vylíhlo 8). Instalovali též nový palubní počítač Saljut 5B namísto starého Argonu 16B.\n\nDne 27. dubna odletěl Progress M-3, náhradou přijali 7. května Progress 42. Poté se rozběhlo nové kolo biotechnologických, technologických, lékařských experimentů, posádka pozorovala a fotografovala Zemi i hvězdy (oblast Jižního kříže, v ultrafialovém spektru).\n\nDne 27. května odletěl Progress a na druhý den kosmonauti přeletěli se Sojuzem zpět na uzel Kvantu. desátý den června se ke stanici připojil na osový uzel +X nový modul – Kristall, na druhý den ho kosmonauti přemístili na boční uzel -Y, symetricky k modulu Kvant-2. Modul Kristall byl určen především k provádění technologických experimentů, stanice po jeho připojení vážila 83 tun. 3. července posádka se Sojuzem přeletěla zpět na osový uzel +X.\n\nDne 17. července Solovjov a Balandin podnikli výstup do otevřeného vesmíru. Za úkol měli upevnění textilní tepelné izolace přistávacího modulu Sojuzu TM-9, uvolněné při startu. Výstup provázely problémy. Poklop přechodové komory kosmonauti otevřeli předčasně, pod tlakem zbylého vzduchu se prudce vyklopil a zdeformoval jeden ze závěsů. Pak se zdrželi při přemisťování, takže stihli upevnit je dva ze tří plátů izolace. Navíc se jim nepodařilo hermeticky zavřít přechodovou komoru (poklop nedoléhal o 1,5 mm). Výstup se protáhl na 7 hodin a 16 minut. Při druhém výstupu 28. července se poklop zavřít podařilo.\n\nLoď Sojuz TM-10 s novou, 7. základní posádkou přiletěla 3. srpna 1990. Solovjov a Balandin se přivítali s hosty – Gennadijem Manakovem a Gennadijem Strekalovem. Během týdne nováčci převzali stanici a 9. srpna 1990 ve 04:09 UTC stará posádka z Miru odletěla se svou lodí Sojuz TM-9 a 130 kg nákladu, především výsledků experimentů. Přistáli ve 07:34 UTC v Kazachstánu 72 km severovýchodně od Arkalyku.\n"}
{"id": "762206", "url": "https://cs.wikipedia.org/wiki?curid=762206", "title": "Jan z Hakenbornu", "text": "Jan z Hakenbornu\n\nJan z Hakenbornu, něm. Johann von Hakenborn, též \"Johann, der Bayer (Jan Bavor)\", byl 21. proboštem litoměřické kapituly sv. Štěpána v letech 1347-1358.\n\nDo úřadu litoměřického probošta byl jmenován 29. prosince 1358. Byl zřejmě dvorním kaplanem královny Anny Falcké, druhé manželky císaře Karla IV. (1349-1353). Pocházel z diecéze špýrské (Speyer), kde se patrně i narodil. Byl nemanželského původu. V některých listinách je také jmenován jako Johann, der Bayer (Jan Bavor). Uvedl výslovně tento nemanželský původ v žádosti císaři Karlu IV.\nDo Čech přijel tento duchovní s druhou manželkou Karla IV. Annou z Falce. V Čechách získal nejdříve funkci faráře v litoměřickém děkanském kostele, ale styk s dvorem v Praze nepřerušil. Požádal Karla IV. o pomoc a 14. prosince 1353 obdržel z Říma papežský dispens. Císař mu pomohl k funkci svatovítského kanovníka, ale v souvislosti s úmrtím litoměřického probošta Bohuslava z Pardubic požádal o uvolněné proboštství litoměřické kolegiátní kapituly. Již předtím byl také patronem kostelíka sv. Jana Křtitele v Litoměřicích. Již téhož roku rezignoval na funkci faráře děkanského kostela, protože podal žádost o uvolněnou funkci probošta v Litoměřicích; souhlas dostal na konci roku 1358. Roku 1362 obdržel další proboštství na kapitule vyšehradské, kde nahradil probošta Dietricha a rezignoval na proboštství litoměřické. Působil v Litoměřicích necelé 4 roky. Další jeho osudy neznáme. Je možné, že kanovník Johann von Hakenborn působil ve Vratislavi a Budyšíně a připomíná se ještě v říjnu 1401. Zatím se více nepodařilo zjistit včetně data a místa úmrtí.\n\n\n"}
{"id": "762207", "url": "https://cs.wikipedia.org/wiki?curid=762207", "title": "Lincoln County (Missouri)", "text": "Lincoln County (Missouri)\n\nLincoln County je okres ve státě Missouri v USA. K roku 2010 zde žilo 52 566 obyvatel. Správním městem okresu je Troy. Celková rozloha okresu činí 1 659 km². Na východě sousedí se státem Illinois.\n"}
{"id": "762209", "url": "https://cs.wikipedia.org/wiki?curid=762209", "title": "Corpus Hippocraticum", "text": "Corpus Hippocraticum\n\nCorpus Hippocraticum [\"korpus hipokratikum\"] (lat.) čili Hippokratovská sbírka je starověký soubor asi 60 lékařských spisů rozmanité povahy a stáří, inspirovaných učením řeckého lékaře Hippokrata († asi 377 př. n. l.). Nejslavnějším z nich je takzvaná Hippokratova přísaha, kterou přísahali i evropští lékaři až do 18. století.\n\nI když se soubor jako celek vyskytoval už ve starověku a označoval hippokratovým jménem, žádný ze spisů patrně nepochází přímo od něho. Jednotlivé spisy byly napsány v iónské řečtině, vznikaly od poloviny 5. století př. n. l. do 2. stol. n. l. a zachovaly se i v latinských, arabských, hebrejských a syrských překladech. Ve spisech jsou zastoupeny názory dvou odlišných škol, které sídlily jednak na ostrově Kós v Dodekanésu při jihozápadním cípu dnešního Turecka, kde se Hippokratés narodil, jednak v blízkém Knidu.\n\nVelká část zachovaných spisů se věnuje popisu a léčení jednotlivých případů (kazuistika), jiné teoretičtějším úvahám o jejich povaze a původu. Některé spisy jsou psány pro lékaře, jiné pro laiky. Jsou mezi nimi i eseje a pojednání o lékařských tématech, včetně psychiatrických. Teoretické spisy vesměs vycházejí z Hippokratova výkladu nemocí na základě nerovnováhy tělních šťáv a teorie temperamentů. Nemoci mají své přirozené příčiny a tomu odpovídá i terapie. Velká pozornost se věnuje dietě, vlivu podnebí i lékařské etice a praxi.\n\n\n"}
{"id": "762210", "url": "https://cs.wikipedia.org/wiki?curid=762210", "title": "Nulla poena sine lege", "text": "Nulla poena sine lege\n\nNulla poena sine lege (latinsky: \"žádný trest bez zákona\") je právní princip, který říká, že nelze někoho za něco trestat, pokud daný skutek není zakázán zákonem. Tento princip je přijat a kodifikován v moderních demokratických státech jakožto základní požadavek Rule of law.\n\nV moderním evropském trestním právu, například v pojetí německého ústavního soudu, je princip \"nulla poena sine lege\" chápán jako spojení čtyř samostatných požadavků: \n\n\n\n\n\nPrincip je v angloamerickém právu zkomplikován zákonodárnou mocí soudů. Dokonce ani v kontinentálních právních systémech, které nedovolují tvorbu zákonů soudy, není vždy jasné, kde končí interpretace trestního práva a začíná jeho tvorba.\n\nOtázka jurisdikce se může někdy postavit proti tomuto principu. Například mezinárodní zvykové právo umožňuje trestání pirátů kteroukoli zemí (aplikací univerzální jurisdikce), i pokud nespáchali trestné činy v oblasti, která spadá pod působnost práva dané země. Podobný princip se objevuje v posledních dekádách v souvislosti se zločiny genocidy a Rezoluce Rady bezpečnosti OSN č. 1674 „obnovuje uplatňování paragrafů 138 a 139 ze Světového summitu OSN 2005 ohledně odpovědnosti za ochranu obyvatelstva před genocidou, válečnými zločiny, etnickými čistkami a zločiny proti lidskosti“, pokud stát, kde je proti obyvatelstvu toto násilí vedeno, ho neuznává jako porušení domácího práva. Ovšem zdá se, že univerzální jurisdikce není podstatně rozšiřována na jiné trestné činy a tedy vyhovuje \"Nulla poena sine lege\".\n\n"}
{"id": "762213", "url": "https://cs.wikipedia.org/wiki?curid=762213", "title": "Knight Rider 2000", "text": "Knight Rider 2000\n\nKnight Rider 2000 je americký televizní film navazující na seriál Knight Rider z 80. let. Původně to měl být seriál, ale k dalšímu natáčení nedošlo. Knight Rider 2000 byl natočen v roce 1991 jako pilotní film. Film se odehrává v budoucnosti, tedy v roce 2000.\n\nV budoucnosti roku 2000 už policie nemá střelné zbraně a zločince namísto do vězení dává k ledu. Starosta nechá oživit kriminálníka Thomase Wattse, aby zprostředkoval obchod se zbraněmi pro místní policii. Podplatí několik jejích členů, aby sám zbohatnul. Na stopu se mu ovšem dostane Nadace, jejímž novým šéfem se stal Russell Maddock (hraje Carmen Argenziano). Ten nechal rozebrat KITTa a sestavuje jeho náhradu, kterou má být KIFT (Knight Industries Four Thousand) s jeho vlastním hlasem. Vůz má podobu červeného sporťáku. Devon Miles (Edward Mulhare), bývalý šéf Nadace vyhledá Michaela Knighta, který odešel na venkov, s prosbou o pomoc. Knight se na 30 dní vrací do Nadace. Jeho přáním je znovu pracovat s KITTem, jehož díly Maddock odkoupí. Chybí ovšem paměťový čip, který implantovali lékaři do mozku policistky Shawn McCormickové. Právě McCormicková a její partner Kurt objeví nekalé úmysly starosty a členů sboru. Informují komisařku Danielsovou, která však jejich návrh neakceptuje. Poté se McCormicková obrátí na Nadaci a vystoupí z policejního sboru. Knight umístí KITTa do svého vozu - starého modrého Mercury. S jeho pomocí se dostane na stopu Wattsovi. Když ovšem Watts zavraždí Devona Milese, chce odejít. Popere se s Maddockem, ale McCormicková jej navštíví a přemluví k návratu. Přes Maddockův nesouhlas instaluje KITTa do vozidla Knight 4000 a vydává se zastavit obchod. Dostane se až do nákupního centra, kde dochází k potyčce mezi ním a Wattsem, který je nakonec vrácen do ledu. Shawn McCormicková zůstává pracovat s KITTem v Nadaci pod vedením Maddocka a Michael Knight odchází zpět na odpočinek.\n"}
{"id": "762218", "url": "https://cs.wikipedia.org/wiki?curid=762218", "title": "Juraj (arcibiskup)", "text": "Juraj (arcibiskup)\n\nArcibiskup Juraj (světským jménem Rudolf Jiří Stránský; 19. října 1979, Jeseník) je slovenský pravoslavný arcibiskup českého původu.\n\nVystudoval teologii v Užhorodu a anglistiku-amerikanistiku a turkologii v Praze.\n\nBiskupské svěcení přijal roku 2009 a stal se michalovským biskupem, po přejmenování eparchie roku 2009 se stal biskupem michalovsko-košickým a bezprostředně nato byl povýšen na arcibiskupa.\n\nVěnuje se překladům teologických a liturgických textů a přispívá do církevního tisku. Hovoří anglicky, turecky, rusky a řecky. \n\n"}
{"id": "762223", "url": "https://cs.wikipedia.org/wiki?curid=762223", "title": "Lincoln County (Idaho)", "text": "Lincoln County (Idaho)\n\nLincoln County je okres ve státě Idaho v USA. K roku 2010 zde žilo 5 208 obyvatel. Správním městem okresu je Shoshone. Celková rozloha okresu činí 3 123 km².\n"}
{"id": "762225", "url": "https://cs.wikipedia.org/wiki?curid=762225", "title": "Dorotej (arcibiskup)", "text": "Dorotej (arcibiskup)\n\nMetropolita Dorotej občanským jménem Dimitrij Georgievič Filip (20. října 1913 Nankovo – 30. prosince 1999 Praha) byl 3. pražský pravoslavný arcibiskup a metropolita pravoslavné církve v českých zemích a na Slovensku (1964–1999).\n\nDimitrij se narodil v křesťanské rodině v ukrajinské obci Nankovo, v tehdejším Rakousku-Uhersku. Jeho matka brzy zemřela, a zanedlouho přišel také o otce, jenž podlehl zraněním z první světové války. Již od dětství se aktivně účastnil bohoslužeb, zpíval na kliru svatonikolajevského mužského kláštera v obci Izy.\n\nV rodné vsi dokončil základní školu. Po ukončení \"Hospodářské školy\" a po vojenské službě vstoupil dne 14. srpna 1938 do kláštera. 7. července 1939, ve věku 25 let, byl postřižen na malou schimu jménem Dorotej, na počest svatomučedníka Doroteje, biskupa týrského. Další vzdělání získal v Leningradské duchovní akademii. Obhájil disertační práci a získal titul doktora teologie.\n\nV roce 1951 moskevský patriarcha Alexij I. potvrdil autokefalitu (plnou samostatnost) pravoslavné církve v Československu. V roce 1955 se Dorotej stal biskupem prešovským. 23. října 1964 byl arcibiskup Dorotej na IV. pomístním sněmu československé pravoslavné církve zvolen představeným církve. 25. října 1964 proběhla jeho intronizace.\n\nV letech 1973–1974 inicioval rekonstrukci chrámu Zesnutí přesvaté Bohorodice na Olšanských hřbitovech v Praze. Podle nepodložených informací se měl blíže nespecifikovaným způsobem spolupracovat s komunistickým režimem v rámci Křesťanské mírové konference.\n\nVladyka Dorotej zemřel na konci roku 1999. Jeho nástupcem byl roku 2000 zvolen Nikolaj/Mikuláš.\n\n"}
{"id": "762226", "url": "https://cs.wikipedia.org/wiki?curid=762226", "title": "Joe Pavelski", "text": "Joe Pavelski\n\nJoseph Pavelski (* 11. června 1984 v Ploveru, Wisconsin, USA) je americký profesionální hokejista, který nastupuje v NHL za klub Dallas Stars.\n\nZa americkou reprezentaci nastoupil na mistrovství světa 2009 ve Švýcarsku (4. místo) a olympijském turnaji ve Vancouveru 2010 (stříbro).\n\nByl účastníkem olympijských her v Soči 2014 (4. místo). Byl kapitánem na světovém poháru 2016, kde Američané vypadli v základní skupině.\n\nV rodném Winsconsinu hrál různé mládežnické soutěže až do roku 2002, kdy začal nastupovat v juniorské USHL za Waterloo Black Hawks. Ve vstupním draftu NHL 2003 si jej na 205. pozici vybral klub San Jose Sharks. V letech 2004-2006 hrál za winsconsinskou univerzitu, poté se rozhodl pro profesionální kariéru. Tu prozatím spojil s jedinou organizací – se San José. V letech 2009/10 a 2010/11 si zahrál v dresu Žraloků finále Západní konference. V roce 2010 podepsal Pavelski smlouvu do roku 2014, jeho roční příjem činil čtyři miliony dolarů. Již v létě 2013 si jej klub pojistil až do roku 2019, v období 2014-2019 pobírá šest milionů dolarů za sezonu.\n\nBěhem výluky NHL na podzim 2012 si zahrál v Kontinentální hokejové lize za HK Dynamo Minsk.\n\nPouze Patrick Marleau vstřelil více branek v klubové historii Sharks.\n\nJako kapitán Žraloky na jaře 2016 dovedl do finále Stanley Cupu, kde podlehli Pittsburgh Penguins.\n\nV létě 2019 přešel do Dallas Stars.\n\nUSHL\n\nUniverzitní\n\nV létě 2009 se oženil. Má tři sourozence, mladší bratr Scott hrál hokej v USHL i v univerzitní soutěži. Hráčova rodina je polského původu.\n\n"}
{"id": "762227", "url": "https://cs.wikipedia.org/wiki?curid=762227", "title": "Lincoln County (Kansas)", "text": "Lincoln County (Kansas)\n\nLincoln County je okres ve státě Kansas v USA. K roku 2010 zde žilo 3 241 obyvatel. Správním městem okresu je Lincoln Center. Celková rozloha okresu činí 1 865 km².\n"}
{"id": "762228", "url": "https://cs.wikipedia.org/wiki?curid=762228", "title": "Kyjovský hrádek", "text": "Kyjovský hrádek\n\nKyjovský hrádek byl skalní hrad v Českosaském Švýcarsku, po levé straně Kyjovského údolí asi ¾ km jihozápadně od vesnice Kyjov. Katastrálně lokalita přísluší k poněkud vzdálenější obci Doubice.\n\nJméno ani historii hradu není známo. Pravděpodobně jej vystavěli páni z Michalovic, v jejichž vlastnictví bylo zdejší území v letech 1283-1406 a důvodem snad bylo zničení Krásného Buku Lužičany roku 1339. Hrad však nikdy neplnil správní funkci nýbrž ochranou, protože v jeho okolí vedla řada obchodních stezek. Je možné, že také sloužil jako základna pro Beneše a Jana Správného do Lužice. V roce 1406 Jan III. z Michalovic prodal místní panství Hynku Berkovi Honštejnskému z Dubé. Další majitelé jsou neznámý. Je možné, že patřil Berkům z Dubé nebo Vartenberkům. Zanikl pravděpodobně při některém z tažení Lužičanů v roce 1440 či 1444. August Sedláček hrad ztotožnil s Jivníkem a jako důvod zániku udává obléhání pražany roku 1442. Listina z roku 1603 udává místo jako pusté.\n\nHrad stával na pískovcovém ostrohu nad řekou Křinice. Ze severu byl chráněn skalní stěnou, na jižní straně jej pak od předhradí odděloval příkop s mostem. Z příkopu pak do vnitřního hradu vedlo schodiště. Vlastní jádro chránila dřevěná palisáda. Na skaliscích na východě a západě nejspíše bývaly strážnice a pavlače pro střelce. Bližší vzhled hradu se však dnes již nedá určit.\n\nMísto hrádku je dostupné po Köglerově naučné stezce. Nedaleko vede i trasa červené turistické značky z Kyjova k památníku pochodu smrti 1945.\n\n\n\n"}
{"id": "762229", "url": "https://cs.wikipedia.org/wiki?curid=762229", "title": "Lincoln County (Tennessee)", "text": "Lincoln County (Tennessee)\n\nLincoln County je okres ve státě Tennessee v USA. K roku 2010 zde žilo 33 361 obyvatel. Správním městem okresu je Fayetteville. Celková rozloha okresu činí 1 479 km². Na jihu sousedí se státem Alabama.\n"}
{"id": "762231", "url": "https://cs.wikipedia.org/wiki?curid=762231", "title": "Ján (arcibiskup)", "text": "Ján (arcibiskup)\n\nMetropolita Jan (někdy též \"Ján\", či \"Ioann\" apod.), občanským jménem \"Michail Ivanovič Kuchtin\" / \"Михаи́л Ива́нович Кухти́н\" (20. září 1901, Kargalskaja – 5. června 1975, Oděsa) byl pražský pravoslavný arcibiskup a druhý metropolita pravoslavné církve v českých zemích a na Slovensku.\n\nNarodil se v kozácké osadě Kargalskaja.\n\nV letech 1922–1950 působil v Jugoslávii a následně v Bulharsku a od roku 1951 v Československu. V letech 1954–1956 byl titulárním biskupem žateckým. V letech 1956–1964 stál v čele československé pravoslavné církve.\n\nPoslední roky svého života strávil v SSSR. Zemřel 5. června 1975 v ukrajinské Oděse.\n"}
{"id": "762234", "url": "https://cs.wikipedia.org/wiki?curid=762234", "title": "Peter Åslin", "text": "Peter Åslin\n\nPeter Åslin (21. září 1962, Norrtälje, Švédsko – 19. ledna 2012, Leksand, Švédsko) byl švédský hokejový brankář, člen bronzového týmu ze ZOH 1988 v Calgary. Hrál s dresem číslo 30. Svou hokejovou kariéru ukončil v roce 1999.\n\n"}
{"id": "762238", "url": "https://cs.wikipedia.org/wiki?curid=762238", "title": "Seznam písní Nirvany", "text": "Seznam písní Nirvany\n\nToto je seznam písní americké kapely Nirvana.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "762239", "url": "https://cs.wikipedia.org/wiki?curid=762239", "title": "Etta Jamesová", "text": "Etta Jamesová\n\nEtta Jamesová (25. ledna 1938, Los Angeles, Kalifornie, USA - 20. ledna 2012, Riverside, Kalifornie, USA) byla americká rhythm and bluesová zpěvačka. V roce 1993 byla uvedena do Rock and Roll Hall of Fame a v roce 2001 do Blues Hall of Fame. Byla také uvedena do Rockabilly Hall of Fame. Zemřela na leukemii ve věku 73 let.\n"}
{"id": "762245", "url": "https://cs.wikipedia.org/wiki?curid=762245", "title": "Rudolf Vetiška", "text": "Rudolf Vetiška\n\nRudolf Vetiška (25. prosince 1895 Hloubětín – 3. června 1966 Praha) byl český a československý odbojář, politik Komunistické strany Československa a poúnorový poslanec Národního shromáždění ČSR.\nNarodil se v Hloubětíně v dělnické rodině. Pracoval jako dělník. Od mládí byl aktivní v odborech a dělnické tělovýchově. V roce 1913 vstoupil do sociální demokracie. Počátkem 20. let byl důvěrníkem sociálně demokratické levice. Podílel se na prosincové stávce v roce 1920 a pak patřil mezi zakládající členy KSČ.\n\nV. sjezd KSČ roku 1929 ho zvolil za člena Ústředního výboru Komunistické strany Československa. V ÚV KSČ pak zasedal trvale. V roce 1929 ho strana vyslala do Moskvy, kde studoval na Leninské škole. Do republiky se vrátil roku 1930 a pracoval potom jako organizační tajemník KSČ v Pražském kraji, posléze jako tajemník Rudých odborů ve středních Čechách. Od roku 1934 zastával funkci tajemníka krajského výboru KSČ v Hradci Králové. V letech 1937–1938 byl krajským tajemníkem KSČ v Kladně. Za druhé světové války byl aktivní v odboji. Emigroval do SSSR. V roce 1943 se vrátil jako parašutista a pracoval v 3. ilegálním vedení KSČ. V roce 1944 ho zatklo gestapo a do konce války byl vězněn.\n\nPo válce pak v letech 1945–1949 zastával post vedoucího tajemníka KSČ v Strakonicích, v letech 1949–1951 v Liberci. V listopadu 1945 byl kooptován do Ústředního výboru Komunistické strany Československa. Ve funkci ho potvrdil VIII. sjezd KSČ, IX. sjezd KSČ, X. sjezd KSČ, XI. sjezd KSČ a XII. sjezd KSČ. V letech 1953–1963 byl rektorem Vysoké stranické školy ÚV KSČ. V roce 1955 mu byl udělen Řád republiky, v roce 1965 Řád Klementa Gottwalda.\n\nVe volbách roku 1948 byl zvolen do Národního shromáždění za KSČ ve volebním kraji Liberec. V parlamentu zasedal do konce funkčního období, tedy do voleb roku 1954.\n\nZemřel v červnu 1966 po dlouhé a těžké nemoci.\n\nV letech 1972–1990 po něm bylo pojmenováno ústřední veřejné prostranství v Hloubětíně.\n\n\n\n"}
{"id": "762246", "url": "https://cs.wikipedia.org/wiki?curid=762246", "title": "Chrastice rákosovitá", "text": "Chrastice rákosovitá\n\nChrastice rákosovitá (\"Phalaris arundinacea\"), nazývaná dříve lesknice rákosovitá, je statná, vytrvalá tráva z čeledi lipnicovitých vyrůstající na vlhkých místech.\n\nRostlina je autochtonní v Evropě, Severní Americe, severní Africe a vyjma jihu i v Asii. Introdukována byla do Jižní Ameriky, jižní Afriky, jižní Asie, na Nový Zéland a Havaj.\n\nVyskytuje se nejvíce v inundačních oblastech okolo vodních toků a nádrží, na zamokřených loukách, v lužních lesích, v mělkých vodách společně s rákosem a někdy i u moře. Roste jak v těžkých, tak i v humózních, písčitohlinitých půdách s pH 4 až 7,5, může se vyskytovat i na skalistých pobřežích, snáší i zastínění. Rostlině prospívají jarní záplavy přinášející nové živiny na které je náročná, naopak letní ji mohou mechanicky poškodit. Po zakořenění ji neškodí delší přísušky, jarní mrazíky ani zimní holomrazy, je odolná proti chladu, snáší drsnější klima, vyskytuje se také vysoko v horách. Má širokou ekologickou amplitudu.\n\nVytrvalá, cizosprašná, výběžkatá tráva s mohutnými, lesklými, přímými stébly, mnohdy přesahujícími výšku 2 m. Vyrůstají z mohutného, hlubokého kořenového systému s dlouhými, podpovrchově plazivými, článkovanými, šupinatými oddenky. Ty vytvářejí hustou síť, což dovoluje brzy vytvořit dobře zapojený porost s pevným drnem. Chrastice rákosovitá nevytváří trsy.\n\nZ úzkých, hladkých pochev vyrůstají tuhé listy s plochými, dlouze zašpičatělými čepelemi dosahující délky 10 až 35 cm a šířky 0,8 až 2 cm. Listy jsou na lícní straně hladké, na okrajích a rubu drsné, v pochvách jsou stočené. Tupé jazýčky, dlouhé do 6 mm, jsou později čárkovitě roztřepené. Z paždí stébelných listů vyrůstají další sterilní výhonky. Rostlina vykvétá až druhým rokem po vyklíčení, s koncem podzimu usychá na stojato a v průběhu zimy nepolehá, opětovně raší brzy z jara.\n\nPlodná stébla, těch je asi 15 %, jsou zakončena 10 až 20 cm dlouhou jednostrannou, jednoduchou, bledě zelenou nebo načervenalou latou. Je zřetelně větvená a stažená, jen při kvetení je rozložená. Skládá se z jednokvětých, lesklých klásků nahloučených na koncích větviček. Ze stran zploštělé klásky, dlouhé 5 až 6,5 mm, jsou krátce stopkaté a mají dvě ostře kýlnaté plevy bez osin. Spodní plucha je širší než hořejší pluška, obě jsou tvrdé, lesklé a a také bezosinné. Tyčinky s prašníky jsou tři, blizny vyčnívající z konce pluch jsou dvě. Kvete v červnu a červenci, opylení zajišťuje vítr. Lesklá pluchatá obilka je barvy hnědé až žlutohnědé, bývá délky 1,7 mm a šířky 1,2 mm, 1 gram obsahuje asi 1300 ks, HTS je 0,76 g.\n\nV květenství se vytvoří za sezonu několik stovek semen (obilek), která také plavou a mohou být rozšiřována vodou nebo se snadno přichytí na srst zvířat. Jsou dormantní, při uložení v půdě jim zůstává klíčivost po mnoho let. Pokud však jsou dlouhodobě zaplavená vodou, klíčivost se snižuje až na dvě léta. K vyklíčení potřebují příhodné prostředí, nejlépe jim vyhovuje disturbance (odstranění původních rostlin, např. povodní), požadují dostatek vláhy, světla a volné místo v okolí, konkurence jiných druhů mladým rostlinkám nesvědčí. Mladé semenáčky z počátku rostou a koření pomalu, další růst je již velmi rychlý. Množství květných stébel a tím i semen je přímo úměrné délce slunečního svitu.\n\nDruhým způsobem, a mnohem úspěšnějším, je vegetativní rozmnožování rychle narůstajícími oddenky (až 3 m za rok) se spícími pupeny rostoucími těsně pod povrchem půdy. Na větší vzdálenosti se rozšiřují články oddenků, které jsou odplavovány při povodních nebo rozšiřovány do okolí např. orbou. Je zajímavé, že teprve v poslední době se chrastice rákosovitá stala invazní rostlinou v severoamerických mokřadech a šíří se tam nebývalou měrou, přestože je původní rostlinou Severní Ameriky. Pravděpodobně se na tom podílejí genotypy zavlečené z Evropy.\n\nChrastice rákosovitá je jednou z potenciálních rostlin pro průmyslové využití, a to jako zdroj pro výrobu buničiny (na pevné kartony) nebo zdroj tepelné energie. Spalné teplo sušiny nadzemní části je v průměru 17,5 MJ/kg (přibližné porovnání: palivové dřevo – 14, hnědé uhlí a dřevěné pelety – 17, černé uhlí – 25, topný koks – 27, motorová nafta – 42 MJ/kg). Hoří při nižší teplotě než dřevo a je z ní více popele. Má sice relativně nízký hektarový výnos (asi 10 t/ha), ale dobře snáší rozmary počasí a je téměř jistá pravidelná sklizeň již od prvého roku pěstování. Ideální je sklízet ji až ke konci zimního období, tehdy obsahuje nejmíň vlhkosti (asi jen 20 %), nemusí se dosušovat a může se ihned lisovat do briket či pelet nebo přímo spalovat. Navíc přes zimu dochází k přesunům živin z listů a lodyh zpět do kořenů, tím se živiny z pole neúčelně neodčerpávají.\n\nPěstuje se také jako krmivo, většinou v Americe, přestože není moc kvalitní. Má průměrný obsah živin ale je hůře stravitelná, obsahuje totiž směs alkaloidů, např. tryptaminu, karbolinu, graminu a fenylethylaminu. Mladé výhonky se z jara spásají nebo se sklízí asi dvakrát až třikrát ročně, pravidelně dobře obrůstá. Provést kosení je výhodné před metáním, tehdy mají rostliny vysoký obsah bílkovin, při pozdější sklizni se doporučuje silážování. Pro rychlejší růst a větší objem sklizené píce nutno přihnojovat.\n\nVysazuje se společně s rákosem obecným do kořenových čističek odpadních vod, což jsou umělé mokřady pro vyčistění tzv. šedé odpadní vody z domácnosti (z kuchyně a koupelny). Používá se také občas jako rostlina, která díky svým hlubokým kořenům a hustým oddenkům dokáže zpevnit nestálé břehy u vodních toků. V okrasném zahradnictví se pěstuje její bíle panašovaný kultivar \"Phalaris arundinacea\" var. \"picta\". Semena slouží jako krmivo pro zrnozobé ptáky.\n\nChrastice rákosovitá obsahuje halucinogenní DMT, ten způsobuje relativně krátkodobou intoxikaci projevující se intenzivními vizuálními halucinacemi. Dalšími projevy jsou záškuby svalstva, mírné křeče a omezení svalové koordinace, případně následná nevolnost a neklidný spánek. Kvůli obsahu DMT se nařízením vlády č. 455/2009 Sb. dostala chrastice rákosovitá od 1. 1. 2010 v trestním zákoníku do skupiny rostlin, jejichž pěstování je trestné (obdobně jako konopí seté). Protože se rostlina vyskytuje na rozsáhlé části území Česko téměř běžně a připravuje se pěstování ve velkém pro energetické účely, byla aplikace této legislativy v praxi problematická. Proto bylo původní ustanovení nařízením vlády č. 3/2012 Sb. s účinností od 5. 1. 2012 novelizováno a pěstování chrastice rákosovité není dále omezeno. Novelizované znění nařízení č. 455/2009 Sb. zde: .\n\n\n \n"}
{"id": "762248", "url": "https://cs.wikipedia.org/wiki?curid=762248", "title": "Antonín Vlasák", "text": "Antonín Vlasák\n\nAntonín Vlasák (16. prosince 1899 – ???) byl český a československý politik Československé strany socialistické a poúnorový poslanec Národního shromáždění ČSR.\nPocházel z pěti dětí z rodiny drobného zemědělce z Obědovic. Profesí byl roku 1948 rolníkem a předsedou krajského výboru strany.\n\nPo únorovém převratu v roce 1948 patřil k frakci tehdejší národně socialistické strany loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby spojence komunistického režimu. Zastával funkci předsedy krajského Akčního výboru Národní fronty strany.\nVe volbách roku 1948 byl zvolen do Národního shromáždění za ČSS ve volebním kraji Hradec Králové. V parlamentu zasedal do konce funkčního období, tedy do voleb v roce 1954.\n\n"}
{"id": "762250", "url": "https://cs.wikipedia.org/wiki?curid=762250", "title": "Josef Vlasák (politik)", "text": "Josef Vlasák (politik)\n\nJosef Vlasák (11. srpna 1914 – ???) byl český a československý politik Komunistické strany Československa a poúnorový poslanec Národního shromáždění ČSR.\nV roce 1948 se uvádí jako rolník a předseda okresního výboru Jednotného svazu českých zemědělců, bytem Bukovany. V roce 1950 už byl krajským předsedou Jednotného svazu českých zemědělců.\n\nVe volbách roku 1948 byl zvolen do Národního shromáždění za KSČ ve volebním kraji Liberec. V parlamentu zasedal do konce funkčního období, tedy do voleb roku 1954.\n\n"}
{"id": "762251", "url": "https://cs.wikipedia.org/wiki?curid=762251", "title": "Kristin Hrádek", "text": "Kristin Hrádek\n\nKristin Hrádek (něm. \"Christianenburg\") je lovecký zámeček u hranic s Německem nedaleko Děčína a Děčínského Sněžníku.\n\nZámek nechal v letech 1734-1735 postavit hrabě Jan Josef Thun-Hohenstein na místě zvaném \"Hühnerhügel\" a pojmenoval jej po své první manželce Marii Kristýně z Hohenzollernu. Jan Josef byl v té době jediným držitelem dominií Klášterec nad Ohří, Děčín a Choltice. Ve 30. letech 18. století postavil v Podmoklech dvůr, v němž zřídil zbrojnici (\"Jagdzeughaus\") a psinec. Kristin Hrádek byl postaven v rozsáhlých lesích děčínského panství, které se táhly od Tisé a Děčínského Sněžníku až k Labi. Měl představovat zázemí pro lovce během lovů na panství. Snad zároveň se zámečkem došlo k výstavbě hájovny a hospodářského zázemí. Ve zprávě z roku 1767 se uvádí, že zde hrabě nechal vytvořit místo strážce hranic. Tím byl jmenován Pankrác Müller a jeho úkolem bylo dohlížet na zachování hranic panství se Saskem, dále chránit lesy před zloději a také hlídat zámeček. Změna přišla v 1. polovině 19. století s novým majitelem Františkem Antonínem Thun-Hohensteinem, za kterého zažilo panství nebývalý rozmach, ale zároveň došlo k utlumení konání lovů. František Antonín místo toho totiž podporoval školství, průmysl a moderní hospodářské metody. Do obliby se lovy vrátily ve 2. poloviny 19. století, kdy byl majitelem český místodržitel a rakouský ministerský předseda hrabě (od roku 1911 kníže) František Thun. V této době sem přijížděli Schwarzenbergové, Lobkovicové, Nosticové či baron Ringhoffer, objevovali se tu také Habsburkové (např. korunní princ Rudolf či František Ferdinand d'Este). Ve vlastnictví Thun-Hohensteinů do roku 1945. Poslední šlechtický majitel, kníže František Antonín Thun-Hohenstein na přelomu 20. a 30. let 20. století spolu se svou manželkou Františkou z Lobkovic přesídlil z Děčína na Jílové. Ve 30. a 40. let zámeček soužil jako letní sídlo. V roce 1945 Vlasovci zámek vyrabovali a následně byl zkonfiskován a Thun-Hohensteinové museli opustit republiku. Lesy a další lesní objekty, včetně Kristina Hrádku připadly státním lesům.\n\nV té době zámecký komplex tvořila trojice objektů – lesovna, hájovna a dům k ubytování dělníků. Po roce 1948 se plánovaly opravy hájovny, ovšem kvůli vytvoření hraničního pásma, ve kterém se ocitl i Kristin Hrádek, z toho sešlo. Objekty tak postupně chátraly a hrozila jejich demolice. V roce 1966 došlo k uvolnění situace v pohraničí a v 70. letech proběhla alespoň částečná renovace zámečku. Hlavní rekonstrukce ovšem proběhla až v 90. letech 20. století, kdy došlo k úpravám pro vytvoření ubytovacího a restauračního zařízení. V roce 2009 zámeček od Lesů ČR odkoupila společnost Kristin hrádek s.r.o.\n\n"}
{"id": "762252", "url": "https://cs.wikipedia.org/wiki?curid=762252", "title": "Pierre Rossier", "text": "Pierre Rossier\n\nPierre Joseph Rossier (16. července 1829 - mezi 1883 a 1898) byl švýcarský průkopník fotografie. Fotografoval převážně na albuminový papír, zhotovoval stereofotografie a carte de visite, komponoval portréty, městské scenérie a krajiny.\n\nPověřila jej londýnská firma Negretti and Zambra odcestovat do Asie a dokumentovat tam průběh Anglo-francouzských vojsk během opiové války. Ačkoli se nedokázal připojit k vojenské výpravě, zůstal v Asii několik let, produkoval první obchodní fotografie v Číně, Filipínách, Japonsku a Siamu (nyní Thajsko). Byl prvním profesionálním fotografem v Japonsku, kde učil fotografy jako byli Ueno Hikoma, Horie Kuwadžiró (1831-1866), Maeda Genzó (1831-1906), ale i řadu méně známých příslušníků první generace japonských fotografů. Ve Švýcarsku založil fotoateliéry ve Fribourgu a Einsiedelnu, ale fotografoval po celé zemi. Rossier je důležitá osobnost v rané historii fotografie nejen kvůli svým obrazům, ale také díky zásadnímu vlivu jeho učení v počátcích japonské fotografie.\n\n\n"}
{"id": "762255", "url": "https://cs.wikipedia.org/wiki?curid=762255", "title": "Vrbovka kopinatá", "text": "Vrbovka kopinatá\n\nVrbovka kopinatá (\"Epilobium lanceolatum\") je druh rostliny z čeledi pupalkovité (\"Onagraceae\").\n\nJedná se o vytrvalou rostlinu dosahující výšky nejčastěji 20–60 cm. Oddenky jsou poměrně krátké, po odkvětu se vytváří nadzemní výběžky, které se později prodlužují a vznikají listové růžice. Lodyha je většinou jednoduchá nebo chudě větvená, přitiskle kadeřavě pýřitá, našedle zelená, často i načervenalá. Dolní a někdy i střední listy jsou vstřícné, horní pak střídavé, krátce řapíkaté. Čepele jsou nejčastěji podlouhlé až podlouhle kopinaté, šedavé nebo nasivělé, asi 3–7 cm dlouhé a 0,8–1,5 cm široké, v dolní části celokrajné, jinak jemně zubaté, na každé straně se 7–15 zuby. Květy jsou uspořádány v květenstvích, vrcholových hroznech a vyrůstají z paždí listenu. Květy jsou čtyřčetné, kališní lístky jsou 4, nejčastěji 4–5 mm dlouhé. Korunní lístky jsou taky 4, jsou nejčastěji 6–9 mm dlouhé, na vrcholu mělce vykrojené, bělavé, později růžové barvy. Ve střední Evropě kvete nejčastěji v červnu až v srpnu. Tyčinek je 8 ve 2 kruzích. Semeník se skládá ze 4 plodolistů, je spodní, čnělka je přímá, blizna je čtyřlaločná. Plodem je asi 6−7 cm dlouhá tobolka, je přitisle pýřitá, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Hypanthia, tobolky a často i květenství jsou žláznaté. Semena jsou cca 1–1,3 mm dlouhá, na vrcholu s chmýrem a osemení je hustě papilnaté. Počet chromozómů je 2n=18 nebo 36.\n\nVrbovka kopinatá je rozšířena hlavně v jižní a jihozápadní Evropě, také roste v západní Evropě na sever až po jižní Anglii. Přesahuje do severní Afriky a známá je i z Kavkazu.\n\nV ČR rostla kdysi velmi vzácně na jižní Moravě, ojediněle jako adventivní výskyt i v jižních Čechách. Naposledy byla nalezená v Brně-Bystrci v roce 1955. Dnes je veden jako nezvěstný druh flóry ČR, kategorie A2.\n\n \n"}
{"id": "762257", "url": "https://cs.wikipedia.org/wiki?curid=762257", "title": "The Frank Zappa AAAFNRAAAAAM Birthday Bundle", "text": "The Frank Zappa AAAFNRAAAAAM Birthday Bundle\n\nThe Frank Zappa AAAFNRAAAA Birthday Bundle je kompilační album Franka Zappy, vydané k příležitosti jeho nedožitých 71. narozenin 21. prosince 2011. Na albu se také objevují hudebníci jako Serj Tankian, Dweezil Zappa a další.\n\n"}
{"id": "762261", "url": "https://cs.wikipedia.org/wiki?curid=762261", "title": "Wimbledon 2008 – mužská dvouhra", "text": "Wimbledon 2008 – mužská dvouhra\n\nObhájcem titulu byl Roger Federer, který ve finále loňského ročníku porazil Rafaela Nadala.\n\nVe finále se střetli oba loňští finalisté. Nadal získal první wimbledonský titul po pětisetovém boji.\n\nV závorce je kolo, ve kterém hráč vypadl.\n"}
{"id": "762262", "url": "https://cs.wikipedia.org/wiki?curid=762262", "title": "Matematičeskaja encyklopedija", "text": "Matematičeskaja encyklopedija\n\nMatematičeskaja encyklopedija ( , pozdější anglická vydání Encyclopædia of Mathematics) je matematická encyklopedie původně vytvořená pod vedením I. M. Vinogradova a vydaná v pěti svazcích v Sovětském svazu v roce 1977. Později byla přeložena do angličtiny a rozšiřována pod vedením Michiela Hazewinkela a opakovaně vydávána Kluwerem, než jej v roce 2003 pohltil Springer. Dnes je možné ji také číst zdarma na Internetu.\n\nVerze z roku 2002 obsahovala více než osm tisíc článků.\n\n"}
{"id": "762263", "url": "https://cs.wikipedia.org/wiki?curid=762263", "title": "Adolf Vodáček", "text": "Adolf Vodáček\n\nAdolf Vodáček (13. dubna 1905 Boskovice – 1. února 1998) byl český a československý politik Československé strany lidové a poúnorový poslanec Národního shromáždění ČSR. V roce 1949 vytlačen z politických funkcí pro nesouhlas s proticírkevní politikou režimu.\nPocházel z rodiny dělníka Adolfa Vodáčka (1863-1931) a Amálie rozené Suché. Od tří let navštěvoval klášterní školu a už jako malý hoch začal ministrovat a učit se latině. V dubnu 1919 nastoupil Adolf Vodáček do boskovické tiskárny Františka Šaška jako sazečský učeň. V roce 1923 získal výuční list. Od roku 1922 byl členem boskovického Orla. Od září 1924 pracoval v tiskárně ve Valašském Meziříčí. V letech 1927-1929 absolvoval vojenskou službu, pak se vrátil krátce do tiskárny ve Valašském Meziříčí, ale podal výpověď a v listopadu 1929 nastoupil do Společenské tiskárny v Přerově. Zde potkal svou budoucí manželku Emilii Houžvovou, kterou si roku 1933 vzal. Od února 1931 pracoval v tiskařské firmě Kryl a Scotti v Novém Jičíně, po krátké době ale byl propuštěn, vrátil se do Boskovic a byl delší dobu nezaměstnaný. Od roku 1932 byl členem Československé strany lidové. V roce 1933 se vrátil do tiskárny ve Valašském Meziříčí. V tomto městě se stal jednatelem místní organizace ČSL a členem Krajské lidové rady ČSL v Ostravě, angažoval se v místním Orlu a divadelním spolku. Byl aktivní v odborech. V dubnu 1937 nastoupil na pozici sazeče v brněnském podniku Melantrich a usídlil se v Králově Poli. I zde byl veřejně aktivní, ale musel čelit tlaku vedení závodu na to, aby vstoupil do Československé strany národně socialistické. Odešel pak z firmy, pracoval krátkodobě ve Vyškově a od roku 1938 v Lidových závodech tiskařských a nakladatelských v Olomouci. Až do zrušení Orla byl aktivistou jeho místní pobočky. V roce 1942 byl totálně nasazen v Německu. V březnu 1945 odtud utekl v souvislosti s blížícím se příchodem fronty. Po zbytek války se skrýval.\n\n16. května 1945 nastoupil opětovně do olomouckých Lidových závodů tiskařských a nakladatelských, ale brzy nato přijal nabídku práce ve Valašském Meziříčí. V tomto městě se stal členem Revolučního národního výboru, předsedou závodní odborové skupiny ROH a předsedou okresního a později i krajského výboru Svazu pracovníků v průmyslu tiskárenském a knihařském. Při návštěvě prezidenta republiky Edvarda Beneše v Olomouci 21. února 1947 byl Vodáček členem delegace, která prezidenta jménem olomouckého dělnictva pozdravila.\n\nBěhem únorového převratu v roce 1948 patřil v rámci lidové strany k frakci loajální vůči KSČ, která v ČSL převzala moc a proměnila ji na loajálního spojence komunistického režimu. Tento svůj krok vnímal později jako pasivně učiněný na základě vnějších okolností (\"V roce 1948 byl jsem donucen jako dělnický pracovník přijat kandidaturu do Národního shromáždění ... když jsem tehdy tuto funkci přijímal, říkal jsem tehdejšímu krajskému tajemníku KSČ, že jedině za podmínky, že se nebudou opakovat útoky protináboženské a proticírkevní. Jinak že se beze všeho vzdám\"). 25. února 1948 byl zvolen do předsednictva Krajského Akčního výboru Národní fronty a 28. února 1948 se stal také členem krajského akčního výboru Československé strany lidové s funkcí jednatele. 16. března 1948 byl navíc zvolen cenovým referentem rady Místního národního výboru v Olomouci. Marně se snažil brzdit některá nová opatření nového režimu (likvidace listů \"Osvobozený našinec\" a \"Rozsévač\").\n\nVe volbách v roce 1948 byl zvolen do Národního shromáždění za ČSL ve volebním kraji Olomouc. V parlamentu zasedal do srpna 1949, kdy rezignoval a místo něj nastoupila Marie Šachová. Musel pak ale čelit výtkám režimu, že na Olomoucku bylo v těchto volbách odevzdáno vysoké procento bílých lístků (při absenci možnosti volby opozičních stran to byl jediný způsob vyjádření nespokojenosti voličů). V srpnu 1948 se podílel na přípravě konference moravských krajských zástupců ČSL v Kroměříži. Byl také spoluorganizátorem stranických školení ČSL.\n\nV roce 1949 se opakovaně ocital před dilematy, kdy musel jako poslanec přihlížet postupnému omezování činnosti církví. V květnu 1949 se přimlouval neúspěšně na ministerstvu informací o obnovení věstníku \"Acta curiae\". Režim se pokusil Vodáčka zapojit do takzvané Katolické akce, která měla za cíl rozštěpit katolický tábor a vytvořit v něm prostátní a prokomunistickou frakci. Vedení ČSL tuto akci podpořilo. V reakci na to přijal díky Vodáčkově iniciativě Krajský Akční výbor ČSL v Olomouci kriticky formulovanou rezoluci, v níž vyjádřil nesouhlas s bojem státu proti katolické církvi a s Katolickou akcí. Předseda strany Alois Petr reagoval svoláním mimořádného zasedání Krajského Akčního výboru ČSL v Olomouci 25. července 1948. Rezoluci označil za porušení stranické disciplíny a konstatoval, že musí být odvolána, jinak budou následovat sankce. 22. srpna 1949 podepsal Vodáček před Aloisem Petrem svoji rezignaci na poslanecký mandát.\n\nPo odchodu z parlamentu nastoupil do tiskárny IGO v Olomouci. Přestal se také angažovat v odborech. V roce 1950 byl přeložen do jiného podniku a později byl propuštěn. 9. ledna 1951 nastoupil ve železárnách Sigma-Kosmos v Hodolanech jako pomocný dělník v oddělení výroby bruslí. V únoru 1958 byl propuštěn a našel si práci v národním podniku MILO Olomouc jako člen dvorní čety. Zde setrval až do odchodu na penzi v dubnu 1965. Veřejně se angažoval ve spolkové činnosti (pěvecko-hudební spolek Žerotín, Spolek českých bibliofilů, Klub přátel výtvarného umění, Vlastivědný spolek muzejní). Během pražského jara se zapojil aktivněji do činnosti organizace ČSL v Olomouci. Udržoval korespondenci s meziválečným politikem Aloisem Kaderkou. Po invazi vojsk Varšavské smlouvy do Československa vystoupil v srpnu 1970 z ČSL.\n"}
{"id": "762264", "url": "https://cs.wikipedia.org/wiki?curid=762264", "title": "Kjalarnes", "text": "Kjalarnes\n\nKjalarnes je jedna z částí aglomerace Reykjavíku. Leží na jihozápadě Islandu, u úpatí hory Esja (914m), asi 11 kilometrů severně od hlavního města. Zeměpisné souřadnice jsou 64°14'25 severní šířky a 21°50'02 západní délky.\n\nDo správního obvodu hlavního města byla začleněna v roce 1998, do té doby byla samostatnou obcí. Je nejrozsáhlejší z reykjavických částí a částí s nejnižší hustotou obyvatelstva. Žije zde 582 obyvatel, většina z nich v Grundarhverfi u Hringvegur. Ač součást hlavního města, charakterem Kjalarnes je stále venkov, s výrazným zemědělstvím a turistikou. \n"}
{"id": "762267", "url": "https://cs.wikipedia.org/wiki?curid=762267", "title": "Kavárna Slavia", "text": "Kavárna Slavia\n\nKavárna Slavia je známá pražská kavárna, která se nachází na pravém břehu Vltavy naproti Národnímu divadlu na nároží Národní třídy a Smetanova nábřeží v Paláci Lažanských na Starém Městě v městské části Praha 1. Byla otevřena v roce 1884.\n\nHrabě Leopold Lažanský nechal v letech 1861–1863 postavit třípatrový palác, který přivítal řadu slavných osobností, mezi nimiž byl i skladatel Bedřich Smetana. Položení základního kamene Národního divadla v roce 1868 lákalo do těchto míst více návštěvníků. V roce 1884 v paláci vznikla kavárna, pojmenovaná Slavia, což bylo inspirováno myšlenkou českého národního cítění a panslavismu.\n\nKavárna byla otevřena 30. srpna 1884 a často vítala kulturu milující lidi, směřující do sousedního divadla. Mezi jinými hosty byli herec Jindřich Mošna nebo divadelní režisér Jaroslav Kvapil, Jaroslav Seifert, Vítězslav Nezval, Karel Teige, Karel Čapek, Josef Čapek, Václav Špála či Jan Zrzavý..Kavárna se rovněž stala místem vyjádření českého národního cítění.\n\nZa první republiky se kavárna přeměnila na kavárnu ve stylu francouzského art deco. Z jejích velkých oken je výhled na Pražský hrad, Vltavu a Malou Stranu.\n\nV roce 1948 byla znárodněna, ale přesto se v 50. letech a v době normalizace po roce 1968 stala místem setkání československé disidentské inteligence. Kromě pozdějšího prezidenta Václava Havla sem chodili i Václav Černý, básník Jiří Kolář.\n\nV roce 1989 byla kavárna pronajata HN Gorin, americkým investičním fondům, jež slíbily zavřenou kavárnu znovu otevřít. Avšak namísto otevření zůstala i přes protesty Pražanů zavřená do roku 1997. Obraz představující Slavii, matku Slovanů, jejíž jméno kavárna nese, byl přemístěn do sbírek Městské galerie a nahrazen obrazem, který přestavuje pijáka absintu Viktora Olivy.\n\n\n\n"}
{"id": "762268", "url": "https://cs.wikipedia.org/wiki?curid=762268", "title": "Válka je vůl (The Best of)", "text": "Válka je vůl (The Best of)\n\nVálka je vůl (The Best of) je druhé kompilační album české rockové skupiny Synkopy 61. Vydáno bylo v roce 1995 vydavatelstvím FT Records s katalogovým číslem FT0015. Deska obsahuje výběr písní, které skupina nahrála mezi lety 1966, kdy vznikly její vůbec první oficiální nahrávky, a 1981, kdy se Synkopy pod vedením Oldřicha Veselého přeorientovaly k art rocku. Při příležitosti křtu alba se uskutečnil 16. prosince 1995 v Brně koncert Synkop, čímž byla po pěti letech odmlky zahájena trvalá koncertní aktivita skupiny, která se zaměřila na svůj repertoár 60. a 70. let.\n"}
{"id": "762269", "url": "https://cs.wikipedia.org/wiki?curid=762269", "title": "Starý ženich", "text": "Starý ženich\n\nStarý ženich (původní název \"Pan Franc\" nebo \"Starý ženich aneb Pan Franc na námluvách\") je prostonárodní zpěvohra ve třech jednáních českého skladatele Karla Bendla na libreto českého spisovatele Karla Sabiny. Byla napsána v letech 1871–1874, ale premiéru měla poprvé až 4. února 1882 v Chrudimi, kde ji uvedla divadelní společnost Pavla Švandy ze Semčic.\nSkladatel Karel Bendl ve své třetí opeře \"Starý ženich\" (napsána v letech 1871-74) zapojil do vlny českých komických oper s námětem z české vesnice, navazujících na fenomenální úspěch \"Prodané nevěsty\" (1866). Před ním tuto tematiku s úspěchem využili též Vilém Blodek (\"V studni\", 1867) a Josef Richard Rozkošný (\"Mikuláš\", 1870). Bendl si dal libreto pro svou operu vypracovat od libretisty všech těchto děl, Karla Sabiny roku 1871 a v následujících letech je zhudebnil.\n\nSabina dodal libreto látkově velmi podobné \"Mikuláši\" a \"V studni\", i zde je základem zápletky zesměšnění starého nápadníka o ruku mladé dívky. Tento několikátý odvar byl však dramatickým i jazykovým zpracováním chatrný a přes přepracování, které podnikl Gustav Eim, se Bendlovi nepodařilo operu v této podobě uvést v Prozatímním divadle. Bendl zadal \"Starého ženicha\" do soutěže vypsané Sborem pro postavení Národního divadla (spolu s \"Černohorci\") pod heslem \"Rozmarýnka na záhonu kvete\", porota však rozhodla, že tuto partituru nelze doporučit k vyznamenání.\n\nBendl projevil zájem o uvedení své opery opět po svém návratu z Itálie roku 1881. Učinil určité úpravy partitury, především však nechal libreto znovu přepracovat Václavu Judovi Novotnému. Na scénu se tak \"Starý ženich\" dostal se značným zpožděním až poté, co vesnickou komickou látku využili další skladatelé jako Antonín Dvořák (\"Tvrdé palice\" 1874, \"Šelma sedlák\" 1877) nebo Karel Šebor (\"Zmařená svatba\" 1879) a zájem obecenstva byl již, alespoň v Praze, poněkud vyčerpán. Proto Bendl nechal uvést svou první komickou operu (označovanou jako „prostonárodní zpěvohru“ nebo, jako v tištěném libretu, „operní žert“) divadelní společnosti Pavla Švandy ze Semčic, hrající jednak v pražských předměstských arénách, jednak v jiných českých městech, především ve východních Čechách a v Plzni. Premiéra \"Starého ženicha\" se proto konala v Městském divadle v Chrudimi; premiéry se účastnil skladatel i někteří umělci z Prahy, například Bendlův přítel Antonín Dvořák. Švandova společnost pak operu uváděla i v dalších místech svého působení. Kritika na Bendlovo staronové dílo reagovala až po jeho uvedení v Praze.\n\nKritika – například v revue \"Dalibor\" – litovala, že opera přišla na jeviště se zpožděním. V době svého vzniku měla prvenství v tom, že byla jako první česká komická opera prokomponovaná. Její objevnost mezitím vyprchala, ale kritika stále oceňovala ucelenost partitury. Lidové prostředí a národní charakter se Bendl snažil vystihnout prostou, zpěvnou a nenucenou melodikou, svěžími rytmy a selankovitým („mendelssohnovským“) rázem hudby. List Politik \"Starého ženicha\" charakterizoval jako „živé a veselé dílo komponované s fondem bohaté melodické vynalézavosti a okořeněné účinným humorem“. Děj opery je situován na Moravu, ale toto umístění se v hudbě nijak neodrazilo, jen Haniččina píseň \"Ó jak jsem chybila\" v 2. jednání se melodicky podobá slovácké \"Proč si k nám neprišel\". Titulní role „starého ženicha“ pana France je nejen nejrozsáhlejší, ale též psána s největší péčí a zdařile charakterizovaná. Z jednotlivých čísel se stala oblíbenou čilá předehra, postavená na motivech sboru z 2. jednání a písně pana France \"Jářku, kmotře Bartoši\", oceňovány byly vůbec sbory nebo též duet Haničky a Vojtěcha, důvtipně charakterizující jejich rozdílnou povahu i momentální rozpoložení.\nPodle Anny Hostomské se jedná o práci výlučně pod vlivem a pod úrovní \"Prodané nevěsty\"; Bendl „ve svém \"Starém ženichu\" zachytil sice několik půvabných žánrových obrázků, ale naprosto dílu neuměl dát hlubší podklad hudební tak, jak to učinil Smetana v \"Prodané nevěstě\". Proto \"Starý ženich\", který byl svého času velmi oblíbenou hudební hrou, je opět jen dokladem, jak daleko stáli za Smetanou všichni jeho současníci.“\n\nPo půldruhém roce po chrudimské premiéře byl \"Starý ženich\" nastudován v Novém českém divadle, letní pobočné scéně Prozatímního divadla, a následně převzat Národním divadlem. Tato inscenace měla premiéru 20. října 1883 a dočkala se celkem 12 repríz, tedy poměrného úspěchu i přes problematické pěvecké a zvláště herecké výkony hlavních představitelů. Další představení se v ND konala v letech 1895-96 (4x), 1897 (4x) a 1902 (2x).\n\n\"Starý ženich\" je (vedle \"Máti Míly\") Bendlovou operou nejméně náročnou na hudební i scénické vypravení, a díky tomu se stal ne-li nejznámější, tedy nejhranější Bendlovou operou. Vedle Pištěkovy společnosti, jež ho hrála v různých českých městech, a Národního divadla ho uváděly i další české scény poměrně hojně až do 30. let 20. století: Národní divadlo v Brně připravilo inscenace v letech 1885, 1891, 1904 a 1918, v roce 1918 ho uvedlo pražské Divadlo na Vinohradech, v roce 1920 české divadlo v Moravské Ostravě aj. Uváděli jej i ochotníci, např. již v 80. letech 19. století v Třebíči. Pronikl dokonce i mimo české země, totiž na slovinskou scénu v Lublani (premiéra 4. listopadu 1893).\n\nNaposledy hrálo \"Starého ženicha\" Slezské oblastní divadlo Zdeňka Nejedlého v Opavě (premiéra 30. září 1950) a Jihočeské divadlo České Budějovice (premiéra 2. října 1974), obojí v úpravě Oty Zítka.\n\nKlavírní výtah, partitura a hlasy původního znění opery se nacházejí v archivu Národního divadla. Libreto bylo vydáno tiskem roku 1882 a opět roku 1903, klavírní výtah byl vydán jako prémie Umělecké besedy v Praze roku 1882 a opět roku 1892. Nakladatelství F. A. Urbánek vedle toho vydalo i směs melodií z opery pro dvouruční klavír pro domácí provozování.\n\nDěje se v moravské vsi ve třetí čtvrtině 19. století.\nPředehra (živá a temperamentní s nápovědami národních a lidových motivů)\n(Na návsi před hospodou, jasný den) Za jasného, svátečního dne baví se lid venkovský zpěvem při plném džbánku kolem stolů před hospodou. Vojtěch veselím roznícen připíjí na počest své milenky. Vážnější Václav, jenž dle všeho mnohou trpkou zkušenost ve světě zažil, pohrdá láskou ženskou, a jako pilný čtenář novin připíjí těm, kdož vznešenější lásce k rodné vlasti vše obětují (sbor a přípitky Vojtěcha a Václava \"Zlaté pivečko se pění… Všecka radosť světa… ? Mne láska netěší\"). V tom přichází vrchnostenský písař pan Franc a se slzou v oku naříká na tak bohapusté řádění vesnické chasy, jež ondy za časů roboty samou ponížeností se neodvážila nikdy ani hlesnouti. Všichni ho vítají a přípitky ho pozdravují, načež on jim odpovídá přípitkem, svědčícím bývalému slavnému direktorovi, z čehož se ovšem strhne nehorázný smích; však v popíjení se pokračuje, tak že pan Franc, všeobecným vírem zachvácen, záhy v jiné se octne náladě a blouzniti počíná o vyvolené srdce svého (scéna pan France s Václavem, Náckem a sborem \"Ach, jak změnily se časy… Má láska, ach, má láska!... Dnes bych pil a pořád pil\").\n\nPrávě když se vše nejhlučněji směje choutkám přezrálého mládence, vstoupí bohatý mlynář Bartoš s krásnou dceruškou Haničkou v kruh ten vesel. Pan Franc nad míru z toho potěšen, že naskytla se mu tak vhodná příležitost, oznamuje starému Bartošovi, že co nově jmenovaný správec panský chce svou rukou oblažiti dívku vyvolenou, i žádá ho za Haničku (píseň pana France \"Haničko, jen řekni ano\"). Hanička, děvčátko veselé, nechce žert pokaziti, i má se k němu koketně, však rozhodné slovo své odkládá na dobu pozdější (duet \"Toť věru vše tak vábné jest\". Chování to béře pesimista Václav doopravdy, varuje zamilovaného do Haničky Vojtěcha před ženskou nestálostí, a když tento přes vše neztrácí víry ve věrné srdce ženské, vsadí se s ním o sud piva, že jeho Hanička se stane milostpaní Francovou (píseň Vojtěcha a Václava \"Zde viz, máš důkazy dost perné… Láska není jako plášť\", píseň pana France \"Pozvu dnes celou ves\" a ansámbl \"Já vám věřím, dívky naše\").\n(Světnice ve mlýně, schyluje se k večeru) Hanička sedí zadumána v světnici, aniž pozoruje, že již večerní stíny ji v temno halí. Z venku jest slyšeti klepání mlýna a veselý zpěv mlynářské chasy (sbor \"V mlýně klepání stále\"). Tajemná nálada večerní rozechvěje srdce její tou měrou, že vyznává se hvězdám z lásky své k milému Vojtěchu, jehož příchod toužebně očekává (zpěv \"Hle veselá ta chasa… Jak milo je venku a volno\"). V tom rozlehne se pod okny veselý zpěv a do dveří vkročí její bratránek, študent Hovora, výkvět ostrých hochů, jenž přichází na návštěvu (písnička Hovory \"Když večer kráčím světem\"). Hanička mu důvěrně zjevuje okamžitou situaci a ptá se ho o radu, jakým způsobem by nejlépe vyzkoumala, který z obou nápadníků dbá upřímně o její ruku pouze z lásky a ne pro její statek. Hovora po krátkém rozmýšlení slibuje jí svou pomoc, odchází na okamžik, však přikazuje jí, aby se neprozradila, že ho zná, až znovu se vrátí (dialog \"Pro tebe půjdu v konec světa\", píseň \"Tedy čile rci jen mile\" a dialog \"Slyš, mládenci dva o mne stojí\"). Přichází Vojtěch a táže se v rozechvění Haničky, jak smýšlí o návrhu pana France. Veselému děvčeti nedá šotek pokoje, i jme se líčenou vážností zjevovati svou touhu po spojení s panem Francem, aby milence za malou jeho důvěru potrestala (duet Haničky a Vojtěcha \"Ó, jak jsem rád, že, dívko má… Ó lásko, lásko škádlivá\"). Tím tónem pohněván Vojtěch hrozí, že se dá na vojnu, i odkvapí. Marně za ním volá polekaná milenka. Mlynářská chasa schází se do světnice na besedu (sbor \"Je-li pak to vskutku pravda\"); sem přichází i pan Franc s růžičkou v ruce žádat Haničku za poslední, rozhodné slovo (zpěv \"Přináším ti růžičku\", sbor \"Počkejte na přesrok\" a ansámbl \"Jedinou já dceru mám\"). V tom vstupuje s veselým zpěvem na rtech študent Hovora přestrojený za krajánka a žádá „pana otce“, jak bývá obyčejem, za práci v mlýně (píseň Hovory \"Aj, zde vystavím si stánek\" a kvintet \"Ten hošík se mi věru líbí\"). Zatím však sebral kdesi haldu starých úředních listin, připojil k ní vlastní rukou psaný rozsudek, jakoby Bartoš mlýn prohrál, a přemluvil mlynářského učedníka Nácka, aby v rozhodném okamžiku se spisy těmi se objevil s tím doložením, že je právě soudní sluha přinesl. Nácek se objeví, Václav jakožto dobrý čtenář se chápe listin, aby z nich tu pravou vyhledal, v tom se přitočí Hovora a všoupne mu do ruky nastrojený rozsudek. Vše kolem trne překvapením nad rozsudkem tak nepříznivým. Bartoš obrací se k panu Franci, jakoby žádosti jeho za ruku dcery vyhověti chtěl, lituje toliko, že po tak osudné ráně ovšem musí vzíti za vděk nevěstou beze všeho věna. Ubohý pan Franc, jemuž šlo nejen o pěknou dívčinu, nýbrž hlavně o její mlýn, z té nešťastné příhody tak jest polekán, že nechce již slyšeti o rozhodném slovíčku Haničky, nýbrž po dosti zřetelné vytáčce se ztrácí v temnu nočním (finále: \"Pane otče, to je rána\").\n(Před mlýnem v zahradě) Druhého dne ráno smutní Hanička za Vojtěchem (zpěv Haničky \"Ó, jak jsem chybila\"). Nácek jí přichází říci, že soudní sluha přinesl pravý rozsudek pře, kterou Bartoš již po delší dobu se svým sousedem měl a o níž Hanička svému bratránkovi hned při setkání se byla zmínila (zpěv Nácka \"Ach Hano, já byl bit\"). Pravý ten rozsudek zněl, že Bartoš při vyhrál. Mlynář nyní neví, na čem vlastně jest: zda je včerejší či tento dnešní rozsudek pravým? Z nesnází těch jej vyvede sám Hovora tím, že se dává poznati a hlásí se k němu co k strýci. Veselý študent se omlouvá tím, že chtěl provedeným svým kouskem odhaliti před celým světem vlastní smýšlení páně Francovo (duet Bartoše a Hovory \"Toť veru temné jako sluj\"). Zatím i starý pan ženich dozvěděl se o pravém stavu věcí, přichází znovu s tváří líbeznou (píseň \"Ó Haničko, má perličko!\"), však Hovora, ztropiv si z něho notný žert, přinutí jej k ústupu (scéna \"Kdo jsi, ty kloučku hanebná\" a zpěv Hovory \"Ostrý hoch jsem, student z Prahy\"). Vojtěch však svou upřímnou lásku k Haničce osvědčuje co nejskvěleji; dozvěděl se o neštěstí Bartošově, i přichází, aby mu nabídl pomoc v tísni. Pravá láska vítězí, Hanička i Vojtěch klesají si v náruč, Václav prohrává sud piva, pan Franc nevěstu (finále: \"Aj, co zřím! Můj Vojtěch přichází… Smutné mne došla novina… Hle, pravé lásky vítězství…. Pane Franc, pane Franc\").\nNahrávka celé opery dosud neexistuje. Československý rozhlas v Praze pořídil roku 1956 nahrávku Hovorovy písně z 2. dějství v podání Věry Krilové, kterou vydal Radioservis, a.s., roku 2015 na CD „Česká romantická opera“ (CR0782-2). Československý rozhlas v Plzni nahrál předehru (Plzeňský rozhlasový orchestr, dirigent Bohumil Liška); ani tato nahrávka dosud nebyla vydána.\n\n\n"}
{"id": "762271", "url": "https://cs.wikipedia.org/wiki?curid=762271", "title": "Ludvík Vojtěch", "text": "Ludvík Vojtěch\n\nLudvík Vojtěch (27. října 1889 [\"uváděno též 17. listopadu 1889\"] Boskovice – 1. října 1964) byl český a československý politik Komunistické strany Československa a poúnorový poslanec Národního shromáždění ČSR.\nVystudoval boskovické gymnázium (maturoval v roce 1908). Pak absolvoval Univerzitu Karlovu (obor dějepis a zeměpis). Od roku 1913 učil na gymnáziu v Boskovicích, o rok později ale přešel na reálku v Jevíčku. Po vzniku Československa odešel na Slovensko do města Levoča, kde učil do roku 1921 a pak se vrátil do Boskovic. Patřil mezi vůdčí funkcionáře KSČ a byl aktivním členem Federace dělnických tělocvičných jednot. V obecních volbách v roce 1924 vedl kandidátku KSČ a dokázal získat vysoký podíl hlasů. Stal se náměstkem starosty Boskovic. V letech 1925 a 1926 organizoval v Boskovicích komunistické demonstrace. Krátce byl přeložen do Příboru, od roku 1928 učil opět na státním reálném gymnáziu v Boskovicích. Zde setrval do roku 1939, kdy byl znovu přeložen, nyní do Moravských Budějovic. Za okupace byl od 1. ledna 1941 nuceně penzionován. V létě 1943 ho zatklo gestapo a byl odsouzen k nucené práci v káznici v Bayreuthu, kde setrval až do konce druhé světové války.\n\nPo osvobození znovu nastoupil jako profesor na boskovickém gymnáziu, ale šlo jen o částečný úvazek. Ve stejnou dobu totiž zastával i funkci předsedy ONV v Boskovicích. V letech 1948–1950 byl ředitelem tohoto gymnázia. V květnu 1952 přerušil pracovní poměr, protože se musel naplno věnovat politice. Ve volbách roku 1948 byl zvolen do Národního shromáždění za KSČ ve volebním kraji Brno. V parlamentu zasedal do konce funkčního období, tedy do voleb roku 1954. V roce 1964 mu byl udělen Řád práce.\n\n"}
{"id": "762272", "url": "https://cs.wikipedia.org/wiki?curid=762272", "title": "HTC Touch Diamond", "text": "HTC Touch Diamond\n\nHTC Touch Diamond také známý jako HTC P3700 nebo pod svým kódovým jménem HTC Diamond, je Pocket PC s Windows Mobile 6.1 navržený a vyrobený firmou HTC. Je to první přístroj, který nabízí TouchFLO 3D novou verzi rozhraní TouchFLO. HTC Touch Diamond byl nejdříve prodáván v Hong-Kongu v květnu 2008. Potom byl k dispozici u všech velkých evropských operátorů v červnu 2008 a později v tomto roce i v ostatních částech světa. Americký Touch Diamond se začal prodávat 14. září 2008 u operátora Sprint a 10. dubna 2009 u operátora Verzion Wireless. Evropské vydání bylo o chvíli zdrženo kvůli naposlední chvíli upravovanému softwaru. Operátorská jména pro tento telefon jsou např. T-Mobile MDA Compact IV, O2 XDA Diamond nebo O2 XDA Ignito. Je to oficiální následník HTC Touch. Následník Touch Diamond – HTC Touch Diamond 2 byl představen v únoru 2009 a vydán ve druhém čtvrtletí roku 2009 v Evropě a Asii a ve čtvrtém čtvrtletí pro severní Ameriku.\n\nTouch Diamond má rezistivní technologii dotykového displeje a hlavním důvodem je, že rezistivní displej je lepší pro psaní asijského písma. Tlačítka pod displejem používají jak kapacitní technologii tak standardní stisknutelná tlačítka. Tato schopnost je používána například ve fotoaparátu pro automatické zaostřování, když se prst přiblíží k tlačítku, které funguje jako spoušť.\n\nTouch Diamond je nejtenčí HTC, které bylo do té doby vyrobeno.\n\nNěkteří lidé si stěžují, že má slabou výdrž baterie, což je daň za tenkost přístroje. Dá se sice koupit baterie s dvojitou kapacitou, ale ta je také fyzicky větší a tím pádem je přístroj širší.\n\nDisplej se sám vypíná, když telefonujete a přiložíte k němu ucho. To má zabránit tomu, aby člověk uchem ukončil hovor. Vytažením stylusu při telefonování se zapne displej a spustí se poznámky.\n\nO výkon se stará procesor MSM7201A od Qualcommu o 528 MHz taktu a je k dispozici 4GB vnitřní paměti, 256 MB ROM a 192 MB RAM. Telefon je vybaven dotykovým TFT displejem o velikosti 2,8 palce a rozlišení VGA (480×640 pixelů) s 65 tisíci barvami. Dále je vybaven dvěma fotoaparáty - zadní je 3.2 megapixelový CMOS a přední je VGA CMOS. Konektivitu zajišťuje WCDMA/UMTS, GSM / GPRS, EDGE, HSDPA, HSUPA, Bluetooth 2.0, Wi-Fi 802.11 b/g, A-GPS a USB 2.0. V telefonu jsou přítomny různé senzory např. gravitační senzor (akcelerometr), magnetický senzor stylusu, senzor osvětlení a senzor přiblížení.\n\nKromě standardních aplikací nabízených Windows Mobile je v HTC Diamond navíc obsažený tento software:\n\nTouch Diamond používá unikátní uživatelské rozhraní TouchFLO 3D. Toto rozhraní je uzpůsobeno k tomu, aby byla pro uživatele jednodušší práce se základními funkcemi pouze pomocí prstů bez nutnosti vytahovat stylus. TouchFLO 3D se skládá z deseti jednotlivých stránek, mezi kterými uživatel listuje posouváním prstu po liště s ikonkami. Těchto 10 stránek je:\nKaždý list má dvě softwarové tlačítka spojené s jeho funkcí nebo jeho nastavením.\n\nTouch Diamond používá Operu Mobile jako svůj standardní webový prohlížeč, přestože Internet Explorer, standardní součást Windows Mobile je také přítomen. Opera Mobile nabízí možnost prohlížení ve více oknech, vylepšený zoom a přizpůsobování textu displeji. Orientace stránky se změní v závislosti na natočení telefonu díky gravitačnímu senzoru. Opera je také schopna stahovat jakékoliv soubory přímo do přístroje.\n\nTouch Diamond obsahuje program YouTube, který umožňuje sledování videí, jejich hledání, vytváření listů oblíbených, apod.\n\nTeeter je video hra používající gravitační senzor, ve které hráč ovládá kuličku nakláněním přístroje ve snaze vyhnout se překážkám jako zdi a díry k tomu, aby se dostal do cíle. Přístroj zavibruje, když kulička narazí do zdi a hra tak dává iluzi že je vevnitř skutečná kulička.\n\nProjekt XDAndroid umožňuje nahrát Android do telefonů HTC s Windows Mobile včetně Touch Diamond.\n\nPřes 1 milion kusů bylo prodáno za šest týdnů. Pro srovnání HTC Touch to trvalo pět měsíců, než dosáhl stejného prodeje. HTC následně zvýšilo své prodeje v roce 2008 ze dvou na tři milióny kusů.\n\n\n"}
{"id": "762274", "url": "https://cs.wikipedia.org/wiki?curid=762274", "title": "Integráza", "text": "Integráza\n\nIntegráza (zkratka IN) je enzym (řazený mezi rekombinázy), který umožňuje vložení cizorodé DNA do hostitelského genomu. Integrázou disponují retroviry (Retroviridae) a jejich blízcí příbuzní, retrotranspozony. Zcela odlišný typ integráz mají rovněž mnohé temperátní bakteriofágy. Ve všech případech to jsou viry či virům podobné částice, které svůj genom v určité fázi svého životního cyklu vkládají do hostitelské DNA. Integráza (především HIV integráza) je hojně studovaným enzymem a hledají se způsoby, jak ho blokovat a tím bránit šíření virové infekce.\n\nVelmi podobný enzym, transpozázu, si kódují DNA transpozony, zvláštní parazitické sekvence DNA. Registr MeSH dokonce uvádí, že transpozázy jsou speciální skupinou integráz.\n\nIntegráza retrovirů je složena ze tří domén; N-terminální doména obsahuje zinkové prsty a je tedy schopná vázat se na DNA, centrální doména je katalytické jádro schopné provádět vlastní integraci, a konečně zatřetí C-terminální doména s méně konzervovanou strukturou. Celý enzym však mnohdy vytváří dimerní či tetramerní uspořádání. Geny pro integrázu se nachází v oblasti genomu známé jako pol. Aby však byl virion infekční, musí být integrázový protein přítomen uvnitř virové částice. Po reverzní transkripci RNA genomu přebírá integráza DNA genom, speciálně upraví jeho 3' konce a provádí integraci do hostitelského genomu.\n\nIntegrázy temperátních fágů (tedy fágů, které jsou schopné latentní fáze) jsou zcela nepříbuzné retrovirovým integrázám. Řadí se mezi místně specifické rekombinázy, což znamená, že integrují virový genom do specifických míst v genomu hostitele. Dělí se na dvě velké skupiny: tyrosinové rekombinázy a serinové rekombinázy, podle aminokyseliny, která hraje centrální roli v katalytickém procesu. Ke známých bakteriofágům, které mají integrázu, patří namátkou fág lambda či P1 fág, ale je jich mnohem více.\n"}
{"id": "762276", "url": "https://cs.wikipedia.org/wiki?curid=762276", "title": "Mistrovství světa ve fotbale hráčů do 17 let 2001", "text": "Mistrovství světa ve fotbale hráčů do 17 let 2001\n\nMistrovství světa ve fotbale hráčů do 17 let 2001 bylo devátým ročníkem tohoto turnaje. Vítězem se stala francouzská fotbalová reprezentace do 17 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "762277", "url": "https://cs.wikipedia.org/wiki?curid=762277", "title": "Ondřej Buddeus", "text": "Ondřej Buddeus\n\nOndřej Buddeus (* 15. ledna 1984 Praha) je český překladatel, básník a publicista.\n\nVystudoval Filozofickou fakultu UK. Byl na studijním pobytu v Oslu a Kristiansandu. Píše doktorskou práci na pražské skandinavistice.\n\nPřekládá z němčiny a norštiny (Josef Winkler, Theodor Herzl, Jan Erik Vold, Audun Mortensen, Christian Futscher). Po Petru Štenglovi se stal šéfredaktorem časopisu pro současnou poezii Psí víno.\n\nVlastní texty časopisecky publikoval například v periodikách A2, Tvar, Souvislosti. Některé z jeho textů byly přeloženy do němčiny, italštiny, polštiny a angličtiny. V roce 2011 mu vydalo nakladatelství Petr Štengl debutovou sbírku textů \"55 007 znaků včetně mezer\". Design knížky vytvořilo studio MAKE*detail. V tomtéž roce vydal ve spolupráci s Alžbětou Skálovou a Martinou Kupsovou obrázkovou knížku pro dospělé \"Orangutan v zajetí má sklony k obezitě\" v nakladatelství Napoli. V roce 2012 vydal knihu \"Rorýsy\".\n\nV roce 2013 spolu s Davidem Böhmem vydal dětskou knihu \"Hlava v hlavě\".\n\n"}
{"id": "762283", "url": "https://cs.wikipedia.org/wiki?curid=762283", "title": "Petr Štengl", "text": "Petr Štengl\n\nPetr Štengl (* 9. října 1960) se narodil v Praze, kde také žije. Je vyučen tiskařem. Básník, prozaik, vydavatel, jenž publikuje časopisecky. Roku 2005 mu v edici Psího vína Stůl vyšla sbírka Co říkal Zouplna, pak v nakladatelství Petr Štengl kniha básní 3+1 (2010) a v nakladatelství Novela bohemica prózu To si vypiješ! (2014). V letech 2006 až 2011 byl šéfredaktorem časopisu pro současnou poezii Psí víno. Roku 2006 začal spolupracovat také s internetovým časopisem Dobrá adresa, od roku 2009 je jedním z jeho rotujících šéfredaktorů. Jeho neteří je začínající novinářka z Českého rozhlasu Marie Štenglová.\n\n"}
{"id": "762284", "url": "https://cs.wikipedia.org/wiki?curid=762284", "title": "Kadeřník", "text": "Kadeřník\n\nKadeřník (žena: kadeřnice) je člověk, jehož povoláním je péče o vlasy a změna jejich stylu. Tříletý obor kadeřnictví lze studovat na SOU a po závěrečných učňovských zkouškách student získává výuční list v tomto oboru. Jsou, ale i například dostupné kadeřnické kurzy, různá školení.\n\nKadeřníci/kadeřnice pracují v kadeřnictvích nebo po vzájemné dohodě navštěvují zákazníka v jeho bytě. Mohou poskytovat následující služby:\n\nPrvní zmínky o kadeřnicích se objevují již z období starověkého Egypta či Říma a Řecka. V těchto dávných dobách vykonávali profesi kadeřníka především otroci, kteří byli k této profesi často vedeni svými otrokáři.\n\nPrvním známým a dohledatelným kadeřnickým jménem je údajně pan Champagne z Francie. Tomuto muži prošly rukama takové osobnosti, jako např. princezna Marie de Gonzague, či manželka polského krále Wladyslawa IV.\n\nDalší kadeřnickou osobností byl bezesporu i autor knihy s 38 účesy - Legros de Rumigny. Francouzský kadeřník, jehož stálou klientkou byla slavná Madame de Pompadour a založil první kadeřnickou školu na světě. To francouzská královna Marie Antoinetta i další dámy milující komplikované a extrémně vysoké účesy spoléhaly na vlasového mága Léonarda.\n\nPro návrhářku Coco Chanel byl typický účes “bob cut”. Autorem tohoto krátkého účesu byl kadeřník Antoine neboli Antek Cierplikowski. Sydney Guilaroff se jako první kadeřník objevil na plátně. Jeho kadeřnické nadání potvrzuje i to, že česal Grace Kelly v její svatební den.\n\nZ kadeřnických osobností poslední doby lze uvést zejména Johna Sahaga, který stříhá vlasy jedině na sucho. Pečuje o vlasový styling Demi Moore. Kadeřníkem hollywoodských hvězd je Oribe.\n\n"}
{"id": "762287", "url": "https://cs.wikipedia.org/wiki?curid=762287", "title": "Beit Terezín", "text": "Beit Terezín\n\nBeit Terezín (nebo také Beit Theresienstadt, , \"Bejt Terezín\", doslova \"Terezínský dům\") je muzeum a památník v kibucu Giv'at Chajim Ichud v Izraeli. Beit Terezín byl založen v roce 1975. Hlavním posláním je uchovat památku na vězně z terezínského ghetta, kteří zahynuli během holokaustu.\n\nDeset let po osvobození ghetta Terezín, v květnu roku 1955, se konalo v Izraeli první setkání sto padesáti bývalých terezínských vězňů. Díky zlepšení ekonomické situace v zemi a schopností přeživších lépe se vypořádat s bolestivou minulostí bylo bývalými vězni a sionistickou mládežnickou organizací odsouhlaseno založení Bejt Terezína. Beit Terezín si vzal za cíl organizovat setkání přeživších a uctít památku lidí, kteří zahynuli, a také se stát vzdělávacím a kulturním místem.\n\nZvláštní připomenutí je v rámci muzea věnováno členům mládežnické organizace he-Chaluc a osobě Jakoba Edelsteina, který působil v ghettu v radě starších.\nBeit Terezín je organizace, která působí jako zprostředkovatel mezi oběťmi, přeživšími a budoucími generacemi. Organizace se stará o cenná umělecká díla, která byla vytvořena v ghettu. Právě umělecká tvorba byla velmi ceněná a pomáhala vězňům zachovat si svoji lidskou důstojnost a to i v nelidských podmínkách za jakých byli nuceni v ghettu Terezín žít.\n\nV Bejt Terezín se nachází muzeum, výstavní prostory, galerie, knihovna, vzdělávací centrum a archív s tisíci originálními materiály, které dokumentují život v ghettu.\n\nBejt Terezín je místem setkání pro přeživší, ale také vzdělávacím centrem pro studenty a vědce, kteří se chtějí dozvědět o historii ghetta a osudu lidí, které Terezín poznamenal. V archívu je k dispozici evidence více jak 160 tisíc bývalých terezínských vězňů z českých zemí, Slovenska, Rakouska, Německa, Holandska, Dánska a z dalších států střední Evropy.\n\nOd roku 2009 zastává funkci ředitele muzea Oded Breda. Beit Terezín získal v listopadu 2011 ocenění jako akreditované muzeum v Izraeli.\n\nV Beit Terezín se dle stavu k roku 2012 nacházejí tři stálé expozice:\n\nExpozice se nachází ve dvanáctihranné budově, která tak svým tvarem připomíná pevnostní hradby Terezína. Na podlaze je barevná mozaika, která znázorňuje mapu ghetta z roku 1941.\n\nVýstava se opírá o originální předměty z ghetta z archivu. Vypráví o historii ghetta, jeho vedení, transportech, které byly dopravovány a vypravovány z Terezína, o životě starých lidí v porovnání s životem dětí v ghettu a každodenním strádání, hladu, nemocech a úzkosti. Výstava se také zaměřuje na návštěvu Červeného kříže a natáčení nacistického propagandistického filmu \"Theresienstadt\" z roku 1944 a okamžiky osvobození z května 1945.\n\nVýstava zachycuje sport obecně a zejména pak fotbalové zápasy, které se v ghettu v letech 1942-1944 odehrály. Němci tyto fotbalové zápasy dovolili. Možnost zahrát si fotbal, vytvářet skupiny a hrát na improvizovaných hřištích hry pro dospělé a děti byl další ze způsobů, jak zapomenout na každodenní utrpení. Na výstavě je k vidění ukázka fotbalového zápasu z propagandistického filmu, výpovědi hráčů a diváků, výstřižky z novin, kresby, četné fotografie a originální předměty z ghetta. Na postranní stěně je vyobrazena hrozivá vstupní brána do Osvětimi, kde většina hráčů Terezínské ligy i jejich diváků zahynula.\n\n„Kamarád“ byly místní noviny psané chlapci ve věku 12 až 14 let, kteří bydleli v budově zvané „Heim“ v objektu Q609. Heim byly přeplněné dětské domovy, kde byla ubytována většina dětí v ghettu. Děti bydlely samostatně od dospělých.\n\n"}
{"id": "762288", "url": "https://cs.wikipedia.org/wiki?curid=762288", "title": "Australian Open 2012 – smíšená čtyřhra", "text": "Australian Open 2012 – smíšená čtyřhra\n\nVe smíšené čtyřhře zvítězil osmý nasazený americko-rumunský pár Bethanie Matteková-Sandsová a Horia Tecău, který ve finále porazil turnajové pětky rusko-indickou dvojici Jelena Vesninová, Leander Paes po setech 6–3, 5–7, [10–3]. Pro oba vítěze to byl premiérový grandslamový titul v kariéře.\n\nLoňský ročník vyhrál slovinsko-kanadský pár Katarina Srebotniková a Daniel Nestor, který v soutěži nehrál spolu.\n\nSrebotniková do grandslamu nastoupila s bývalým Nestorovým spoluhráčem Srbem Nenadem Zimonjićem a Kanaďan Nestor hrál s Ruskou Marií Kirilenkovou. Americký pár Serena Williamsová a Andy Roddick, jenž se měl v úvodním kole utkat s první nasazenou dvojicí Peschkeová a Bryan, z turnaje odstoupil pro zádové poranění Roddicka.\n\n\n"}
{"id": "762289", "url": "https://cs.wikipedia.org/wiki?curid=762289", "title": "Lodivod", "text": "Lodivod\n\nLodivod je námořník, který vede lodě skrz nebezpečné vody nebo oblasti s hustým provozen, například přístavy či ústí řek. Kromě Panamského průplavu má lodivod jen poradní funkci, lodi dále velí velitel lodi (kapitán).\n\nV britském právu definuje článek 742 zákona Merchant Shipping Act 1894 lodivoda jako „jakoukoli osobu, která nepřísluší k lodi, kterou vede“. Jinými slovy, někoho, kdo nepatří k posádce lodi a ovládá rychlost a směr lodi.\n\nLodivodství je starou profesí, je však stále v námořní bezpečnosti jednou z nejdůležitějších. Ekonomická a ekologická rizika u dnešních velkých nákladních lodí činí roli lodivoda zcela zásadní.\n\nPodle českého zákona o námořní plavbě je velitel plavidla oprávněn najmout lodivoda i pro oblasti, kde není jeho využití povinné, pokud to pokládá za nezbytné pro bezpečnost plavby. Odpovědnost velitele lodi zůstává v případě najmutí lodivoda nedotčena, ledaže podle místních předpisů lodivod přebírá odpovědnost za řízení lodi.\n"}
{"id": "762294", "url": "https://cs.wikipedia.org/wiki?curid=762294", "title": "Válka v Habeši", "text": "Válka v Habeši\n\nVálka v Habeši může označovat:\n\n"}
{"id": "762296", "url": "https://cs.wikipedia.org/wiki?curid=762296", "title": "Hipstamatic", "text": "Hipstamatic\n\nHipstamatic je aplikace digitální fotografie pro Apple iPhone. Využívá fotoaparát iPhone tak, aby uživatel mohl snímat čtvercové fotografie, na které může aplikovat řadu softwarových filtrů, aby fotografie vypadaly, jako by byly pořízeny historickým fotoaparátem. Uživatel si může vybrat z množství efektů, které jsou uvedeny v nabídce jako objektivy, filmy a blesky. Některé z nich jsou součástí aplikace, zatímco jiné je třeba dokoupit zvlášť.\n\nHipstamatic je součástí retro trendu ve fotografii, která zaznamenala nárůst popularity levných a technicky zastaralých klasických fotoaparátů kamery (např. lomografie nebo instantní fotoaparáty Polaroid), stejně jako softwarové filtry a software pro smartphone, které takové kamery dokáží napodobit. Mezi další podobné fotografické aplikace patří například CameraBag nebo Instagram. Stejně jako Hipstamatic často obsahují funkce pro sociální sítě, které usnadňují výměnu fotografií přes internet.\n\nStyl aplikace je, podle jejích tvůrců, založen tzv. \"Hipstamatic 100\", levném plastovém analogovém fotografickém aparátu. Podle společnosti \"Synthetic\", která Hipstamatic distribuovala, byl fotoaparát vyvinut na počátku 80. let 20. století Brucem a Winstonem Dorbowski, ale kvůli komerčnímu neúspěchu se prodalo méně než 200 kusů. \n\nPodle zpráv uveřejněných na \"pocket-lint.com\" Libby Plummer konstatovala, že příběh plastikového \"Hipstamaticu 100\" může být vydařená virální reklama, poněvadž se jí nepodařilo na internetu nikde najít žádné informace či zdroje potvrzující existenci fotoaparátu kromě materiálu napsaného firmou Synthetic.\n\nV prosinci 2010 noviny \"Wausau City Pages\" wisconsinského města Wausau otiskly zprávu, že příběh \"vypadá jako mýtus\", jelikož se novinářům nepodařilo ověřit jakékoliv informace o příběhu bratrů Dorbowských v místních archivech.\n\nAplikace se těší výrazně většímu úspěchu než jeho domnělý umělohmotný předchůdce, do listopadu 2010 bylo prodáno 1,4 milionu kopií. Publicitu získal poté, co si jej zvolil fotograf magazínu \"New York Times\" Damon Winter a použil jej k ilustraci příběhu na titulní stranu o válce v Afghánistánu. Winterovy fotografie získaly třetí místo v mezinárodní fotožurnalistické soutěži \"Snímek roku\" (Pictures of the Year International photojournalism competition).\n\n\n"}
{"id": "762299", "url": "https://cs.wikipedia.org/wiki?curid=762299", "title": "Edith Watson", "text": "Edith Watson\n\nEdith S. Watson (1861 East Windsor Hill Connecticut - 1943 Florida) byla kanadská fotografka. Studovala akvarel se svou sestrou Amelií Watsonovou a v roce 1890 vystudovala fotografii se svým strýcem, botanikem Serenem Watsonem. Do Kanady přišla v roce 1896 a následujících 35 letech fotografovala život lidí na venkově, často ženy, pracující po celé zemi. V roce 1922 Edith Watson a její partnerka Victoria Hayward publikovaly dílo \"Romantická Kanada\" (\"Romantic Canada\") ilustrovanou reportáž z jejich cesty po Kanadě.\n\n"}
{"id": "762300", "url": "https://cs.wikipedia.org/wiki?curid=762300", "title": "Antonín Volavka", "text": "Antonín Volavka\n\nAntonín Volavka (10. srpna 1907 Horní Ves – 15. října 1955 Praha) byl český a československý politik Komunistické strany Československa a poúnorový poslanec Národního shromáždění ČSR.\nNarodil se v rolnické rodině na Českomoravské vysočině, v obci Horní Ves.\n\nČlenem KSČ se stal v roce 1928. V meziválečné době byl členem komunistického studentského hnutí Kostufra V této době pracoval v redakci listu \"Avantgarda\". V roce 1930 se stal tajemníkem zemědělského oddělení Ústředního výboru Komunistické strany Československa. Od roku 1930 byl také redaktorem listu \"Rudé právo\" a setrval zde až do zastavení vydávání tohoto deníku za druhé republiky. V Rudém právu vedl zemědělskou rubriku. Za okupace pracoval v ilegalitě.\n\nV letech 1945-1948 působil jako tajemník Jednotného svazu českých zemědělců, od roku 1949 byl generálním tajemníkem Československé akademie zemědělských věd. V pozdější době zastával post náměstka ministra Státního úřadu plánovacího a byl šéfredaktorem Státního zemědělského nakladatelství.\n\nVe volbách roku 1948 byl zvolen do Národního shromáždění za KSČ ve volebním kraji Pardubice. V parlamentu zasedal do konce funkčního období, tedy do voleb roku 1954.\n\nZemřel náhle v říjnu 1955.\n\n"}
{"id": "762303", "url": "https://cs.wikipedia.org/wiki?curid=762303", "title": "Jaromír Vošahlík", "text": "Jaromír Vošahlík\n\nJaromír Vošahlík (9. března 1899 Pečky – 29. listopadu 1958 Moskva) byl český a československý politik Komunistické strany Československa; poúnorový poslanec Národního shromáždění ČSR a velvyslanec v Sovětském svazu.\n\nStudoval na gymnáziu v Kolíně. Studoval též v Praze. Už tehdy byl členem studentských levicových organizací. Od roku 1921 byl členem komunistické strany. Působil na městské, okresní i krajské stranické úrovni. Pracoval jako učitel na obchodní akademii v Kolíně. V roce 1930 byl z politických důvodů zbaven učitelského místa. Pracoval pak jako pomocný učitel. Přestěhoval se do Rakovníka, kde se dál politicky angažoval. Byl členem Svazu přátel SSSR.\n\nZa druhé světové války vyučoval na obchodní akademii v Rakovníku a byl aktivní v odboji. V roce 1944 byl zatčen a do konce války vězněn.\n\nPo osvobození se vrátil na obchodní akademii v Rakovníku. Po volbách v roce 1946 se stal předsedou ONV v Rakovníku. Během únorového převratu v roce 1948 zasedal v okresním a krajském Akčním výboru Národní fronty. V letech 1951–1952 zastával post děkana diplomaticko-politické fakulty v Praze. Od září 1952 do své smrti roku 1958 byl velvyslancem Československa v SSSR.\n\nVe volbách roku 1948 byl zvolen do Národního shromáždění za KSČ ve volebním kraji Kladno. V parlamentu zasedal do konce funkčního období, tedy do voleb roku 1954.\n\nZemřel v listopadu 1958.\n\n"}
{"id": "762304", "url": "https://cs.wikipedia.org/wiki?curid=762304", "title": "Trempealeau County", "text": "Trempealeau County\n\nTrempealeau County je okres ve státě Wisconsin v USA. K roku 2010 zde žilo 28 816 obyvatel. Správním městem okresu je Whitehall. Celková rozloha okresu činí 1 922 km². Na jihozápadě sousedí se státem Minnesota.\n"}
{"id": "762305", "url": "https://cs.wikipedia.org/wiki?curid=762305", "title": "Antelao", "text": "Antelao\n\nAntelao (též Monte Antelao) je druhou nejvyšší horou italských Dolomit. Vrchol leží v nadmořské výšce 3264 m n. m.\nHora, jež se zdvihá jižně od města Cortina d'Ampezzo, tvoří osamocenou, nápadnou, ohromnou skalní pyramidu; ve vrcholových partiích je celoročně přítomen sníh.\n\nVrchol Antelaa je přístupný dlouhou vysokohorskou cestou mírné obtížnosti ze severní strany ze sedla Forcella Piccola.\n\n"}
{"id": "762306", "url": "https://cs.wikipedia.org/wiki?curid=762306", "title": "Jefferson County (Arkansas)", "text": "Jefferson County (Arkansas)\n\nJefferson County je okres ve státě Arkansas v USA. K roku 2010 zde žilo 77 435 obyvatel. Správním městem okresu je Pine Bluff. Celková rozloha okresu činí 2 366 km².\n"}
{"id": "762307", "url": "https://cs.wikipedia.org/wiki?curid=762307", "title": "Aichelburgové", "text": "Aichelburgové\n\nAichelburgové též z Aichelburgu jsou šlechtický rod původem z Korutan. Roku 1500 získal Kryštof Viertaller léno Aichelburg a současně s tím byl povýšen do šlechtického stavu. V 17. století rod získal povýšení do říšského stavu svobodných pánů a v roce 1787 do stavu hraběcího. Hraběcí rod se poté rozdělil na českou a uherskou větev. Rod žije dodnes.\n\nV první polovině 19. století začala přítomnost Aichelburgu v českých zemích, když vyženili panství Maršov. Majetková základna se dále rozšířila zakoupením Lázní Bělohrad a Neustupova. České větev Aichelburgů se brzy vžila do českých poměrů. Za německé okupace za druhé světové války byl rod perzekvován, stejně tak jako za následného komunistického režimu. Jejich majetek byl zestátněn, avšak v roce 1989 v restitucích vrácen.\n\n\n"}
{"id": "762308", "url": "https://cs.wikipedia.org/wiki?curid=762308", "title": "Oldřich Vyhnálek", "text": "Oldřich Vyhnálek\n\nOldřich Vyhnálek (19. června 1914 – ???) byl český a československý politik Komunistické strany Československa, poúnorový poslanec Národního shromáždění ČSR.\nV roce 1948 se uvádí jako obchodní příručí, bytem Pardubice. Počátkem 50. let zastával funkci generálního tajemníka Československé obce sokolské.\n\nVe volbách roku 1948 byl zvolen do Národního shromáždění za KSČ ve volebním kraji Pardubice. V parlamentu zasedal do konce funkčního období, tedy do voleb roku 1954.\n\n"}
{"id": "762309", "url": "https://cs.wikipedia.org/wiki?curid=762309", "title": "Gid'on Gechtman", "text": "Gid'on Gechtman\n\nGid'on Gechtman (: 17. prosince 1942 – 27. listopadu 2008) byl izraelský umělec, fotograf a sochař. Jeho umění je nejznámější dialogem se smrtí, často v souvislosti s jeho vlastním životem.\n\nNarodil se v Alexandrii v Egyptě. V roce 1945 se se svou rodinou odstěhoval do britské mandátní Palestiny. Studoval na výtvarném institutu Avni Institute of Art and Design (1961–1962), Hammersmith College of Art (1968–1971), Ealing School of Art a Telavivské univerzitě (1975–1976).\n\nPo návratu z Londýna se svou budoucí manželkou zpěvačkou a herečkou Bat-Ševou Zeislerovou tvořil minimalistické umění, které bylo typické pro toto období. O těchto pracích bylo napsáno, že „didakticky ukazují strukturální a obrazové změny v materiálu a vzhledu“. Gechtman učil na Becalelově akademii umění a designu v Jeruzalémě (1972–1975) a na Art Teachers Training College of Bejt Berl (1971–2008).\n\nV roce 1973 měl svou první samostatnou výstavu v galerii Jodfat v Tel Avivu. Výstava s názvem „Exposure“ znamenala Gechtmanův rostoucí zájem o spojení mezi uměním a biografickou dimenzí. Na stěnách galerie byly zvětšené fotografie procesu holení těla před otevřenou operací srdce, kterou Gechtman podstoupil v roce 1973. Také na této výstavě byly skutečné a smyšlené dokumenty týkající se Gechtmanova zdravotním stavu. Při ukončení výstavy Gechtman otiskl vlastní nekrology v izraelských denících \"Haaretz\" a \"The Jerusalem Post\", stejně jako kolem svého domu v Rišon le-Cijon. Gechtman později vyprávěl o reakcích lidí: \"„Učitelé z Becalel mi řekli: Zbláznil jste se? Všechny jste vystrašil.“\" Vlastní nekrology se v jeho umění vracely i po další roky.\n\nV roce 1999 vystavil rekonstrukci nemocničního prostředí pod názvem \"Jotam\", pojmenované podle jeho syna, který zemřel.\n\nGideon Gechtman zemřel 27. listopadu 2008 na selhání srdce.\n\n\n\n\n\n\n"}
{"id": "762310", "url": "https://cs.wikipedia.org/wiki?curid=762310", "title": "Grant County (Arkansas)", "text": "Grant County (Arkansas)\n\nGrant County je okres ve státě Arkansas v USA. K roku 2010 zde žilo 17 853 obyvatel. Správním městem okresu je Sheridan. Celková rozloha okresu činí 1 639 km².\n"}
{"id": "762312", "url": "https://cs.wikipedia.org/wiki?curid=762312", "title": "Revizní komise", "text": "Revizní komise\n\nRevizní komise je kontrolní orgán nějaké právnické osoby, který má na starosti např. finanční, hospodářskou nebo jinou její činnost. Je orgánem vícečlenným a bývá často zřizován v organizacích samosprávných, právě jako výraz toho, že si daná organizace spravuje své záležitosti sama. Kromě toho jsou zřizovány komise kárné, zkušební apod.\n\n"}
{"id": "762314", "url": "https://cs.wikipedia.org/wiki?curid=762314", "title": "Indická princezna", "text": "Indická princezna\n\nIndická princezna je opereta ve třech jednáních českého skladatele Karla Bendla na libreto českého dramatika a režiséra Antonína Puldy na námět činohry Augusta von Kotzebua \"Die Prinzessin von Kakambo\". Vznikla v letech 1876–77 a poprvé byla provedena dne 26. srpna 1877 v pražském Novém českém divadle, letní scéně Prozatímního divadla. \"Indická princezna\" je považována za první původní českou operetu.\n\nJako první dílo operetního žánru byla v českých zemích provedena opereta Jacquese Offenbacha \"Zasnoubení při lucernách\", a to v lednu 1859 ve Stavovském divadle (v němčině). Rovněž brzy po vzniku českého Prozatímního divadla se opereta začala hrát i tam (poprvé Offenbachův \"Orfeus v podsvětí\" 13. prosince 1863) a díla Offenbacha, Lecocqa, Suppého, Genéa, Zajce nebo Strausse tvořily značný podíl na jeho repertoáru. Zpočátku nebyl tento žánr plně vyhraněn a podle starších zvyklostí byly jako „opereta“ nazývány i kratší nebo lehčí komické opery – jako \"Prodaná nevěsta\", \"V studni\" nebo \"Mikuláš\" – v 70. letech 19. století však se již oba žánry rozlišovaly. Přestože opereta neměla takový symbolický kulturní význam jako opera, volala část kulturní veřejnosti, mimo jiné básník a divadelní kritik Jan Neruda, po vzniku původní české operety jako nutné součásti samostatné české kultury.\n\nTohoto experimentu se ujal jako první z českých skladatelů Karel Bendl, dosud veřejnosti známý jako sbormistr pražského Hlaholu a autor řady písní, sborů a velkých romantických oper \"Lejla\" a \"Břetislav\", tedy výhradně ve vážném oboru (jeho komická opera \"Starý ženich\" v té době dosud nebyla uvedena). Libreto mu napsal významný herec a režisér Prozatímního divadla Antonín Pulda podle starší hry německého dramatika Augusta von Kotzebua \"Princezna z Kakamba\" (\"Die Prinzessin von Kakambo\").(ČHS) Po vzoru zejména offenbachovských operet se děj odehrával ve fantaskním exotickém prostředí a základní motiv ke zbláznění neodolatelně přitažlivé princezny poskytoval příležitost k pikantní, jemně eroticky laděné zábavě, jakou obecenstvo od operety očekávalo. Bendla přitahovaly k námětu (stejně jako v případě \"Lejly\" a později \"Černohorců\") zejména exotické orientální prvky. Zhudebnil ji v letech 1876–1877 a na počátku sezóny 1877/78 byla poprvé provedena v Novém českém divadle, letní scéně Prozatímního divadla, kde zábavný repertoár z operet a frašek tradičně převažoval. Inscenaci byla věnována mimořádná studijní a výpravná péče, byly pořízeny nové dekorace a kostýmy, a baletní sbor rozšířen o elévky na 24 tanečnic.\n\nPrvní českou operetu předcházela velká očekávání, která se zprvu zdála splňovat (Národní listy: „Dobrá pověst, která novinku tu předcházela, osvědčila se v úplné míře.“, Pražský denník: „O operetě této se již napřed povídalo, že o mnohém předčí i operety cizích skladatelů, a obecenstvo se v neděli, kdy poprvé provozována byla, nezklamalo.“). Josef Bartoš popisuje premiéru takto: \"Byla to událost. Již dávno nevidělo Nové české divadlo tak četného i nadšeného obecenstva jako při premiéře Bendlovy \"Indické princezny\". Od prvních sedadel v přízemí až do posledního místečka galerií – všude hlava na hlavě. Naše obecenstvo bylo nadšeno, jeho dávný sen byl splněn: máme svou vlastní, z domácí půdy vzešlou, českou operetu! Ba i kritice dmula se prsa pýchou nad tou ctí. Libreto bylo shledáváno poutavým, hudba roztomilou a celá práce obou autorů kladena důstojně po bok obdobným pracím cizím.\" Kritika spokojeně konstatovala, že Bendl neupadl do pokušení psát hudbu pro zvolený žánr příliš vážnou: většina písní byly strofické kuplety, většinou krátké, o dvou tématech. Upozorňovala však i na nebezpečí: „Melodie žijí svou líbivostí, nejsou triviální, ale také nemají dlouhého dechu, a celkem se opírají spíše o rychlé střídání než o hlubší propracování.“ Spíše než nepropracovanost motivů však vážila námitka, že hudba „není tak bohata melodiemi jako kupř. hudba Lecocquova“. Zato Bendl projevil značnou formální zručnost a hudební vtip v instrumentaci. Upoutaly oba sbory založené na valčíkových motivech a velká baletní hudba, ze sólových čísel se skladatelovým lyrismem nejlépe souzněla melismatická arieta princezny a následující scéna setkání prince a princezny ve 2. dějství. Obecenstvo očarovala výprava, „tance a krásná skupení květinová“ (zejména grandiózní finále 2. aktu) a nevídané elektrické osvětlení p. Hájka, mechanika při obou zemských divadlech v Praze, znázorňující východ Slunce a Měsíce. Herecky i pěvecky zazářila především Terezie Boschettiová v titulní úloze, úloha Ispahana byla jednou z nejlepších kreací Jindřicha Mošny.\n\nAčkoli noviny tvrdily, že se \"Indická princezna\" setkala „s úspěchem tak skvělým, jakého se až posud na českých prknech nedomohla ani jediná z operet cizích“, původní poměrně brzo vyprchalo, \"Indická nevěsta\" se ve výsledku zdaleka netěšila stejné přízni obecenstva jako díla pařížských a vídeňských mistrů. Vina byla dávána libretu: přestože kritika zprvu tvrdila, že „text jest rozmarný a dle vzorů nejlepších moderních operet zosnován“, podle Ottova slovníku naučného „rozkošná, pikantní hudba [\"Indické princezny\"] by dnes zněla ke cti tvůrce svého, kdyby libretto její mělo jen trochu smyslu“. Ale ani pozdější přepracování libreta jí nezaručila stálý druhý život; pozdější znalec české operety Miroslav Šulc soudil, že „Bendl kopíruje ve formě i duchu“.\n\nInscenace na scénách Prozatímního divadla měla 14 repríz v roce 1877, poté ještě tři roku 1880 a šest roku 1883. V Národním divadle se zprvu opereta nehrála, a tím se cyklus uvádění přerušil. \"Indická princezna\" se sem vrátila až roku 1906 s libretem podstatně přepracovaným Karlem Maškem; dosáhla v této podobě sedmi představení. Ojediněle byla uváděna v těchto i jiných podobách i v dalších českých divadlech. Naposledy ji hrálo Slezské oblastní divadlo Zdeňka Nejedlého v Opavě, premiéra 14. října 1953, v úpravě Vladimíra Jirouska, který s Miroslavem Homolkou napsal též nové texty písní.\n\nPartitura, klavírní výtah a hlasy původní ho znění operety se nacházejí v archivu Národního divadla. Libreto původního znění (pouze zpěvních čísel) bylo vydáno v Praze roku 1877, přepracovaná verze libreta od Karla Maška byla vydána roku 1906.\n\n(Velké prostranství indického města na ostrově Elefantě) Děvčata a hoši nabírají vodu z fontány. Když se však rozlehne zvěst, že městem prochází princezna, zahánějí děvčata své hochy do bezpečného úkrytu (č. 1 sbor \"Pozor dejme, dívky milé\").Přicházejí Darajávus, perský princ, a Ispahani, jeho společník, již pro své potěšení cestují inkognito po Indii (č. 2 entré – duet \"Nám život krásný je cíl\"). Za zdí je slyšet zoufalý zpěv (č. 3 sbor za scénou \"O Dželmo! Dželmo ty spanilá!\") Chandrakupta, dozorce blázince, vysvětluje Ispahanimu, že jsou to blázni, které pomátl jediný pohled na princeznu: před její krásou si není žádný muž jist zdravým rozumem (č. 4 tercet \"Ach věru, je to k popukání\"). Podle věštby může lék najít jen „moudrý muž co žena, bývalý krejčí, jenž proměniv se v otroka, odčiní kouzlo s princezny a všechno opět o pořádku uvede“.\n\nPrinc se však přes varování nechce chránit pohledu na princeznu, ba naopak začíná po něm toužit (č. 5 duet \"Ať bloud ten co chce již prorokuje\"). Princezna se blíží, vypuká panika, neboť všichni muži prchají (č. 6 sbor \"Ustupte! ustupte! přichází!\"). Na prvním voze přijíždí princeznina kojná Patšulanta. Nejprve prince varuje, aby se vzdálil, ale za dary mu naopak slíbí, že mu umožní vidět princeznu bez závoje. V průvodu (č. 7 balet) přijíždí princezna na zlatém voze se svou komornou Fiorettou. Princ ji vášnivě vyznává lásku a snaží se nahlédnout pod její závoj, čemuž se Dželma úspěšně brání. Zatím Fioretta a Ispahani v sobě s překvapením poznávají dávno pohřešované manžela a manželku (č. 8 finále \"Ach, mládče, zmírni vášeň svou… Jeť tvrdé srdce tvoje… Nuž sbohem buď, mne pamatuj\").\n(Rozkošný park) Patšulanta zařídila, jak dostat prince a Ispahaniho do princezniny blízkosti, totiž v převlečení za ženy. Ispahani v oděbu indické bajadéry se setkává s Fiorettou: po chvíli hašteření obnovují svou lásku (č. 9 duet \"Fioretto! – Co vidím!... Nechce nikterak ke mně se znáti… Věřte, nezná láska zlosti, hněvu\"). Též princ přichází jako tanečnice. Oba muži v ženských šatech zaujmou prvního ministra Kerifu a laškují s ním (č. 10 tercet \"Není radno s námi hráti… To věru k pomilování\").\n\nPrincezna samotná přichází natrhat květiny, přičemž vzpomíná na cizince, do kterého se hned zamilovala (č. 11 arietta \"Jeť život bídný takto žíti v trudu\"). Princ přichází opět v mužském obleku a princeznu konečně spatřuje bez závoje; ta se před ním nejprve snaží ukrýt obličej, nakonec však spočine v jeho náruči (č. 12 duet \"Ó neodvracej ode mne zraky své… Nevěřím já bludům čarným\"). V doprovodu svých dvořanů přichází král Tšing-Tšang, vítán obyvateli (č. 13 sbor \"Tšing-Tšang, náš král, buď zdráv\"). Král dává povel k ryčné hudbě na počest své dcery (č. 14 sólo se sborem \"Již trouby zněte: Tratatá!\"). Následuje balet (č. 15)), po němž přivlečou ozbrojenci princeznu a prince. Král hodlá prince, ze kterého se podle něj již zjevně stal nebezpečný blázen, poslat na mučení; a když chce princezna následovat prince na smrt, král jí to umožní (č. 16 ensemble \"Probůh! Smilování!... Je to blázen, na mou věru!\"). Tu se objevuje Ispahani v oděvu velekněze. Tvrdí, že byl krejčím, ženou i otrokem – jak vyžaduje věštba – a že je nyní prorokem (č. 17 kuplet se sborem \"Již vstaňte teď, tak pravím já… Jsem, věřte, podivná vám věc, ó jé! ó jé!\") Všichni včetně krále jsou jím ohromeni. Ispahan po straně uklidňuje prince a všem slibuje, že již zítra provede „mirákulum“ (č. 18 finále \"Již honem, páni\", slavný průvod a tableaux).\nSbor učenců se radí, jak zachránit princeznu před nemocí lásky (č. 19 sbor učenců \"Když juristi, pamfletisti\"). Ispahani se mezi nimi objeví a vysvětlí jim, že zná v Evropě nárůdek, který má proti lásce univerzální prostředek (č. 20 kuplety \"V Evropě-li dva po sobě touží\") – totiž manželství.\n\nPrinc uprchl ze žaláře a setkává se s princeznou. Na kolenou jí slibuje lásku, bude-li jeho ženou. Princezna chce být „jeho“, ale neví, co znamená být „jeho ženou“, což jí princ ozřejmí pomocí zoologických příměrů (č. 21 duet \"Zda víš, proč ten slavíček… Inu to muž s ženuškou jest\"). Král s veškerým dvořanstvem jim tlumočí výrok velekněze (Ispahana): Darajávus a Dželma se musí stát manželi (č. 22 finále \"Není pomoc – musíte být svoji\"). U Šivova oltáře si oba podají ruku (apotéoza a č. 23 finále hymnus \"Oh, hymnus vřelý již zapějme\").\n\n"}
{"id": "762316", "url": "https://cs.wikipedia.org/wiki?curid=762316", "title": "Lake County (Oregon)", "text": "Lake County (Oregon)\n\nLake County je okres ve státě Oregon v USA. K roku 2010 zde žilo 7 895 obyvatel. Správním městem okresu je Lakeview. Celková rozloha okresu činí 21 647 km². Na jihu sousedí se státy Nevada a Kalifornie.\n"}
{"id": "762317", "url": "https://cs.wikipedia.org/wiki?curid=762317", "title": "Posvátný oheň", "text": "Posvátný oheň\n\nPosvátný oheň – obřadní oheň, uctívaný oheň, oheň symbolizující či představující božstvo či posvátnou energii, oheň sloužící k posvátným rituálům a často udržovaný v chrámech\n\nV římské mytologii byl posvátný oheň spojován s Vestou - bohyní rodinného krbu - a byl udržován v jejích chrámech. Posvátný oheň střežily kněžky bohyně, vestálky. Ale ani v rodinném krbu neměl oheň celý rok vyhasnout.\n\nV Římě měla Vesta chrám na Foru. V chrámu nebyla socha bohyně, tu zde symbolizoval posvátný oheň, který se obnovoval vždy prvého března každého roku (tedy původně první den římského kalendáře). \n\nVulcanus, počeštěně Vulkán, byl také bůh ohně, převážně ohně ničivého. Římané nazývali Vulkána též Mulciberem, který mírnil a krotil oheň; v této podobě ochraňoval i před požáry. (Wiki)\n\nV perské mytologii byl posvátný oheň spojován s bohem Átarem (\"ohněm\"), který je mazdaisty pokládán za syna Ahura Mazdy. Lidé měli za úkol obětovat Átarovi maso držíce při tom v rukou svazek posvěcených ratolestí (barsman). Každý dům měl mít též ohniště určené k obětování těchto darů. \n\nTaké sluneční bůh Mithra byl spojován s ohněm.\n\nDodnes si oheň podržel přední místo v mazdaistickém učení a je stále uctíván v ohňových chrámech nebo rituálních ohništích. Oheň je symbolem mazdaismu. Ještě dnes je nejsvětější z ohňů, oheň Vahrám, pokládán za nepostradatelný v boji proti silám temnot a zla a je považován za symbol pravdy. (Tamtéž.) \n\nTaké v slovanské mytologii se dochovala svědectví o uctívání posvátného ohně, resp. o využívání ohně k rituálním účelům na určeném ohništi. Posvátné ohniště se nacházelo i na místě dnešního Hradu (v blízkosti obelisku na 3. nádvoří). \n\nNa území Hradu se nachází i pahorek Žiži - \"prastaré kultovní pohanské místo, nejvyšší bod celého pahorku. O posvátném či kultovním významu vrcholku Žiži v předkřesťanských i raně Přemyslovských Čechách se ve svých knihách běžně zmiňují čeští historikové (např. Dušan Třeštík, Petr Charvát nebo Michal Lutovský). Nachází se za Chrámem sv. Víta na místě, kdy se zpod dlažby dere původní kamenné podloží. Toto místo proto není ani řádně vydlážděno. O Vánocích zde stojí vánoční strom Hradní stráže\". Slovo \"žiži\" zjevně souvisí se slovem žhnout (\"žižlavý\" znamená regionálně na Moravě žhavý) a odkazuje na uctívání posvátného ohně. (Jména Žiži a Žažo mohla vzniknout v rodinách topičů, kovářů, ale i strážců posvátného ohně.)\n\nVynášení, pohřbívání či pálení smrti (Moreny) a vítání jara je západoslovanský lidový zvyk pocházející z předkřesťanské éry. Jeho ústředním prvkem je slaměná figura oblečená v ženských šatech. (Wiki)\n\nO svatojánské noci související s oslavou letního slunovratu pocházející ještě z keltsko-germánských tradic, Slované pálili ohně a skákali přes ně. \"Skákání přes oheň je starý slovanský zvyk, spojovaný s letním slunovratem a s ohněm vůbec. Jde o očistu ohněm, neboť on spálí všechno zlé a špatné, co na nás ulpělo, abychom mohli předstoupit před bohy čistí… Je možné, že tento zvyk také souvisí se symbolikou slunce, které je ten den nejvýše, případně s ochranou před zlými bytostmi, které se světla bojí.\n\nPřeskočení ohně je též symbolem přechodu z jednoho světa do jiného – ze světa profánního do světa posvátného. Jedná se o přechodový rituál mezi dvěma obdobími: končícím a opět začínajícím.\" (Petr Kubík) \nNa našem území koluje řada pověstí jednak o ohnivých mužích (ohniváčích), kteří jsou převážně personifikací kulového blesku, jednak o ohnivých skřítcích, kteří mohou být i pozůstatkem po uctívání ohnivého božstva na úsvitu slovanských dějin.\n\nTaké buddhismus používá oheň jako součást rituálů a již Védy poskytují návody k ohňovým rituálům (agnihorta): \"Až bude vzduch tak štiplavý, že se lidé a zvěř budou dusit, až bude voda tak kalná a nezdravá, že budou ryby hynout, vezmi měděnou pyramidu a spaluj v ní sušený kravský trus, máslo ghí a hrstku rýže za zpěvu mantry.\" \n\nKremace (pohřeb žehem, spalování mrtvých) je tradičně obvyklá např. v Indii, ale i u mnoha předkřesťanských evropských kultur (např. kultura popelnicových polí), přičemž oheň měl při kremaci většinou posvátnou rituální funkci. S příchodem křesťanství do Evropy pohřeb žehem upadl v nemilost a pomalu mizel.\n"}
{"id": "762319", "url": "https://cs.wikipedia.org/wiki?curid=762319", "title": "Michael Trevino", "text": "Michael Trevino\n\nMichael Trevino (* 25. ledna 1985, Montebello, Kalifornie, Spojené státy americké) je americký herec. Jeho nejznámější role je Tyler Lockwood v televizním seriálu \"Upíří deníky\".\n\nByl vychováván Montebellu a později ve Valencii v Kalifornii. Jeho matka pochází z města Zacatecas v Mexiku a jeho otec se narodil v městě Fresno v Kalifornii do rodiny mexických imigrantů.\n\nZahrál si roli Jacksona Meadeho, dědice Meade Milk, v původním filmu Disney Channel s názvem \"Krásky od krav\". Také hostoval v seriálech \"Odložené případy\", \"Beze stopy\", \"Sběratelé kostí\", \"První prezidentka\" a \"Kriminálka Miami\". Objevil se v malé roli ve filmu \"Bulšit\". Měl malou roli v televizním seriálu Čarodějky, a to v díle „Znamení\" osmé řady.\n\nMěl vedlejší roli v seriálu \"Invaze buranů\", kde si v první řadě zahrál středoškolského studenta Brenta a objevil se i ve třetím díle druhé řady. Zahrál si roli Jaimeho Vegy v televizním seriálu \"Cane\".\n\nZahrál si roli Ozzieho ve třech dílech seriálu \"\".\n\nOd listopadu 2009 hrál roli Tylera Lockwooda v seriálu \"Upíří deníky\", který vysílala stanice The CW do roku 2017. V roce 2018 bylo potvrzeno, že získal jednu z hlavních rolí seriálu \".\"\n\nBěhem let 2010 až 2014 chodil s herečkou Jennou Ushkowitz.\n"}
{"id": "762320", "url": "https://cs.wikipedia.org/wiki?curid=762320", "title": "Růžena Zahrádková", "text": "Růžena Zahrádková\n\nRůžena Zahrádková (17. ledna 1898 Břežánky – 25. nebo 26. května 1955) byla česká a československá politička Komunistické strany Československa a poúnorová poslankyně Národního shromáždění ČSR.\nNarodila se v Břežánkách na Bílinsku. Pocházela ze sedmi dětí. Její otec byl truhlářem a českým menšinovým aktivistou v převážně etnicky německém regionu. V mládí byla členkou národně socialistické strany. V roce 1948 se uvádí jako žena v domácnosti a členka zemského národního výboru, bytem Košťany u Teplic.\n\nPo volbách roku 1948 byla zvolena do Národního shromáždění za KSČ ve volebním kraji Ústí nad Labem. Mandát nabyla až dodatečně v červenci 1951 jako náhradnice poté, co rezignovala poslankyně Jaroslava Krafková. V parlamentu zasedala do konce funkčního období, tedy do voleb v roce 1954.\n\nV 50. letech se podílela na zrušení celostátní ženské organizace a jejím nahrazení sítí rozptýlených výborů žen při jednotlivých MNV. Byla pracovnicí aparátu Ústředního výboru Komunistické strany Československa. Roku 1955 jí bylo uděleno Vyznamenání Za zásluhy o výstavbu.\n\nZemřela v květnu 1955 po krátké nemoci.\n\n"}
{"id": "762321", "url": "https://cs.wikipedia.org/wiki?curid=762321", "title": "Albrecht Fridrich Rakousko-Těšínský", "text": "Albrecht Fridrich Rakousko-Těšínský\n\nAlbrecht Fridrich Rakousko-Těšínský (3. srpna 1817, Vídeň – 18. února 1895, Arco, tehdy Rakousko-Uhersko, dnes Itálie) byl těšínský kníže, rakouský arcivévoda a vojevůdce. Pocházel z těšínské větve Habsbursko-Lotrinské dynastie.\n\nByl nejstarším synem těšínského knížete Karla Ludvíka Rakousko-Těšínského a Jindřišky Nasavsko-Weilburské. Byl vnukem císaře Leopolda II.\n\nJeho výchova, jak bylo zvykem, probíhala ve vojenském duchu. Jeho otec arcivévoda Karel se snažil vychovat ze svého syna vojáka a skvělého vojevůdce, který by šel v jeho šlépějích. Albrechtovo učení začalo ještě před jeho šestými narozeninami. Mezi jeho učitele patřili např. \"dr. Jan Bihler\", arcibiskup Leopold Maximilian hrabě Firmian, nebo plukovník Karel Cerrini de Monte Valachi. Malý Albrecht byl spíše technicky založený, jeho oblíbeným předmětem se stala matematika. Už jako třináctiletý se stal majitelem pěšího pluku č. 44. a byl jmenován rytířem Řádu zlatého rouna. Od roku 1832 ho učili rakouští odborníci v oblasti taktiky, opevňování a v dalších vojenských předmětech. Vojenskou historii Albrechta vyučoval sám arcivévoda Karel, který se zároveň věnoval praktické stránce Albrechtovi výchovy. V roce 1836 doprovázel svého otce do Prahy na korunovaci císaře Ferdinanda I. českým králem.\nRoku 1837 nastoupil vojenskou službu a jako 2. plukovník byl přidělen k pěšímu pluku č. 13 barona Wimpffena. O dva roky později působil u kyrysnického pluku č. 4 barona Mengena. V roce 1840 byl generálmajorem brigády ve Štýrském Hradci a roku 1843 polní podmaršálek u moravského vrchního velení. V roce 1845 velel jako generál v Dolních a Horních Rakousích a Salzburgu.\n\nV březnu 1848 čelil revoluci ve Vídni. V letech 1848 až 1849 se účastnil bojů v Itálii pod velením polního maršála Radeckého. Roku 1849, po bitvě u Novary byl vyznamenán rytířským křížem vojenského řádu Marie Terezie. Poté vystřídal několik velitelských funkcí. V letech 1851 až 1860 byl vojenským a generálním guvernérem v Uhrách, poté vrchním velitelem rakouské armády v Itálii. Za prusko-rakouské války v roce 1866 porazil na jižní frontě italská vojska a byl císařem Františkem Josefem odměněn velkokřížem řádu Marie Terezie a jmenován vrchním velitelem armády. V roce 1867 na protest proti rakousko-uherskému vyrovnání odstoupil z čela armády. Roku 1869 se stal generálním inspektorem rakousko-uherské armády.\n\nAlbrecht se stal šedou eminencí téměř ve všech vojenských záležitostech. Snažil se o zlepšení vztahů mezi Rakousko-Uherskem a Ruskem. Byl hlavou protiněmecké strany u vídeňského dvora. Protože neměl mužského dědice, adoptoval syny po svém bratrovi Karlu Ferdinandovi. Byli jimi arcivévodové Bedřich, Karel Štěpán a Evžen. Patřil k nejbohatším členům habsburského rodu a vlastnil řadu panství např. panství Ungarisch-Altenburg a Bellye, statky Saybusch, Židlochovice na Moravě a Frýdek ve Slezsku. Na svých statcích budoval parní mlýny, lihovary a rafinérie, olejárny, sýrárny a cukrovary. Založil několik dílen na impregnování telegrafních sloupů. Také byl dědicem umělecké sbírky „Albertina“. Jedinou překážkou ve stáří byl jeho zhoršující se zrak. Na sklonku života už byl téměř slepý. Abrecht Fridrich byl symbolem doby absolutismu, centralismu a dřívějších hodnot. Zemřel v roce 1895 v Arcu. Pohřben je v kapucínské kryptě ve Vídni.\nV roce 1844 se oženil s Hildegardou, dcerou bavorského krále Ludvíka I., se kterou měl tři děti. Dospělosti se dožila pouze nejstarší dcera.\n\n\n\n\n"}
{"id": "762322", "url": "https://cs.wikipedia.org/wiki?curid=762322", "title": "Albrecht Habsbursko-Lotrinský", "text": "Albrecht Habsbursko-Lotrinský\n\nNositelé jména Albrecht Habsbursko-Lotrinský:\n"}
{"id": "762324", "url": "https://cs.wikipedia.org/wiki?curid=762324", "title": "Albrecht I.", "text": "Albrecht I.\n\nJméno Albrecht I. označuje vícero osob:\n\nDalší významy:\n"}
{"id": "762325", "url": "https://cs.wikipedia.org/wiki?curid=762325", "title": "Deschutes County", "text": "Deschutes County\n\nDeschutes County je okres ve státě Oregon v USA. K roku 2010 zde žilo 157 733 obyvatel. Správním městem okresu je Bend. Celková rozloha okresu činí 7 912 km.\n"}
{"id": "762326", "url": "https://cs.wikipedia.org/wiki?curid=762326", "title": "Karel Zachara", "text": "Karel Zachara\n\nKarel Zachara (26. listopadu 1901 – ???) byl český a československý politik Komunistické strany Československa a poúnorový poslanec Národního shromáždění ČSR.\nZa války působil v odboji. V roce 1941 stanul před zvláštním soudem u německého soudu v Brně. Byl tehdy železničním úředníkem ze Židenic. V roce 1948 je uváděn jako vrchní inspektor ČSD, bytem Brno-Husovice.\n\nVe volbách roku 1948 byl zvolen do Národního shromáždění za KSČ ve volebním kraji Brno. V parlamentu zasedal do října 1952, kdy rezignoval a nahradil ho Jan Nedělka.\n\n"}
{"id": "762328", "url": "https://cs.wikipedia.org/wiki?curid=762328", "title": "František Neumann", "text": "František Neumann\n\nFrantišek Neumann (16. června 1874 Přerov – 25. února 1929 Brno) byl český dirigent a hudební skladatel.\n\nVystudoval obchodní akademii v Chrudimi, pracoval u dopravní firmy v Praze a vyučil se uzenářem u dvorního dodavatele uzenin ve Vídni. Vedle toho studoval soukromě hudbu a začal komponovat. V roce 1892 posoudil jeho skladby Karel Bendl a povzbudil ho k další skladatelské činnosti. Začal sice pracovat jako uzenářský tovaryš u svého otce v Prostějově, ale v roce 1896 odešel na konzervatoř do Lipska, kde studoval u Carla Reinecka a Salomona Jadassohna. Po absolvování konzervatoře se stal korepetitorem divadla v Karlsruhe a v roce 1898 městského divadla v Hamburku. Již o rok později byl prvním kapelníkem v Řezně. Pak vystřídal několik dalších divadel: Linec (1900), Liberec (1901), Teplice (1902) až konečně na delší čas zakotvil ve Frankfurtu nad Mohanem. V roce 1906 mu bylo nabízeno místo dirigenta v pražském Národním divadle, ale k angažování nakonec nedošlo.\n\nPo vzniku Československé republiky přijal nabídku Leoše Janáčka a stal se šéfem opery brněnského Národního divadla. Prakticky z ničeho vybudoval operní soubor, který si záhy získal mezinárodní pozornost. Kromě děl světového repertoáru uvedl v Brně cyklus Smetanových oper, díla Antonína Dvořáka, Zdeňka Fibicha, ale zejména se zasloužil o uvádění děl Leoše Janáčka. Prakticky všechna Janáčkova jevištní díla vzniklá po roce 1918 měla premiéru v Brně pod jeho taktovkou. Uváděl na scénu i opery svých současníků (Otakar Ostrčil, Vítězslav Novák).\n\nV roce 1919 se také stal profesorem dirigování na brněnské konzervatoři, kde vychoval řadu vynikajících dirigentů (Zdeněk Chalabala, Břetislav Bakala). Byl předsedou Klubu moravských skladatelů a v roce 1925 byl jmenován ředitelem brněnského Národního divadla.\n\n\n\nKomponoval rovněž písně, sbory, orchestrální pochody a tance i drobnější komorní skladby.\n\n\n"}
{"id": "762330", "url": "https://cs.wikipedia.org/wiki?curid=762330", "title": "Jindřich z Hakenbrunnu", "text": "Jindřich z Hakenbrunnu\n\nJindřich z Hakenbrunnu byl 23. proboštem litoměřické kapituly sv. Štěpána v letech 1368-1396. Datum narození není známo.\n\nJindřich z Hakenbrunnu byl údajně příbuzným, možná i bratrem, 21. probošta litoměřické kapituly Jana z Hakenbornu. Vydal do Čech, protože ústecký farář Johann Šumburk zemřel a císař Karel IV. jmenoval Jindřicha 22. srpna 1363 na jeho místo. Ale Jindřich již následujícího roku rezignoval, protože byl jmenován kanovníkem v Litoměřicích.\n\nPo smrti Jana Jindřicha z Kamýka, 22. probošta, roku 1368 byl Jindřich z Hakenbrunu jmenován litoměřický proboštem a 27. března 1368 vyplatil své právo prezentace na faře Zubrnice. Roku 1380 jmenoval proboštského vikáře Pešíka farářem-plebánem v litoměřickém farním kostele sv. Jiří.\n\nZe zachovaných spisů vyplývá, že probošt Jindřich měl četné spory s členy kapituly, které skončily jeho odvoláním z funkce probošta, přičemž zásadním důvodem bylo, že Jindřich nebyl dosud vysvěcen na kněze. Podle platného statutu musí se jmenovaný probošt dát během jednoho roku vysvětit. Probošt Jindřich však musel podat rezignaci, protože tak rozhodl arcibiskupský ordinariát v Praze 4. ledna 1384, v jehož čele byl probošt Jan z Zderazu a delegovaný rychtář litoměřického proboštství. Důvodem odvolání byly i další blíže neuvedené doklady. Císař rozhodl, že jmenuje novým litoměřickým proboštem kanovníka Jaroslava Markvarta z Pořešína, kanovníka z Pasova, jehož pak instaloval 16. ledna 1384 pražský dómský děkan, již uvedený Přibyslav Markvart. Rozpory však nepřestaly, jmenování Markvarta z Pořešína bylo zpochybňováno a celá kauza byla předána apoštolské stolici.\n\nV dalších letech je Hakenbrun jenom uváděn jako litoměřický probošt, který stanovil papežské desátky na 5 a půl groše. Z této skutečnosti nepřímo vyplývá, že proces Hakenbruna v Římě pro něj skončil zřejmě příznivě. Jako litoměřický probošt využíval svého práva patronátu i ve farnosti Slatina. Probošt Hakenbrun měl důvěru papežského stolce, neboť byl 2. listopadu 1390 papežským provizorním reskriptem navržen na kanovníka v německém Brandenburgu.\nProbošt litoměřický byl členem papežské komise a 18. února 1392 byl s dalšími dvěma preláty pověřen z rozhodnutí papeže vyřešit jeden složitý právní problém.\n\nV Litoměřicích však probošt Hakenbrun měl dále řadu nedorozumění a rozporů v kapitule až do roku 1393. Tyto spory skončily roku 1396, kdy Hakenbrun definitivně rezignoval na litoměřické proboštství. Dohodl se s pražským kanovníkem svatovítské dómské kapituly Vlachníkem z Veitmíle (1396-1398) a postoupil mu výměnou litoměřické proboštství. Ale ještě téhož roku toto papežské obročí znovu vyměnil za proboštství v německém Nordhausenu. Ale již příští rok na toto proboštství rezignoval. Další zprávy o jeho osobě a smrti se bohužel nedochovaly. Zemřel někdy po roce 1396.\n\n\n"}
{"id": "762331", "url": "https://cs.wikipedia.org/wiki?curid=762331", "title": "Weston County", "text": "Weston County\n\nWeston County je okres na severu státu Wyoming v USA. K roku 2010 zde žilo 7 208 obyvatel. Správním městem okresu je Newcastle. Celková rozloha okresu činí 6 216 km². Na východě sousedí se státem Jižní Dakota.\n"}
{"id": "762334", "url": "https://cs.wikipedia.org/wiki?curid=762334", "title": "Charles Fréger", "text": "Charles Fréger\n\nCharles Fréger (* 1975 Bourges) je francouzský fotograf.\n\nAbsolvoval Školu výtvarných umění v Rouenu. Portrétuje často příslušníky uniformovaných skupin, kapel, zaměstnance továren, vojáky nebo sportovní týmy.\n\nNa festivalu Arles v roce 2008 představil cyklus snímků vojáků v různých archaických uniformách královských, papežských či prezidentských gard.\n\n\nVýběr výstav\n\n\n"}
{"id": "762335", "url": "https://cs.wikipedia.org/wiki?curid=762335", "title": "Fedor Zorkócy", "text": "Fedor Zorkócy\n\nFedor Zorkócy (30. listopadu 1902 Sklabiňa – 21. října 1997 Martin) byl slovenský a československý poválečný poslanec Slovenské národní rady za Demokratickou stranu a poúnorový poslanec Národního shromáždění republiky Československé za Stranu slovenské obrody, která byla loajálním spojencem komunistického režimu.\n\nByl synem učitele a úředníka Bély Zorkócyho a po matce vnukem barvířského mistra Jána Lilgeho. Roku 1914 nastoupil na státní měšťanskou školu v Turčianském Svätém Martinu, v témže roce ale přešel na reálku do Žiliny. V letech 1921–1922 absolvoval na obchodní akademii v Bratislavě kurz s maturitou. Pracoval pak v pobočce Tatrabanky v Žilině, od roku 1926 byl vedoucím úředníkem Živnostenského úvěrového ústavu.\n\nUž za první republiky byl veřejně i politicky aktivní. Byl funkcionářem Sokola. V meziválečné době i za války působil jako tajemník Klubu československých (pak slovenských) turistů a lyžařů v Turčianském Svätém Martinu. V letech 1933–1938 zastával funkci obvodního důvěrníka československých národních socialistů.\n\nZa druhé světové války byl aktivní v odboji a podílel se na formování nesocialistického proudu slovenského odboje, z něhož se roku 1944 utvořila Demokratická strana. V Turčianském Svätém Martinu se okolo něj utvořila odbojová skupina, která navázala kontakty i s dalšími skupinami občanského odboje a podílela se na pomoci pronásledovaným osobám a na sabotážích. V roce 1944 se podílel na Slovenském národním povstání a byl místopředsedou revolučního Okresního národního výboru v Turčianském Svätém Martinu. Byl autorem mobilizační vyhlášky ONV v Turčianském Svätém Martinu a vojenským velitelem města.\n\nPo osvobození se zapojil do činnosti Demokratické strany. Na základě výsledků parlamentních voleb roku 1946 byl zvolen do Slovenské národní rady. Po únorovém převratu se zapojil do budování Strany slovenské obrody jako loajálního spojence komunistického režimu. Ve volbách roku 1948 byl opět zvolen do Slovenské národní rady V SNR setrval do roku 1952.\n\nV říjnu 1952 získal za Stranu slovenské obrody mandát v československém parlamentu ve volebním kraji Žilina jako náhradník poté, co rezignoval poslanec Ján Válek. V Národním shromáždění setrval do konce funkčního období, tedy do voleb do Národního shromáždění roku 1954.\n"}
{"id": "762340", "url": "https://cs.wikipedia.org/wiki?curid=762340", "title": "Mali Lošinj", "text": "Mali Lošinj\n\nMali Lošinj ( , ) je město na ostrově Lošinj v západním Chorvatsku v Primorsko-goranske župě náležící k historické zemi Střední Chorvatsko, 60 km jihovýchodně od Puly. Spadá též do Kvarnerského zálivu nazývaného jednoduše Kvarner. V roce 2001 zde žilo téměř 8 400 obyvatel a bylo největším ostrovním městem v Chorvatsku. 83 % obyvatel bylo Chorvatů.\n\nMali Lošinj je hlavním městem ostrova Lošinj od roku 1806. Zajímavostí města je, že i když se jmenuje Mali Lošinj (Malý Lošinj) je větší než sousední Veli Lošinj. Veli Lošinj dříve býval opravdu větší. Mali Lošinj je také největším městem na ostrově. Město je chráněno Lošinjským zálivem, ve kterém se nachází. Skládá se ze 14 obcí: Belej, Ćunski, Ilovik, Male Srakane, Mali Lošinj, Nerezine, Osor, Punta Križa, Susak, Sveti Jakov, Unije, Ustrine, Vele Srakane a Veli Lošinj.\n\nNeobydlený, lesy a křovisky porostlý ostrov Lošinj, v dávných dobách nazývaný Osor, sloužil v římské době k pastvě koz, ovcí a vepřů. Stáda patřila bohaté smetánce z města Osor, které bývalo správném střediskem protilehlého ostrova Cres, jehož historie je mnohem bohatší a starobylejší. Poté co v novověku sláva města Osor upadla, byly ostrov i lošinjské pastviny opuštěny. Když na začátku 7. století přišli do západní části Balkánského poloostrova Chorvati, zabírali postupně pobřeží, i jaderské ostrovy. Město Osor na ostrově Cres zůstalo posledním útočištěm římských obyvatel. Pokud jde o protilehlý stejnojmenný ostrov na druhé straně úžiny, přistěhovalci ho shledali natolik nehostinným (Chorvatsky loš), že ho přejmenovali. Z Osoru se tak stal Lošinj. Tedy něco jako „nedobrý ostrov“. Pod tímto novým názvem byl poprvé zmíněn roku 812 ve smlouvě o příměří mezi Karlem Velikým a byzantskou říší.\n\nPrvní zmínka o městě Mali Lošinj pochází z roku 1398 pod názvem Malo Selo (Malá Vesnička). V roce 1868 město zažilo svůj „zlatý rok“. Během něho se rozšířilo tak, že zde nakonec bylo na jedenáct loděnic. Bylo zde již tak rozvinuté obchodní loďstvo, že se mohlo měřit s takovými městy jako Rijeka, Dubrovník, Terst či Benátky.\n\nMali Lošinj spadal pod Rakousko-Uhersko až do roku 1918. Po první světové válce město připadlo na základě Rapallské smlouvy Itálii. V roce 1947 bylo město včleněno do Jugoslávie. Jeho připojení do komunistické Jugoslávie vedlo k masové emigraci obyvatel. Po druhé světové válce zde žilo pouze 2200 obyvatel. V roce 1990 se Mali Lošinj stává součástí dnešního Chorvatska.\n\nPříznivé klimatické podmínky, výstavba hotelů, letovisek, lesů a pláží mají společně silný vliv na rozvoj cestovního ruchu. Nejvíce areálů se nachází na jihozápad od města v chráněných zátokách. Z jihovýchodní části zátoky vede do města jediná silnice. Zde se dělí na cesty do města, a hlavní silnice pokračuje dále do městečka Veli Lošinj.\n\nPodnebí je zde mírné. Léta bývají horká a suchá, a zimy teplé a vlhké. Průměrná teplota vzduchu v lednu dosahuje 7,3 °C a v červenci 24,7 °C. Průměrná roční teplota je 15 °C.\n\n\n\n"}
{"id": "762341", "url": "https://cs.wikipedia.org/wiki?curid=762341", "title": "Sammy Gravano", "text": "Sammy Gravano\n\nSalvatore \"Sammy\" Gravano (* 12. března 1945) je americký gangster. Byl zástupcem bosse Johna Gottiho, kterého v devadesátých letech udal na FBI.\n\nPozději byl zařazen do programu na ochranu svědků. Žil v Arizoně, kde si však počínal velmi neopatrně (otevřeně vystupoval, poskytoval rozhovory…). Gotti za ním nechal již vyslat vraždené komando, ale než mohl být Gravano zabit, byl roku 2000 zatčen a následující rok odsouzen za obchod s drogami ke 20 letům vězení. Jeho syn Gerard dostal 9 let vězení, dcera Karen a manželka Debra dostaly podmínku. V současné době si odpykává trest ve věznici ADX Florence. Během výkonu trestu mu byla diagnostikována tzv. Gravesova choroba. Ta se projevuje zvýšenou činností štítné žlázy, pacient má částečně vypouklé oči a je nucen podstoupit chemoterapii a masivní ozařování. Předpokládané datum jeho propuštění je 8. března 2019.\n\n"}
{"id": "762342", "url": "https://cs.wikipedia.org/wiki?curid=762342", "title": "Jiří František Chaloupecký", "text": "Jiří František Chaloupecký\n\nJiří František Chaloupecký (28. února 1890 Dolní Počernice – 10. dubna 1922 Praha) byl sociální demokrat, železničář, zakladatel levicové Federace dělnických tělovýchovných jednot a iniciátor Maninské spartakiády.\n\nPocházel z rodiny železničního zřízence a na železnici později byl zaměstnán. Při zaměstnání vystudoval a roku 1914 složil maturitní zkoušku. Zajímalo ho esperanto a v roce 1911 založil při sociální demokracii Dělnické hnutí esperantské. Do esperanta přeložil Internacionálu. Později se stal aktivním funkcionářem železničních odborů. Před vypuknutím I. světové války založil monistický svaz a Svaz proletářských bezvěrců. Zapojil se do dělnické tělocvičné jednoty. \n\nV roce 1920 došlo k roztržce uvnitř Svazu dělnických tělovýchovných jednot. Levicově smýšlející část jednot se odtrhla a 8. května 1921 v Národním domě na Vinohradech vytvořila Federaci dělnických tělovýchovných jednot (FDTJ). Chaloupecký, který název Federace navrhl, se stal jejím místopředsedou i inicioval zorganizování I. dělnické spartakiády na Maninách. Byl v té době velmi aktivní v tisku, dokázal burcovat dělnictvo a spartakiáda za účasti 100 000 diváků a desítek tisíc cvičenců byla v létě 1921 na Maninách uspořádána.\n\nPracoval až do svého skonu na Ředitelství státních drah v Praze. Zemřel na tuberkulózu dne 10. dubna 1922 v nemocnici u Milosrdných bratří v Praze ve věku 32 let a jeho pohřeb se stal dělnickou a komunistickou manifestací.\nDva dny po smrti mu byly doručeny poukazy na léčení u moře. \n\nStal se prvním redaktorem časopisu Výboj, který patřil FDTJ.\n\nNapsal několik nevelkých brožur:\n\n"}
{"id": "762343", "url": "https://cs.wikipedia.org/wiki?curid=762343", "title": "Josef Zvára", "text": "Josef Zvára\n\nJosef Zvára (3. června 1906 – 19. října 1977 Pardubice) byl český a československý politik Komunistické strany Československa a poúnorový poslanec Národního shromáždění ČSR a ČSSR a Sněmovny lidu Federálního shromáždění.\nPocházel ze čtyř dětí. Jeho otec byl tkalcem koberců.\n\nPo volbách roku 1948 byl zvolen do Národního shromáždění za KSČ ve volebním kraji Pardubice. Mandát nabyl až dodatečně v říjnu 1952 jako náhradník poté, co rezignoval poslanec Josef Beran. Mandát získal i ve volbách v roce 1954 (volební obvod Pardubice), ve volbách v roce 1960 (nyní již jako poslanec Národního shromáždění ČSSR za Východočeský kraj) a ve volbách v roce 1964. V Národním shromáždění zasedal až do konce jeho funkčního období v roce 1968.\n\nPo federalizaci Československa usedl roku 1969 do Sněmovny lidu Federálního shromáždění, kde setrval do konce volebního období, tedy do voleb v roce 1971.\n\nK roku 1954 se profesně uvádí jako pracovník Krajského výboru KSČ. Byl mu udělen Řád práce a roku 1976 i Řád Vítězného února.\n\n"}
{"id": "762344", "url": "https://cs.wikipedia.org/wiki?curid=762344", "title": "Rue de Vaugirard", "text": "Rue de Vaugirard\n\nRue de Vaugirard je ulice v Paříži. Prochází 6. a 15. obvodem. Se svými 4360 m je nejdelší ulicí v Paříži. Je pojmenovaná po bývalé obci připojené k Paříži.\n\nUlice vede od křižovatky s \"Boulevardem Saint-Michel\" a směřuje západním směrem po severním okraji Lucemburských zahrad, odtud se stáčí na jihozápad a pokračuje až na okraj města k Maršálským bulvárům \"Boulevard Lefebvre\" a \"Boulevard Victor\" naproti Výstavišti Porte de Versailles.\n\nVaugirard je zkomolenina z \"Val Gérard\" neboli \"Gérardovo údolí\". Gérard de Moret byl opatem v Saint-Germain-des-Prés, který přispěl ve 13. století k rozvoji zdejší vesnice nazývané jeho jménem. Z původního \"Valgérard\" přes \"Vaulgérard\" vzniklo dnešní \"Vaugirard\".\n\nV 16. století vedla od pařížských hradeb (u dnešní \"Rue Monsieur-le-Prince\") cesta k obci Vaugirard. Tato silnice sama kopírovala starou římskou silnici. Po připojení okolních obcí k Paříži v roce 1860 se Vaugirard i se silnicí staly součástí města. Během Haussmannovy přestavby byla silnice prodloužena na východ kvůli napojení na \"Boulevard Saint-Michel\", ovšem toto prodloužení nepředstavuje ani 1 % celkové délky ulice.\n\n\n"}
{"id": "762345", "url": "https://cs.wikipedia.org/wiki?curid=762345", "title": "Polibte nevěstu", "text": "Polibte nevěstu\n\nPolibte nevěstu (\"Kiss the Bride\") je americká filmová komedie z roku 2008, který režíroval C. Jay Cox. Film má obdobnou zápletku jako snímek \"Svatba mého nejlepšího přítele\", na který je v ději několikrát odkazováno, jen s rozdílem, že se jedná o vztah dvou mužů.\n\nMatt žije v San Franciscu, kde je šéfredaktorem časopisu \"Queery\" pro gaye. Právě připravuje speciální vydání týkající se registrovaného partnerství. V množství došlých pozvánek na svatbu objeví i svatební oznámení svého přítele Ryana ze střední školy, se kterým se deset let neviděl, a který si bere svou snoubenku Alex. Rozhodne se proto na svatbu přijet, aby zjistil, co se s Ryanem děje. Ten zůstal v Novém Mexiku a pracuje ve stavební firmě svého otce. Večer před stavbou Ryanovi sdělí, že jej stále miluje a při líbání je uvidí snoubenka Alex. Ona sama poslala Mattovi svatební oznámení, protože si nebyla jistá vztahem Ryana a Matta. Sdělí mu, aby si svatbu do druhého dne promyslel. Při svatebním obřadu Ryan všem oznámí, že kdysi byl zamilovaný do Matta, ale nyní do Alex a proto si ji vezme.\n"}
{"id": "762347", "url": "https://cs.wikipedia.org/wiki?curid=762347", "title": "Antonín Žák", "text": "Antonín Žák\n\nAntonín Žák (15. srpna 1909 – ???) byl český a československý politik Československé strany socialistické a poúnorový poslanec Národního shromáždění ČSR.\nPo únorovém převratu v roce 1948 patřil k frakci tehdejší národně socialistické strany loajální vůči Komunistické straně Československa, která v národně socialistické straně převzala moc a proměnila ji na Československou socialistickou stranu coby spojence komunistického režimu.\nPo volbách roku 1948 byl zvolen do Národního shromáždění za ČSS ve volebním kraji Ústí nad Labem. Mandát nabyl až dodatečně v květnu 1949 poté, co rezignoval poslanec Václav Jirásek. V parlamentu zasedal do konce funkčního období, tedy do voleb v roce 1954.\n\n"}
{"id": "762349", "url": "https://cs.wikipedia.org/wiki?curid=762349", "title": "Ivan Alexejevič Šestakov", "text": "Ivan Alexejevič Šestakov\n\nIvan Alexejevič Šestakov (13. dubna 1820 – 3. prosince 1888 Sevastopol, Ruské impérium) byl ruský admirál, v letech 1882 až 1888 ministr námořnictva Ruského impéria.\n\nRoku 1843 se stal adjutantem velitele Černomořského loďstva admirála Michaila Lazareva. Poté získal samostatné velení na menších parních lodích Bessarabia a Skoryj. V rozmezí let 1860 až 1862 velel ruské Středomořské eskadře, v letech 1863 až 1864 byl zástupcem velitele námořní základny v Kronštadtu. Roku 1872 se stal námořním atašé v Rakousku-Uhersku a poté v Itálii. Roku 1881 byl jmenován předsedou lodněstavitelského odboru Námořního technického výboru a o rok později ministrem námořnictva.\n"}
{"id": "762351", "url": "https://cs.wikipedia.org/wiki?curid=762351", "title": "Adolf Žinčík", "text": "Adolf Žinčík\n\nAdolf Žinčík (16. června 1909 – ???) byl český a československý politik Komunistické strany Československa a poúnorový poslanec Národního shromáždění ČSR.\nPo roce 1945 se podílel na zakládání organizace KSČ v okrese Bruntál. Po volbách roku 1948 byl zvolen do Národního shromáždění za KSČ ve volebním kraji Opava. Mandát nabyl až dodatečně v prosinci 1950 jako náhradník poté, co rezignoval poslanec Stanislav Dolejšek. V parlamentu zasedal do konce funkčního období, tedy do voleb roku 1954.\n\nV roce 1964 mu byl udělen Řád práce.\n\n"}
{"id": "762352", "url": "https://cs.wikipedia.org/wiki?curid=762352", "title": "Mundy", "text": "Mundy\n\nPříjmení Mundy nosí více různých osobností:\n\n\nSouvisející:\n"}
{"id": "762354", "url": "https://cs.wikipedia.org/wiki?curid=762354", "title": "Josef Abrt", "text": "Josef Abrt\n\nJosef Abrt (24. května 1924 – 5. května 1972) byl český a československý politik Komunistické strany Československa a poúnorový poslanec Národního shromáždění ČSR.\nPo volbách roku 1954 byl zvolen do Národního shromáždění za KSČ ve volebním obvodu Ústí nad Labem. V parlamentu zasedal do konce funkčního období, tedy do voleb roku 1960. K roku 1954 se profesně uvádí jako předseda JZD v obci Vetlá.\n\nStátní bezpečnost v Ústí nad Labem evidovala od roku 1957 jistého Josefa Abrta pod krycím jménem \"Labe\" v kategorii tajná spolupráce.\n\n"}
{"id": "762357", "url": "https://cs.wikipedia.org/wiki?curid=762357", "title": "USS Holland (SS-1)", "text": "USS Holland (SS-1)\n\nUSS \"Holland\" (SS-1) byla první řádná ponorka amerického válečného námořnictva.\n\nPonorka byla zkonstruována podle návrhů Johna Philipa Hollanda jeho firmou Holland Submarine Torpedo Boat Company. Spuštěna na vodu byla 17. května 1897. Benzínový motor obstarával pohon na hladině, pod vodou to byl elektromotor. Loď měřila 16,5 metrů a posádku tvořilo 6 mužů. Americké námořnictvo ji odkoupilo a zařadilo do výzbroje dne 11. dubna 1900.\n\nDo služby byla zařazena 12. dubna 1900, jejím prvním kapitánem byl poručík Harry Caldwell.\n"}
{"id": "762359", "url": "https://cs.wikipedia.org/wiki?curid=762359", "title": "Válka je vůl (Vol. 2): Hity 1967 - 1979", "text": "Válka je vůl (Vol. 2): Hity 1967 - 1979\n\nVálka je vůl (Vol. 2): Hity 1967–1979 je kompilační album české rockové skupiny Synkopy 61. Jedná se o druhý díl trojdílného výběru \"Válka je vůl\", který se zaměřuje na tvorbu Synkop v 60. a 70. letech. Album bylo vydáno v roce 1996 vydavatelstvím FT Records (katalogové číslo FT0018), křest desky proběhl 6. července 1996 ve Strážnici.\n"}
{"id": "762360", "url": "https://cs.wikipedia.org/wiki?curid=762360", "title": "Milan Adámek", "text": "Milan Adámek\n\nMilan Adámek (26. prosince 1927 – 3. dubna 2011) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Poltár-Hnúšťa-Zvolen. V parlamentu zasedal do konce funkčního období, tedy do voleb roku 1960.\n\nK roku 1954 se profesně uvádí jako strojní zámečník Slovenských magnesitových závodů. Před smrtí bydlel na adrese Hnúšťa, Hačava-Skálie č. 111.\n\n"}
{"id": "762363", "url": "https://cs.wikipedia.org/wiki?curid=762363", "title": "Vojtěch Aubrecht", "text": "Vojtěch Aubrecht\n\nVojtěch Aubrecht (10. března 1912 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Karlovy Vary. V parlamentu zasedal do konce funkčního období, tedy do voleb roku 1960.\n\nK roku 1954 se profesně uvádí jako ředitel dolu Silvestr v Sokolově. 12. sjezd KSČ ho zvolil za člena Ústřední kontrolní a revizní komise KSČ.\n\n"}
{"id": "762365", "url": "https://cs.wikipedia.org/wiki?curid=762365", "title": "La Gloire", "text": "La Gloire\n\nLa Gloire byla obrněná válečná loď francouzského námořnictva stejnojmenné třídy. Její stavba byla zahájena na popud výsledků obrněných lodí za Krymské války. Byla postavena v loděnici Arsenal de Toulon podle návrhu konstruktéra Stanislase Dupuye de Lôme. Jejími sesterskými loděmi byly \"La Normandie\" a \"L'Invincible\".\n\n\"La Gloire\" vstoupila do služby v srpnu 1860. Jednalo se o smíšenou konstrukci - její boky byly ze dřeva silného 610 až 660 milimetrů a nesly přídavné 110 až 120 milimetrové pláty kovaného železa. Trup byl navíc zpevněn železným kováním. \"La Gloire\" byla oplachtěna jako třístěžňová barkentina, později bylo oplachtění rozšířeno pro zvětšení rychlosti. Osm kotlů pak pohánělo horizontální reverzní parní stroj s jednou vrtulí.\n\nVýzbroj tvořilo 36 163mm předovek modelu 1858/60 s drážkovanou hlavní. Později byla přezbrojena na 16 163mm děl, 12 55liberních děl s hladkou hlavní a čtyři 346mm houfnice s drážkovanou hlavní.\n\n\"La Gloire\" sloužila u námořnictva osm let, poté podstoupila rozsáhlou přestavbu a přezbrojení na děla nabíjená zezadu (8 × 239 mm a 6 × 193 mm). V roce 1879 byla vyřazena ze služby a o čtyři roky později rozebrána.\n"}
{"id": "762366", "url": "https://cs.wikipedia.org/wiki?curid=762366", "title": "Zdeňka Augenthalerová", "text": "Zdeňka Augenthalerová\n\nZdeňka Augenthalerová (14. srpna 1920 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena do Národního shromáždění za KSČ ve volebním obvodu Liberec. V parlamentu zasedala do konce funkčního období, tedy do voleb v roce 1960. K roku 1954 se profesně uvádí jako dělnice strojíren v Novém Boru.\n\n"}
{"id": "762368", "url": "https://cs.wikipedia.org/wiki?curid=762368", "title": "Třída La Gloire", "text": "Třída La Gloire\n\nTřída La Gloire byla třídou obrněných lodí francouzského námořnictva. Sestávala ze tří jednotek, které byly do služby zařazeny v časovém rozmezí let 1860 až 1862. Konstruktérem třídy byl Stanislas Dupuy de Lôme.\n\nVycházelo se ze zkušeností z Krymské války, kde se uplatnila koncepce obrněných lodí. Jelikož dosud ve Francii nebyla rozvinutá průmyslová základna ke stavbě celokovového plavidla, byla třída \"La Gloire\" smíšené konstrukce. Trup byl dřevěný a zpevněný železným kováním. Boky lodí byly z 610 až 660milimetrového dřeva pokrytého pláty z kovaného železa o síle 110 až 120 milimetrů.\n\n\n"}
{"id": "762369", "url": "https://cs.wikipedia.org/wiki?curid=762369", "title": "Jaromír Aust", "text": "Jaromír Aust\n\nJaromír Aust (18. února 1918 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Liberec. V parlamentu zasedal do konce funkčního období, tedy do voleb roku 1960. K roku 1954 se profesně uvádí jako plukovník ČSLA.\n\n"}
{"id": "762372", "url": "https://cs.wikipedia.org/wiki?curid=762372", "title": "Laicizace", "text": "Laicizace\n\nLaicizace (v obecném významu znamená \"zesvětštění\") je v církvi propuštění duchovního (kněze nebo jáhna) ze stavu duchovenstva. Kodex kanonického práva z roku 1983 upravuje laicizaci zejména v kánonu 290.\n\nK laicizaci může dojít:\n\nKromě prvního případu duchovní nepozbývá laicizací svěcení a není zproštěn povinnosti celibátu (v případě laicizace kněze na žádost proto musí být žádáno jak o laicizaci, tak o dispens od celibátu).\n\n"}
{"id": "762373", "url": "https://cs.wikipedia.org/wiki?curid=762373", "title": "Mistrovství světa ve fotbale hráčů do 17 let 2003", "text": "Mistrovství světa ve fotbale hráčů do 17 let 2003\n\nMistrovství světa ve fotbale hráčů do 17 let 2003 bylo desátým ročníkem tohoto turnaje. Vítězem se stala brazilská fotbalová reprezentace do 17 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n\n"}
{"id": "762375", "url": "https://cs.wikipedia.org/wiki?curid=762375", "title": "Jiří Baier (politik)", "text": "Jiří Baier (politik)\n\nJiří Baier (1. června 1915 Písek – ???) byl český a československý politik Komunistické strany Československa a poúnorový poslanec Národního shromáždění ČSR.\nV letech 1933-1938 vystudoval České vysoké učení technické v Praze. K roku 1954 se profesně uvádí jako hlavní inženýr ČKD Stalingrad a laureát státní ceny.\n\nVe volbách roku 1954 byl zvolen do Národního shromáždění za KSČ ve volebním obvodu Praha-město. V parlamentu zasedal do konce funkčního období, tedy do voleb roku 1960.\n\nPo invazi vojsk Varšavské smlouvy do Československa ho Ústřední výbor Komunistické strany Československa zařadil na seznam „představitelů a exponentů pravice“. V té době je uváděn jako generální ředitel Českých energetických závodů.\n\n"}
{"id": "762377", "url": "https://cs.wikipedia.org/wiki?curid=762377", "title": "Villebon-sur-Yvette", "text": "Villebon-sur-Yvette\n\nVillebon-sur-Yvette je francouzská obec v departementu Essonne v regionu Île-de-France. Nachází se zde kostel sv. Kosmy a Damiána a kaple sv. Šebestiána.\n\nMěsto Villebon-sur-Yvette leží na řece Yvette a nachází se asi 20 km jihozápadně od Paříže. Obklopují ji obce Palaiseau na severu, Champlan na východě, Saulx-les-Chartreux na jihovýchodě, Villejust na jihu, Les Ulis na jihozápadě a Orsay na západě.\n\n\"Počet obyvatel\"\n\n\n"}
{"id": "762379", "url": "https://cs.wikipedia.org/wiki?curid=762379", "title": "Tehama County", "text": "Tehama County\n\nTehama County je okres ve státě Kalifornie v USA. K roku 2010 zde žilo 63 463 obyvatel. Správním městem okresu je Red Bluff. Celková rozloha okresu činí 7 672,2 km².\n"}
{"id": "762381", "url": "https://cs.wikipedia.org/wiki?curid=762381", "title": "Trinity County (Kalifornie)", "text": "Trinity County (Kalifornie)\n\nTrinity County je okres ve státě Kalifornie v USA. K roku 2010 zde žilo 13 786 obyvatel. Správním městem okresu je Weaverville. Celková rozloha okresu činí 8 307,5 km².\n"}
{"id": "762386", "url": "https://cs.wikipedia.org/wiki?curid=762386", "title": "Kern County", "text": "Kern County\n\nKern County je okres ve státě Kalifornie v USA. K roku 2010 zde žilo 839 631 obyvatel. Správním městem okresu je Bakersfield. Celková rozloha okresu činí 21 138 km².\n"}
{"id": "762387", "url": "https://cs.wikipedia.org/wiki?curid=762387", "title": "První bitva o Damanskij", "text": "První bitva o Damanskij\n\nPrvní bitva o Damanskij byl ozbrojený střet mezi Čínou a Sovětským svazem z 2. března 1969. Cílem čínského útoku bylo obsadit ostrov Damanskij na řece Ussuri, který pokládali za sporné území. Ostrov připadl carskému Rusku v 19. století na základě nerovných rusko-čínských smluv. Hranice byla vytyčena tokem Ussuri, ale nikoliv středem koryta řeky, jak je obvyklé, nýbrž podél čínského břehu. Útok skončil nezdarem, Číňané byli přinuceni se stáhnout.\n\nV noci na 2. března 1969 asi 300 čínských vojáků překonalo zamrzlou Ussuri a rozmístilo se na ostrově. Zálohy na břehu čítaly dalších 200-300 mužů. Před polednem byli odhaleni ruskou pohraniční stráží. Nadporučík Ivan Strelnikov se spolu s obrněným transportérem BTR-60PB vydal zkontaktovat narušitele, avšak byla na ně zahájena palba a Strelnikov spolu s pěti muži zahynul. Zbylá skupina četaře Raboviče se bránila nepříteli, než dorazil desátník Jurij Babanskij s posilami. Proti čínskému nepříteli to však nestačilo, a proto se pohraničníci stáhli v obrněném transportéru na svou stranu řeky.\n\nDo bojů se poté zapojilo 20 mužů nadporučíka Bubenina s dalším obrněným transportérem. Bubenin vydal rozkaz k útoku, sám střílejíc z transportéru. Ten byl poškozen nepřátelskou dělostřelbou, Bubenin však přesedl na druhý transportér (zbylý po nadporučíkovi Strelnikovovi) a vyhnal nepřítele z ostrova.\n\nSověti oblast posílili 135. motostřeleckou divizí. I Číňané rozšířili svoje řady v přípravě na nový útok. K němu došlo již 14. března.\n"}
{"id": "762388", "url": "https://cs.wikipedia.org/wiki?curid=762388", "title": "Druhá bitva o Damanskij", "text": "Druhá bitva o Damanskij\n\nDruhá bitva o Damanskij byl ozbrojený střet mezi Čínou a Sovětským svazem z 14. a 15. března 1969. Jednalo se již o druhou akci Čínské lidové armády na tomto území, první se odehrála o dva týdny dříve. Cílem čínského útoku bylo obsadit ostrov Damanskij na řece Ussuri, který pokládali za sporné území. Ostrov připadl carskému Rusku v 19. století na základě nerovných rusko-čínským smluv. Hranice byla vytyčena tokem Ussuri, ale nikoliv středem koryta řeky, jak je obvyklé, nýbrž podél čínském břehu. Útok skončil nezdarem, Číňané byli přinuceni se stáhnout.\n\nDne 14. března dostali sovětští pohraničníci zakopaní na ostrově rozkaz stáhnout se zpět za řeku. Toho využili Číňané, kteří ostrov ihned obsadili. Sověti na to zareagovali útokem osmi obrněných transportérů pod velením podplukovníka Janšina. Číňané se stáhli, přeskupili se a posílili a pomocí dělostřelectva se snažili vyhnat Sověty z ostrova. To se nepovedlo a následoval pozemní útok. Po ztrátě tří transportérů se Janšin stáhl zpět, doplnil munici a vozový park a na druhý den vyrazil proti nepříteli. Na jeho podporu vyrazil plukovník Leonov s čtyřmi tanky T-62 proti nepříteli. V boji byl jeho tank zasažen a sám Leonov při jeho opouštění byl zastřelen. Po dvou hodinách bojů začalo Sovětům docházet střelivo a proto se opět stáhli na svůj břeh. V tu chvíli zasáhla do bojů i sovětská armáda, která vypálila salvu z 18 samohybných raketometů BM-21 Grad. Při výpočtu zaměření střelby ale došlo k chybě a většina raket dopadla o sedm kilometrů dál, kde úplně zničila čínskou vesnici. Zbytek raket způsobil čínské ztráty i na ostrově. V 17:10 pak byl zahájen útok jednotek 135. motostřelecké divize, které spolu s pohraničníky vytlačily Číňany z ostrova.\n"}
{"id": "762389", "url": "https://cs.wikipedia.org/wiki?curid=762389", "title": "Choctaw County (Alabama)", "text": "Choctaw County (Alabama)\n\nChoctaw County je okres ve státě Alabama v USA. K roku 2010 zde žilo 13 859 obyvatel. Správním městem okresu je Butler. Celková rozloha okresu činí 2 385 km². Na západě sousedí se státem Mississippi.\n"}
{"id": "762391", "url": "https://cs.wikipedia.org/wiki?curid=762391", "title": "Clarke County (Alabama)", "text": "Clarke County (Alabama)\n\nClarke County je okres ve státě Alabama v USA. K roku 2010 zde žilo 25 833 obyvatel. Správním městem okresu je Grove Hill. Celková rozloha okresu činí 3 244 km².\n"}
{"id": "762393", "url": "https://cs.wikipedia.org/wiki?curid=762393", "title": "Neftçi Bakı PFK", "text": "Neftçi Bakı PFK\n\nNeftçi Bakı PFK (ázerbájdžánsky: \"Neftçi Bakı Peşəkar Futbol Klubu\") je ázerbájdžánský fotbalový klub sídlící v hlavním městě Baku.\n\nKlub byl založen v roce 1937. Je nejznámějším a nejúspěšnějším ázerbájdžánským klubem. V bývalé lize Sovětského svazu dosáhl nejvýše na třetí místo (v sezóně 1966), po osamostatnění Ázerbájdžánu však pravidelně sbírá tituly mistra země - triumfoval 8x (1992, 1995/96, 1996/97, 2003/04, 2004/05, 2010/11, 2011/12, 2012/13), k tomu 7x vyhrál ázerbájdžánský pohár (1994/95, 1995/96, 1998/99, 2001/02, 2003/04, 2012/13, 2013/14).\n\nSvé domácí zápasy odehrává na stadionu Bakcell Arena s kapacitou 15 000 diváků.\n\nZdroj: \n\n\n\n\"Aktuální k datu: 23. června 2016\"\n\nZdroj: \n\n"}
{"id": "762398", "url": "https://cs.wikipedia.org/wiki?curid=762398", "title": "Baldwin County (Alabama)", "text": "Baldwin County (Alabama)\n\nBaldwin County je okres ve státě Alabama v USA. K roku 2010 zde žilo 182 265 obyvatel. Správním městem okresu je Bay Minette. Celková rozloha okresu činí 5 250 km². Na jihu okresu je Mexický záliv. Na východě sousedí se státem Florida.\n"}
{"id": "762399", "url": "https://cs.wikipedia.org/wiki?curid=762399", "title": "Štinkovka", "text": "Štinkovka\n\nŠtinkovka je malý vodní tok v okresu Břeclav. Délka toku je 14,3 km. Plocha povodí měří 67,9 km².\n\nŘíčka Štinkovka pramení asi 1,5 kilometru před městem Hustopeče. Před Hustopečemi napájí vodní nádrže Přední a Zadní rybník. Následně protéká městem a dále protéká kolem oblasti Hustopeče-Nové sady, kde se do Štinkovky vlévá potok Pradlenka. Pak protéká okolí obce Starovičky, jejíž potok je jejím druhým přítokem. Třetím přítokem Štinkovky je Zaječí potok u obce Zaječí. Štinkovka pak protéká další 3 kilometry podél Novomlýnské nádrže, do které ústí.\n\nSprávcem toku je Povodí Moravy, s.p. - závod Dyje.\nHustopečtí neznají tento potok jako Štinkovku, nýbrž Štinkavku.\n\n"}
{"id": "762400", "url": "https://cs.wikipedia.org/wiki?curid=762400", "title": "Mistrovství světa ve fotbale hráčů do 17 let 2005", "text": "Mistrovství světa ve fotbale hráčů do 17 let 2005\n\nMistrovství světa ve fotbale hráčů do 17 let 2005 bylo 11. ročníkem tohoto turnaje. Vítězem se stala mexická fotbalová reprezentace do 17 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "762401", "url": "https://cs.wikipedia.org/wiki?curid=762401", "title": "Allen County (Kansas)", "text": "Allen County (Kansas)\n\nAllen County je okres ve státě Kansas v USA. K roku 2010 zde žilo 13 371 obyvatel. Správním městem okresu je Iola. Celková rozloha okresu činí 1 308 km².\n"}
{"id": "762403", "url": "https://cs.wikipedia.org/wiki?curid=762403", "title": "Minna Haapkylä", "text": "Minna Haapkylä\n\nMinna-Maria Erika Haapkylä (*10. června 1973, Helsinky) je finská herečka. Hrála v několika finských filmech a seriálech a vystupovala v různých divadlech, např. ve Finském národním divadle, Švédském divadle, Lilla Teatern, aj.\n\nBěhem své kariéry obdržela dvě ceny Jussi, a to v roce 1999 za nejlepší herečku ve vedlejší roli ve filmu \"Rakkaudella, Maire\" a v roce 2009 za nejlepší herečku v hlavní roli ve filmu \"Kuulustelu\".\n\nVystudovala Helsinskou francouzsko-finskou školu. Poté studovala v letech 1993–1997 Helsinskou divadelní akademii a v letech 1994–1996 konzervatoř v Paříži (\"Conservatoire National Supérieur d'Art Dramatique\"). V mládí hrála na baskytaru ve skupině Tarharyhmä. Jejím manželem je finský herec Hannu-Pekka Björkman, se kterým má dva syny: Eliela (nar. 2004) a Lukase (nar. 2008).\n\n"}
{"id": "762404", "url": "https://cs.wikipedia.org/wiki?curid=762404", "title": "Anderson County (Kansas)", "text": "Anderson County (Kansas)\n\nAnderson County je okres ve státě Kansas v USA. K roku 2010 zde žilo 8 102 obyvatel. Správním městem okresu je Garnett. Celková rozloha okresu činí 1 513 km².\n"}
{"id": "762405", "url": "https://cs.wikipedia.org/wiki?curid=762405", "title": "Superformance Daytona Coupe", "text": "Superformance Daytona Coupe\n\nSuperformance Daytona Coupe (původně SPF Brock Coupe) je licencovaná replika závodního kupé Shelby Daytona ze 60. let 20. století. Vůz byl vyráběn v letech 2003–2009 americkou firmou Superformance. Na podzim 2007 existovalo přibližně 130 kusů tohoto vozu, většina v USA. Oficiální dodavatelem motorů pro toto kupé je firma Roush Performance, přičemž většina amerických majitelů si vybrala motor Roush postavený na základě motoru 351 Windsor od Fordu. Vůz dosahuje maximální rychlosti 310 km/h a je vyrobeno moderními technologiemi, jako je třeba mřížový trubkový rám a karoserie z karbonových vláken.\n"}
{"id": "762410", "url": "https://cs.wikipedia.org/wiki?curid=762410", "title": "Chytré opice", "text": "Chytré opice\n\nChytré opice (\"Clever Monkeys\") je dokumentární film televize BBC ze série Svět přírody z roku 2008. Odhaluje neuvěřitelné schopnosti všech různých druhů opic na celém světě (představivost, paměť atd.). V Česku byl poprvé vysílán na Viasat Nature.\n\n"}
{"id": "762414", "url": "https://cs.wikipedia.org/wiki?curid=762414", "title": "Eskişehirspor", "text": "Eskişehirspor\n\nEskişehirspor Kulübü je turecký fotbalový klub z města Eskişehir. Založen byl roku 1965. Ihned po svém vzniku začal hrát nejvyšší tureckou soutěž, a to nečekaně úspěšně - třikrát v krátké době obsadil druhé místo (1968–69, 1969–70, 1971–72), navíc v sezóně 1970–71 vyhrál turecký fotbalový pohár. Roku 1982 však spadl do druhé ligy a nikdy poté již nedosáhl bývalé výkonnosti, přestože se do 1. ligy pravidelně vrací (1984–89, 1995–96, 2008–dodnes).\n\n\"K září 2014\".\n\n"}
{"id": "762417", "url": "https://cs.wikipedia.org/wiki?curid=762417", "title": "Evropská silnice E67", "text": "Evropská silnice E67\n\nMezinárodní silnice E67 je evropská silnice vedoucí z Prahy v Česku do Helsinek ve Finsku přes Polsko, Litvu, Lotyšsko a Estonsko. V Praze E67 začíná společně se začátkem dálnice D11, u křižovatky s dálnicí D0 (Pražským okruhem).\n\n970 km dlouhý úsek mezi městy Varšava a Tallinn je znám jako Via Baltica. Je důležitým silničním spojením baltských států. Závěrečný úsek mezi Tallinnem a Helsinkami je veden trajektem (se zhruba 10 odjezdy denně v každém směru).\nVe většině úseků se jedná o standardní silnici, ale existují plány na rekonstrukci a změnu kategorie pozemní komunikace na rychlostní silnici nebo dálnici. Via Baltica se stala středem pozornosti v roce 2007, když měla její plánovaná rekonstrukce v dálnici zasáhnout mnohá chráněná přírodní území v Polsku. Nejkontroverznějším úsekem byl obchvat města Augustov, který by vedl skrz mokřady Rospudského údolí, které jsou posledním územím tohoto typu v Evropě a také územím chráněným evropským projektem Natura 2000. Po urgenci Evropské komise nařídil v červenci 2007 polský premiér Jarosław Kaczyński zastavení prací na obchvatu. Polský ministr životního prostředí Jan Szyszko souhlasil s pokračováním stavby silnice, ačkoliv 28. února 2007 obdržel varování Evropské komise, že v případě pokračující výstavby bude Polsko pokutováno.\n\n"}
{"id": "762419", "url": "https://cs.wikipedia.org/wiki?curid=762419", "title": "Bomber (album)", "text": "Bomber (album)\n\nBomber je třetí studiové album britské heavy metalové skupiny Motörhead. Vydáno bylo 27. října 1979 ve vydavatelství Bronze Records, sedm měsíců po předchozí studiové desce \"Overkill.\" Album se umístilo na 12. místě v hitparádě v UK a přineslo tak s sebou několik dalších oblíbených písniček od Motörheadu, jako například „Bomber“, „Dead Men Tell No Tales“ a „Stone Dead Forever“.\n\n\n\n\n"}
{"id": "762420", "url": "https://cs.wikipedia.org/wiki?curid=762420", "title": "Atchison County (Kansas)", "text": "Atchison County (Kansas)\n\nAtchison County je okres ve státě Kansas v USA. K roku 2010 zde žilo 16 924 obyvatel. Správním městem okresu je Atchison. Celková rozloha okresu činí 1 127 km². Na východě sousedí se státem Missouri.\n"}
{"id": "762421", "url": "https://cs.wikipedia.org/wiki?curid=762421", "title": "Australian Open 2012 – ženská čtyřhra", "text": "Australian Open 2012 – ženská čtyřhra\n\nObhájcem titulu byl argentinsko-italský pár Gisela Dulková a Flavia Pennettaová, který podlehl vítězkám turnaje ve třetím kole.\n\nNejvýše nasazená česko-slovinská dvojice Květa Peschkeová a Katarina Srebotniková skrečovala v průběhu utkání druhého kola pro svalové zranění Srebotnikové.\nTitul získala nenasazená ruská dvojice Světlana Kuzněcovová a Věra Zvonarevová, která ve finále zdolala turnajové jedenáctky z Itálie Saru Erraniovou a Robertu Vinciovou.\n\n\n"}
{"id": "762422", "url": "https://cs.wikipedia.org/wiki?curid=762422", "title": "Rozman", "text": "Rozman\n\nRozman stejně jako Rožman je slovanské, zejména slovinské příjmení:\n\n"}
{"id": "762426", "url": "https://cs.wikipedia.org/wiki?curid=762426", "title": "The Unguided", "text": "The Unguided\n\nThe Unguided je pětičlenná švédská metalcorová kapela, založená Richardem Sjunnessonem po jeho odchodu ze Sonic Syndicate v roce 2010. Důvodem byl odlišný hudební směr kapely. Brzy se k němu přidali další dva členové jeho původní kapely: Roland Johansson (který kapelu taktéž opustil) a Roger Sjunnesson. Sestavu doplnili v roce 2011 John Bengtsson na postu bicích a Henric Carlsson s baskytarou. \nV této sestavě vydali The Unguided u Despotz Records na jaře 2011 EP \"Nightmareland\" a na podzim téhož roku debutové album \"Hell Frost\". Žánr na obou nahrávkách se podobá dřívější tvorbě Sonic Syndicate před příchodem Nathana J. Biggse.\n\n\n"}
{"id": "762429", "url": "https://cs.wikipedia.org/wiki?curid=762429", "title": "Mistrovství světa ve fotbale hráčů do 17 let 2007", "text": "Mistrovství světa ve fotbale hráčů do 17 let 2007\n\nMistrovství světa ve fotbale hráčů do 17 let 2007 bylo 12. ročníkem tohoto turnaje. Vítězem se stala nigerijská fotbalová reprezentace do 17 let. Poprvé se závěrečného turnaje zúčastnilo 24 týmů místo dosavadních 16.\n\n Tým se účastnil poprvé v historii.\n\n \n\n"}
{"id": "762430", "url": "https://cs.wikipedia.org/wiki?curid=762430", "title": "Zelenohorská pošta", "text": "Zelenohorská pošta\n\nZelenohorská pošta je zámeček nad historickým centrem města Nepomuk, cestou k zámku Zelená Hora.\n\nBudova byla postavena v roce 1672 na místě starší usedlosti, zaniklé za třicetileté války, zelenohorským hejtmanem Danielem Františkem Táborským z Hirschfeldu jako rodové sídlo. V letech 1708–1843 zde byla dědičná pošta ležící na trati Vídeň-Cheb. Po požáru v roce 1746 byl dům přestavěn údajně dle plánů Kiliána Ignáce Dientzenhoffera. Poslední větší stavební úpravy proběhly v režii Vilemíny z Auerspergu v letech 1887–1888, kdy objekt získal novou eklektickou fasádu (architektura domu je neorenesanční s prvky připomínajícími baroko a empir) a stal se na sto let sídlem lesního úřadu.\n\nKoncem 80. let 20. století, za Československých státních lesů, byla zahájena, zcela v intencích doby, necitlivá, nikdy nedokončená, přestavba a následně objekt pozvolna chátral. Od roku 2004 probíhají kontinuálně památkové opravy, areál se zpřístupňuje veřejnosti.\n\nPatrová budova s bohatě zdobenou eklektickou fasádou z období historických slohů (1888) je kryta valbovou střechou. Vnitřní dispozice obytné budovy je zámecká dvoutraktová s enfiládou. V interiérech jsou zachovány barokní křížové, sférické a valené klenby a také historické dřevěné podlahy a dlažby. Některé místnosti byly navráceny do podoby, kterou měly na konci 19. století. \n\nV rekonstruovaných hospodářských budovách se od roku 2012 nachází Expozice veteránů, zejména historických motocyklů, nahlédnout je možné i do dochované barokní poštovní stáje. Ve vlastní budově zámečku pak nalezneme expozici věnovanou stavebním dějinám města Nepomuku i Zelenohorské pošty včetně několika dobových interiérů a malé galerie. V letní sezóně zde funguje i kavárna, pořádají se tu několikrát do roka rozmanité kulturní akce.\n\n"}
{"id": "762432", "url": "https://cs.wikipedia.org/wiki?curid=762432", "title": "Barber County", "text": "Barber County\n\nBarber County je okres ve státě Kansas v USA. K roku 2010 zde žilo 4 861 obyvatel. Správním městem okresu je Medicine Lodge. Celková rozloha okresu činí 2 943 km². Na jihu sousedí se státem Oklahoma.\n"}
{"id": "762435", "url": "https://cs.wikipedia.org/wiki?curid=762435", "title": "Barton County (Kansas)", "text": "Barton County (Kansas)\n\nBarton County je okres ve státě Kansas v USA. K roku 2010 zde žilo 27 674 obyvatel. Správním městem okresu je Great Bend. Celková rozloha okresu činí 2 332 km².\n"}
{"id": "762436", "url": "https://cs.wikipedia.org/wiki?curid=762436", "title": "Seznam falkenberských knížat", "text": "Seznam falkenberských knížat\n\nToto je úplný seznam falkenberských knížat. Ve Falkenberském knížectví vyděleném v roce 1313 z Opolského knížectví vládli výhradně Slezští Piastovci. Do Opolského knížectví se včlenilo zpátky po smrti Boleslava V. Heretika roku 1460.\n"}
{"id": "762437", "url": "https://cs.wikipedia.org/wiki?curid=762437", "title": "Seznam osvětimských knížat", "text": "Seznam osvětimských knížat\n\nSeznam osvětimských knížat podává chronologický přehled knížat Osvětimského knížectví od jeho vydělení z Těšínska roku 1314 či 1315.\n\nV čele knížectví stála knížata z rodu Piastovci, konkrétněji z jeho slezského rozrodu. Prvním knížetem se stal Vladislav I. Osvětimský, který získal Osvětimsko po dělbě dědictví svého otce Měška I. Těšínského a který se stal zakladatelem starší osvětimské větve rodu. Roku 1405 tato větev vymřela a knížectví připadlo zpět pod Těšínsko. Těšínský kníže Přemysl I. Nošák jej obratem udělil svému stejnojmennému synovi, který se stal zakladatelem mladší osvětimské větve.\n"}
{"id": "762442", "url": "https://cs.wikipedia.org/wiki?curid=762442", "title": "Měšek II. Opolsko-Ratibořský", "text": "Měšek II. Opolsko-Ratibořský\n\nMěšek II. zvaný Otylý (1220 – 22. října 1246) byl opolský a ratibořský kníže pocházející z dynastie slezských Piastovců.\n\nByl nejstarším synem opolsko-ratibořského knížete Kazimíra I. a jeho ženy Violy. Měl tři mladší sourozence, z nichž bratr Vladislav vládl v knížectví po Měškově smrti. Sestra Věnceslava se stala jeptiškou a Eufrozina se provdala za Piastovce Kazimíra I. Kujavského.\n\nV době smrti otce roku 1230 byli s bratrem Vladislavem ještě nezletilí, a tak se regentství nad knížectvím ujal jejich blízký příbuzný, vratislavský kníže Jindřich I. Bradatý. V roce 1240 se Měšek ujal samostatné vlády a od roku 1244, kdy se stal Vladislav plnoletým, vládli bratří společně.\n\nV domácí politice, se Měšek pokusil (bez valného úspěchu) pokračovat v politice svého otce, v rozšíření sídel podle německého práva. Zvláštní pozornost věnoval Řádu německých rytířů, kterým přenechal v Horním Slezsku velký majetek. Naopak klášter Czarnowąsy u Opolí Měšek nepodporoval. Jak bylo zjištěno, jako místo k odpočinku si vybral dominikánský klášter v Ratiboři.\n\nKlid vlády Měška II. byl brutálně přerušen mongolskou invazí na počátku roku 1241. Na rozdíl od Boleslava V. Stydlivého, vévody sandoměřského, neměl Měšek v úmyslu nechat své knížectví na milost a nemilost, a nepříteli se postavil. Jeho počáteční postup byl příznivý a v březnu 1241 v bitvě u Ratiboře se Měškovi podařilo zachytit část mongolských vojsk v hranicích řeky Odry. Dal tím Jindřichu II. Pobožnému více času organizovat obranu. Dne 9. dubna 1241 se mongolské a křesťanské síly střetly v bitvě u Lehnice. Křesťani byli poraženi a Jindřich Pobožný padl. Měšek pak začal s přestavbou zpustošeného území.\n\nV roce 1243 pomáhal svému tchánovi, Konrádovi Mazovskému v boji o trůn v Krakově. Mazovsko-Opolské síly byly poráženy, z části kvůli vzájemné nedůvěře mezi oběma vládci, a to navzdory skutečnosti, že Měšek uskutečnil odvetné výpravy proti Boleslavu V. Stydlivému. Spolupráce přinesla hmatatelné výhody až o tři roky později v podobě připojení města v Lelów. Měškova náhlá smrt však zabránila trvalému spojení města s Opolsko-Ratibořským knížectvím.\n\nKolem roku 1239 se oženil s Juditou, dcerou Konráda I. Mazovského. Manželství zůstalo bezdětné.\n\nMěšek II. Otylý, jak už napovídá jeho přezdívka, se netěšil dobrému zdraví. Zemřel ve věku 26 let v roce 1246. Celý svůj majetek odkázal svému mladšímu bratrovi Vladislavu I. Opolskému.\n"}
{"id": "762445", "url": "https://cs.wikipedia.org/wiki?curid=762445", "title": "Great Bend (Kansas)", "text": "Great Bend (Kansas)\n\nGreat Bend je nejlidnatější a správní město okresu Barton County v americkém státě Kansas. Při sčítání obyvatel v roce 2010 zde žilo 15 995 obyvatel. Narodily se zde například jazzová zpěvačka Karrin Allyson nebo ekonom a fotograf Roy Stryker.\n"}
{"id": "762446", "url": "https://cs.wikipedia.org/wiki?curid=762446", "title": "Kazimír Osvětimský", "text": "Kazimír Osvětimský\n\nKazimír Osvětimský (1393/99 – 1433/34) byl kníže osvětimský, tošecký a hlivický pocházející z dynastie slezských Piastovců.\n\nByl synem osvětimského knížete Přemysla I. Po smrti otce roku 1406 prováděl regentskou vládu nad Osvětimským knížectvím nejprve jeho děd Přemysl, po jeho smrti roku 1410 pak Kazimírův strýc Boleslav. Plná vláda nad Osvětimskem připadla Kazimírovi až roku 1414 spolu s městy Toškem a Hlivicemi. V roce 1428 byl donucen po vpádu husitů do Slezska s těmito uzavřít dohodu. Po jeho smrti si knížectví rozdělili tři jeho synové.\n"}
{"id": "762447", "url": "https://cs.wikipedia.org/wiki?curid=762447", "title": "Přemysl II. Osvětimský", "text": "Přemysl II. Osvětimský\n\nPřemysl II. Osvětimský (cca 1425 – 1484) byl kníže osvětimský a tošecký pocházející z rodu slezských Piastovců.\n\nByl synem osvětimského knížete Kazimíra. Po smrti Kazimíra spolu vládli jeho synové, než si knížectví roku 1445 rozdělili. Přemysl získal Tošecko. Dne 6. října 1438 v táboře u Střelců složil lenní slib polskému králi Kazimírovi IV. Po jeho odchodu ze Slezska byl však nucen uznat vládu českého krále Albrechta I. Stalo se tak složením lenního holdu 4. března 1438 ve Vratislavi. Oženil se s opolskou kněžnou Machnou, s níž měl dceru Markétu.\n"}
{"id": "762448", "url": "https://cs.wikipedia.org/wiki?curid=762448", "title": "Okres Ostrów Wielkopolski", "text": "Okres Ostrów Wielkopolski\n\nOkres Ostrów Wielkopolski (polsky \"Powiat ostrowski\") je okres v Polsku ve Velkopolském vojvodství. Rozlohu má 1160,65 km² a v roce 2009 zde žilo 159 332 obyvatel. Sídlem správy okresu je město Ostrów Wielkopolski.\n\nMěstská:\n\nMěstsko-vesnické:\n\nVesnické:\n\n"}
{"id": "762449", "url": "https://cs.wikipedia.org/wiki?curid=762449", "title": "Václav I. Zátorský", "text": "Václav I. Zátorský\n\nVáclav I. Osvětimsko-Zátorský (1415/18 – 1465) byl kníže osvětimský, tošecký a zátorský pocházející z dynastie slezských Piastovců.\n\nByl synem osvětimského knížete Kazimíra. Po jeho smrti někdy roku 1433/34 vládl v Osvětimském knížectví spolu s bratry, než v roce 1445 získal vlastní úděl - Zátorské knížectví.\n"}
{"id": "762450", "url": "https://cs.wikipedia.org/wiki?curid=762450", "title": "Václav I. Těšínský", "text": "Václav I. Těšínský\n\nVáclav I. Těšínský (1413/18 – 1474) byl těšínský a bytomský kníže pocházející z rodu slezských Piastovců.\n\nByl synem těšínského knížete Boleslava I. a jeho ženy Eufemie Mazovské. Po otcově smrti roku 1431 vládl v knížectví spolu s bratry, zpočátku do roku 1442 pod poručnickou vládou jejich matky Eufemie. Poté došlo k rozdělení knížectví na úděly. Po smrti dvou bratrů Vladislava a Boleslava si knížectví se zbývajícím bratrem Přemyslem přerozdělil. Václav obdržel Bytomsko a těšínskou část Hlohovska. V roce 1443 prodal Seveřské knížectví krakovskému biskupovi Zbyhněvovi Olešnickému za 6000 hřiven. Proti prodeji se postavili Boleskav V. Opolský a Mikuláš V. Krnovský, avšak zabránit mu nedokázali. Roku 1452 mu bylo z Těšínska vyděleno Bílsko, které držel až do své smrti roku 1474. Zemřel bezdětný.\n"}
{"id": "762451", "url": "https://cs.wikipedia.org/wiki?curid=762451", "title": "Vladislav Těšínsko-Hlohovský", "text": "Vladislav Těšínsko-Hlohovský\n\nVladislav Těšínsko-Hlohovský (cca 1420 – 14. únor 1460) byl kníže těšínský a hlohovský pocházející z těšínské větve slezských Piastovců.\n\nByl synem těšínského knížete Boleslava I. a jeho ženy Eufemie Mazovské. Oženil se s Markétou Celjskou, manželství zůstalo bezdětné. Po smrti svého otce a regentské vládě matky bylo Těšínské knížectví rozděleno, Vladislav získal polovinu Hlohovska. Za česko-uherských válek mezi českým králem Jiřím z Poděbrad a uherským Matyášem Korvínem stranil Vladislav Jiřímu. Zemřel dne 14. února 1460 na následky zranění při obléhání Vratislavi.\n"}
{"id": "762452", "url": "https://cs.wikipedia.org/wiki?curid=762452", "title": "Varignonova momentová věta", "text": "Varignonova momentová věta\n\nVarignonova věta nebo též momentová věta je poučkou z oblasti stavební mechaniky, týkající se superpozice účinků statických momentů síly. Nazývá se podle Francouze Pierra Varignona, který ji poprvé vyslovil. \n\nVe fyzice je známa jako 2. věta impulsová.\n\nAlgebraický součet statických momentů všech sil v soustavě k libovolně zvolenému momentovému středu je roven statickému momentu výslednice této soustavy a k témuž středu.\n\nformula_1 nebo formula_2\n\nformula_3 nebo formula_4\n\nVarignonova momentová věta se hojně využívá při navrhování konstrukcí v oboru stavební mechaniky.\n"}
{"id": "762453", "url": "https://cs.wikipedia.org/wiki?curid=762453", "title": "Medicine Lodge", "text": "Medicine Lodge\n\nMedicine Lodge je okresní město okresu Barber County ve státě Kansas. Město leží na křižovatce cest 160 a 281. V roce 2010 zde žilo 2 009 obyvatel. Narodila se zde například houslistka Dorothy DeLay.\n"}
{"id": "762455", "url": "https://cs.wikipedia.org/wiki?curid=762455", "title": "Camerlengo", "text": "Camerlengo\n\nCamerlengo neboli kardinál komoří je jedním z nejvyšších hodnostářů papežské kurie, je představeným Apoštolské Komory. V době papežské sedisvakance se camerlengo stává hlavou římskokatolické církve i státu Vatikán. Současným camerlengem je Kevin Farrell.\n\nPo smrti papeže camerlengo tradičním rituálem za pomoci stříbrného kladívka ověřuje papežovo úmrtí. Poté musí o jeho úmrtí zpravit kardinála státního sekretáře a kardinála vikáře. Vystavuje oficiální papežův úmrtní list a odebere mu rybářský prsten, který je pak na zasedání kolegia kardinálů rozlámán (teoreticky na tolik dílů, kolik je přítomno kardinálů). Bezprostředně po papežově úmrtí musí nechat zapečetit papežovu pracovnu i jeho soukromé pokoje. Je také zodpovědný za organizaci papežova pohřbu a za přípravu a průběh nového konkláve. V době sedisvakance přebírá vedení církve, ostatní členové papežské kurie okamžikem papežova úmrtí (popřípadě rezignace) pozbývají své funkce.\n\nSymbolem camerlenga je červenozlatý pavilon - slunečník (\"umbraculum\", \"padiglione\"), který camerlengo v době sedisvakance spolu s klíči svatého Petra podkládá nad svůj osobní znak. Tento znak bývá ražen také na reversu mincí, bylo tomu tak i na vatikánských euromincích při sedisvakanci roku 2005. Umbraculum spolu s klíči bez štítu se stává znakem Svatého stolce.\n\nÚřad papežského komorníka byl ustanoven v 11. století ke správě papežského majetku. V době papežovy nepřítomnosti v Římě býval camerlengo pověřován zastupováním papeže. Pozice regenta v době sedisvakance v dnešní podobě se datuje rokem 1521. V 19. století byly při reformě papežské kurie omezeny pravomoci v době papežské vlády, majetkově-správní pravomoci přešly na nově zřízené úřady.\n\nDva camerlengové byli zvoleni papeži, byl to Gioacchino Pecci – Lev XIII. v roce 1878 a Eugenio Pacelli – Pius XII. v roce 1939. Cencio Savelli – Honorius III. a Rinaldo Conti di Segni – Alexandr IV. byli také camerlengy, avšak ne v okamžiku volby papežem.\n\n\n"}
{"id": "762456", "url": "https://cs.wikipedia.org/wiki?curid=762456", "title": "Benjamin Mitchell (tenista)", "text": "Benjamin Mitchell (tenista)\n\nBenjamin Mitchell (* 30. listopadu 1992, Gold Coast) je australský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k lednu 2012 čtyři tituly ve dvouhře.\n\nNa žebříčku ATP byl nejvýše ve dvouhře klasifikován v prosinci 2011 na 214. místě. Trénuje ho Brent Larkham.\n\nV sezóně 2010 se probojoval do finále dvouhry juniorky ve Wimbledonu, kde podlehl Mártonu Fucsovicsovi po setech 4–6, 4–6.\n\nJeho starším bratrem je herec Luke Mitchell.\n\n"}
{"id": "762458", "url": "https://cs.wikipedia.org/wiki?curid=762458", "title": "Vlachník Krabice z Veitmile", "text": "Vlachník Krabice z Veitmile\n\nVlachník Krabice z Veitmile (často psáno: \"Weitmile\") byl 24. proboštem litoměřické kapituly svatého Štěpána v letech 1396–1398. Zemřel v roce 1399.\n\nByl jedním ze členů staročeského vladyckého rodu, který byl později roku 1475 povýšen do panského stavu. Členové tohoto rodu byli oceňováni pro svůj vztah jak k českému národu, tak i k češtině.\n\nNejstarším doloženým členem rodu je Pešek Krabice z Veitmile, jenž na přání krále Jana Lucemburského postavil k ochraně důležité splavné české řeky Labe hrad Střekov, který měl střežit bezpečnost a který se stal hradem manským. Přídomkem rodu Veitmile se staly Smrkovice na Písecku. Rod se brzy rozrostl na několik větví. Jedna byla v Čechách, další větev na Moravě, v Polsku a další v Alsasku.\n\nNově jmenovaný probošt Vlachník byl synem Jana a vystudoval teologii. Z české větve je nutno připomenout Beneše Krabice z Veitmile, jehož tři synové Beneš, Jan a Petr roku 1363 zřídili ve farním kostele v České Lípě zvláštní oltář svaté Anny. Nejstarší ze synů byl Beneš, který se rozhodl pro duchovní povolání, byl jmenován kanovníkem u svatého Víta v Praze a od roku 1363 i arcijáhenem Žatecka. V roce 1373 uskutečnil přenos ostatků zemřelých knížat a králů českých do nového chóru katedrály sv. Víta. Ve svatováclavském chrámu je dodnes v empoře mezi řadou tehdy oceňovaných osobností jeho portrét. Sám Beneš zemřel 1. července 1375. Jeho poslední prací byla česká kronika, která ve dvou svazcích (1282–1346, 1372–1375) popsala především období vlády císaře Karla IV. Císař tuto práci podporoval a sám mu poskytoval řad informací o událostech z doby své vlády. Kronika Beneše Krabice byla zprvu velice vysoko ceněna, ale v době kritického rozboru českých kronik jsou vzneseny výhrady k některým pasážím. Bratr Beneše Jan byl rovněž duchovní a až do roku 1380 byl farářem v České Lípě, později byl jmenován arcijáhen hradeckých a od roku 1378 pražským kanovníkem. Zemřel roku 1395. Beneš Krabice z Veitmile byl synovcem Vlachníka Krabice z Veitmile.\n\nVlachník Krabice z Veitmile si vyměnil s Janem Hakenbornem funkci pražského kanovníka za proboštství litoměřické. V letech 1374–1378 byl jmenován notářem krále Václava, kterého doprovázel roku 1376 do Frankfurtu ke královské volbě. Jako odměnu dostal funkci královského protonotáře a také byl arcijáhnem v Kouřimi a kanovnkem v Praze, Vratislavi a Litoměřicích. Roku 1396 byl jmenován litoměřickým proboštem. Na požádání probošta Vlachníka vydal papež Bonifác IX. (1389–1404) dne 3. listopadu 1396 reskript, v němž potvrdil, že jmenování Vlachníka Krabice proběhlo podle kanonického práva. Přesto se Vlachník necítil v Litoměřicích v nové funkci dobře a za dva roky po papežském reskriptu a právoplatnosti Vlachníkova proboštství již 16. listopadu 1398 směnil litoměřické proboštství za staroboleslavské, avšak již 23. května 1399 ve Staré Boleslavi zemřel.\n\n\n\n"}
{"id": "762470", "url": "https://cs.wikipedia.org/wiki?curid=762470", "title": "Headland (Alabama)", "text": "Headland (Alabama)\n\nHeadland je město na jihozápadě okresu Henry County v Alabamě. Se svoji rozlohou 41,5 km² je zároveň největším městem v tomto okresu. V roce 2000 zde žilo 3 523 obyvatel.\n"}
{"id": "762471", "url": "https://cs.wikipedia.org/wiki?curid=762471", "title": "Photo shoot", "text": "Photo shoot\n\nPhoto shoot (nebo photo session – fotografická schůzka, jednoduše fotografování) je termín obvykle používaný v reklamní fotografii, portrétní fotografii, případně ve fotografii módní.\n\nJedná se většinou o časově naplánovanou a organizovanou komerční fotografickou schůzku, během které se fotografuje pro konkrétní účel nebo poslání. Kromě fotografa pak, v závislosti na účelu a prostředků, jsou dále zapojeni: modelka nebo model, kadeřnice a vizážista, pokud jde o portrétní či módní fotografii. Pokud se jedná o fotografování potravin musí se zúčastnit specialisté na „food-styling“ s vhodným materiálem. Pokud se jedná o reklamní fotografii, musí být zajištěn fotografovaný subjekt se všemi dalšími náležitostmi.\n\nHistoricky lze domluvené fotografování vysledovat do roku 1912, kdy si s prostitutkami v New Orleans domlouval fotografování Ernest J. Bellocq, ale celebritám za pózování platil poměrně vysoké částky již v 60. letech 19. století americký fotograf Napoleon Sarony. Tradiční součástí bylo domluvené fotografování svatebního rituálu. V exteriéru může fotografování přilákat pozornost veřejnosti a v případě že se fotografuje poblíž strategických míst, tak i pozornost bezpečnostních složek.\n\nŘada fotografických produktů se používá pro ilustraci v časopisech nebo upozorňují na nový film. Fotografická schůzka se obvykle koná ve fotografickém studiu (studiová fotografie) nebo v exteriéru (například fotografování modelky na pozadí historického objektu). Vždy se pořídí více fotografií, ze kterých se vyberou pro požadovaný účel ty nejlepší. Místo modelky může být zastoupen jakýkoliv jiný subjekt, například pro reklamu v tisku fotografické zobrazení inzerovaného zboží nebo potravin, které pak mohou být předmětem článků v časopisech (často ve velmi komplikované prezentaci).\n\nV médiích se někdy publikují fotografie známých osobností blížící se skandální erotické fotografii, modelky jsou „příliš odhalené“ nebo \"provokativní\". Fotografie pokoušející se o agresivní reklamu se může dopouštět možného porušení \"pravidel slušnosti\". Kvůli erotickým fotografiím může také dojít ke konfliktům fotomodelu s blízkými lidmi nebo pokárání od nadřízených v hlavní pracovní činnosti (například tanečníci) . Za zmínku stojí příklad manželky francouzského prezidenta Carla Bruni, kterou kvůli jejím fotografiím aktů nepustili do Vatikánu.\n\nNěkolik příkladů:\n"}
{"id": "762472", "url": "https://cs.wikipedia.org/wiki?curid=762472", "title": "Masarykova lípa", "text": "Masarykova lípa\n\nOznačení Masarykova lípa nese řada památných a pamětních stromů vysazených na počest Tomáše Garrigue Masaryka.\n\nSeznam není kompletní.\n\n"}
{"id": "762476", "url": "https://cs.wikipedia.org/wiki?curid=762476", "title": "Langobardské písmo", "text": "Langobardské písmo\n\nLangobardské písmo je jedno z tzv. národních písem, které se používalo na území dnešní severní a jižní části Itálie od 8. do 12. století.\n\nOtázka italského písma v období tzv. národních písem je poněkud složitější. Zapříčiňuje to kulturní i politická různorodost italského území. Vedle kanceláře papežské kurie využívající kuriály a prostředí kláštera Monte Cassino, které se vyznačuje Beneventsko-Montecassinským písmem, se v severních a jižních državách langobardského království objevuje další vývojová forma mladší římské kurzívy.\n\nDo dnešního dne se nedochovala žádná památka z langobardské královské kanceláře. Poprvé je toto písmo doloženo v opisu diplomu langobardského krále Aistulfa z roku 755. Z počátku se jen velmi málo liší od římské minuskulové kurzívy. Teprve až z doby, kdy Karel Veliký zničil langobardskou říši, jsou dochovány reprezentativní památky. Jedná se především o \"sienskou listinu\" z roku 777, kterou charakterizují dlouhé dotažnicové délky. Typický je tvar litery „a“ ve formě dvou „c“ řazených za sebou „cc“, kdy se horní část druhého „c“ napojuje na následující písmeno. Zvláštní podobu mělo „e“, které připomíná dnešní zkratku „&“. Zvláštní vzhled má „t“, jehož levá část břevna je ohýbána směrem dolů a napojována na patu dříku, čím vytváří grafém velmi podobný dnešnímu kurzivnímu „a“. Stejně jako pro mladší římskou kurzívu, tak také pro langobardsou kurzívu je typické malé množství zkratek a velká četnost ligatur. V 10. století bylo toto písmo ze severoitalských langobardských držav postupně vytlačováno karolinskou minuskulou. V upravené verzi v kanceláři jihoitalských notářů se však nadále užívalo až do počátku 14. století i přes zákaz císaře Friedricha II. z let 1220 a 1231.\n\nLangobardská minuskula, užívána především v kodexech, se jen velmi málo liší od své listinné verze. Snad jediným zásadním rozdílem je potlačení kurzivních rysů. Stejně jako kurzíva se zpočátku vyvíjela stejně v severní i jižní části Itálie a to až do sklonku 8. století, kdy Karel Veliký rozvrátil langobardské království. Na písmo severoitalských klášterů (Bobbio, Lucca, Novara, Verona) poté působily různé cizí vlivy, díky kterým je možné přesněji určovat provenienci rukopisu. Z nejznámějších památek lze uvést berlínský kodex \"Anonymi Excerpta Chronicorum\" z kláštera ve Veroně z přelomu 8. a 9. století či pařížský rukopis \"Servii commentarius in artem Donati\" napsaný v klášteře Monte Cassino v letech 779-797. Již v 9. století byla tato severoitalská podoba langobardské minuskuly vytlačena nastupujícím karolinským písmem.\n\n"}
{"id": "762483", "url": "https://cs.wikipedia.org/wiki?curid=762483", "title": "Skupenské teplo sublimace", "text": "Skupenské teplo sublimace\n\nSkupenské teplo sublimace je teplo , které přijme pevná látka při přechodu na plyn během sublimace (tedy bez předchozí fáze tání).\nTeplo, které přijme 1 kilogram látky se nazývá měrné skupenské teplo sublimace.\nPři desublimaci je hodnota skupenského tepla stejná jako u sublimace, proto se používá pouze skupenské teplo sublimace.\n\n\nHodnotu skupenského tepla sublimace je možné zjistit z tohoto vztahu\nkde \"m\" je hmotnost a \"l\" je měrné skupenské teplo sublimace.\n\n"}
{"id": "762491", "url": "https://cs.wikipedia.org/wiki?curid=762491", "title": "Skupenské teplo", "text": "Skupenské teplo\n\nK vyvolání přechodu složky z jednoho skupenství do jiného je zapotřebí dodat látce (nebo naopak látce odebrat) určité množství tepla. Toto množství tepla, které je nutné přidat nebo odebrat látce, se zastarale nazývá skupenské teplo. Jedná se o druh tzv. latentního tepla, jehož dodání či odebrání se neprojeví změnou teploty látky.\n\n\nSoučasné názvoslovné normy doporučují již od 90. let 20. století namísto pojmu skupenské teplo či latentní teplo používat změnu odpovídající stavové termodynamické veličiny s rozměrem energie (tzv. termodynamického potenciálu). Teplo totiž kvantifikuje přenos energie pouze při tepelné výměně a je veličinou procesní, tedy závisí na průběhu termodynamického děje; naopak u energie potřebné na změnu vnitřního uspořádání látky je jedno, zda bude dodána/odebrána tepelnou výměnou, makroskopickou prací či tzv. chemickou prací. Pro skupenské přeměny při stálém tlaku, kdy se nekoná objemová práce, je proto vhodnou veličinou rovnou \"dodanému/odebranému skupenskému teplu\" změna entalpie, doporučené značení formula_2. V technické praxi však starší pojem přetrvává.\n\nAby se ze skupenského tepla stala materiálová charakteristika, je třeba vztáhnout tuto veličinu na jednotkové množství látky.\n"}
{"id": "762496", "url": "https://cs.wikipedia.org/wiki?curid=762496", "title": "Skupenské teplo kondenzace", "text": "Skupenské teplo kondenzace\n\nSkupenské teplo kondenzace (též skupenské teplo zkapalnění) je teplo, které odevzdá plyn při skupenském přechodu na kapalinu během kondenzace (zkapalnění). Velikost skupenského tepla kondenzace je pro stejnou látku stejná jako velikost skupenského tepla varu. Teplo, které přijme 1 kilogram látky nazýváme měrné skupenské teplo kondenzace.\n\n\nHodnotu skupenského tepla kondenzace je možné zjistit ze vztahu\nkde \"m\" je hmotnost a \"l\" je měrné skupenské teplo kondenzace, které má stejnou hodnotu jako skupenské teplo varu.\n"}
{"id": "762497", "url": "https://cs.wikipedia.org/wiki?curid=762497", "title": "Bourbon County (Kansas)", "text": "Bourbon County (Kansas)\n\nBourbon County je okres ve státě Kansas v USA. K roku 2010 zde žilo 15 173 obyvatel. Správním městem okresu je Fort Scott. Celková rozloha okresu činí 1 655 km². Na východě sousedí se státem Missouri.\n"}
{"id": "762498", "url": "https://cs.wikipedia.org/wiki?curid=762498", "title": "Petteri Summanen", "text": "Petteri Summanen\n\nJukka Petteri Summanen (* 20. března 1969) je finský herec, komik, režisér a scenárista. Pracuje především jako herec a je známý díky skatch show Studio Julmahuvi. Daboval také řadu reklam a animovaných filmů. Byl dvakrát nominovaný na cenu Jussi. Poprvé v roce 2004 na nejlepší mužskou hlavní roli (film \"Nousukausi\") a podruhé v roce 2005 na nejlepší mužskou vedlejší roli (film \"Keisarikunta\").\n\nVystudoval Helsinskou divadelní akademii. Je ženatý a má tři děti: Verneriho, Raisu a Riikku. Jeho strýcem je finský spisovatel Matti Summanen.\n\n"}
{"id": "762499", "url": "https://cs.wikipedia.org/wiki?curid=762499", "title": "Měrné skupenské teplo kondenzace", "text": "Měrné skupenské teplo kondenzace\n\nMěrné skupenské teplo kondenzace (též měrné skupenské teplo zkapalnění) je teplo, které odevzdá 1 kilogram plynu, pokud se celý přemění na kapalinu o téže teplotě. Hodnota měrného skupenského tepla kondenzace je pro danou látku stejná jako hodnota měrného skupenského tepla varu.\n\n\nMěrné skupenské teplo kondenzace se určí jako podíl skupenského tepla kondenzace formula_1 a hmotnosti formula_2 látky, tzn.\n"}
{"id": "762501", "url": "https://cs.wikipedia.org/wiki?curid=762501", "title": "Eugen Rosenberg", "text": "Eugen Rosenberg\n\nEugen Rosenberg (24. února 1907 Topoľčany – 21. listopadu 1990 Londýn) byl funkcionalistický architekt, narozený ve slovenských Topoľčanech. Vystudoval a ve druhé polovině třicátých let působil v Praze. Před začátkem druhé světové války emigroval do Velké Británie. Zde byl později spolumajitelem architektonické kanceláře YRM (Yorke Rosenberg Mardall). \n\nNarodil se ve slovenských Topoľčanech. V roce 1929 v Paříži krátce pracoval v ateliéru Le Corbusierově. Poté studoval architekturu na Akademii výtvarných umění v Praze u profesora Josefa Gočára (1929-1932). Pracoval jako praktikant u Josefa Havlíčka a Karla Honzíka.\n\nV letech 1934-1938 vedl vlastní ateliér v Praze. Postavil dvě funkcionalistické vily v Topoľčanech a šest bytových domů v Praze. V roce 1938 emigroval do Velké Británie. Zde v roce 1944 založil spolu s F. R. S. Yorkem a Cyrilem Mardallem ateliér YRM (Yorke Rosenberg Mardall).\n\n\n"}
{"id": "762504", "url": "https://cs.wikipedia.org/wiki?curid=762504", "title": "Brown County (Kansas)", "text": "Brown County (Kansas)\n\nBrown County je okres ve státě Kansas v USA. K roku 2010 zde žilo 9 984 obyvatel. Správním městem okresu je Hiawatha. Celková rozloha okresu činí 1 482 km². Sousedí se státy Nebraska a Missouri.\n"}
{"id": "762505", "url": "https://cs.wikipedia.org/wiki?curid=762505", "title": "Karel Vorovka", "text": "Karel Vorovka\n\nKarel Vorovka (3. února 1879, Praha-Nové Město – 15. ledna 1929, Praha) byl český matematik, filosof a spisovatel.\n\nOtec Karel Vorovka st. (1842-??) byl profesorem učitelského ústavu v Praze, matka Marie, roz. Höhmová (1850-??). Vyrůstal v Praze, s mladší sestrou Růženou (1884-??).\n\nV roce 1912 se stal členem vědecké rady Jednoty českých matematiků a fyziků, a to pro otázky matematicko-filozofické a pro řízení přednáškové činnosti Jednoty. V roce 1921 se s Ferdinandem Pelikánem podílel na založení Ruchu filozofického (časopis měl poskytovat prostor autorům, kteří nesouhlasili s Krejčího nekritickým přeceňováním pozitivismu v \"České mysli\"). V roce 1927 založil s Tomášem Trnkou a Josefem Bartošem revui Filozofie.\n\nSvou publikační činnost zahájil pracemi z matematiky. Brzy se však obrátil k látce matematicko-filozofické, k filozofii exaktních věd. Filozofii si na UK jako studijní obor nezapisoval, dostal se k ní promýšlením problémů, jež ho upoutaly jako matematika.\n\n\n"}
{"id": "762506", "url": "https://cs.wikipedia.org/wiki?curid=762506", "title": "Molární tepelná kapacita", "text": "Molární tepelná kapacita\n\nMolární tepelná kapacita (zastarale molární teplo) je tepelná kapacita vztažená na jednotku látkového množství. Jde tedy o množství tepla, které je třeba ke zvýšení teploty látky jednotkového látkového množství (v SI 1 mol) o jednotkový teplotní rozdíl (v SI 1 kelvin).\n\nMolární tepelná kapacita je mírně teplotně závislá, proto je zapotřebí při přesnějších hodnotách uvádět, k jaké teplotě látky se vztahuje. Protože teplo není stavová veličina, je nutné u tepelné kapacity i molární tepelné kapacity specifikovat i tepelný děj, při kterém k přenosu tepla a ke změně teploty dochází.\n\n\nDefiniční vztah:\nkde formula_6 je látkové množství, formula_7 teplo, formula_8 teplota a formula_9 jsou veličiny zachovávající se při daném tepelném ději, ale předávané teplo na nich obecně závisí.\n\nMolární tepelná kapacita souvisí s měrnou tepelnou kapacitou vztahem:\nkde formula_11 je molární hmotnost a formula_12 je měrná tepelná kapacita látky.\n\nU mnohých látek lze odhadnout molární tepelnou kapacitu, aniž bychom znali detaily o složení látky. Například jednoatomový ideální plyn se skládá z atomů, které mají 3 stupně volnosti a každý z nich přispívá k tepelné energii druhou mocninou své rychlosti (formula_13). Proto je průměrná energie jedné částice podle ekvipartičního teorému rovna formula_14, kde formula_15 je Boltzmannova konstanta a formula_8 je termodynamická teplota plynu. Jeden mol atomů tedy bude mít tepelnou kapacitu formula_17, kde formula_18 je molární plynová konstanta. Odvodili jsme tedy, že jednoatomový ideální plyn má molární tepelnou kapacitu formula_19. Tento fakt lze ověřit měřením na libovolném inertním plynu. Podobnou argumentací lze určit, že dvouatomový plyn (např. kyslík) má molární tepelnou kapacitu formula_20 a víceatomový (např. methan) formula_21. To však platí jen při vysokých teplotách, protože ekvipartiční teorém přestává platit, uplatňují-li se kvantové jevy. Pro pevnou krystalickou látku lze odvodit molární tepelnou kapacitu formula_22. Opět je to pravda pro mnoho látek, ale pro některé tato předpověď selhává už při pokojové teplotě. Důvody jsou analogické jako u víceatomových plynů: podstatou jevu je kvantování energie částic.\n\nPodle třetího zákona termodynamiky musí molární tepelná kapacita libovolné látky klesat k nule, jestliže se absolutní teplota blíží k nule. V modelech látek, které zahrnují kvantové jevy, toto pravidlo vždy platí, i když by podle klasických představ měla být kapacita konstantní.\n"}
{"id": "762507", "url": "https://cs.wikipedia.org/wiki?curid=762507", "title": "Butler County (Kansas)", "text": "Butler County (Kansas)\n\nButler County je okres ve státě Kansas v USA. K roku 2010 zde žilo 65 880 obyvatel. Správním městem okresu je El Dorado. Celková rozloha okresu činí 3 746 km².\n"}
{"id": "762508", "url": "https://cs.wikipedia.org/wiki?curid=762508", "title": "Chase County (Kansas)", "text": "Chase County (Kansas)\n\nChase County je okres ve státě Kansas v USA. K roku 2010 zde žilo 2 790 obyvatel. Správním městem okresu je Cottonwood Falls. Celková rozloha okresu činí 2 015 km².\n"}
{"id": "762511", "url": "https://cs.wikipedia.org/wiki?curid=762511", "title": "Chautauqua County (Kansas)", "text": "Chautauqua County (Kansas)\n\nChautauqua County je okres ve státě Kansas v USA. K roku 2010 zde žilo 3 669 obyvatel. Správním městem okresu je Sedan. Celková rozloha okresu činí 1 670 km². Na jihu sousedí se státem Oklahoma.\n"}
{"id": "762514", "url": "https://cs.wikipedia.org/wiki?curid=762514", "title": "Cherokee County (Kansas)", "text": "Cherokee County (Kansas)\n\nCherokee County je okres ve státě Kansas v USA. K roku 2010 zde žilo 21 603 obyvatel. Správním městem okresu je Columbus. Celková rozloha okresu činí 1 531 km². Na východě sousedí se státem Missouri a na jihu je Oklahoma.\n"}
{"id": "762518", "url": "https://cs.wikipedia.org/wiki?curid=762518", "title": "Válka je vůl (Vol. 3): Nevydané hity &amp; rarity", "text": "Válka je vůl (Vol. 3): Nevydané hity &amp; rarity\n\nVálka je vůl (Vol. 3): Nevydané hity & rarity je kompilační album české rockové skupiny Synkopy 61. Jedná se o třetí a poslední část výběru \"Válka je vůl\", který se zaměřuje tvorbu Synkop v 60. a 70. letech. Tato deska obsahuje nahrané, ale předtím oficiálně nevydané písně z repertoáru skupiny v letech 1966–1979, přičemž živý záznam skladby „Barbara-Ann“ pochází z roku 1995. Album bylo vydáno ve vydavatelství FT Records v roce 1996 s katalogovým číslem FT0019, jeho slavnostní křest proběhl 6. prosince 1996 v Brně.\n"}
{"id": "762521", "url": "https://cs.wikipedia.org/wiki?curid=762521", "title": "Campbell County (Wyoming)", "text": "Campbell County (Wyoming)\n\nCampbell County je okres na západě státu Wyoming v USA. K roku 2010 zde žilo 46 133 obyvatel. Správním městem okresu je Gillette. Celková rozloha okresu činí 12 437 km². Na severu sousedí se státem Montana.\n"}
{"id": "762524", "url": "https://cs.wikipedia.org/wiki?curid=762524", "title": "Mistrovství světa ve fotbale hráčů do 17 let 1993", "text": "Mistrovství světa ve fotbale hráčů do 17 let 1993\n\nMistrovství světa ve fotbale hráčů do 17 let 1993 bylo pátým ročníkem tohoto turnaje. Vítězem se stala nigerijská fotbalová reprezentace do 17 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "762527", "url": "https://cs.wikipedia.org/wiki?curid=762527", "title": "Bruce Welch", "text": "Bruce Welch\n\nBruce Welch OBE, (* jako Bruce Cripps; 2. listopadu 1941, Bognor Regis, Sussex, Anglie) je britský kytarista, hudební producent, skladatel a zpěvák. Byl zakládajícím členem skupiny The Shadows. V roce 2004 byl oceněn Řádem britského impéria.\n"}
{"id": "762531", "url": "https://cs.wikipedia.org/wiki?curid=762531", "title": "Hymna podkarpatských Rusínů", "text": "Hymna podkarpatských Rusínů\n\nHymna podkarpatských Rusínů (originální název ГИМН ПОДКАРПАТСЬКИХ РУСИНОВ) je hymna Podkarpatské Rusi v rámci Rusínské národnosti z roku 1919. Slova napsal rusínský spisovatel Alexander Duchnovič, který vycházel z původního textu \"ХОРЫ НА СЛОВА\" a hudbu složil Rusín Zdenek Lysko v roce 1919.\n\nV době československé státní správy na Podkarpatské Rusi karpatští Rusíni měli svou vlastní národní hymnu, kterou hráli nebo zpívali při různých rusínských kulturních akcích a při příležitosti některých oficiálních státních událostí. Ačkoliv se tak dělo na Podkarpatské Rusi a v prešovském regionu od počátku 20. let 20. století, až v roce 1937 vláda Československa vydala nařízení o tom, že rusínská hymna se má hrát nebo zpívat na Podkarpatské Rusi po státní hymně.\n\nHymna je v rusínské a ruské verzi.\n\n<poem>Подкарпатские русины,\nОставьте глубокий сон.\nНародный голос зовет вас:\nНе забудьте о своем!\nНаш народ любимый\nда будет свободный\nОт него да отдалится\nнеприятелей буря.\nДа посетит справедливость\nуж и русское племя!\nЖелание русских вождь:\nРусский да живет народ!\nПросим Бога Вышняго\nда поддержит русскаго\nи даст века лучшаго!\n</poem>\n\nfonetický převod z rusínštiny\n<poem>\nPodkarpatskye rusynŷ,\nOstav´te hlubokyj son.\nNarodnŷj holos zovet vas:\nNe zabud´te o svoem!\nNaš narod l´ubymŷj\nda budet svobodnŷj\nOt neho da otdalyts´a\nnepryjatelej bur´a.\nDa posetyt spravedlyvost´\nuž y russkoe plemja!\nŽelanye russkych vožd´:\nRusskyj da žyvet narod!\nProsym Boha Vŷšn´aho\nda podderžyt russkaho\ny dast veka lučšaho!\n</poem>\n\nfonetický přepis z azbuky\n<poem>Podkarpatskiji Rusyny ostavte hlubokyj son!\nNarodnyj holos zovet Vás:\nNe zabudjte o svojim!\nNáš narod ljubymyj da žyvet svobodnyj.\nOd neho da otdalytsja\nnepryjatelej burja,\nDa sohrijet spravedlyvosť\nvže i rusjkoje plemja!\nŽelanije rusjkych vat.\nRusjkyj da žyvet naroď!\nProsym Boha Vyšnjaho,\nDa poderžyť rusjkoho,\nI dasť vika lučšoho!\n</poem>\n"}
{"id": "762535", "url": "https://cs.wikipedia.org/wiki?curid=762535", "title": "Mark Griffiths", "text": "Mark Griffiths\n\nMark Griffiths je britský baskytarista. Spolupracoval například s Neil Innesem. Byl také členem doprovodné skupiny Cliffa Richarda a skupiny The Shadows. Je též členem revivalové skupiny The Rutles.\n"}
{"id": "762537", "url": "https://cs.wikipedia.org/wiki?curid=762537", "title": "Dusičnan strontnatý", "text": "Dusičnan strontnatý\n\nDusičnan strontnatý je bílá krystalická látka, anorganická sloučenina, se vzorcem Sr(NO).\n\nTato látka se vyrábí obvykle reakcí kyseliny dusičné a uhličitanu strontnatého. Při reakci je (krom kyseliny dusičné) dusičnan strontnatý rozpustný ve vodě, tak se dá oddělit filtrací. Reakce probíhá takto:\n\nRovněž je možná reakce kyseliny dusičné s kovovým stronciem:\n\nPři zahřívání probíhá reakce, kdy se rozpadá oxid dusičitý a oxid strontnatý:\n\nPři této reakci se uvolňují plyny, jenž podporují hoření. Proto směs dusičnanu strontnatého a cukru plynule hoří rudým plamenem.\n\nTato látka se využívá v pyrotechnice na zabarvování plamene do ruda, zejména u červených Bengálských ohňů či jiných efektů. Rovněž se užívá na výrobu jiných anorganických či organických sloučenin stroncia.\n\n"}
{"id": "762538", "url": "https://cs.wikipedia.org/wiki?curid=762538", "title": "Vandermondova konvoluce", "text": "Vandermondova konvoluce\n\nVandermondova konvoluce nebo Vandermondova identita je kombinatorická identita pojmenována po francouzském matematikovi Alexandre-Théophile Vandermonde, který s ní poprvé přišel roku 1772. \nZnění identity je: formula_1\n\nkde formula_2 je binomický koeficient.\n\nNavzdory tomu, že je konvoluce pojmenovaná po Vandermondovi, ve skutečnosti pochází již z roku 1303, kdy ji objevil čínsky matematik Ši-ťie Ču.\n"}
{"id": "762539", "url": "https://cs.wikipedia.org/wiki?curid=762539", "title": "Ferdinand Karel Tyrolský", "text": "Ferdinand Karel Tyrolský\n\nFerdinand Karel Tyrolský (17. května 1628, Innsbruck – 30. prosince 1662, Kaltern) byl rakouský arcivévoda, v letech (1646 – 1662) tyrolský hrabě.\n\nByl synem Leopolda V. Habsburského a Klaudie Medicejské. Jeho strýcem byl císař Ferdinand II. a od roku 1648 byl krátce švagrem císaře Ferdinanda III.\n\nJakmile dosáhl v roce 1646 plnoletosti, převzal matčiny guvernérské povinnosti a práva k nakládání s majetkem. Aby mohl financovat svůj extravagantní životní styl, prodával svá území a nároky. Ve vestfálském míru se zřekl Breisachu na pravém břehu Rýna a starých habsburských práv v Alsasku a v Sundgau. Roku 1649 prodal rovněž panovnická práva v Prättigau a roku 1652 v Dolním Engadinu. Ponechal si však panství Tarasp. Tím se nově upravila hranice s kantonem Graubünden.\n\nFerdinand Karel byl absolutistický vládce, za svého panování nesvolal po roce 1648 žádný sněm a po tajném procesu v roce 1651 nechal na zámku Rattenberg ilegálně popravit svého kancléře Wilhelma Bienera.\n\nNa druhou stranu byl velkým milovníkem hudby: na jeho dvoře byla inscenována představení italské opery. Za působení jeho dvora přestoupila švédská královna Kristýna v innsbruckém dvorním kostele na katolickou víru. Protože zemřel bez mužského potomka, stal se jeho nástupcem v Tyrolsku bratr Zikmund František.\n\nV roce 1646 se v Innsbrucku oženil se svou sestřenicí Annou Medicejskou, dcerou toskánského velkovévody Cosima II. Manželům se narodily tři dcery, z nichž jedna zemřela v den narození:\nZemřel roku 1662 v Kalternu a byl pohřben v Innsbrucku.\n"}
{"id": "762542", "url": "https://cs.wikipedia.org/wiki?curid=762542", "title": "En Vivo! (album, Iron Maiden)", "text": "En Vivo! (album, Iron Maiden)\n\nEn Vivo! je koncertní album a DVD britské skupiny Iron Maiden. Záznam pochází z 10. dubna 2011, kdy byl při turné The Final Frontier World Tour nahrán v Chile. Album vyšlo 26. března 2012.\n\n"}
{"id": "762543", "url": "https://cs.wikipedia.org/wiki?curid=762543", "title": "Juhyně", "text": "Juhyně\n\nJuhyně je levostranný přítok řeky Bečvy v okresech Kroměříž a Vsetín ve Zlínském kraji a v okrese Přerov v Olomouckém kraji. Délka toku činí 33,9 km. Plocha povodí měří 111,2 km².\n\nPramení pod vrchem U Tří kamenů v Hostýnských vrších. Protéká obcemi Rajnochovice, Podhradní Lhota, Komárno, Všechovice, Kelč a Choryně, kde se vlévá do Bečvy. V historii byla využívána k plavení dřeva. K tomu účelu používaná klauza v katastru obec Rajnochovice při silnici na Tesák je v Ústředním seznamu kulturních památek České republiky vedena pod číslem 27448/7-6118. Na řece také stálo v minulosti několik mlýnů. Dodnes je v provozu jen mlýn v Kelči. Na území obce Rajnochovice byla využívána vodní energie k pohonu železných hamrů. V úseku mezi Kelčí a Všechovicemi se uvažuje, že tok řeky kopírovala v minulosti trasa Jantarové stezky. O tom by mohly svědčit časté názvy okolních kopců s názvy Stráž, Strážné, Stražisko.\n\nHlásný profil:\n\n"}
{"id": "762544", "url": "https://cs.wikipedia.org/wiki?curid=762544", "title": "Sean Paul", "text": "Sean Paul\n\nSean Paul (* 8. ledna 1973) je jamajský zpěvák. Jeho album „Dutty Rock“ se prosadilo na obou stranách Atlantiku a ve své době se stalo nejúspěšnějším „warnerským“ titulem na starém kontinentu. A to vše díky hitu „Get Busy“, který se stal teprve druhou reggae skladbou v historii, která se dostala na vrchol americké singlové hitparády. Později vyšlo album Dutty Rock v nové verzi obohacené o duet „Baby Boy“ se zpěvačkou Beyoncé.\n\nSvětový velvyslanec stylu dancehall reggae představil na podzim 2005 své další album s názvem „The Trinity“, které navazuje na jeho průlomový debut „Dutty Rock“, kterého se prodalo po celém světě šest miliónů a který získal ocenění Grammy. Příprava tohoto alba trvala téměř tři roky a Sean na něm spolupracoval se žhavými producentskými jmény jamajského dancehallu. A přestože byl Sean osloven mnoha velikány hip-hopu, hrdě říká, že toto album vzniklo zde, ve Třetím světě.\n\n"}
{"id": "762545", "url": "https://cs.wikipedia.org/wiki?curid=762545", "title": "Špičaté těleso", "text": "Špičaté těleso\n\nŠpičaté těleso je těleso se základnou, ve které všechny body po obvodu jsou spojeny s vrcholem, kde:\n\nObjem se počítá tak, že naše těleso rozsekáme po výšce tedy na ose \"y\" na tenké plátky o tloušťce d y a ty zintegrujeme dohromady integrálem.\n\nformula_2 \nkde\nformula_3 \n\npotom \n\nformula_4 \n\nz toho vyplýva, že \n\nformula_5 \n\na vidíme zde, že je naprosto jedno, jaký tvar má základna, a kde je vrchol, důležité je jen, v jaké kolmé výšce od základny se vrchol nachází, a dále může být mimo základnu a nebo nad ní či kdekoliv.\n\nPovrch vypočítáme tak, že sečteme povrch základny a pláště. Povrch pláště zase tak, že obvod základny rozdělíme na body s tloušťkou formula_6 a délkou L(i),\n\nkde L(i) je délka spojnice bodu formula_6 a vrcholu.\n\nformula_8\n"}
{"id": "762547", "url": "https://cs.wikipedia.org/wiki?curid=762547", "title": "A Collection (album, The Doors)", "text": "A Collection (album, The Doors)\n\nA Collection je kolekce šesti CD skupiny The Doors. Box set vyšel u Elektra/Rhino Records v červenci 2011. Box set obsahuje všechna studiová alba, která vyšla před Morrisonovu smrtí v roce 1971, tedy \"The Doors\" (1967), \"Strange Days\" (1967), \"Waiting for the Sun\" (1968), \"The Soft Parade\" (1969), \"Morrison Hotel\" (1970) a \"L.A. Woman\" (1971).\n\n"}
{"id": "762548", "url": "https://cs.wikipedia.org/wiki?curid=762548", "title": "Zmýdelnění", "text": "Zmýdelnění\n\nZmýdelnění, dále se také používá název saponifikace (zmýdelňování esterů) je alkalicky katalyzovaná hydrolýza esterů za vzniku příslušného alkoholu a alkalické soli mastné kyseliny (vyšší karboxylové kyseliny). Reakce alkoholu a karboxylové kyseliny na ester a zase zpět je rovnovážná reakce, které při změně podmínek můžeme ovlivnit posunutí rovnováhy v prospěch produktů nebo reaktantů.\n\nPokud je reakce posouvána na stranu produktů, jde o esterifikaci, pokud na stranu reaktantů, jde o hydrolýzu esterů. Jde o dvě navzájem opačné reakce. Pokud se hydrolýza katalyzuje zásadou, jde o zmýdelňování. Zmýdelnění můžeme rozdělit na dvě reakce a to na samotnou hydrolýzu esteru na mastnou kyselinu a alkohol a reakci mastné kyseliny se zásadou, za vzniku soli:\nCelkově:\n, kde Me je alkalický kov (Na, K).\n\nDěj dostal název podle postupu při výrobě mýdla, při kterém je esterem tuk (triacylglycerol) a jako hydrolytické činidlo se používají roztoky hydroxidů (zásad NaOH nebo KOH). Vzniká sodná nebo draselná sůl kyseliny (sodné mýdlo a draselné mýdlo) a alkohol (glycerol):\n"}
{"id": "762549", "url": "https://cs.wikipedia.org/wiki?curid=762549", "title": "Franz von Lauer", "text": "Franz von Lauer\n\nFranz svobodný pán von Lauer (1735 – 1803) byl rakouský důstojník a vojenský inženýr, který dosáhl hodnosti polního zbrojmistra.\n\nNarodil se do rodiny rakouského důstojníka, vystudoval inženýrskou školu a roku 1755 nastoupil v hodnosti kadeta k Inženýrskému sboru rakouské armády. Za sedmileté války byl povýšen na hejtmana. Za rakousko-turecké války se projevil jako expert na pevnostní válku. Od konce roku 1783 až do dokončení (1790) vedl stavbu pevnosti na Plese v severovýchodních Čechách (od 1793 Josefov), v projektu svého předchůdce generála Querlonda provedl řadu změn a vylepšení. Roku 1788 se stal generálmajorem. Po vypuknutí francouzských revolučních válek byl v roce 1794 ustanoven novým náčelníkem štábu generála Clerfayta. Roku 1796, již jako podmaršálek, byl převelen ve stejné funkci k armádě generála Wurmsera. Později se podílel na opevňovacích pracích na Mantově, hlavní italské pevnosti v rakouských rukách. Následně se stal velitelem Inženýrského sboru, povýšen na polního zbrojmistra a zároveň jmenován poradcem arcivévody Jana. V prosinci 1800 byl po porážce od Francouzů u bavorského Hohenlinden zbaven funkce a příštího roku v březnu penzionován.\n\nJeho synem byl Josef svobodný pán (baron) von Lauer (18. května 1769 - 26. února 1848), rakouský polní podmaršálek, velitel pevnosti Hradec Králové (1831-1832) a Olomouc (1833-1847).\n"}
{"id": "762551", "url": "https://cs.wikipedia.org/wiki?curid=762551", "title": "Mike d'Abo", "text": "Mike d'Abo\n\nMichael David d'Abo (* 1. března 1944, Betchworth, Surrey, Anglie) je britský zpěvák a skladatel. V letech 1966-1969 byl členem skupiny Manfred Mann, kde nahradil Paula Jonese. Byl také spoluzakladatelem skupiny A Band of Angels.\n\n\n"}
{"id": "762552", "url": "https://cs.wikipedia.org/wiki?curid=762552", "title": "Kouř a zrcadla", "text": "Kouř a zrcadla\n\nKouř a zrcadla nebo Kouř a zrcadlo (v anglickém originále Smoke and Mirrors) je pátý díl druhé série britského sitcomu z prostředí informačních technologií \"Ajťáci\". Moss použije frázi „Smoke and Mirrors“ poté, co jej Roy upozorní, že se představil jako Stephen Fennal, ačkoli před chvílí použil jméno Stephen Jennal. Její význam lze přeložit jako „mlžit a zatloukat“. Poprvé byla epizoda odvysílána 21. září 2007.\n\nRoy se vrací přímo z oslavy do práce se rtěnkou na rtech, což zaujme jeho šéfa Douglase. Jen si stěžuje na nepohodlnou podprsenku, tuto svízel překvapivě vyřeší Moss - vyvine natolik kvalitní podprsenku, že mu zajistí pozvání do studia BBC. Trapas však na sebe nenechá dlouho čekat.\n\nJen Barber je nervózní, tlačí ji podprsenka. Když to říká Mossovi, ten na tyto choulostivé věci není zvyklý a složí se na zem. Přitíží mu i Roy, který se vrací z divoké akce se rtěnkou na rtech.\n\nMossovi se v noci zdá noční můra o podprsenkách a o Royovi, kterak mu říká, že ho miluje. Když procitne z děsivého snu, dostane nápad, jak vylepšit podprsenku. Ukradne jednu z matčina stolku a ve své laboratoři se pustí do práce. Vyrobenou podprsenku nabídne Jen k vyzkoušení. Ta je s ní nadmíru spokojená.\n\nRoye si povolá Douglas Reynholm, aby se mu podíval na počítač. Ocení přitom jeho odvahu, že si stojí za svým. Roy však o rtěnce neví, byl v noci dost opilý.\n\nJen má co zlepšovat na poradě vedoucích, poslední vystoupení, kdy tvrdila, že zadáním slova „Google“ do Google vyhledávače se může zhroutit internet si nepřidala příliš na kreditu. Nyní se má setkat s Helen Bewley, velmi úspěšnou ženou - v současnosti ředitelkou BHDR Industries. Schůzka se zdá být skvělou prezentací do chvíle, kdy se Jen začne ošívat a způsobí trapas. Může za to Mossova podprsenka, která se přehřívá.\n\nMoss je mezitím pozván do BBC, aby pohovořil o svém vynálezu. Uvede však nepravé jméno, které se shoduje se jménem mluvčího ministra obrany Stephena Premmela. Moderátorka pořadu se jej dotazuje na záležitosti ohledně války v Iráku, na což zmatený Moss reaguje naprosto neočekávaně.\n\nPo tomto faux pas mu Roy nabídne, že mu bude dělat za 0,5 % podílu ze zisku manažera.\n\nTotéž mu nabízí i Jen, ale je mnohem náročnější, chce 40 %. Mossovi nezbývá nic jiného, než souhlasit. Jen odsune Roye do role manažera pro fitness.\n\nPředstavení nového výrobku před komisí, která rozhoduje o udílení finanční podpory zajímavým projektům nedopadne podle představ. Jen není schopna ze sebe dostat ani slovo a když Moss vytáhne podprsenku z kufříku, ta vzplane.\n\nDouglas se na koncertu kapely The Ordinary Boys baví, ale okolí nemá pochopení pro jeho rtěnkou zvýrazněné rty.\nVedlejší role v epizodě „Kouř a zrcadla“:\n\n\n\n"}
{"id": "762553", "url": "https://cs.wikipedia.org/wiki?curid=762553", "title": "Uzel (astrodynamika)", "text": "Uzel (astrodynamika)\n\nUzel je jeden ze dvou bodů, ve kterém nakloněná oběžná dráha protíná vztažnou rovinu, například rovník při geocentrické orbitě nebo ekliptiku při heliocentrické orbitě. Při orbitě s nulovým sklonem, například ekvatoreální nebo ekliptikální orbitě, neexistují žádné orbitální uzly.\n\nVýstupní uzel (☊) nebo severní uzel je bod, ve kterém se těleso pohybuje směrem na sever z jižní části dráhy do severní, sestupný uzel (☋) nebo jižní uzel je bod, kde se těleso pohybuje směrem na jih ze severní části dráhy. Spojnice výstupního a sestupného je průsečnice roviny oběhu tělesa s vztažnou rovinou.\n"}
{"id": "762555", "url": "https://cs.wikipedia.org/wiki?curid=762555", "title": "Dino Dines", "text": "Dino Dines\n\nDino Dines (* jako Peter Leslie Dines, 17. prosince 1944 − 28. ledna 2004) byl britský rockový klávesista. V letech 1974-1977 byl členem skupiny T. Rex. Spolupracoval také se skupinami Keef Hartley Band, Apostolic Intervention, The Hollies nebo zpěvačkou P. P. Arnold. Zemřel na infarkt myokardu ve věku 59 let.\n\n"}
{"id": "762556", "url": "https://cs.wikipedia.org/wiki?curid=762556", "title": "Joe Louis", "text": "Joe Louis\n\nJoseph Louis Barrow (13. května 1914, Lafayette, Alabama, USA – 12. dubna 1981, Paradise, Nevada, USA), veřejnosti známý spíše jako Joe Louis se svou přezdívkou „The Brown Bomber “, Hnědý bombarďák, byl americký boxer, který ovládl na dlouhých 11 let špičku boxerského světa. Vytvořil světový rekord v obhajobě mistrovského titulu v těžké váze, 25 krát úspěšně obhájil mistrovský pás během 11 let. Během neklidné doby před Druhou světovou válkou se stal slavnou a populární osobností, někdy se mluvilo i jako o národním hrdinovi, který byl spolu s dalším sportovcem černé barvy pleti, Jesse Owensem, uznáván po celých Spojených státech amerických.\n\nJoe Louis Barrow se narodil v Chamberském kraji ve státě Alabama, jeho otec Monroe Barrow byl farmářem a jeho matka Lilly Reese byla hospodyní. Ve svých deseti letech začal pracovat pro jednu firmu zabývající se obchodem s ledem, což se v budoucnu projevilo jeho silnou stavbou těla. Již v této době se dospívající Louis začal zajímat o box. Využíval peněz, které mu dávala jeho matka na hodiny houslí, k placení vstupů do místního sportovního centra. Jeho matka tím dvakrát potěšena nebyla, avšak talentovaného Louise podporovala.\nLouis měl úspěšnou amatérskou karieru, kterou zakončil vítězstvím a získáním titulu Michiganské zlaté rukavice. Do profesionálního ringu vstoupil v roce 1934, jeho debut 4. července v Chicagu skončil vítězstvím nad Jackem Krackenem v prvním kole k.o. Dalšími jeho protivníky, v témže roce, byli Art Sykes a Stanley Porada. Byl to Louis, kdo vyslovil dva známé citáty: “Umí běhat, ale neumí se krýt“ a „každý má plán dokud ho nepraštím“. Jeho trenérem byl Jack Blackburn. Jeden druhého oslovovali „hej chlápku“.\n\nV roce 1935 Louis zápasil celkem třináctkrát, což vzbudilo všeobecný rozruch. Knockoutoval bývalého mistra těžké váhy Primo Carneru a to během šesti kol. Pak Louis porazil během pouhých čtyř kol Maxe Baera, bývalého mistra světa těžké váhy, který nikdy před tím nebyl poražen k.o. To samé „provedl“ s Paollim Uzcudunem, který nebyl dosud knockdownován, natož knockoutován. Rok 1936 započal Louis další výhrou k.o. v prvním kole nad Charliem Retzlaffem . Jeho další zápas se konal v New Yorku,kdy nastoupil proti bývalému mistru světa Maxu Schmelingovi, kdy však prohrává.\n\nSchmeling si nyní zasloužil titulový zápas, o který ale následně přišel kvůli svým vazbám na tehdejší nacistické Německo. Tento rok měl Louis další 4 zápasy, které všechny vyhrál. Mezi poraženými byli i bývalí mistři světa Jack Sharkey a Eddie Simms, který se po knock-downu od Louise zeptal rozhodčího, zda se s ním půjde projít po střeše. Rozhodčí následně zápas ukončuje. V roce 1937, po výhře nad Bobem Pastorem, se Louis utkal s bývalým mistrem světa Jamesem J.Braddockem o titul mistra světa v těžké váze. V prvním kole Louis padá na podlahu ringu, avšak ihned vstává a v osmém kole to oplácí Braddockovi, který už nevstal. Po tomto zápase vzkazuje světu, že se nebude cítit pravým vítězem, dokud neporazí jednoho muže, Maxe Schmelinga. Louis měl poté další obhajovací zápasy s Velšanem Tommym Farrem, kterého porazil v 15kolovém zápase, s Nathanem Mannem po k.o. ve třetím kole a s Harrym Thomasem po k.o. v pátém kole. Nový zápas se Schmelingem se konal 22. června 1938. Tento zápas byl medializován na obou stranách Atlantiku a mnoho fanoušků vidělo tento boj jako symbol: Louis reprezentoval americké zájmy a Schmeling,který byl viděn jako nacista bojující za Německo, za bílou nadřazenost. Samotný zápas skončil velice rychle, Louisovým knock-outem Schmelinga v prvním kole. Zápas byl celosvětově oslavován. Jazzový kytarista „Little Bill“ Gaither napsal známou píseň “Champ Joe Louis“ hned druhý den po zápase.\n\nOd prosince 1940 do dubna 1942, kdy byla jeho kariera přerušena válkou, Louis obhájil svůj titul ještě desetkrát. Frekvence jeho nepřemožitelnosti byla první ve své době od dob moderního boxu. Obával se ho každý vyzyvatel a jeho přesvědčivá vítězství způsobila vytvoření skupiny jeho oponentů pod názvem „Bum of the month“(Břídil měsíce (volně přeloženo))\nZkrátka, Louis měl 25 obhajovacích zápasů v době od roku 1937 do roku 1949. Byl mistrem světa v těžké váze 11 let a 10 měsíců. Vytvořil rekord v počtu obhajovacích bojů a v délce držení mistrovského titulu.Tento rekord nebyl dosud překonán. Jeho další rekord,který stojí za povšimnutí, je 23 výher k.o. v titulových zápasech.\n\nDalší jeho význačné obhajovací zápasy v době, kdy byl Louis na vojně:\n\nLouis byl v letech 1942 až 1945 americkým vojákem v Evropě. Procestoval celou Evropu, jak s bojujícím vojskem tak v boxerských exhibicích. Málo známá věc je, že v roce 1944, během propagační cesty v Liverpoolu, se Louis upsal liverpoolskému fotbalovému klubu jako hráč.\n\nBěhem těchto let se stal národním mluvčím pro armádu. Po příchodu do civilu a při svých obhajovacích zápasech Louis vypadal pomalejší a jeho nejlepší léta byla už nesmazatelně za ním.\n\n1. dubna 1949 Louis oznámil svůj odchod z ringu.\n\nV roce 1950, uštvaný od I.R.S., se rozhodl pro comeback a prohrál během 15 kol na body s mistrem světa Ezzardem Charlesem, který vyhrál volný titul po Louisovi. V té době měl už Louis pár kilo navíc a byl znatelně pomalejší než v dobách jeho největší slávy, proto se rozhodl po tomto zápasu definitivně s boxem “skončit“. Avšak v roce 1951 se ještě postavil do ringu proti budoucí hvězdě Rockymu Marcianovi. Tento poslední jeho zápas skončil prohrou. Poté definitivně odešel do ústraní. Jeho bilance činí 69 vítězství, 3 prohry a neuvěřitelných 55 výher k. o.\n\nV roce 1956 se pokoušel zazářit jako wrestler, ovšem po zranění z boje zanechal i této činnosti. Po několika letech byl natočen film, který popisuje Louisův život. Roli Joe Louise si zahrál Coley Wallace. V té době se stala z Louise i tak populární celebrita.\n\nPřed rokem 1981, kdy zemřel, měl zdravotní potíže, ze kterých se již nedokázal dostat. Sice prodělal několik operací srdce, které mu platil jeho přítel Frank Sinatra, ale 12. dubna 1981 Joe Louis zemřel. Ještě před svou smrtí se spřátelil s Maxem Schmelingem. Je pohřben na Arlingtonském národním hřbitově ve Virginii se všemi vojenskými poctami. Pohřeb mu zaplatil Max Schmeling. Jimmy Cannon, sportovní komentátor, napsal o Louisovi: “Joe Louis is a credit to his race - the human race“. (Joe Louis byl přínosem své rase - lidské rase) .\n\n\n"}
{"id": "762558", "url": "https://cs.wikipedia.org/wiki?curid=762558", "title": "Exodus (hudební skupina)", "text": "Exodus (hudební skupina)\n\nExodus je americká thrash metalová skupina založená v roce 1979 ve městě Richmond v Kalifornii. Jediným stálým členem skupiny po celou dobu její existence je kytarista Gary Holt. Skupina zatím vydala deset studiových alb, dvě živé nahrávky a dvě kompilace.\n\n\nZpěv\n\nKytara\n\nBaskytara\n\nBicí\n\n\n"}
{"id": "762561", "url": "https://cs.wikipedia.org/wiki?curid=762561", "title": "Gervas", "text": "Gervas\n\nGervas byl 2. proboštem kolegiátní kapituly v Mělníku od roku 1125.\n\nO jeho životě se příliš neví, vzhledem k malému počtu písemných záznamů z té doby. Do mělnické kapituly přišel z Prahy, kde působil jako rektor školy u sv. Víta. Zprávy o něm máme od Kosmase s nímž působil u sv. Víta, a který se o něm zmiňuje v první knize své kroniky (\"Chronica Boemorum\"). S větší mírou jistoty můžeme říci, že byl v úřadě probošta nejvýše do roku 1146, kdy nastoupil na toto místo probošt Hroznata. Datum úmrtí probošta Gervase není známo.\n\n\n"}
{"id": "762565", "url": "https://cs.wikipedia.org/wiki?curid=762565", "title": "Robert Langdon", "text": "Robert Langdon\n\nRobert Langdon je fiktivní profesor náboženské ikonologie a symbolologie na Harvardově univerzitě. Postava byla vytvořena spisovatelem Danem Brownem pro jeho romány Andělé a démoni, Šifra mistra Leonarda, Ztracený symbol, Inferno a Počátek. Filmovým představitelem Roberta Langdona je herec Tom Hanks.\n\nBrown pojmenoval postavu po Johnu Langdonovi profesoru typografie na Drexelově univerzitě, známém tvůrci ambigramů.\n\nJeho velkým koníčkem je plavání. Každé ráno chodí plavat do bazénu na Harvardově univerzitě.\n\n\n"}
{"id": "762569", "url": "https://cs.wikipedia.org/wiki?curid=762569", "title": "Death Walks Behind You", "text": "Death Walks Behind You\n\nDeath Walks Behind You je druhé studiové album britské rockové skupiny Atomic Rooster. Album bylo nahráno v klasické sestavě skupiny, John Du Cann − Vincent Crane − Paul Hammond. Album vyšlo v září roku 1970.\n\n"}
{"id": "762572", "url": "https://cs.wikipedia.org/wiki?curid=762572", "title": "Vyšší odborná škola ekonomická a Obchodní akademie Kollárova", "text": "Vyšší odborná škola ekonomická a Obchodní akademie Kollárova\n\nKarlínská obchodní akademie a vyšší odborná škola ekonomická - zkráceně KOA a VOŠE sídlí v Praze 8 v Karlíně.\n\nV důsledku povodní v srpnu 2002 proběhla rozsáhlá rekonstrukce budovy.\n\n\n\nWebové stránky školy\n"}
{"id": "762573", "url": "https://cs.wikipedia.org/wiki?curid=762573", "title": "Bloodrock 3", "text": "Bloodrock 3\n\nBloodrock 3 je třetí studiové album americké hard rockové skupiny Bloodrock. Album vyšlo u Capitol Records v roce 1971. Jeho producentem byl Terry Knight.\n\n"}
{"id": "762574", "url": "https://cs.wikipedia.org/wiki?curid=762574", "title": "White, Hot and Blue", "text": "White, Hot and Blue\n\nWhite, Hot and Blue je studiové album amerického kytaristy Johnny Wintera. Album vyšlo v srpnu 1978 u Blue Sky Records. Album produkoval Johnny Winter.\n\n"}
{"id": "762575", "url": "https://cs.wikipedia.org/wiki?curid=762575", "title": "Třída River (2003)", "text": "Třída River (2003)\n\nTřída River je třída oceánských hlídkových lodí Britského královského námořnictva. Jejich hlavním úkolem je hlídkování a ochrana rybolovu. Celkem bylo pro britské námořnictvo objednáno devět hlídkových lodí této třídy, která se dělí do tří skupin. První britská plavidla jsou ve službě od roku 2003. Modernizovaná plavidla nové generace této třídy pak od roku 2018.\n\nZ konstrukce třídy \"River\" vycházejí rovněž dvě thajské hlídkové lodě třídy \"Krabi\". Více odlišné jsou tři brazilské hlídkové lodě třídy \"Amazonas\".\n\nHlídkové lodě třídy \"River\" staví britská loděnice Vosper Thornycroft Shipbuilding. Pro britské námořnictvo bylo objednáno celkem devět jednotek, které se dělí do tří skupin. První skupinu třídy \"River\" (Batch 1) tvoří tři jednotky – HMS \"Tyne\" (P281), HMS \"Severn\" (P282) a HMS \"Mersey\" (P283), které byly objednány roku 2001 a do služby vstoupily roku 2003. Druhou skupinu (Batch 2) třídy představuje osamocená HMS \"Clyde\" (P257), která byla objednána v roce 2005 speciálně pro službu na Falklandách a do služby byla zařazena roku 2007.\n\nV říjnu 2014 byla v loděnici BAE Systems (nástupce Vosper Thornycroft Shipbuilding) v Govanu zahájena stavba tříčlenné třetí skupiny třídy \"River\" (Batch 3). Kontrakt v hodnotě 348 milionů £ byl zadán srpnu 2014 ve snaze zabránit ztrátě zkušených pracovních sil, které budou následně zapotřebí při stavbě fregat typu 26. Konstrukce plavidel třetí skupiny byla modernizována a například byly vybaveny přistávací plochou pro vrtulník. První jednotka HMS \"Forth\" do služby vstoupila roku 2018. V prosinci 2016 byly přiobjednány další dvě hlídkové lodě třetí skupiny (Batch 3).\n\nJednotky třídy \"River\":\nTrup plavidel je z oceli. Mimo 30 členů posádky mohou ubytovat cca patnáctičlenný výsadek. První tři jednotky jsou vyzbrojeny jedním 20mm kanónem. Dále nesou dva kulomety. Plavidla jsou na zádi vybavena pracovní palubou s jeřábem a prostorem pro kontejnery či vozidla. Pohonný systém tvoří dva diesely Ruston 12 RK 270 o výkonu po 4 125 kW. Nejvyšší rychlost je 20 uzlů. Vytrvalost plavidel činí 21 dní.\n\nPlavidlo je upraveno pro službu v náročných klimatických podmínkách jižního Atlantiku. Jeho hlavní zbraní je 30mm kanón DS30B, který doplňují dva kulomety. Na zádi se nachází přistávací plocha pro střední vrtulník AW 101 Merlin.\n\nPlavidla budou vycházet z modernizované exportní verze třídy \"River\", v minulosti dodané Thajsku a Brazílii. Mají prodloužený trup a větší výtlak. Budou vybavena několika typy radarů, optotronickým střeleckým systémem a bojovým řídícím systémem BAE Systems CMS-1. Ponesou navigační radary Kelvin Hughes SharpEye. Mimo 34 členů posádky budou moci přepravovat až 50 vojáků či pasažérů. Výzbroj bude tvořit 30mm kanón a několik kulometů. Plavidla budou vybavena dvěma rychlými čluny RHIB typu Pacific 24 a jeřábem s nosností 16 tun. Na zádi budou mít přistávací plochu pro jeden vrtulník typu Merlin. Pohonný systém budou tvořit dva diesely o výkonu 7,350kW. Nejvyšší rychlost plavidel bude 24 uzlů a dosah 5500 námořních mil.\n\n\n\n"}
{"id": "762576", "url": "https://cs.wikipedia.org/wiki?curid=762576", "title": "Vojtěch Vágai mladší", "text": "Vojtěch Vágai mladší\n\nVojtěch Vágai mladší (* 14. března 1984, Český Krumlov) je první český římskokatolický kněz z romského prostředí, poloviční Rom a nejstarší syn Vojtěcha Vágaie staršího, prvního romského katolického duchovního (trvalého jáhna) v České republice.\n\nOd mala vyrůstal na katolické faře ve Větřní a spolu s bratry pomáhal svému otci v pastoraci na Českokrumlovsku. Vystudoval Střední uměleckoprůmyslovou školu sv. Anežky České v Českém Krumlově a Katolickou teologickou fakultu Univerzity Karlovy v Praze. Během těchto studií se rovněž podílel na aktivitách, které bohoslovci pod vedením svého tehdejšího spirituála Zdenka Wasserbauera pořádali pro mladé muže, hledající své životní povolání.\n\nPo jáhenském svěcení působil jako jáhen ve Strakonicích po kněžském svěcení (25. června 2011 v Českých Budějovicích) jako farní vikář v Bechyni a od 1. července 2012 jako farní vikář v Pelhřimově. Kromě klasické práce ve farnosti s rodinami, dětmi, mladými i seniory sloužil jako tzv. kaplan pro mládež ve vikariátu Pelhřimov. Věnuje se otázkám soužití menšin a většinové populace a také pastoraci lidí z prostředí masových médií, modelingu a umění. V roce 2016 byl ustanoven do funkce ředitele \"Dicézního centra mládeže\" Českobudějovické diecéze na Ktiši a moderátorem pastorace mládeže v diecézi. Z této funkce byl na počátku května roku 2019 na vlastní žádost uvolněn a nastoupil sabatický rok.\n\nR. D. Mgr. Vojtěch Vágai na základě vlastní žádosti ukončil k 30. 11. 2019 pracovní poměr na Biskupství českobudějovickém a kněžskou službu v diecézi. Od téhož data se na něho vztahuje suspensio ad cautelam dle kán. 1333 §1 CIC.\n\n"}
{"id": "762577", "url": "https://cs.wikipedia.org/wiki?curid=762577", "title": "Jólét és Szabadság Demokrata Közösség", "text": "Jólét és Szabadság Demokrata Közösség\n\nJólét és Szabadság Demokrata Közösség, zkráceně JESZ, do češtiny přeloženo jako \"Demokratické společenství prosperity a svobody\" nebo \"Demokratická komunita blahobytu a svobody\", je pravicová politická strana v Maďarsku.\n\nPo neúspěchu Magyar Demokrata Fórum v parlamentních volbách 2010 a následné rezignaci tehdejšího stranického vedení (odstoupila dlouholetá předsedkyně Ibolya Dávid), se nově zvolené vedení rozhodlo o změně názvu a transformaci strany. Od 12. prosince 2010 strana začala používat název Jólét és Szabadság (JeSz). Na schůzi delegátů v březnu 2011 bylo rozhodnuto o další změně názvu. Strana se tak dne 8. dubna 2011 definitivně přejmenovala na Jólét és Szabadság Demokrata Közösség.\n\nV únoru 2011 strana vyzvala Lajose Bokrose europoslance zvoleného za MDF, aby se vzdal mandátu. Po odmítnutí vyžaduje přes stomilionů forintů.\n\n\n"}
{"id": "762578", "url": "https://cs.wikipedia.org/wiki?curid=762578", "title": "Gary Moore (album)", "text": "Gary Moore (album)\n\nGary Moore je kompilační album Gary Moorea. Album vyšlo v roce 1982 u vydavatelství MCA Records v Japonsku. Album obsahuje převážně skladby z alba \"Back on the Streets\".\n"}
{"id": "762579", "url": "https://cs.wikipedia.org/wiki?curid=762579", "title": "Vojtěch Vágai", "text": "Vojtěch Vágai\n\nVojtěch Vágai může být:\n\n"}
{"id": "762580", "url": "https://cs.wikipedia.org/wiki?curid=762580", "title": "Jurata (probošt)", "text": "Jurata (probošt)\n\nJurata byl 4. proboštem kolegiátní kapituly v Mělníku v letech 1160–1168.\n\nProbošt Jurata stál v čele mělnické kapituly patrně od 16. června 1160. Byl knězem, ale byl zároveň i ženatý a měl dokonce vlastního syna. Roku 1143 vyhlásil papežský legát kardinál Guido – budoucí papež Celestýn II. – i pro Čechy kněžský celibát. Rozloučil tak kněžská manželství a ti kněží, kteří nechtěli své manželství zrušit, ztratili svá obročí (beneficia). Jurata byl patrně původně dvorním kaplanem krále Vladislava. Vincentius zmiňuje, že byl roku 1145 (asi jen dočasně) exkomunikován (\"… Juratam,… Groznatam,… excommunicationis vinculo innodavimus\") jako spolupachatel napadení Jindřicha Zdíka (prosazujícího mj. celibát) Konrádem Znojemským (který měl být knížetem podle nástupnického zákona). Je uveden na několika listinách jako svědek (1160, 1167). Jurata vlastnil část městečka Kravaře a po něm dědil jeho syn Chřen. Ten svůj díl roku 1176 vyměnil s klášterem premonstrátek v Doksanech (pravděpodobně na popoud kláštera, který při směně doplácel). Jurata zemřel v roce 1168 (toho roku je zmiňován ještě jako svědek převodu Tišnova Řádu johanitů).\n\n"}
{"id": "762581", "url": "https://cs.wikipedia.org/wiki?curid=762581", "title": "Virový obal", "text": "Virový obal\n\nVirový obal je membrána (lipidová dvouvrstva), která obaluje virové částice některých virů. Viry, které mají virový obal, se označují jako obalené viry.\n\nVirový obal vzniká vypučením virové kapsidy z buněčné membrány, zpravidla v pozdních fázích dozrávání virionů. K obalení virů může docházet v době, kdy je už kapsida zcela sestavená, nicméně někdy sestavení kapsidy a virového obalu probíhají zároveň (u ortomyxovirů). Virový obal navíc může vzniknout prakticky z jakékoliv buněčné membrány. Velmi často jí je přímo cytoplazmatická membrána (Arenaviridae, Filoviridae, Orthomyxoviridae, Paramyxoviridae, Retroviridae, Rhabdoviridae, Togaviridae). Jindy se viriony obalují membránou původem z endoplazmatického retikula (Flaviviridae, Hepadnaviridae), z Golgiho aparátu (Bunyaviridae) či z váčků mezi Golgi a ER (Coronaviridae, Poxviridae) či dokonce z membrány jaderného obalu (Herpesviridae).\n\nV membráně (lipidické dvouvrstvě), která je tvořena převážně fosfolipidy a dalšími lipidy, jsou přítomny četné virové membránové proteiny (nejčastěji glykoproteiny).\n\nFosfolipidové složení virových membrán je poměrně proměnlivé a závisí zejména na tom, z jaké buněčné membrány pochází virový obal (jiné fosfolipidy jsou typické pro plazmatickou membránu, jiné pro endoplazmatické retikulum, …). Viry zřejmě tolerují široké spektrum různých membrán s odlišným zastoupením jednotlivých fosfolipidů. Studie ukazují, že celá řada virů pučí ze zvláštních okrsků membrány, známých jako lipidové rafty. Tyto oblasti mají vysoké zastoupení tzv. sfingolipidů (sfingomyelin, sfingoglykolipidy) a cholesterolu. Bylo prokázáno, že příslušné viry jsou opravdu obohacené těmito typy membránových lipidů.\n\nMembránové proteiny umožňují virům např. vazbu na povrchové receptory, fúzi s membránou buňky, jíž se chystají infikovat, dále jsou významné pro skládání virových částic a rovněž umožňují vazbu na kapsidu či na matrixové proteiny. Může se jednat jak o membránové proteiny integrální uvnitř lipidické dvouvrstvy, tak i o proteiny periferní. Často jsou glykosylované a mají SS můstky, což naznačuje, že prošly enzymatickou mašinérií uvnitř endoplazmatického retikula a Golgiho aparátu. V membráně virového obalu dokonce mohou být i kanály, např. M2 kanál chřipkového viru.\n"}
{"id": "762585", "url": "https://cs.wikipedia.org/wiki?curid=762585", "title": "Křesťansko-sociální platforma ČSSD", "text": "Křesťansko-sociální platforma ČSSD\n\nKřesťansko-sociální platforma ČSSD je platforma a iniciativa v rámci České strany sociálně demokratické sdružující křesťanskosociálně a nábožensky orientované příznivce levice, členy i nečleny ČSSD, \"\"kteří kladou důraz na ukotvení sociálnědemokratických snah v oblasti, jež přesahuje materiální zájmy každodenního života.\"\" Vznikla z potřeby navázat dialog křesťansky smýšlejících lidí s politickou levicí. Představitelé vycházejí z toho, že křesťanství má ideově blíže k levici, přestože mnoho křesťanů v politické oblasti nejen v českém prostředí tíhla k pravicovým křesťanskodemokratickým stranám (v Německu CDU, v Česku KDU-ČSL nebo dříve KDS. Platforma se hlásí k myšlenkám křesťanského socialismu. Její členové jsou katolického i evangelického vyznání nebo i ateisté uznávající křesťanské hodnoty. Předseda KDU-ČSL Cyril Svoboda označil v roce 2009 vznik platformy za \"předvolební zbožnost\" strany založené na sekularismu. Předseda ČSSD a člen platformy Bohuslav Sobotka na to reagoval prohlášením: \"\"Já věřím, že tato platforma v sociální demokracii bude působit ještě v době, kdy pan Cyril Svoboda už nebude v politice a nebude předsedou KDU-ČSL.\"\" Což se také stalo.\n\nMezi nejvýznamnější signatáře patří vedle významných politiků ČSSD (Bohuslav Sobotka, František Bublan) také Anna Šabatová, bývalá zástupkyně ombudsmana, filozof Karel Floss, vysokoškolský pedagog a bývalý politik Miloslav Kučera nebo bývalý katolický teolog, v současnosti religionista a publicista Ivan O. Štampach. Prvním koordinátorem platformy byl vysokoškolský pedagog Jan Černý, který je evangelického vyznání, v současnosti činnost platformy koordinuje podnikatel Jiří Vyleťal.\n\nPlatforma chce ve své činnosti:\n\nPlatforma pořádá semináře a konference pro veřejnost na nejrůznější témata, především ta, která se vážou ke křesťanství, sociální politice a podobným společenským tématům. Během své činnosti učinila rovněž několik prohlášení k aktuálním událostem. Např. se distancovali od prohlášení biskupů na zasedání České biskupské konference (21. 2. 2011) nebo poskytnutí finanční podpory sdružení Antimešita Radou Královéhradeckého kraje (11. 8. 2011). Vyjádřila se také k policejním zásahům v Novém Bydžově a v Krupce (14. 4. 2011) nebo k rozpadu Liberecké koalice v čele s Janem Korytářem (2. 5. 2011). Její prohlášení mnohdy nekopírují oficiální stanoviska zejména regionálních a místních organizací ČSSD.\n\n\n"}
{"id": "762586", "url": "https://cs.wikipedia.org/wiki?curid=762586", "title": "Broumovský zámek", "text": "Broumovský zámek\n\nBroumovský zámeček stojí v bývalé osadě Nový Haimhausen, od roku 1945 části Broumova, poblíž Hamerského potoka.\n\nOsadu nechal založit Zikmund z Haimhausenu, který měl v letech 1724–1793 ve správě panství Chodová Planá. K založení došlo z důvodu rozvoje hutnictví v oblasti. Majetek po Zikmundově smrti zdědila jeho dcera Johana a ta jej roku 1818 odkázala s přídomkem Heimhausen svému vnukovi Kajetánu z Berchem-Haimhausenu. Lovecký zámeček byl v osadě postaven Johanem Ernstem z Berchem-Haimhausenu v 70. letech 19. století pod vedením stavebního mistra A. Libela. Dvoupatrový objekt zámku připomíná svým vzhledem vilu z období romantismu. Později byl využíván jako správní budova pionýrského tábora, dnes jej vlastní soukromý majitel.\n\n\n"}
{"id": "762588", "url": "https://cs.wikipedia.org/wiki?curid=762588", "title": "Estadio de Bata", "text": "Estadio de Bata\n\nEstadio de Bata je víceúčelový stadion v městě Bata v Rovníkové Guineji. Stadion měl původně kapacitu pro 22 000 diváků, ale kvůli Africkému poháru národu, který se v roce 2012 konal právě v Rovníkové Guineji, byl rozšířen na současnou kapacitu 37 500 míst. Na stadionu se odehrálo první utkání zmíněného šampionátu. Stadion se nachází pár kilometrů od pobřeží a součástí sportovního komplexu je i sportovní hala, krytý bazén a hotel.\n"}
{"id": "762589", "url": "https://cs.wikipedia.org/wiki?curid=762589", "title": "Mariko Mori", "text": "Mariko Mori\n\nMariko Mori (森 万里子, \"Mori Mariko\", *1967 Tokio, Japonsko) je japonská umělkyně pracující s videem a fotografií.\n\nPři studiu na Bunka Fashion College na konci 80.let působila jako modelka. To výrazně ovlivnilo její raná díla, jako jsou \"Hraj si se mnou\", ve kterých přebírá kontrolu sama nad svou rolí. Vznikají obrazy exotické, s neznámou bytostí v každodenních výjevech. V roce 1989 se přestěhovala do Londýna studovat na Chelsea College of Art and Design.\n\nBěžné téma v její tvorbě je srovnávání východní mytologie se západní kulturou, často využívá vrstvení fotografie klasické a digitální, jako například v roce 1995 v instalaci \"Zrození hvězdy\". Pozdnější práce, jako například \"Nirvana\" ji ukazují jako bohyni, přesahující své rané role prostřednictvím technologie a image, opouští reálné městské scény a představuje více exotické krajiny.\n\n\n\n\n"}
{"id": "762591", "url": "https://cs.wikipedia.org/wiki?curid=762591", "title": "Jurata", "text": "Jurata\n\nJurata může být:\n\n\n"}
{"id": "762592", "url": "https://cs.wikipedia.org/wiki?curid=762592", "title": "Svatovítský zámek", "text": "Svatovítský zámek\n\nSvatovítský zámek stojí nad Hamerským potokem nedaleko centra Broumova v okrese Tachov. Je chráněn jako kulturní památka České republiky.\n\nZámek nechal v 1. polovině 18. století postavit Zikmund Heimhausen, jenž v té době vlastnil panství Chodová Planá. Důvodem výstavby byl rozvoj hornictví a hutnictví v oblasti. V 18. a 19. století byla využívána jako sídlo lesního a báňského úřadu, z důvodu těžby a zpracování železné a měděné rudy na Broumovsku. Podle rozložení místností při obvodu to vypadá, že již při výstavbě zámku bylo s touto funkcí počítáno. Heimhausenové panství vlastnili až do roku 1945, kdy jim bylo zkonfiskováno a následně sloužil jako sklad. Dnes má soukromého majitele a je v něm umístěn hotel U Sv. Víta. Nedaleko zámku stojí sousoší Sv. Víta v kotli.\n\n\n"}
{"id": "762597", "url": "https://cs.wikipedia.org/wiki?curid=762597", "title": "Bischofsmais", "text": "Bischofsmais\n\nBischofsmais je obec v německé spolkové zemi Bavorsko, v zemském okrese Regen ve vládním obvodu Dolní Bavorsko. V roce 2013 zde žilo 3 189 obyvatel.\n\nObec leží 7 km na jih od města Regen. Další okolní obce jsou: Kirchberg im Wald (V), Lalling (JV), Schaufling (J) a Deggendorf (JZ), Grafling (Z) a Zachenberg (SZ).\n"}
{"id": "762600", "url": "https://cs.wikipedia.org/wiki?curid=762600", "title": "Vilém Zajíc z Házmburka", "text": "Vilém Zajíc z Házmburka\n\nVilém Zajíc z Házmburku (\"Wilhelmus de Hasenburg\") byl 25. proboštem litoměřické kapituly sv. Štěpána v letech 1398-1406.\n\nVilém Zajíc z Házmburku do této funkce pocházel z rodu Zajíců, který se odvolával svým původem až legendární postavě starých českých dějin - Bivojovi. Původně se tato rodina nazývala z Valdeka a teprve v letech 1335–1336 dostal Vilémův otec, Zbyněk Zajíc, dostal od krále Jana Lucemburského hrad Klapý u Libochovic (dnešní Házmburk) včetně městečka Budyně nad Ohří a dalších lokalit v okolí. Od přesídlení do litoměřického regionu začal rod důsledně používat přídomek Zajícové z Házmburku.\nRod Zajíců byl významný a vlivný. Zajícové, respektive jejich předchůdci páni z Valdeka, založili již 26. března 1262 klášter augustiniánů poustevníků s kostelem Zvěstování Panny Marie, zvaný obecně sv. Dobrotivé (sv. Benigny) v Zaječově na Berounsku. Značná část pánů Zajíců se stala členy tohoto kláštera augustiniánů-eremitů.\n\nVilémův děd, Vilém Zajíc z Valdeka, který zemřel roku 1319, měl za manželku Elišku z Lochovic. Jejich synem byl Zbyněk Zajíc z Hazmburka, zvaný Zámořský, Vilémův otec. Vilém byl rodiči donucen přijmout svěcení na subjáhna, ale roku 1362 mu papež Inocenc VI. (1352–1362) udělil dispens od církevních povinností.\nDuchovním se stal také Vilémův strýc, mladší bratr Zbyňka, Vilém, který byl 14. března 1395 jmenován proboštem staroboleslavským a již za tři roky 16. listopadu 1398 proboštem litoměřickým.\n\nVilémovou manželkou byla Anna ze Slavětína, která se uvádí i jako z Libochovic. Z devíti dětí uvádíme Viléma Zajíce (zemřel 1393), který zastával významné funkce v Praze u císaře v zemské správě. Nejdříve se narodily tři dcery, Jitka, Eliška, Anna, které byly provdány, pak následovalo šest synů. Bezesporu nejvýznamnější byl Zbyněk Zajíc z Házmburku (narozen mezi lety 1375/1376), nejvyšší stolník a člen zemského soudu. Roku 1397 byl jmenován kanovníkem u sv. Víta a pak nakrátko i proboštem mělnickým. Vrcholu dosáhl roku 1403 jako pátý pražský arcibiskup. Zemřel 28. září 1411 v Bratislavě, údajně otráven husity. V době svého působení byl znám svým nekompromisním negativním stanoviskem k husitství a Mistra Jana Husa dal roku 1410 do klatby. Byl spíše zkušeným vojákem bez teologického vzdělání.\n\nV litoměřické kapitule byl členem kanovník Tomášek, který pobíral pouze polovinu platu a byl dvorním kaplanem krále Václava IV. Král dal souhlas, aby na proboštském statku Křešice zřídil vinice. Pokud by chtěl kanovník Tomášek založit další vinice, byl povinen z nich odevzdávat desátky králi. Od 22. března 1399 Tomášek odevzdával ročně z Křešic králi 30 pint piva (1 pinta = cca 2 litry). Proboštskému vikáři a vikáři kanovníka Řehoře byly věnovány pozemky k založení vinic. Jeho sakristián byl povinen sloužit každý týden dvě mše svaté. Vztahy mezi proboštstvím a městem Litoměřice nebyly v tomto krátkém období napjaté, spíše se projevovala oboustranná tolerance, neboť někteří páni Zajícové z Házmburku byli podobojí.\nProbošt Vilém Zajíc využil svého práva jmenování farářů při kapitule roku 1401, ve farním kostele Křešice 1402, Slatině 1405 a kostele sv. Jana Křtitele v Litoměřicích 1406. Ale již déle byl nemocen a někdy na konci roku 1406 zemřel.\n\n\n\n"}
{"id": "762601", "url": "https://cs.wikipedia.org/wiki?curid=762601", "title": "Tobin Bell", "text": "Tobin Bell\n\nTobin Bell (* 7. srpna 1942 Queens) je americký herec. Napsal také několik divadelních her a několik scénářů.\n\nNarodil se v Queensu, ale vyrůstal v Massachusetts. Jeho matka byla také herečkou. Pro svůj vzhled je často obsazován do rolí padouchů nebo vrahů. Získal Cenu \"Best Butcher\" (Nejlepší sériový vrah) a v roce 2006 byl nominován na cenu \"Best Villain\" (Nejlepší padouch). Nejvíce se proslavil ve filmu Saw, hrál také v některých seriálech jako 24 hodin nebo po boku Chucka Norrise v seriálu \"Walker, Texas Ranger\".\n\nMá dva syny. V lednu 2018 Bellova manželka, Elizabeth, požádala po 25 letech manželství o rozvod. \n\n\n"}
{"id": "762603", "url": "https://cs.wikipedia.org/wiki?curid=762603", "title": "Stargate (rozcestník)", "text": "Stargate (rozcestník)\n\nStargate může být:\n\n"}
{"id": "762604", "url": "https://cs.wikipedia.org/wiki?curid=762604", "title": "Iris Brosch", "text": "Iris Brosch\n\nIris Brosch (* 1. července 1964 Německo) je německá módní, portrétní a umělecká fotografka, umělec pracující s videem a performer.\n\nPracuje jako módní, portrétní a umělecká fotografka. Své snímky publikovala v časopisech jako \"Vogue\", \"Uomo Vogue\" britském \"Marie Claire\", francouzském \"Elle\", \"M&S Swimwear Magazine\", \"FHM\", \"Harper’s Bazaar\" a řadě dalších. V roce 2009 fotografovala se společností Dessous pro magazín \"Linie International\". Nasnímala reklamní kapaně pro firmy jako jsou například Hugo Boss, Pantene, Tommy Hilfiger, Escada, Maybelline, Virgin Records, Campari nebo Renault. Módní reklamní fotografie zhotovila pro designery a módní značky jako jsou \"Intermix\" a \"Kaufmann Franco\" (\"The New Sensualists\"). Fotografovala modelky jako jsou Sophie Dahl, Claudia Schiffer, Eva Padberg a Lauru Ponteovou jako Fridu Kahlo. \n\nVe svých fotografiích žen se soustředí na jejich ženství a sílu. Ženy jsou její hrdinky. Chce se zaměřit na duše a intelekt žen. Ženy zobrazuje v jejich \"pevné dokonalosti\".\nV roce 2008 se prezentovala na festivalu Festival International de la Photographie de Mode v Cannes. V roce 2010 měla výstavu \"All about Colours\" ve Vídni. Pozitivně se o ní vyjádřil server artnet.\n\nZastupuje ji curyšská firma Agentur Visualeyes International, jinak žije v New Yorku a Paříži. \n\n\n\n"}
{"id": "762607", "url": "https://cs.wikipedia.org/wiki?curid=762607", "title": "Dave Alexander (bluesový hudebník)", "text": "Dave Alexander (bluesový hudebník)\n\nDave Alexander (* jako David Alexander Elam; 10. března 1938 – 8. ledna 2012) byl americký bluesový klavírista a zpěvák. V roce 2012 byl nalezen ve svém domě mrtvý, pravděpodobně se sám zastřelil, bylo mu 73 let.\n\n"}
{"id": "762609", "url": "https://cs.wikipedia.org/wiki?curid=762609", "title": "Africký pohár národů 2013", "text": "Africký pohár národů 2013\n\nAfrický pohár národů 2013 pořádaný Jihoafrickou republikou byl v pořadí 29. africkým fotbalovým šampionátem. Původně se tento ročník měl konat v Libyi, avšak Konfederace afrického fotbalu kvůli nestabilní situaci, která v zemi panovala, přesunula turnaj do Jihoafrické republiky. Vítězem tohoto ročníku se stali reprezentanti Nigérie, kteří ve finálovém utkání na stadionu Soccer City v Johannesburgu porazili Burkinu Faso 1:0. Nigérie si tak zajistila třetí titul v historii a kvalifikovala se na Konfederační pohár FIFA 2013.\n\nDo kvalifikace se zapojilo 47 reprezentací. Vzhledem k tomu, že se tento šampionát konal rok po předchozím (kvůli přechodu na pořádání mistrovství v liché roky), byla kvalifikace hrána vyřazovacím systémem doma a venku se třemi fázemi (předkolo, první a druhé kolo). Historicky první účast zajistily Kapverdy.\n\nJihoafrická fotbalová asociace nabídla k užití všechny stadiony, které sloužily pro Mistrovství Světa v roce 2010. V konečném výběru však zůstalo pouze pět níže uvedených stadionů. Úvodní zápas šampionátu stejně jako jeho finále se odehraje na stadionu Soccer City v Johannesburgu.\n\n"}
{"id": "762613", "url": "https://cs.wikipedia.org/wiki?curid=762613", "title": "Kapka naděje", "text": "Kapka naděje\n\nKapka naděje je nadační fond pro pomoc nemocným dětem zejména s poruchou krvetvorby, s nádorovým onemocněním a dětem, jejichž onemocnění vyžaduje transplantaci kostní dřeně.\n\nVznik Nadačního fondu Kapka naděje souvisí s těžkou zkušeností manželů Venduly a Karla Svobodových. Jejich dcera Klára onemocněla v roce 1998 těžkou formou leukemie, které nakonec podlehla. V průběhu pobytu na transplantační jednotce si Vendula Svobodová uvědomila přístrojovou nedostatečnost na tomto pracovišti. \n\nV listopadu 1999 uspořádala benefiční koncert ve Státní opeře Praha pod názvem Kapka naděje, z jehož výtěžku byl zakoupen specializovaný přístroj na diagnostiku leukémie v hodnotě 90 000 USD. Po smrti dcery se Vendula Svobodová rozhodla i nadále podporovat hematologické pracoviště v motolské nemocnici a v srpnu 2000 založila Nadační fond Kapka naděje. \n\nOd svého vzniku fond navázal řadu kontaktů, vzbudil zájem velkého počtu institucí a firem o dlouhodobou spolupráci a vstoupil do povědomí veřejnosti. Díky tomu mohl od roku 2002 svou pomoc rozšířit do nemocnic po celé ČR.\n\nNadační fond vznikl za účelem shromažďování finančních prostředků určených k zajištění léčebných, školních, kulturních a psychosociálních potřeb dětí, které jsou léčeny na oddělení dětské hematologie a transplantační jednotce ve FN Motol.\n\nhttps://www.kapkanadeje.cz\n"}
{"id": "762620", "url": "https://cs.wikipedia.org/wiki?curid=762620", "title": "Boris Petrović-Njegoš", "text": "Boris Petrović-Njegoš\n\nBoris Élliot Petrović-Njegoš (* 21. ledna 1980) je současným dědičným princem černohorského trůnu. Je členem černohorské královské rodiny a pochází z dynastie Petrovićů-Njegošů. Je uznávaným francouzským malířem a expertem na typografii.\n\nDědičný princ Boris, rodným jménem \"Boris Élliot Nikola Danilo Petrović-Njegoš\", se narodil 21. ledna 1980 v Les Lilas u Paříže ve Francii jako druhý potomek a jediný syn Nikoly II. Petrovićce-Njegoše, korunního prince černohorského a korunní princezny Francine Navarro. Narození dědičného prince bylo pro královskou rodinu slavnostní událostí.\n\nBoris navštěvoval soukromou uměleckou střední školu a později studoval na pařížské \"École nationale supérieure des arts décoratifs\", jednu z nejprestižnějších francouzských grandes écoles, univerzitu dizajnu a dekorativního umění. Zúčastnil se několika kurzů na uměleckých školách v Torontu, New Yorku, Praze a Londýně. Během studií se specializoval na tvorbu počítačové typografie.\n\n12. května 2007 si Boris Petrović-Njegoš v bazilice paláce Mafra nedaleko Lisabonu vzal portugalskou hraběnku Véronique Haillot Canas da Silva. Ta po svatbě získala tituly \"její královská výsost\" a \"velkovévodkyně Grahovská a Zetská\" a stala se po boku manžela dědičnou princeznou černohorskou. Boris se oženil na den přesně o dva roky dříve než jeho starší sestra princezna Altinaï. Mají dvě dcery:\n\n\nNjegoskij.org Oficiální stránky černohorské královské rodiny\n"}
{"id": "762622", "url": "https://cs.wikipedia.org/wiki?curid=762622", "title": "Pchan-ťin", "text": "Pchan-ťin\n\nPchan-ťin ( , pchin-jinem \"Pánjǐn\") je městská prefektura v Čínské lidové republice, kde patří k provincii Liao-ning. Celá prefektura má rozlohu 4071 čtverečních kilometrů a žije zde zhruba jeden a čtvrt milionu obyvatel. Více než 95 % obyvatel jsou Chanové, největšími menšinami jsou 3 % Mandžuů a necelé procento Korejců.\n\nPchan-ťin leží v provincii Liao-tung na severním břehu Liaotungské zátoky Pochajského moře. Hraničí na jihovýchodě řekou Liao-che s Jing-kchou, na západě s Ťin-čou a na východě s An-šanem.\n\nJe zde stanice nejstarší čínské vysokorychlostní tratě Čchin-chuang-tao – Šen-jang.\n"}
{"id": "762625", "url": "https://cs.wikipedia.org/wiki?curid=762625", "title": "Lazise", "text": "Lazise\n\nLazise je obec v provincii Verona v italském regionu Veneto. Nachází se cca 120 kilometrů severozápadně od Benátek a asi 20 kilometrů severozápadně od Verony. Leží na východním břehu Gardského jezera. Lazise zahrnuje oblasti Colà a Pacengo.\n\nLazise sousedí s těmito obcemi: Bardolino, Bussolengo, Castelnuovo del Garda, Padenghe sul Garda, Pastrengo, Peschiera del Garda a Sirmione.\n\nJeho název se odvozuje z latinského \"lacus\", což znamená vesnici u jezera. Lazise byla ve skutečnosti původně skupina domů na pilotech nad vodou. Mezi lety 888 a 961, v době vlády Berengara II. a jeho syna město podléhalo přímo panovníkovi, tj. bylo to svobodné město, které nepodléhalo žádné feudální vrchnosti. V roce 961 do Itálie vtrhla německá vojska, která sestoupila do údolí Adige, aby se utábořilo na březích Gardského jezera.\n\nV roce 983 císař Svaté říše římské Ota I. Veliký udělil Lazise právo privilegia postavit si opevnění a práva trhová. Ve 13. a 14. století bylo městečko okupováno rodem Scaligerů z Verony, kteří postavili hrad a hradbami kolem města. V roce 1405 přešlo pod vládu Benátek, která trvala až do dobytí severní Itálie Napoleonem. Po Vídeňském kongrese v roce 1815 přešlo pod rakouskou nadvládu, která trvala až do roku 1866, kdy se stalo součástí Itálie.\n\nNachází se tu středověký kostel sv. Mikuláše. Je vyzdobený freskami školy Giotto z 12. století.\n\nV 16. století zde byla postavena celnice ke kontrole obchodu na jezeře.\n\nVila \"La Pergolana\" ze 14. století, která se nachází kilometr na sever od Lazise, je místem konání slavného festivalu medu v prvním víkendu v říjnu.\n\n\n"}
{"id": "762628", "url": "https://cs.wikipedia.org/wiki?curid=762628", "title": "Liaotungská zátoka", "text": "Liaotungská zátoka\n\nLiaotungská zátoka ( – \"Liao-tung Wan\", pchinjinem \"Liáodōng Wān\") je záliv na severu Pochajského moře, jeden z jeho tří velkých zálivů (zbylé jsou Lajčouská zátoka a Pochajská zátoka). Má délku 220 kilometrů a na vstupu je široký 175 kilometrů. Protože Pochajské moře je součástí Žlutého moře a tedy Tichého oceánu, řadí se Liaotungský záliv mezi tichooceánské zálivy. Liaotungská zátoka je obklopena pevninou Čínské lidové republiky – na východě, severu i části západu se jedná o provincii Liao-ning, na západě se jedná také o provincii Che-pej. Nejdůležitější přístavy v zátoce jsou Jing-kchou v Liao-ningu a Chu-lu-tao v Che-peji, dalším významným městem u zátoky je Pchan-ťin. Do moře se zde vlévá mimo jiné řeka Liao-che.\n\nJsou zde ložiska ropy a zemního plynu.\n\nV zátoce leží přílivový ostrov Pi-ťia-šan, kde podle čínské mytologie Pchan-ku stvořil svět.\n"}
{"id": "762631", "url": "https://cs.wikipedia.org/wiki?curid=762631", "title": "Igor Poledňák", "text": "Igor Poledňák\n\nIgor Poledňák (2. prosince 1959) je český politik Občanské demokratické strany. \n\nV letech 2000 až 2004 byl členem Rady Jihomoravského kraje, v letech 2004 až 2008 pak náměstkem hejtmana Jihomoravského kraje. Byl také starostou města Kuřimi v letech 1998 až 2002, do roku 2014 pak městským zastupitelem. \nTéměř celý život bydlí v Kuřimi. V Brně vystudoval v roce 1984 Přírodovědeckou fakultu Masarykovy univerzity a poté pracoval v geologických a geofyzikálních oborech.\nVe veřejné správě se začal angažovat v roce 1990 na komunální úrovni v Kuřimi. Po volbách v roce 1994 byl zvolen místostarostou a v roce 1998 později starostou města. Ve volebním období 2000 až 2004 působil jako člen Rady Jihomoravského kraje, v letech 2004 až 2008 byl náměstkem hejtmanaJihomoravského kraje, do jehož kompetence patřila meziregionální spolupráce. Na funkci rezignoval 28. února 2008 , poté se stal ředitelem Úřadu práce Brno-venkov. V lednu 2018 je uváděn jako ředitel Kontaktního pracoviště Úřadu práce pro Šlapanice a Kuřim. \n"}
{"id": "762632", "url": "https://cs.wikipedia.org/wiki?curid=762632", "title": "Tatra 158 Phoenix", "text": "Tatra 158 Phoenix\n\nTatra 158 Phoenix je řada nákladních automobilů prvotně pro civilní účely, produkovaná od roku 2011 a vyvinutá ve spolupráci automobilky Tatra s automobilkou DAF (od r. 1996 součást koncernu Paccar). Česká automobilka tak má získat více prodejních možností na vyspělých trzích – automobily Tatra mají ve své síti nabízet dealeři DAFu, čímž přibude asi 100 nových prodejních míst, hlavně v západní Evropě\n\nDalším důvodem pro uvedenou spolupráci jsou omezené kapacity firmy Tatra, které nejsou schopny obsáhnout vývoj všech komponent vozidla na špičkové úrovni. Proto bylo rozhodnuto soustředit se nadále na hlavní přednost vozidel, tedy podvozek, a redukovat vývojové a výrobní náklady firmy nákupem komponent od jiných výrobců. Partnerství pro stranu DAF přináší možnost plněpohonných vozidel, která dosud ve vlastní produkci neměla.\n\nAutomobil má tradiční páteřovou koncepci Tatra, s pohonem všech kol a s nezávisle odpruženými a výkyvnými polonápravami. Páteř, poskytující vozu extrémní a bezkonkurenční krutovou a ohybovou tuhost, prochází pod automobilem v jedné ose, před zadními nápravami je do ní včleněna sestupná převodovka. Motor je umístěn nad předními nápravami na svařovaném pomocném rámu, který ve spojení příčníků s nosnou rourou tvoří tuhou prostorovou (3D) strukturu. Ta, spolu s nezávislým zavěšením všech kol, minimalizuje případné namáhání nástavby a nákladu vlivem deformací podvozku na nerovném terénu a zajišťuje maximální pohodlí posádce. Koncepce umožňuje i výrobu podvozku bez pomocného rámu v zadní části, kdy se některé druhy nástaveb montují s výhodou nízkého těžiště přímo na příčníky nosné roury. Řízení předních náprav bylo přepracováno pro dosažení maximálního rejdu a co nejkratších poloměrů otáčení (16,5 m u dvounápravové a 21,5 m u čtyřnápravové verze je skutečně obdivuhodných). Částečně tomu pomohlo i zvětšení rozvoru předních řídicích náprav.\n\nZnaky náprav jsou 4×4, 6×6, 8×8 nebo 8×6, méně obvyklé (avšak vyrobitelné) jsou 10×10, 10×8 a 10×6, přičemž i poslední (pátá) náprava je v tomto případě řiditelná. Všechny čelní nápravové diferenciály jsou vybaveny uzávěrkou, jednotlivé polonápravy je dále možné z prvovýroby vybavit kolovými redukcemi 1:2,333. Dvojice náprav jsou poháněny přes mezinápravové diferenciály se závěrkami. Pohon přední nápravy (náprav) lze zpravidla odpojit.\n\nPřední (řiditelné) nápravy jsou odpérovány pomocí vzduchových vaků doplněných teleskopickými tlumiči a zkrutným stabilizátorem. Zadní nápravy jsou odpérovány buď listovými pery, nebo kombinací vzduchových vaků a mechanického pérování (vinuté pružiny či listová pera) – patent \"TATRA King Frame \" známý z řady T 815. Na použitém pérování také závisí celková nosnost automobilu :\n\n\nPřední kola jsou montována vždy jednoduchá, zadní většinou v dvojmontáži. V základním provedení (pro nosnost přední nápravy 8 t) výrobce dodává pneu 315/80 R22,5, na přání (pro nosnost přední nápravy 9 t) pneu 385/65 R22,5 vpředu a 315/80 R22,5 vzadu. Je však možné montovati i pneumatiky až do velikosti 16,0 R20 vpředu a až 24,0 R21 vzadu.\nNa přání je možno vozidlo vybavit manuálně řízeným nebo poloautomatickým systémem centrálního dohušťování / podhušťování pneumatik (CTIS – Central Tyre Inflation System).\n\nU typu T158 Phoenix upustila Tatra od použití vzduchem přímo chlazených motorů vlastní konstrukce a z důvodů obchodních, servisních a zástavbových (návaznost na kabinu a další komponenty stejného výrobce) a výhledu na postupující emisní limity, dodává automobily pouze s vodou chlazenými vznětovými šestiválci značky PACCAR MX o objemu 12.900 cm³ (vrtání 130 x zdvih 162 mm):\n\n\nVšechny modifikace jsou (podobně jako stávající motory Tatra) vybaveny turbodmychadlem a mezichladičem plnicího vzduchu, přičemž poslední dvě výkonová seřízení přinášejí vyšší parametry, než dokázal dosud vlastní motor Tatra. Nejsilnější MX-375 lze použít výhradně jen u vozů vybavených kolovými redukcemi.\n\nMotor je vybaven elektronicky řízeným vstřikováním paliva DMCI (DAF Multi Controlled Injection) s jednotlivými čerpadly UPEC (Unit Pump Electronically Controlled) a vstřikovači SMART s proměnlivým otvíracím tlakem a modulovaným průběhem vstřiku (vč. případného pilotního vstřiku před hlavním), tlakem až 2000 bar. K plnění emisních limitů Euro 4 a výše je využito, podobně jako u řady T 815, technologie SCR s kapalinou AdBlue, ale komponenty systému jsou od T 815 rozdílné, ze sortimentu DAF (EAS-2 Emission After-treatment System). Na přání je k dispozici motorová brzda DEB (DAF Engine Brake) – systém Jacobs (Jake Brake) s brzdným výkonem až 320 kW / 1455 Nm, stálý přední (FPTO) či zadní výstup PTO (Power Take-Off) a řaditelný zadní (REPTO).\n\nMotory dále pohánějí alternátor 80 A (na přání 110 A), který dobíjí akumulátory s kapacitou 180 či 225 Ah a palubní síť o napětí 24 V.\n\nVýrobce upustil i od použití hlavních převodovek vlastní koncepce, konstrukce a výroby, namísto nich jsou použity šestnáctistupňové převodovky ZF – ručně řazená EcoSplit nebo automatizovaná AS-Tronic, montované přímo na motor. S převodovkou lze na přání montovat brzdicí ZF InTarder.\n\nPřevodovka je s motorem spojena přes jednolamelovou suchou spojku ZF-Sachs o průměru kotouče 430 mm (podobně jako T 815). U ručně řazené převodovky je spojka ovládaná hydraulicky se vzduchotlakovým posilovačem, u poloautomatické je ovládaná elektronicky bez zásahu řidiče.\n\nDo podvozku je dále integrovaná jedno- nebo dvoustupňová přídavná převodovka Tatra, zabezpečující přenos hnacího momentu ze spojovacího hřídele za převodovkou do nitra páteřové roury. Sestupná převodovka má výstup pro připojitelný přední pohon s možností výstupu pomocného pohonu (PTO) z horní hřídele.\n\nAni u kabiny se TATRA, a.s. nespolehla u tohoto typu plně na vlastní vývoj a výrobu. Pro zvýšení prodejnosti vozu a snížení nákladů na vývoj je automobil vybaven koncernovými unifikovanými kabinami \"DAF CF \" s odlišnou maskou chladiče. Vzhledem k umístění motoru nad poháněnou přední nápravou a výšce motorového tunelu kabiny museli konstruktéři posadit kabinu o 130 mm výše, než je u typu DAF CF obvyklé. Tím je vozidlo sice vyšší než stávající T 815, odměnou však přináší proti tomuto typu nižší motorový kryt a větší prostor pro posádku při výšce vozu srovnatelné s konkurencí.\n\nKabina je trambusového typu, celokovová, sklopná vpřed, ve dvou variantách délky: krátká \"denní\" (\"Day Cab\", 1700  mm) verze nebo prodloužená \"spací\" (\"Sleeper Cab\", 2200  mm) verze. Interiér denní kabiny je vybaven dvěma či třemi sedadly, na přání dodávaná spací kabina má navíc jedno nebo dvě sklopná lůžka.\n\nV základním provedení se dodávají elektricky ovládaná boční okna, elektricky ovládaná a vyhřívaná zrcátka, centrální zamykání s dálkovým ovládáním, volant nastavitelný ve dvou osách a střešní ventilace. Příplatkovou výbavou je např. automatická klimatizace, nezávislé topení nebo vzduchem odpružená sedačka spolujezdce.\n\nPro vybrané aplikace TATRA připravila ve spolupráci s firmou Estepe 2dveřovou kabinu ve střední části se sníženou střechou (jeřábový podvozek, UDS...) a 4dveřovou verzi kabiny (montážní čety, hasiči...), které ve své nabídce nemá ani holandský DAF.\n\nV nezatíženém stavu je nejvyšší bod kabiny ve výšce 3200 ±30 mm nad vozovkou a výška rámu pro montáž nástavby 1090 ±30 mm nad vozovkou, přesný údaj závisí na rozměru použitých pneumatik. Převis kabiny před první nápravou je 1545 mm, zadní převis a celková délka i výška vozu závisejí na konfiguraci a použité nástavbě.\n\nPři použití základních pneumatik (315/80 R22,5) dále platí, že světlá výška podvozku je 300 mm, přední nájezdový úhel 31°, výška středů kol 500 mm nad vozovkou.\n\nPro základní provedení vozu (základní pneu, nejlehčí pérování) platí dále tyto parametry:\n\n\nPři použití pneumatik 12,00 R24 a větších se rozvory zadních náprav zvyšují na 1450 mm.\n\nSériová výroba nového typu byla zahájena v říjnu 2011, plný náběh byl plánován na leden 2012 tak, aby T158 vykryla 2/3 výrobní kapacity v jednosměnném provozu – plán počítal s roční výrobou 1200 vozů Phoenix, díky které by mohlo najít zaměstnání až 400 nových dělníků.\nVe skutečnosti bylo ale smontováno do konce roku 2012 vzhledem k potížím firmy jen asi 100 vozů.\n\nZákladní cenu sklápěče 6×6 automobilka doporučuje na 108.000 € (asi 2,7 mil. Kč), u sklápěče 8×8 potom 125.000 € (3,13 mil. Kč).\n\nAčkoliv předpis platí ve střední Evropě pro sériovou výrobu již od ledna 2014, verze Euro VI byla oficiálně představena až v říjnu 2014 nedlouho poté, co byla 21.8. podepsána smlouva o dodávkách agregátů mezi firmami DAF a TATRA TRUCKS a.s. První vozy se tak v reálném provozu objevily až v roce 2015. Technický popis byl představen v zářijovém čísle podnikového časopisu \"Tatrovák\", č.4/66 (2014) v článku Radomíra Smolky \"Přichází TATRA PHOENIX Euro6\".\n\nNepřekvapí, že kabina CF-86 = facelift Euro VI s přepracovanou přední stěnou, podlahou a předním uložením pochází od firmy DAF, opět ve verzi \"Day\" či \"Sleeper Cab\", přičemž s motorem MX-11 zůstává výška T 158 zachována, zatímco motor MX-13 ve verzi Euro VI si vyžádal vertikálně o 70 mm více prostoru – to je poznat i na stupačkách a přední masce kabiny s rozdílným počtem vstupů chlazení – tyto díly jsou opět, stejně jako nástavce blatníků, v případě Tatry od série DAF odlišné a dávají tak vozu vlastní tvář.\nNově by mělo být možné si v případě potřeby zvolit z nabídky DAF i vyšší provedení kabiny \"Space Cab\".\n\nPodvozek je další evolucí stávající verze Euro III-V, přičemž většina zlepšení se projevila i v jak dosud vyráběných verzích T 158 pro emisně méně náročné trhy, tak ve vozech T 815-7, které používají shodné komponenty podvozku.\nJedná se hlavně o pozměněnou charakteristiku předních tlumičů pérování, změnu předního zkrutného stabilizátoru a jeho uložení a změnu uložení dvouramenné páky řízení na nosné rouře, včetně úpravy této části roury (nejedná se o hlavní páku řízení, která je montována na převodku řízení a ta se nemění). Nově je na T 158 montován EAS elektronický management vzduchové soustavy a nová generace ABS systému EBS-3. Přední, do Y se rozšiřující, část rámu je zcela nová kvůli většímu a širšímu chladiči motoru (adekvátně DAFu CF Euro VI) pro zvládnutí nároků chlazení technologie EGR.\nNení tajemstvím, že již na prototypech verze Euro V a dakarských speciálech probíhaly a běží zkoušky kotoučových brzd a bylo tedy otázkou času, kdy si tuto možnost bude moci zvolit i běžný zákazník .\n\nMotor PACCAR MX-13 byl pro verzi Euro VI přepracován – dostal pozměněný blok, hlavu válců ze stejného materiálu CGI (Compact Graphite Iron), kompozitovou olejovou vanu většího objemu, nově vstřikování Common Rail integrované částečně do bloku (palivová čerpadla) a hlavy válců (část vedení paliva), pracující vedle hlavního vstřiku i s pilotním vstřikem před a dostřikem za při tlaku až 2500 bar (nejde o první Tatru se vstřikováním CR, to bychom museli pominout cca 850 vozů T 810 a několik dalších T 815-7 s motory Cummins ISL). Pohon příslušenství motoru obstarává nově jediný vícedrážkový řemen. Lepší průběh točivého momentu a rychlejší dosažení potřebné pracovní teploty aftertreatmentu výfukových plynů zajišťuje nově VTG (Variable Turbine Geometry) turbodmychadlo s měnitelnou geometrií turbíny, potřebný tlak plynů pro technologii EGR (nad úroveň tlaku vzduchu za mezichladičem) pak zabezpečuje klapka BPV (Back Pressure Valve), která spolupracuje i s motorovou brzdou. Pro splnění limitů emisí Euro VI byl systém SCR doplněn nově o EGR s aktivním filtrem částic DPF (se vstřikovačem paliva pro – v případě potřeby – aktivní regeneraci za turbodmychadlo před oxidační katalyzátor). Daní za nižší emise je složitější, rozměrnější a těžší vezená technika úpravy výfukových plynů, která je k dispozici ve vertikálním uspořádání s válcovým redukčním katalyzátorem nad oxidačním katalyzátorem a filtrem částic (vozy 8×8 a na přání pro 4×4 a 6×6) a verzi s hranatými DPF i katalyzátorem SCR vedle sebe (standard 4×4 a 6×6) a volitelným vyústěním speciálně tvarované koncovky výfuku pro zchlazení plynů při aktivní regeneraci DPF mixováním s okolním vzduchem do strany nebo nahoru.\nNejsilnější výkonové seřízení motoru lze použít opět jen ve spojení s kolovými redukcemi náprav.\nV nabídce se objevil alternativně také zcela nový, menší, lehčí a úspornější řadový šestiválec PACCAR MX-11 zdvihového objemu 10,8 litrů (vrtání 123 x zdvih 152 mm), přičemž výkonově se oba motory překrývají. Používá obdobné techniky jako motor zmíněný výše, včetně přepracované volitelné dekompresní motorové brzdy MX Brake (brzdný výkon až 75% hnacího), do jeho charakteristiky navíc patří i označení DOHC s pro úsporu hmotnosti dutými vačkovými hřídeli. Tento motor bude patrně cenově náročnější, takže v konečném důsledku by mohli být srovnatelní nestejně vysocí sourozenci T 158 – vozy s motory MX-11 a 13 srovnatelní i cenově.\nZ osmi výkonových seřízení motorů nabízí Tatra 6:\n\nPřevodovka zůstává 16stupňová ZF EcoSplit nebo poloautomatická ZF AS-Tronic, obě s volitelným InTarderem, nově má manuál (shodně s DAF CF) řazení bowdeny, což snižuje přenos vibrací a hluku do kabiny. Během roku 2015 se měl objevit v nabídce i 6 až 7stupňový automat Allison, opět volitelně s hydraulickým retardérem – realizováno např. na prototypu představeném na veletrhu Bauma: 10x10 s 7°+ retardér .\n\nPrvní automobil NW Präsident v kopřivnické firmě postavili v roce 1897. Celkem bylo vyrobeno symbolických 120 kusů vozů limitované série – počet odkazuje na 120 let trvající tradici výroby automobilů v Kopřivnici. V rámci podpory prodeje novodobých präsidentů společnost TATRA TRUCKS oslovila novoměstskou společnost ELTON hodinářská, aby navrhla a vyrobila omezenou sérii originálních hodinek značky PRIM jako doplněk pro zákazníky, kteří si vůz v provedení Präsident pořídí .\nK dispozici jsou varianty podvozků 4x4, 6x6 i 8x8, motorizace MX-11 nebo 13 a převodovky v manuálním či automatizovaném provedení. Typickým znakem vozidel je dvoubarevné provedení kabiny s červenou metalízou a přední maskou v černém lesklém laku se znakem TATRA se zlatým orámováním. Logo doplňují nápisy Präsident v historizujícím fontu ve zlaté barvě umístěné uprostřed na čelní straně a na dveřích kabiny. Typové označení TATRA PHOENIX Euro 6 na bočních dveřích má rovněž zlatou barvu.\nKabina vozidel edice v denním či spacím provedení s lůžkem má nárazník, boční kryty, schody, kryty vnějších zpětných zrcátek a aerodynamické kryty za kabinou vyvedené v červené metalíze. Na kabině je vnější sluneční clona, přední světlomety jsou vybaveny ostřikovači.\nInteriér kabiny je vybaven palubní deskou v imitaci dřeva, koženými sedadly a multifunkčním volantem s koženým obšitím. Součástí výbavy vozu je autorádio s handsfree a manuální klimatizace .\n\nOd dubna 2018 je nabízena aktualizovaná verze vozu, daná mj. náběhem změn komponent DAF \"Model Year 2017\" (modernizované řady DAF CF, XF jsou ověnčeny titulem International Truck Of The Year 2018), vyráběných od léta 2017 – mj. interiér kabiny, výkon motoru a změna aftertreatmentu výfuku .\n\nKabina má nové odhlučnění, přepracovaný interiér, přístrojový panel a barevné schéma interiéru i exteriéru – část (na rozdíl od limitované edice Präsident) čelní masky je černá. \n\nPodvozek přináší nově možnost 10 t přední nápravy, zvedací zadní nehnané, či řízené zadní nápravy a možnost kotoučových brzd. Přepracovaný systém EAS (Exhaust Aftertreatment System) výfuku zabírá až o 40% méně prostoru a má až o 50 kg nižší hmotnost, což pro uživatele znamená větší prostor pro nástavbu a až o 150 kg vyšší užitečnou hmotnost.\n\nMotor PACCAR MX-11 i 13 byl dále pozměněn v řadě komponent, výsledkem jsou vyšší výkonové parametry při nižších otáčkách, tišší chod, až o 7% nižší spotřeba paliva a produkce CO a účinnější motorová brzda PEB (Paccar Engine Brake). Parametry:\n\nPřevodovka zůstává 16stupňová ZF EcoSplit, v poloautomatické verzi je nyní nabízen výhradně 16stupňový převod ZF TraXon, obě s volitelným InTarderem.\n\nAutomobilka poskytuje na hnací ústrojí záruku po dobu 36 měsíců nebo 300.000 km, což je dle tvrzení výrobce v této třídě nejvíce.\n\nV soutěži International Truck of The Year 2012 (ITOY, kde vozy hodnotí 24členná porota, tvořená evropskými motoristickými novináři) se T158 stal nejlépe hodnoceným plněpohonným vozem v segmentu silničních tahačů dálkové kamionové dopravy. V celkovém hodnocení skončil druhý, se 67 body, za novým provedením MB Actros (161 bodů) a před Scanií EU6 (56 bodů). Bylo to poprvé, kdy byl do soutěže některým z novinářů nominován truck ze země bývalého východního bloku.\n\nPrvní sériově vyrobený vůz byl prodán státnímu podniku Diamo.\n\nT 158 Phoenix se v roce 2013 objevila na soutěži Rallye Dakar: v českém týmu CDT Czech Dakar Team šlo o doprovodné vozy 6×6 a 8×8, u Dakar Team Holland jako doprovodný vůz 6×6 a soutěžní speciál 4×4 \"G1\" se startovním číslem 530, jezdec Marcel Schoo, navigátor Michel van Herpen, mechanik Jacobus de Wit. Nejlepšího průběžného umístění dosáhl ve 4. etapě 14. místem. O dva dny později, když byl po stálém postupu z 68.-39.-33.-26.-celkově 25. kamionem vůz v 6. etapě po nepozorném couvání po přejetí odbočky skončil na boku s takovými poškozeními, že pro něj soutěž skončila.\n\nTýž soutěžní vůz 4×4 stejného týmu se objevil na Dakaru 2014 Argentina Bolivia Chile se startovním číslem 539 a posádkou Pierre Blom / Michel van Herpen / Jeffrey Schoo. Pomalu stoupal pořadím na konečné 29. místo v cíli. Nejlépe se posádce dařilo v 5. etapě, kterou dokončila v kategorii na 15. místě.\n\nV ročníku 2015 se vůz objevil najat v jiném nizozemském týmu Riwald Dakar Team s posádkou #536 Gert Huzink / Rob Buursen / Gerrit Schooneveld. Nejlépe se umístil 16. v 8. etapě, nejvýše byl v pořadí 24. po 9. etapě, skončil celkově 25. Stejná posádka se účastnila také Libya Rally 2015, španělské Baja Aragón Zaragoza – Teruel, Baja Poland a Dakaru 2016 Argentina Bolivia se startovním číslem 524 – posádka se umístila nejlépe 16. ve 4. a 10. etapě a celkově byla nejlépe 22. po 4. etapě, ale nedokončila 12. etapu (28. po 11. etapě) – vůz totálně shořel. Původní motor Paccar MX-13 Euro III s chladiči DAF \"G1\" nahradil během roku 2015 agregát Volvo / Renault D13 / DXi-13 v úpravě MKR a jiné chlazení.\n\nRočníku 2016 se zúčastnily nové doprovodné vozy týmu Buggyra #746 8×8 Euro V se 4dveřovou (1. prototypovou) kabinou a #745 6×6 Euro VI MX-11 hákový nakladač (zapůjčený akviziční vůz). Posádka #533 Jaroslav Valtr / Josef Kalina / Jiří Stross dovedla nový vůz \"G2\" 4×4 týmu Buggyra s kabinou 11litrového Phoenixe Euro VI do cíle po počátečních potížích a postupem startovním polem na 8. místě, které si držela od 10 etapy (nejlépe 4. v 8. a 12. etapě) jako nejlepší česká posádka; pohonnou jednotkou byl v tomto případě 12,5litrový motor Gyrtech v instalaci Buggyra. Stejný vůz se s číslem 403 a posádkou Martin Prokop / Jan Tománek / Jiří Stross zúčastnil závodu Baja Aragón Teruel 2016, kde skončil v kategorii truck 2. za T-815 Martina Kolomého, stejně jako posádka č. 74 David Vršecký / Josef Kalina / Jiří Stross v závodě HunGarian Baja 2016.\n\nV roce 2016 se seriálu China Truck Racing Championship, sestávajícího ze 3 víkendových podniků a 6 závodů, účastnil tým China Buggyra Racing s vozem #77 \"Tatra Phoenix\" a jezdcem Davidem Vršeckým, který vybojoval celkové vítězství jako jednotlivec i jako tým s Adamem Lackem – ten startoval s vozem čínské značky a výroby #88 a obsadil v jednotlivcích 2. příčku. Okruhový speciál vychází z podvozku Buggyra, pohání jej motor Gyrtech, použit je skelet kabiny DAF menší řady LF (Renault Midlum / Volvo FL / Tatra 810) a jedinou spojitostí s T 158 je tak kapota verze Euro VI MX11 s logem Tatra – patrně upravená pro kabinu LF (srovnej s okruhovou verzí T 163 Jamal).\n\nDakaru ročník 2017 se zúčastnily 2 vozy IstaForex Tatra Buggyra Racing týmu posádek \"G2\" #503 Aleš Loprais / Jan Tománek / Jiří Stross (nejlépe 4. v a po 1. etapě, po potížích se servořízením vystoupal na konečné celkově 7. místo v kategorii Truck) a \"G3\" #508 Martin Kolomý / David Kilián / René Kilián (celkově 15., vyhrál 1. etapu a byl 2. ve 3., nejlépe 1. po 1. a 2. po 3. etapě, pak následovaly technické problémy). Doprovod týmu tvořily již jen vozy Phoenix, ale \"rychlý doprovod\" týmu a Martina Prokopa v závodě představoval (dokud jel) vůz MAN #553 s posádkou Karel Trněný, Petr Pokora a David Schovánek.\nSilk Way Rally 2017 se účastnil upravený vůz \"G3\" #311 posádky Martin Kolomý / Michal Ernst / Jiří Stross, díky vítězství v 1.,4. a 11.etepě na předních pozicích, ale prasklý monoblok řízení v dunách pouště Gobi, doprava náhradního vrtulníkem a 100 hod penalizace znamenaly konečné 11. místo v kategorii kamiónů. Víkendového závodu HunGarian Baja 2017 se zúčastnila nová posádka #71 Martin Šoltys / Josef Kalina / Tomáš Šikola, vyhrála prolog a vedla, ale odstoupila v předposlední etapě po střetu předního kola s kamenem.\n\nV roce 2017 se seriálu China Truck Racing Championship, opět zúčastnil tým China Buggyra Racing s vozem #77 \"Tatra Phoenix\" a jezdcem Davidem Vršeckým, který zopakoval celkové vítězství jako jednotlivec i jako tým s Adamem Lackem – ten s vozem čínské značky a výroby #55 obsadil v jednotlivcích 2. příčku.\n\nJubilejního 40. dakaru 2018 se účastnily oba dále upravené vozy týmu Tatra Buggyra Racing G3 #505 Martin Kolomý / Rostislav Plný / Jiří Stross – celkově 11. (2. v 6. a 12. etapě a 3. ve 4. a 13., v celkovém pořadí nejlépe 4. po 2. etapě a 7. po 13.) a G2 #532 Martin Šoltys / Josef Kalina / Tomáš Šikola – celkově 12. (nejlépe 8. v 4. a 13. etapě a celkově 8. po 4. etapě) spolu s ex Kolomého T-815 posádky #541 Pavel Vrňák / Petr Lesák / Filip Škrobánek (28. po 2. etapě, nedokončili).\n\nV roce 2018 se seriálu China Truck Racing Championship opět zúčastnil tým China Buggyra Racing s vozem #77 \"Tatra Phoenix\" - jezdcem tentokrát byl místní Gong Bin, který spolu s Davidem Vršeckým, dotáhli týmový mistrovský hattrick (Vršecký i jako jednotlivec, tentokrát ovšem s kapotovým speciálem Buggyra Zero #55).\n\n41., posledního jihoamerického, dakaru 2019 se účastnily oba dále upravené vozy #508 Martin Kolomý / Rostislav Plný / Jiří Stross – odpadli (nejlépe 9. ve 2. etapě a celkově 8. po 2.) ve 3. etapě a v následném \"semi\" dakaru (2. polovina vedená po mírně odlišné trase než hlavní závod), připraveném organizátory pro odpadlíky z prvních 5 etap, obsadili v kategorii kamionů 5. místo a #515 Martin Šoltys / David Schovánek / Tomáš Šikola – odpadli v 8. etapě, když po 7. byli celkově na 13. pozici (nejlépe 6. v 6. etapě a celkově 7. po 6. etapě).\n\n6kolové vozidlo Tatra Phoenix je v modifikaci s třetí řiditelnou nápravou nabízeno pod názvem „Tatra Agrotahač“ nebo též „Tatraktor“ pro zemědělské a lesnické aplikace s homologací kategorie T (traktor) s výhodami a náležitostmi z toho plynoucími (např. bez tachografu, s omezovačem rychlosti na 69 km/h, s nižšími nároky na řidičskou kvalifikaci aj.). Podle výrobce tato modifikace přináší oproti klasickým traktorům snížení měrného tlaku na půdu, úsporu nákladů i času při dopravě na delší vzdálenosti atd.\n\n"}
{"id": "762634", "url": "https://cs.wikipedia.org/wiki?curid=762634", "title": "Josef Horešovský", "text": "Josef Horešovský\n\nJosef Horešovský (* 18. července 1946 Žilina, Československo) je bývalý československý hokejový obránce, který v nejvyšší hokejové lize hrál za 4 týmy (nejvíce sezón odehrál za Spartu Praha) a reprezentoval Československo na mnoha mezinárodních turnajích. Získal zlatou medaili na mistrovství světa 1972, je také dvojnásobným medailistou z olympijských her. V roce 1969 absolvoval Fakultu tělesné výchovy a sportu Univerzity Karlovy. Po ukončení hráčské kariéry působil jako trenér. Je členem české hokejové síně slávy.\n\nS hokejem začal jako venkovský kluk na rybníku v rodné Žilině, malé obci kousek od Kladna. Jelikož projevil velký zájem se hokeji věnovat závodně, přihlásil se na výběr do Kladna. Byl vybrán, do mládežnických týmů nastoupil v roce 1957. Měl velký talent, prokázal i pořádnou porci píle a pracovitosti. Jeho kariéra šla bleskově nahoru, v patnácti letech trénoval s kladenským „áčkem“. Ačkoli měl robustní postavu, upoutal hokejovými přednostmi, střelbou od modré čáry a dobrými nahrávkami.\n\nV nejvyšší hokejové soutěži odehrál celkem 16 sezón, a to za Poldi Kladno (3 sezóny), Spartu Praha (9 sezón), Duklu Jihlavu (2 sezóny) a Motor České Budějovice (2 sezóny). Celkově odehrál 512 zápasů.\n\nV reprezentaci během sedmi sezón 152 zápasů. Startoval také na Zimních olympijských hrách 1968 (stříbro) a 1972 (bronz).\n\nKoncem 60. let se kluby zámořské ligy zajímaly o přední československé hokejisty. Jeho si vyhlédli ve St. Louis Blues. Když byli na oddílovém turné ve Švédsku, hráče osobně oslovil trenér Scotty Bowman s nabídkou na podpis smlouvy (13 tisíc dolarů plus 5000 jako bonus). Politická situace ale pro tyto odchody nebyla příznivá – pokud chtěl hráč zkusit štěstí v západní Evropě, znamenalo to splnit věkovou hranici a dostatečný počet mezistátních startů; odchody do zámoří tehdejší představitelé ale neumožňovali (až na výjimku pro Jaroslava Jiříka). Při nesplnění podmínek mohl hráč emigrovat, a to se všemi negativními důsledky pro jeho rodinu a příbuzné. Horešovský v té době neměl dokončenou FTVS, vzhledem k tomu, že neměl odslouženou základní vojenskou službu, v případě emigrace by byl klasifikován jako vojenský zběh.\n\nPo skončení ligové kariéry z důvodu zdravotních problémů v sezóně 1978-79 postoupil na místě asistenta s mužstvem Škody Plzeň do nejvyšší soutěže (jako hlavní trenér zde působil Vlastimil Sýkora). Následující rok působil u Motoru České Budějovice. Na další 2 roky s Janem Eysseltem převzali trenérské žezlo v HC Sparta Praha, odkud jako trenér odcházel Luděk Bukač. Poté se mu splnil sen, který měl již jako hráč. Odešel na 4 sezóny do zahraničí trénovat francouzské týmy – tři sezóny strávil v Grenoblu, jednu v Gapu.\n\nOd sezóny 1986-87 na dlouhá léta spojil svoji profesní kariéru se Spartou Praha, nejprve působil dva roky jako asistent Pavla Wohla, v sezóně 1988-89 již jako hlavní trenér s asistentem Bergrem. Následující rok dosáhl velikého úspěchu – zisk mistrovského titulu pro Spartu Praha po dlouhých 36 letech. Další dvě sezóny mu ve Spartě dělal asistenta Tomáš Netík. V sezóně 1990-91 byl zároveň asistentem trenéra Stanislava Neveselého v národním mužstvu na Mistrovství světa 1991 ve finském Turku.\n\nV sezóně 1992-93 působil jako asistent Pavla Wohla a na konci sezóny byl zisk dalšího titulu mistra. V sezóně 1993-94 v průběhu sezóny odstoupil. V sezóně 1995-96 v prosinci se stal hlavním trenérem ke dvojici asistentů Stanislav Berger – František Výborný, opět ve Spartě Praha. V sezóně 1996-97 pracoval ve funkci sportovního ředitele HC Sparta Praha.\n\nV následujících letech se podrobil několika operacím (všechny se týkaly kyčelních kloubů) a do nejvyšší hokejové soutěže se již nevrátil. Působil ještě v druholigových týmech, např. (HC Slovan Ústí nad Labem, HC Mladá Boleslav). Posledním týmem, kde se objevil jako trenér, byla Třebíč, kde skončil v roce 2008.\n\n"}
{"id": "762637", "url": "https://cs.wikipedia.org/wiki?curid=762637", "title": "Weber Cup", "text": "Weber Cup\n\nWeber Cup je bowlingová soutěž, v níž soupeří výběr Spojených států amerických proti výběru Evropy. Pojmenována je po vynikajícím hráči bowlingu, členovi síně slávy a popularizátorovi bowlingu Dicku Weberovi. Poprvé se soutěž uskutečnila v roce 2000 a od té doby se pořádá každým rokem. Soupeřící výběry čítaly pět hráčů, ale od roku 2010 byl počet hráčů snížen na čtyři. Během turnaje bylo do roku 2006 sehráno nejvýše 35 zápasů, jejichž vítěz vždy získal bod a poražený nic. Vítězem byl ten ze soupeřů, který dříve získal 18 bodů (zbylé zápasy turnaje se již nedohrávají). Od roku 2007 byl počet zápasů snížen na 33 a vítěz je dekorován již po zisku 17 bodů.\n\nOd roku 2000 se uskutečnilo 17 turnajů a úspěšnější v nich byl výběr Evropy, který zvítězil v devíti ročnících.\n\nUtkání se hrála od 2. do 4. června v „Halle Mera“ v polské Varšavě. Soupeře reprezentovali:\n\nUtkání se hrála od 16. do 18. listopadu v „Goresbrook Leisure Centre“ v britském Londýně. Soupeře reprezentovali:\n\nUtkání se hrála od 15. do 17. listopadu v „Ponds Forge Leisure Centre“ v britském Sheffieldu. Soupeře reprezentovali:\n\nUtkání se hrála od 7. do 9. listopadu v „Altrincham Leisure Centre“ v britském Manchesteru. Soupeře reprezentovali:\n\nUtkání se hrála od 8. do 10. října v „Altrincham Leisure Centre“ v britském Manchesteru. Soupeře reprezentovali:\n\nUtkání se hrála od 11. do 13. listopadu v „The Metrodome“ v britském Barnsley. Soupeře reprezentovali:\n\nUtkání se hrála od 20. do 22. října v „The Metrodome“ v britském Barnsley. Soupeře reprezentovali:\n\nUtkání se hrála od 19. do 21. října v „The Metrodome“ v britském Barnsley. Soupeře reprezentovali:\n\nUtkání se hrála od 3. do 5. října v „The Metrodome“ v britském Barnsley. Soupeře reprezentovali:\n\nUtkání se hrála od 2. do 4. října v „The Metrodome“ v britském Barnsley. Soupeře reprezentovali:\n\nUtkání se hrála od 12. do 14. listopadu v „The Metrodome“ v britském Barnsley. Soupeře reprezentovali:\n\nUtkání se hrála od 14. do 16. října v „The Metrodome“ v britském Barnsley. Soupeře reprezentovali:\n\nUtkání se hrála od 12. do 14. října v „The Metrodome“ v britském Barnsley.\n\nUtkání se hrála od 11. do 13. října v „The Metrodome“ v britském Barnsley.\n\nUtkání se hrála od 10. do 12. října v „The Metrodome“ v britském Barnsley.\n\nUtkání se hrála od 16. do 18. října v „The Metrodome“ v britském Barnsley.\n\nUtkání se hrála od 5. do 7. srpna v „EventCity“ v britském Manchesteru.\n\n\n"}
{"id": "762639", "url": "https://cs.wikipedia.org/wiki?curid=762639", "title": "Česká fotbalová reprezentace do 16 let", "text": "Česká fotbalová reprezentace do 16 let\n\nČeská fotbalová reprezentace do 16 let je fotbalový reprezentační tým věkové kategorie U16 České republiky,jehož hráče nominuje Fotbalová asociace České republiky. V minulosti se tento tým účastnil každoročního Mistrovství Evropy hráčů do 16 let. V roce 2002 byl tento šampionát změněn na šampionát kategorie U17. Reprezentace se účastní turnajů jako je Aegean Cup v Turecku nebo Viktor Bannikov Memorial na Ukrajině.\n\nVe věkové kategorii se reprezentaci České republiky nikdy nepodařilo vyhrát šampionát, podařilo se to ale reprezentaci Československa v roce 1990 pod vedením Petra Huděce.\n\n\n\nJedná se o hráče, kteří byli nominováni do předchozích zápasů v této sezóně\n\n"}
{"id": "762640", "url": "https://cs.wikipedia.org/wiki?curid=762640", "title": "Nevolnost", "text": "Nevolnost\n\nNevolnost (též nauzea nebo nausea z lat., původně z řec. \"nausiē\", „mořská nemoc“) je nepříjemný pocit v žaludku a hlavě s pocitem na zvracení. Nevolnost je varovný signál těla, že s ním není něco v pořádku. Zvracení je obranný reflex, který pomáhá tělu se zbavit toxických látek.\n\nNevolnost sama o sobě není nemoc, je to symptom objevující se v mnoha situacích, často bez souvislosti s žaludkem. Nausea může být příznakem indikujícím určitý stav kdekoli v těle. Typickým případem je kinetóza, vznikající nesouladem mezi vnímaným a skutečným pohybem: smysl pro rovnováhu sídlí v uchu a pracuje společně se zrakem. Poskytují-li tyto dva smysly nesouhlasné informace o pohybu těla, prezentuje se to jako nevolnost, přestože s tím žaludek nemá nic společného. Účast žaludku je založena na tom, že to mozek vyhodnotí jako smyslovou halucinaci z požití jedu a snaží se tedy vyvolat zvracení, aby se člověk jedu zbavil.\n\nPři nevolnosti je člověk bledý a cítí slabost. Nevolnost ve většině případů vede ke zvracení. Mohou se vyskytovat i následující příznaky:\n\nDále se může vyskytnout i bolest břicha a bolest hlavy.\n\nNevolnost může být nežádoucím účinkem mnoha léčiv, zvláště opioidů, případně může být vedlejším efektem velkého příjmu sladkostí. V medicíně se nausea objevuje při chemoterapii a po celkové anestezii. Často vzniká také v těhotenství jako „těhotenská nevolnost“ (někdy též nesprávně označována jako ,ranní nevolnost\"). Výskyt slabé nevolnosti je během těhotenství normální a neměl by být považován za důvod k okamžitému znepokojení.\n\n\nTo, že je někomu nevolno samozřejmě nutně neznamená, že je to příznak nějaké nemoci. Pokud ale nevolnost trvá více než tři dny a je jisté, že to není způsobeno např. těhotenstvím či stresem, nebo pokud je doprovázeno s příměsí krve, je nutné navštívit lékaře. Mohlo by se jednat o některou z těchto nemocí:\n\nPřestože jsou krátkodobá nevolnost a zvracení obecně neškodné, mohou někdy ukazovat na mnohem vážnější problém, například celiakii. Nausea spojená s dlouhodobým zvracením může vést k dehydrataci a k nebezpečné nerovnováze elektrolytů.\n\nSymptomatická léčba nevolnosti a zvracení může být založena na podávání malých dávek tuhé potravy. To obvykle není snadné, protože nevolnost je obvykle spjata s nechutenstvím. Při dehydrataci je třeba provést rehydrataci ústním nebo nitrožilním podáváním roztoků elektrolytů. Je-li příčinou nevolnosti kinetóza, může pomoci posazení do klidného prostředí.\n\nExistuje několik druhů antiemetik, vědci stále hledají ještě efektivnější léčbu. Hlavní léčiva pro pacienty po operaci jsou ondansetron, dexamethazon, promethazin, dimenhydrinát a (v malých dávkách) droperidol. Těhotenská nevolnost se obvykle řeší pouze přírodní cestou (zázvor, máta, lehce stravitelná potrava). V případě častého zvracení vedoucí k dehydrataci je lékem volby doxylamin. U většiny uživatelů marihuany (požíváním nebo inhalací) bylo pozorováno omezení nausey. Antidepresivum mirtazapin má také antiemetické účinky. Existuje též řada různých neinvazivních (ale často neotestovaných) mechanických zařízení pro potlačování nevolnosti vzniklé při kinetóze. Všechny léky zmíněné v tomto odstavci se nazývají antinausetika.\n\nZázvor a máta peprná se po staletí používají jako tradiční léky na nevolnost, čerstvé výzkumy jejich účinnost potvrdily. Za použitelný prostředek se považuje také citron. Jiným podobným prostředkem je vizmut, je obsažen v řadě žaludečních léků.\n"}
{"id": "762641", "url": "https://cs.wikipedia.org/wiki?curid=762641", "title": "TOFA", "text": "TOFA\n\nTOFA, n. p., Semily byl významným československým výrobcem dřevěných a papírových hraček, společenských her apod. V historických dokumentech lze mezi výrobky vyčíst hračky všech druhů, společenské hry, dřevěné figurky, dřevěné perly a výrobky z nich, dřevěnou galanterii a bižuterii, tiskárenské a kartonážní výrobky, herní plány, skládanky, drobné výrobky ze dřeva všeho druhu. Mezi drobné výrobky nelze sice počítat rakve, které se v Semilech také vyráběly, ale na ty se ochranná známka nevztahovala.\n\nNázev vznikl spojením anglických slov TOys a FActory, tj. \"továrna na hračky\". Zprvu se týkal zejména továrny v Albrechticích v Jizerských horách, odkud bylo ale sídlo přeneseno v roce 1958 do Semil.\n\nOrganizačně patřila TOFA do koncernu \"Československé hudební nástroje, národní podnik\", který byl také držitelem práv k ochranné značce TOFA od 18. 12. 1970 až do 1. 9. 1990, kdy práva ke známce přešla na bývalý závod TOFY Albrechtice v Jizerských horách – DETOA.\n\nŘeditelství sídlilo v Semilech na adrese \"Ke stadionu 183\". Po roce 1990 zde ještě nějaký čas fungovala pila, po roce 2000 obchod s nábytkem Jamall a po roce 2010 byl opuštěný objekt v těsném sousedství semilského Penny Marketu I zbořen.\n\nVýrobní areál 01 Semily byl na adrese \"Tyršova 393\" a sídlila zde hlavně hrubá výroba, sušárny apod., a také výrobna rakví, která se po roce 1990 osamostatnila jako s.r.o. Rakmily. Areál prošel na přelomu tisíciletí asanací a byl zde vystavěn diskont Plus, dnes semilský Penny Market II.\n\nZávod 02 Albrechtice založil již roku 1908 Johann Schowanek a pod jeho jménem se stala světovým producentem dřevěných hraček, perlí a bižuterie včetně knoflíků pro vojenské uniformy. V 50. letech získala nový název TOFA Albrechtice, po roce 1958 byla podřízena vedení společnosti v (dopravně poněkud přístupnějších) Semilech. Novým výrobním programem se staly pianinové a klavírové mechaniky pro světové výrobce, samozřejmě že hlavním zákazníkem byl královéhradecký Petrof. Po roce 1989 byl závod privatizován zvlášť a funguje pod novým názvem DETOA. Tento podnik a jeho majitel Jaroslav Zeman jsou také držiteli ochranné známky TOFA, která byla zapsána 4. 2. 1955 pod číslem spisu 43503.\n\nZávod 03 Semily sídlil v \"Družstevní ulici 27\" a byl postaven roku 1892 jako tkalcovna a škrobírna, po 2. světové válce sem byla přenesena výroba dřevěných hraček. Ta již měla v Semilech tradici – v době II. světové války zde společnost \"Drábek&spol.\" vyráběla dřevěné korále a hračky, ale podlehla v nerovném boji s čistě německou společností Hanse Schowanka (dnešní DETOA) a musela se orientovat na modely pro Wehrmacht. V současnosti je v areálu využíváno několik drobných skladů a garáží, hlavní budovy jsou uzavřené a chátrají, Liberecký kraj zdejší území vede jako \"brownfield\" a vybízí k jeho revitalizaci.\n\nZávod 04 Zásmuky vyráběl např. počitadla, různé vozíčky, tahací zvířátka, ale byl specializovaný i na kartonové zboží a proto vyráběl zejména stolní deskové hry – šlo jak o klasické šachy, Člověče nezlob se! nebo halmu, ta i o speciální společenské hry (připomeňme \"Dostihy a sázky\"). Výroba zde však byla ukončena v říjnu 1997 a podnik od té doby chátrá bez užitku, od roku 2008 se doslova rozpadá..\n\nZávod Tlumačov odkoupil v roce 1996 podnikatel František Stodůlka a zachránil tak výrobu dětských tabulí a postýlek. .\n\nZávod Stará Paka odkoupil roku 1997 staropacký truhlář Petr Žalský a obnovil výrobu skládacích kostek s obrázkovými polepy (kubusy) pod obchodní značkou TOPAtoys. Výroba vyšla vstříc zákazníkům a je tak možné nechat si vyrobit kostky s libovolným zákaznickým polepem.\n\nStátní podnik TOFA Semily (kmenové jmění 223.711.000 Kčs, IČO ) byl založen k 1. 1. 1989 a ve funkci ředitele byl potvrzen Zdeněk Venzara ze Semil, během několika měsíců byl však vystřídán svým bývalým zástupcem Ing. Milanem Hrdinou z Turnova.\n\nV roce 1992 byl na místo ředitele zbytkového \"TOFA s.p.\" dosazen Ladislav Poláček z Jilemnice. Podnik měl v té době sice udávanou hodnotu 44.148.000 Kčs, ale ta v té době byla iluzorní, neboť státní podnik již nedisponoval žádným fyzickým ani jiným majetkem. Dne 1. 1. 1996 vstoupil podnik do likvidace (likvidátor Ing. Pavel Lintymer, CSc., z Prahy) a k 13. 9. 2001 byla společnost vymazána z obchodního rejstříku.\n\nMimoto však existovala TOFA, a.s. (IČO , základní kapitál 55.735.000 Kč), která byla založena Fondem národního majetku k 1. 5. 1992 (zakladatelská listina byla sepsána 26. 4. 1992, dodatek ke stanovám schválen dne 21. 8. 1992). Do majetku a.s. přešly nerestituované majetky a hmotné i ostatní vlastnictví s.p. TOFA Semily, ze kterého se tak stala prázdná schránka. O zrušení této akciové společnosti s likvidací rozhodla mimořádná valná hromada dne 1. 2. 1999, likvidátorkou společnosti se stala Ing. Irena Pekařová z nedalekého Jablonce nad Jizerou. Krajský soud v Hradci Králové rozhodl 14. 7. 2005 o konkursu na majetek společnosti \"TOFA a.s., v likvidaci\" a konkursním správcem byl ustaven JUDr. Vlastimil Marhan z Hradce Králové.\n\nPropletenec vztahů však pokračuje: k 1. 5. 1995 byla v Praze 4 založena společnost HARSA a.s. (IČO , základní jmění 1.000.000 Kč, jediný akcionář Michal Zítko z Prahy), která se v lednu 1999 přejmenovala na TOFA TOYS a.s. (základní jmění 34.000.000 Kč) a v srpnu 2000, kdy již jejím jediným akcionářem byla semilská TOFA HOLDING s.r.o. (IČO ), přenesla své sídlo do Brna. Jejím majetkem byly výrobní areály Semily-Podmoklice (14 mil. Kč) a Zásmuky (9 mil. Kč), plus movitý majetek (10 mil. Kč). 8. 2. 2006 rozhodl Krajský soud v Brně o zrušení společnosti a jmenoval likvidátorem Prof. Ing. Vladimíra Klabana, CSc., z Brna. Pokus o konkurs společnosti týž krajský soud dne 21. 12. 2007 zamítl pro \"nedostatek majetku dlužníka postačující k úhradě nákladů konkursu\". Společnost byla vymazána z obchodního rejstříku 18. 12. 2010.\n\nA co výše zmíněná TOFA HOLDING s.r.o. (IČO )? Ta byla založena 12. 8. 1996 se základním jměním 1.370.000 Kč. Do té v říjnu 1998 vstoupil výše zmíněný Michal Zítko a razantně navýšil její základní jmění na 13.700.000 Kč, načež část podniku prodal společnosti TOFA TOYS a.s. Také tento holding ekonomicky neuspěl, Krajský soud v Hradci Králové na nej dne 19. 12. 2005 prohlásil konkurs a ustavil správcem JUDr. Josefa Koubíka z Hradce Králové, ale toto rozhodnutí bylo zrušeno rozhodnutím téhož soudu z 12. 8. 2009 o \"zrušení konkurzu po splnění rozvrhového usnesení\".\n\nTo však nic nezměnilo na tom, že podmoklický areál je již léta opuštěný, technologie jsou demontovány a budovy velmi rychle chátrají. Počátkem června 2011 se staly terčem útoku zlodějských spoluobčanů, kteří zcela rozbili dvě okna a ukradli několik funkčních litinových radiátorů, kryty elektrických rozváděčů, pletivo a další věci. Škoda byla vyčíslena na 8400 Kč.\n\n"}
{"id": "762643", "url": "https://cs.wikipedia.org/wiki?curid=762643", "title": "Benjamin Mitchell", "text": "Benjamin Mitchell\n\nJméno a příjmení Benjamin „Ben“ Mitchell nosí více osobností:\n\n\n\n"}
{"id": "762646", "url": "https://cs.wikipedia.org/wiki?curid=762646", "title": "Pilníkovský potok", "text": "Pilníkovský potok\n\n\n"}
{"id": "762651", "url": "https://cs.wikipedia.org/wiki?curid=762651", "title": "Tony Taka", "text": "Tony Taka\n\nTanaka Takayuki (japonsky: 田中 貴之; * 1971) také znám jako Tony Taka, je japonský manga umělec a návrhář herních postav.\n\nPo absolvování art design college začal nejprve pracovat na designu reklam, ale v roce 1998 rychle změnil svůj zájem a stal se umělcem stylu manga. Velmi brzy po tom co ilustroval několik eroge charakterů si získal velkou popularitu. Stal se hlavních designérem postav v herní sérii \"Shining\" firmy Sega, je také výkonným ředitelem své vlastní společnosti RPM Y.K.\n\n\n\n"}
{"id": "762658", "url": "https://cs.wikipedia.org/wiki?curid=762658", "title": "Oslí můstek", "text": "Oslí můstek\n\nOslí můstek je výraz, který se uplatňuje zejména v řečnictví. Označuje obratné nebo naopak nešikovné propojení dvou jinak nesouvisejících témat. Stejný význam má finský výraz \"aasinsilta\" a švédský výraz \"åsnebrygga\".\n\nJako oslí můstky se někdy označují i mnemotechnické pomůcky. V tomto významu používá němčina výraz \"Eselsbrücke\", francouzština \"ponte aux ânes\" a nizozemština \"ezelsbruggetje\".\nLatinský termín \"Pons asinorum\" označuje páté tvrzení v první knize Eukleidových Základů, které říká, že úhly přiléhající k základně rovnoramenného trojúhelníka jsou totožné.\n"}
{"id": "762660", "url": "https://cs.wikipedia.org/wiki?curid=762660", "title": "IK Start", "text": "IK Start\n\nIdrettsklubben Start je norský fotbalový klub z města Kristiansand. Založen byl roku 1905. Dvakrát vyhrál norskou nejvyšší soutěž (1978, 1980). Zlatou érou klubu byla 70. léta 20. století. Velký comeback klub zaznamenal v roce 2004, kdy postoupil znovu do 1. ligy a ihned obsadil 2. místo, což znamenalo i návrat do evropských pohárů. V roce 2007 však klub znovu sestoupil, navíc ho postihly velké finanční problémy a stál před bankrotem. Zachránila ho až finanční pomoc regionální vlády. V roce 2009 se do 1. ligy vrátil, roku 2011 však znovu sestoupil.\n\n"}
{"id": "762663", "url": "https://cs.wikipedia.org/wiki?curid=762663", "title": "Dusičnan hořečnatý", "text": "Dusičnan hořečnatý\n\nDusičnan hořečnatý je bílá krystalická hygroskopická látka tvořící nejčastěji hexahydrát Mg(NO)·6HO, mezistupněm jeho vzniku je dihydrát Mg(NO)·2HO. Tato látka se využívá v pyrotechnice a zřídka i jako hnojivo. Také je to jedna z látek způsobujících vodní kámen (s Ca(NO)\n\nTato látka vzniká prostou reakcí kovového hořčíku a kyseliny dusičné:\n3Mg + 8HNO → 2NO + 4HO + 3Mg(NO)\nRovněž je možné Mg(NO) vyrábět reakcí hořečnatých solí s kyselinou dusičnou. Příklady takovýchto hořečnatých solí jsou uhličitan hořečnatý či hydroxid hořečnatý:\nMgCO + 2HNO → Mg(NO) + CO + HO\nMg(OH) + 2HNO → Mg(NO) + HO\nTaké je možno tuto látku vyrábět reakcí dusičnanu amonného s hydroxidem hořečnatým:\nMg(OH) + 2NHNO → Mg(NO) + 2NH + HO\n\nPři zahřívání na asi 330 °C se tato látka rozpadá na oxid hořečnatý, oxid dusičitý a kyslík:\n2Mg(NO) —→ 2MgO + 4NO + O\nReaguje se silnými zásadami a kyselinami:\nMg(NO) + 2NaOH → Mg(OH) + 2NaNO\nMg(NO) + HSO → MgSO + HNO\nMg(NO) + 2HCl → MgCl + HNO\nA podobně.\n"}
{"id": "762664", "url": "https://cs.wikipedia.org/wiki?curid=762664", "title": "Limerick FC", "text": "Limerick FC\n\nLimerick Football Club je irský fotbalový klub z města Limerick ve stejnojmenném hrabství, který hraje 1. irskou fotbalovou ligu. Domácím stadionem klubu je Markets Field s kapacitou 3 000 míst. Klubovou barvou je modrá, odkud také pramení přezdívky \"The Blues\" nebo \"Super Blues\".\n\nByl založen roku 1937, během své existence nesl řadu názvů (Limerick United, Limerick City, Limerick 37), neboť prošel mnoha transformacemi.\n\nOd roku 2014 klub trénuje Martin Russell, odchovanec Manchesteru United.\n\n\nKlub byl založen dne 19. července 1937.\n\nSvůj první zápas odehráli 22. srpna proti Shamrock Rovers.\n\n"}
{"id": "762665", "url": "https://cs.wikipedia.org/wiki?curid=762665", "title": "Luciferáza", "text": "Luciferáza\n\nLuciferáza je obecný název pro některé enzymy umožňující bioluminiscenci živočichů - jev, při kterém živé organismy produkují světlo. Známým příkladem je luciferáza typu Firefly, kterou využívají světlušky. Jako luciferáza a luciferin se však označuje jakýkoliv pár enzym-substrát, který za přítomnosti ostatních nespecifických reaktantů reaguje za vzniku světla.\n\nLuciferázy typu Firefly jsou, stejně jako všechny ostatní známé luciferázy, oxidoreduktázy, které katalyzují oxidaci (oxygenaci) pigmentu luciferinu za přítomnosti ATP a hořečnatých kationtů. Reakce probíhá ve dvou stupních:\n\nBěhem tohoto procesu se 96 % energie uvolní jako viditelné světlo. V běžné žárovce se oproti tomu na světlo přemění jen asi 10 % energie a zbytek se přemění na teplo. Proto se bioluminiscenční světlo někdy označuje jako studené.\n"}
{"id": "762666", "url": "https://cs.wikipedia.org/wiki?curid=762666", "title": "Valdemar Dánský", "text": "Valdemar Dánský\n\nValdemar Dánský (27. října 1858, zámek Bernstorff na ostrově Sjælland – 14. ledna 1939, Kodaň) byl dánský princ, nejmladší syn dánského krále Kristiána IX.\nValdemar se narodil jako nejmladší dítě ze šesti dětí dánského krále Kristiána IX. a jeho manželky Luisy Hesensko-Kasselské. Vychováván byl v dánském královském paláci společně s nejmladší ze svých tří sester princeznou Thyrou.\n\nV létě roku 1874 doprovázel svého otce při jeho návštěvě na Islandu při oslavách milénia. Po konfirmaci v tomtéž roce zahájil, jak to bylo obvyklé u princů v té době, vojenské vzdělání na námořní akademii. V roce 1879 se stal podporučíkem a v roce 1880 poručíkem. Stal se vášnivým námořníkem a v následujících letech se účastnil řady námořních expedic.\n\nV roce 1885 se princ Valdemar oženil s francouzskou princeznou Marií Orleánskou (1865–1909), pravnučkou posledního francouzského krále Ludvíka Filipa I.\nNejdříve se uskutečnil 20. října civilní sňatek v Paříži, o dva dny později 22. října pak církevní obřad na zámku v Eu, v rezidenci prince Filipa, hraběte pařížského. Mezi nejváženější hosty na svatbě patřili Valdemarova matka, královna Luisa, princ a princezna z Walesu a Mariini rodiče, vévoda a vévodkyně z Chartres. Sňatek byl zřejmě motivován politicky, ale mezi manželi panovala skutečná láska. Z jejich spokojeného manželství vzešlo pět potomků, čtyři synové a nejmladší dcera:\nVzhledem k tomu, že manželé byli rozdílného náboženského vyznání, bylo předem dohodnuto, že synové budou vychováváni v luteránské víře, již vyznával otec, a dcery v katolické víře matčině. Tak se také skutečně stalo - čtyři jejich synové se stali luterány, kdežto jediná dcera katoličkou a provdala se posléze za katolického prince.\n\nMarie Orleánská sdílela Valdemarovu lásku k moři a námořnictví, na výraz této sounáležitosti si nechala na rameno vytetovat kotvu.\n\nJeho bratru Vilémovi byl nabídnut řecký trůn a on se stal v roce 1863 řeckým králem pod jménem Jiří I. Podobně i princi Valdemarovi byla nabídnuta možnost usednout na některý z evropských trůnů, a to dokonce dvakrát: poprvé mu jeho švagr, ruský car Alexandr III. v roce 1887 nabídl trůn Bulharského knížectví, který se uprázdnil po abdikaci dosavadního knížete Alexandra, Valdemar však odmítl, mimo jiné proto, že mezi Bulharskem a Řeckem panovalo nepřátelství, což by znamenalo, že by stál proti svému bratrovi; kromě toho nechtěl přivést svou milovanou ženu do nestabilního prostředí balkánského knížectví. Když mu byl roku 1905 nabídnut (ruským carem Mikulášem II. a německým císařem Vilémem II.) dosud neobsazený trůn Norska, odmítl i tuto nabídku; norským králem se pak stal Valdemarův synovec Carl (syn staršího bratra Frederika VIII.). Valdemar se celoživotně věnoval námořní kariéře; třebaže to zcela neodpovídalo jeho společenskému statusu královského prince, zcela to vyhovovalo jeho založení a zálibám.\n\nPrinc Valdemar zemřel ve věku 80 let 14. ledna roku 1939. Jeho ostatky byly pochovány v katedrále v Roskilde, místě posledního odpočinku dánské královské rodiny.\n\n\n"}
{"id": "762668", "url": "https://cs.wikipedia.org/wiki?curid=762668", "title": "Wheeler County (Oregon)", "text": "Wheeler County (Oregon)\n\nWheeler County je okres ve státě Oregon v USA. K roku 2010 zde žilo 1 441 obyvatel. Správním městem okresu je Fossil. Celková rozloha okresu činí 4 442 km².\n"}
{"id": "762669", "url": "https://cs.wikipedia.org/wiki?curid=762669", "title": "Všední hřích", "text": "Všední hřích\n\nVšední hřích (také lehký hřích, každodenní vina) je v pojetí katolického a pravoslavného křesťanství takový hřích, který nemá za následek úplné odvrácení člověka od Boha, nýbrž \"pouze\" částečnou ztrátu milosti. Pojem se používá v protikladu ke smrtelnému hříchu. \n\nZatímco smrtelný hřích zcela přerušuje vztah mezi člověkem a Bohem („duchovní smrt“ - proto smrtelný), všedním hříchem je tento vztah pouze poškozen, oslaben. (KKC 1863)\n\nVšedním hřích má podle Katechismu katolické církve (KKC 1859) tři hlavní kritéria:\n\nLehký hřích je nevyhnutelný (), může však vést ke smrtelným hříchům a oslabuje ctnosti - důsledkem opakování hříchů, i lehkých, může být neřest (KKC 1865). Prostředkem odpuštění všedních hříchů je eucharistie (KKC 1394), vyznávat tyto hříchy při svátosti smíření tedy není nezbytné, pouze doporučené (KKC 1458). Lehký hřích je nedokonalý hřích, vlastně ani ne hřích jako takový, nenarušuje poslední cíl člověka. \n\nRozlišení na lehké a těžké hříchy bývá odůvodňováno i odkazem na bibli (), protestantské církve ho nicméně obvykle z různých důvodů odmítají (Jan Kalvín ho v Institucích nazývá \"„tropením nejapných žertů z Boha“\" a prohlašuje, že \"„hříchy věřících jsou odpustitelné, nikoli proto, že si nezasluhují smrti, nýbrž poněvadž pro milosrdenství Boží není již žádného odsouzení těm, kteří jsou v Kristu Ježíši“\".). Některé protestantské církve nicméně uznávají, že \"„hříchy nejsou stejné, i když pocházejí z téhož pramene zkaženosti a nevěry, ale že jedny jsou těžší než druhé“\" (Druhá helvetská konfese VIII,4). Učení o rovnosti hříchů bylo součástí některých herezí (Jovinianus).\n\nČeský římskokatolický teolog Albert Beneš uvádí ve svých skriptech \"Morální teologie\" mezi všedními hříchy například marnotratnost, krádež, která okradeného závažněji nepoškodí (hranicí je „částka nezbytná k denní sustenaci okradeného a jeho rodiny“), méně závažnou neposlušnost dětí vůči rodičům, lež, která nepůsobí velkou škodu, bezvýzamné případy potupy, naslouchání pomluvám a nactiutrhání se zalíbením (aktivní pomluva a nactiutrhání jsou hříchy těžké), částečné zanedbávání modlitby, zbytečné přísahy (křivá přísaha je ale těžkým hříchem), ve většině případů pověry a jednorázové konzultace věštce (habituální je ale těžkým hříchem), jednotlivou účast na spiritistické seanci (zvláště je-li vyvolána zvědavostí), braní Božího jména nadarmo (neobsahuje-li přímo potupení Boha), polibky a objetí vyjadřující smyslnost, nestřídmost v jídle a menší opilost (která nevede k odnětí užívání rozumu). \n\n"}
{"id": "762671", "url": "https://cs.wikipedia.org/wiki?curid=762671", "title": "Markéta Dánská", "text": "Markéta Dánská\n\nMarkéta Dánská je jméno více dánských princezen, královen či jiných příslušnic dánské královské rodiny:\n\n"}
{"id": "762672", "url": "https://cs.wikipedia.org/wiki?curid=762672", "title": "Jefferson County (Oregon)", "text": "Jefferson County (Oregon)\n\nJefferson County je okres ve státě Oregon v USA. K roku 2010 zde žilo 21 720 obyvatel. Správním městem okresu je Madras. Celková rozloha okresu činí 4 639 km².\n"}
{"id": "762673", "url": "https://cs.wikipedia.org/wiki?curid=762673", "title": "Ján Štefanovič", "text": "Ján Štefanovič\n\nJán Štefanovič (* 19. listopadu 1928 Moravské Lieskové) je slovenský lékař, imunolog a akademik SAV.\n\nPo maturitě na gymnáziu v Novém Městě nad Váhom a v Banské Bystrici studoval na Lékařské fakultě Komenského univerzity v Bratislavě, kde úspěšně promoval v roce 1953. Od roku 1961 se stal přednostou Ústavu mikrobiologie a epidemiologie Univerzity Komenského, kde působil jako odborný asistent, docent, později jako profesor, přednosta a zároveň jako ředitel.\n\n"}
{"id": "762675", "url": "https://cs.wikipedia.org/wiki?curid=762675", "title": "Josephine County", "text": "Josephine County\n\nJosephine County je okres ve státě Oregon v USA. K roku 2010 zde žilo 82 713 obyvatel. Správním městem okresu je Grants Pass. Celková rozloha okresu činí 4 253 km². Na jihu sousedí se státem Kalifornie.\n"}
{"id": "762679", "url": "https://cs.wikipedia.org/wiki?curid=762679", "title": "Steve Waller", "text": "Steve Waller\n\nSteven Charles Waller (30. června 1951 − 6. února 2000) byl britský rockový kytarista a zpěvák. V letech 1979-1983 byl členem skupiny Manfred Mann's Earth Band. Podílel se na čtyřech albech této skupiny, \"Angel Station\", \"Chance\", \"Somewhere in Afrika\" a \"Budapest Live\".\n"}
{"id": "762681", "url": "https://cs.wikipedia.org/wiki?curid=762681", "title": "Hausberk (okres Český Krumlov)", "text": "Hausberk (okres Český Krumlov)\n\nHrad Hausberk stával mezi vesnicemi Želnava a Pernek na kopci Hradiště (940 m), který přísluší ke katastrálnímu území Maňávka u Českého Krumlova.\n\nO historii strážního hrádku, který kontroloval horní tok Vltavy, toho moc nevíme. Archeologický výzkum datoval jeho existenci do 13. století a majitelem byl pravděpodobně český král. Tomáš Durdík jej zařazuje mezi šumavské horské hrádky. V minulosti se jej František Kubů pokusil ztotožnit s historicky doloženým, avšak dosud nelokalizovaným hradem Waltershausen. Podle této teorie by měl hrad kolem roku 1360 založit probošt vyšehradské kapituly Dětřich z Portic na ochranu okolních proboštových vsí. V roce 1395 tyto vsi získal klášter Zlatá Koruna, kterému dříve patřily, a hrad zanikl. Všechny známé informace o hradu však této teorii neodpovídají.\n\n"}
{"id": "762683", "url": "https://cs.wikipedia.org/wiki?curid=762683", "title": "Seznam měst v Nizozemsku", "text": "Seznam měst v Nizozemsku\n\nToto je seznam měst v Nizozemsku, seřazený podle provincií.\n\n\n\n\n\n\n\n\n\n\n\n\n"}
{"id": "762684", "url": "https://cs.wikipedia.org/wiki?curid=762684", "title": "Jawa 500 OHV", "text": "Jawa 500 OHV\n\nJawa 500 OHV, též Rumpál je československý vzduchem chlazený jednoválcový motocykl, vyráběný firmou Jawa. Celkem bylo vyrobeno 1016 kusů. Motocykl byl vyvinut společností Wanderer (Wanderer K 500). Motocykl Jawa 500 OHV se začal vyrábět v roce 1929 a vyráběl se pouze do roku 1933. Jednalo se o první sériově vyráběný motocykl značky Jawa.\n\nPrvní vyrobené modely měly podrámovou nádrž, která byla nahrazena nádrží sedlovou. Původní rám vylisovaný z ocelového plechu a svařovaný byl nahrazen rámem nýtovaným. Nedostatečně pevná přední trubková vidlice byla nahrazena vidlicí lisovanou. Přední světlo kastrolovitého tvaru bylo nahrazeno zaobleným půloválným. Původní tlumič výfuku byl nahrazen rybinami.\n\n\n"}
{"id": "762685", "url": "https://cs.wikipedia.org/wiki?curid=762685", "title": "Věroslav Neumann", "text": "Věroslav Neumann\n\nVěroslav Neumann (27. května 1931 Cítoliby – 21. listopadu 2006 Praha) byl český hudební skladatel.\n\nPo maturitě na gymnáziu v Praze studoval skladbu na Akademii múzických umění v Praze u Jaroslava Řídkého. Již během studia byl sbormistrem několika pěveckých souborů (\"Vysokoškolský soubor Zdeňka Nejedlého, ČKD Stalingrad, Soubor S. K. Neumanna, Umělecký soubor ministerstva vnitra\"). Pracoval jako zahraniční referent v \"Československém hudebním fondu\" i jako tajemník a člen \"Ústředního výboru Svazu československých skladatelů\". V té době zkomponoval řadu mládežnických, budovatelských a vojenských písní, sborů a obdobných tendenčních skladeb, za něž byl pravidelně odměňován cenami. \n\nZlom v jeho životě znamenal rok 1969. V létech tzv. normalizace nebyla, kromě skladeb pro děti, jeho díla provozována. Dětské skladby se mezitím staly součástí trvalého repertoáru dětských souborů v Sovětském svazu a dalších zemích východního bloku a bylo je proto obtížné vymazat. To vedlo k větší koncentraci skladatele na ostatní hudební formy. Ocenění přišlo tentokrát z Francie, kde jeho sbor \"Soleils Couchants\" byl vyznamenán na mezinárodní sborové soutěži v Tours (1982). Po roce 1989 byl jmenován ředitelem Pražské konzervatoře.\n\n\n\n\n\n\n\n\n\n"}
{"id": "762686", "url": "https://cs.wikipedia.org/wiki?curid=762686", "title": "Aku Louhimies", "text": "Aku Louhimies\n\nAku Louhimies (*3. července 1968) je finský režisér a scenárista. Na počátku své kariéry natočil několik krátkometrážních filmů, dokumentů, televizních seriálů a hudebních videoklipů. Svůj první celovečerní film Automat na lásku natočil až v roce 2000. V letech 2005 a 2006 získal celkem tři ceny Jussi: dvakrát za nejlepší režii za filmy Zamrzlá země a Mrazivé město a jedenkrát za nejlepší scénář za film Zamrzlá země.\n\nLouhimies se v roce 2003 oženil s finskou herečkou Laurou Malmivaara a měli spolu dvě dcery. V roce 2012 se rozvedli.\n\n\n\n"}
{"id": "762687", "url": "https://cs.wikipedia.org/wiki?curid=762687", "title": "Zrcadla/Dlouhá noc", "text": "Zrcadla/Dlouhá noc\n\nZrcadla/Dlouhá noc je kompilační album české rockové skupiny Synkopy. Vydáno bylo v roce 2000 vydavatelstvím Sony Music/Bonton s katalogovým číslem 495275. Jedná se o dvojalbum zahrnující poslední dvě studiové desky skupiny, \"Zrcadla\" (1986) a \"Dlouhou noc\" (1990), které jsou doplněny bonusy, singly a dalšími nahrávkami.\n"}
{"id": "762689", "url": "https://cs.wikipedia.org/wiki?curid=762689", "title": "Kuprit", "text": "Kuprit\n\nKuprit (Haidinger, 1845), chemický vzorec CuO (oxid měďný), je krychlový minerál. Název je odvozen z latinského \"cuprum\" - měď (obsah mědi až 88,8%).\n\nBěžně se vyskytuje v oxidačních zónách měděných ložisek, kde vzniká jako produkt oxidace sulfidů mědi. Nachází se také v sedimentárních rudách permského stáří.\n\nKrystaly mají nejčastěji tvar krychle, osmistěnu a méně často dvanáctistěnu, až 14 cm velké. Odrůda chalkotrichit má krystaly silně protažené ve směru [001]. Většinou tvoří zrnité, vláknité, zemité a celistvé agregáty. Dvojčatění: často se vyskytují penetrační dvojčata.\n\n\n\n\n\nSpolečně s těžbou jiných měděných rud, nejčastěji v povrchovém dole.\n\nRuda mědi. Výjimečně jako drahý kámen.\n\nMísty rozšířený minerál.\n\n\n\n\n"}
{"id": "762692", "url": "https://cs.wikipedia.org/wiki?curid=762692", "title": "František Ludvík z Mattencloitu", "text": "František Ludvík z Mattencloitu\n\nFrantišek Ludvík svobodný pán z Mattencloitu (16. březen 1693 – 31. květen 1768 Dolní Žibřidovice) byl česko-slezský šlechtic pocházející z rodu Mattencloitů.\n\nByl synem Bartoloměje Gottfrieda z Mattencloitu a jeho ženy Marie Kláry von Adolph. Byl dvakrát ženat. Dne 19. října 1718 se oženil s Marií Agnesou von Ehrmanns zum Schlug, druhý sňatek uzavřel dne 27. listopadu 1758 s Karolinou Kateřinou von Seidlitz. K 30. lednu 1732 byl povýšen do stavu svobodných pánů. Vlastnil panství Doubrava, zakoupené roku 1746, a Dolní Žibřidovice, získané roku 1747.\n\nV roce 1718 se stal vládním radou Lehnického knížectví a zastupoval tohoto knížectví na slezském veřejném konventu.\n"}
{"id": "762693", "url": "https://cs.wikipedia.org/wiki?curid=762693", "title": "Ricimer", "text": "Ricimer\n\nRicimer (okolo 405 - 18. srpna 472) byl germánský velitel císařských legií několika západořímských císařů, nazývaný \"tvůrce císařů\". Původem pocházel z germánského kmene Svébů. Jeho otec byl Rechila.\n\nDo funkce velitele vojska ho jmenoval císař Avitus, jeho úkolem bylo zabránit zničujícím nájezdům Vandalů ze Severní Afriky. Podařilo se mu odrazit jejich pokus o vylodění na Sicílii a následně je porazil v námořní bitvě u Korsiky. Poté se však obrátil proti svému pánovi a v říjnu roku 456 s pomocí senátorů Avita sesadil. Avitův následník Maiorianus měl s Ricimerem neshody, ten pak využil jeho neúspěšného tažení proti Vandalům a nechal ho zavraždit. V této době měl Ricimer již takový vliv, že na trůn dosadil Libia Severa, který pak jednal jen jako Ricimerova loutka. Po čtyřech letech Severovy vlády však nechal Ricimer odstranit i tohoto císaře a novým panovníkem západořímské říše učinil svého tchána Anthemia. Avšak po katastrofální porážce tažení proti Vandalům byl v roce 472 také zavražděn. Ricimer stihl prosadit nového kandidáta, Olybra, avšak krátce poté zemřel. Jeho pozici jako nejvyšší velitel převzal jeho synovec Gundobad.\n"}
{"id": "762695", "url": "https://cs.wikipedia.org/wiki?curid=762695", "title": "Seznam karlistických pretendentů španělského trůnu", "text": "Seznam karlistických pretendentů španělského trůnu\n\nNásledující tabulka je přehledem karlistických pretendentů španělského trůnu. Karlisté byli přívrženci a sympatizanti Dona Carlose, neúspěšného uchazeče o španělský královský trůn, a jeho potomků. Po smrti španělského krále Ferdinanda VII. roku 1833 se královnou stala jeho teprve tříletá dcera Isabela jako Isabela II. Její strýc Don Carlos (Carlos María Isidro de Borbón y Borbón-Parma) se rozhodl neuznat pragmatickou sankci svého zemřelého bratra a sám usiloval o získání trůnu.\n"}
{"id": "762696", "url": "https://cs.wikipedia.org/wiki?curid=762696", "title": "Campion", "text": "Campion\n\nCampion Cycle Company byl britský výrobce motocyklů a jízdních kol aktivní v letech 1901-1926. Sídlo firmy bylo v Nottingham. Do motocyklů byly montovány motory značek Minerva, MMC, Fafnir, Precision, Villiers, Blackburne a JAP.\n"}
{"id": "762697", "url": "https://cs.wikipedia.org/wiki?curid=762697", "title": "Hrad na Stožecké skále", "text": "Hrad na Stožecké skále\n\nHrad na Stožecké skále stával na Stožecké skále v národním parku Šumava (katastrální území České Žleby).\n\nHistorie dnes již téměř zapomenutého hradu, který stával nad údolím Studené Vltavy , zhruba 5 km západně od jejího soutoku s Teplou Vltavou a jehož funkcí bylo střežit Zlatou stezku, která tudy vedla, je zatím neznámá. Hrad byl vystavěn někdy kolem poloviny 13. století, podle Augusta Sedláčka Vítkovci. Jak ovšem uvádí autoři publikace \"Tvrze a hrádky Prachaticka\", je tato možnost nereálná, neboť Vítkovci až do 15. století neměli s obchodem na Zlaté stezce nic společného. O ochranu stezky se v té době starala vyšehradská kapitula spolu s pasovským ženským klášterem Niedernburg, je tedy možné za zakladatele označit právě kapitulu; vyloučit ovšem nemůžeme ani českého krále – v tomto případě se objevuje teorie o založení hradu v době snah o posilování královské moci po návratu budoucího krále Karla IV. do Čech v roce 1333 (v oblasti Zlaté stezky můžeme spolehlivě doložit dvojici hradů jím založených – hrad Hus na prachatické větvi z roku 1341 a hrad Kunžvart na větvi vimperské z roku 1359). S jistotou můžeme jeho existenci zasadit do první poloviny 14. století, kdy již existovala nedaleká osada Volary. Po jejich založení význam hradu klesal, nicméně se nedá vyloučit možnost údržby hradu prachatickou vrchností v 15. a 16. století. V této době však již hrad nebyl využíván a postupně zpustl a zanikl. V roce 1581, ze kterého pochází první písemná zmínka o obci Stožec, je na místě hradu zmiňován pouze les.\n\nPrvní zjišťovací průzkum na hradě provedl již v roce 1928 archeolog L. Hájek, při němž objevil asi 15 keramických úlomků. Hájek je zasadil do 14. století, naopak podle H. Preidla pochází z druhé poloviny 13. století. Nálezy byly uloženy v dnes již neexistujícím muzeu v Horní Plané, po roce 1945 se zdejší sbírky dostaly do muzea v Českém Krumlově. V současné době již nejsou dohledatelné a jejich datace se tedy nedá ověřit.\n\nV roce 1979 provedl archeolog A. Beneš ve spolupráci se správou CHKO Šumava ve Vimperku na místě hradu povrchový průzkum. Při něm se podařilo na místě předpokládané věže najít střepy pozdně středověké keramiky. V roce 1986 následoval průzkum vedený J. Fröhlichem, přičemž nálezy z tohoto průzkumu jsou uloženy v Prachatickém muzeu – jedná se o úlomky keramiky, část kachle, železný hřebík a drobné zvířecí kosti. Dále tento soubor obsahuje úlomky nádob, kusy mís a pokliček, nalezený zlomek keramiky se podařilo zasadit mezi skupinu nádobkovitých kachlů s pravoúhlým ústím. Celý soubor byl zasazen do 14. století. Od J. Fröhlicha pochází také první plánek hradního areálu.\n\nPatrně nejrozsáhlejší archeologický průzkum hradu provedli v roce 1991 František Kubů a Petr Zavřel. Tento průzkum přinesl další řadu nálezového materiálu ze 14. a z počátku 15. století. Kromě toho se potvrdila řada hypotéz o podobě hradu.\n\nZ hradu se zachovaly dnes již jen těžko identifikovatelné zbytky zdiva původní hradby, která vymezovala severní část asi 30 metrů dlouhého hradního areálu. Vlastní obytná budova, sloužící zároveň jako strážnice, stávala na skalnatém výběžku a její rozsah můžeme určit podle vysekaného půdorysu. Zajímavé je, že ačkoliv se jednalo o dřevěný objekt, archeologickým výzkumem zde byla potvrzena přítomnost kachlových kamen.\n\nArcheologický průzkum z roku 1991 sice omezovala skutečnost, že se hrad nachází v přísně chráněné přírodní rezervaci, přesto v podstatě potvrdil teorii, že hlavní stavbou v hradním areálu byla obytná věž, čímž by se hrádek zařadil mezi tzv. donjonové hrady. Tento typ hradu býval na českém území hojně stavěn ve 13. století a setkáváme se s ním především u hradů, které měly plnit především strážní funkci. Tuto funkci hradu zvýrazňuje jeho poloha, kdy se nalézá nad částí Zlaté stezky mezi Českými Žleby a Soumarským mostem, ale umožňuje také kontrolovat patrně nejstarší část této stezky v údolí Studené Vltavy. Strážní funkci pak dle J. Fröhlicha ještě více zvýrazňovala minimální rozloha hradu (30 x 15 metrů), nedaleký zdroj vody (dnešní Stožecká kaple) a především neosídlenost okolní krajiny a nepříznivé klimatické podmínky v oblasti. Svojí polohou se také řadí do skupiny tzv. horských hrádků.\n\nNa vlastní Stožeckou skálu, stojící na hranicích PP Stožecká skála, žádná značená turistická stezka nevede. Nicméně od nedaleké kaple Panny Marie vede odbočka modré turistické značky, vedoucí od Černého Kříže na České Žleby. Celou trasu odbočky kopíruje NS Na Stožeckou skálu.\n\n"}
{"id": "762698", "url": "https://cs.wikipedia.org/wiki?curid=762698", "title": "Pontianak", "text": "Pontianak\n\nPontianak (indonésky \"Kota Pontianak\") je město v západní části ostrova Borneo v Indonésii. Je správním centrem provincie Západní Kalimantan. Pontianak leží při rovníku, na deltě řeky Kapuas.\n\nMěsto bylo založeno roku 1771.\n\nDle údajů z roku 2014 zde žije 573 751 obyvatel. Nejpočetnější jsou Číňané (33,2 %) a Malajců (29,15 %). Zbytek tvoří Indonésané.\n\nDle náboženství jsou obyvatelé rozděleni takto:\n\n\n"}
{"id": "762699", "url": "https://cs.wikipedia.org/wiki?curid=762699", "title": "Dauphin County", "text": "Dauphin County\n\nDauphin County je okres ve státě Pensylvánie, USA, který byl založen roku 1785. Správním městem okresu je město Harrisburg.\n\nOkres byl vytvořen 4. března 1785, z části okresu Lancaster a byl pojmenován po prvním synovi francouzského krále Ludvíka XVI., kterým byl Louis-Josephi, Dauphin.\n\n\n\n\n"}
{"id": "762701", "url": "https://cs.wikipedia.org/wiki?curid=762701", "title": "Josip Eugen Tomić", "text": "Josip Eugen Tomić\n\nJosip Eugen Tomić (18. listopadu 1843, Požega - 13. července 1906, Záhřeb) byl chorvatský realistický spisovatel.\n\nZprvu neúspěšný básník a tvůrce historických dramat vstoupil na scénu se sbírkou \"Leljinke\", která vyvolala ostré protesty pravicově smýšlející kritiky. Do popředí zájmu se dostal ale až v okamžiku vydání historického románu o Husejnu Gradaščevićovi a jeho povstání v Bosně (\"Zmaj od Bosne - Drak z Bosny\"). V pozdějších letech pak sepsal ještě několik dalších románů s historickou tematikou. Často se do nich prolíná téma střetu starého světa (ať již bosenských begů, či rakousko-uherských šlechticů) s novým (moderní společnost).\n\nByl současníkem Augusta Šenoy a byl ním také i ovlivněn. Tomić dokázal v atmosféře hroutící se Osmanské říše připoutat pozornost tehdejších čtenářů k nedaleké Bosně a Hercegovině a poukázat na řadu dobových událostí prostřednictvím výrazových prostředků ve svých románech, odehrávajících se v zemi pod osmanskou nadvládou, což mu vyneslo nemalou popularitu. Jedno z jeho posledních, ale klíčových děl, je společenský román \"Melita\" který obohatil chorvatskou literaturu o zcela nový rozměr.\n"}
{"id": "762703", "url": "https://cs.wikipedia.org/wiki?curid=762703", "title": "Zachenberg", "text": "Zachenberg\n\nZachenberg je obec v německé spolkové zemi Bavorsko, v zemském okrese Regen ve vládním obvodu Dolní Bavorsko. V roce 2013 zde žilo 2 130 obyvatel.\n\nObec leží 10 km západně od města Regen. Další okolní obce jsou: Bischofsmais (JV), Grafling (J) a Gotteszell (JZ), Ruhmannsfelden (Z), Patersdorf (SZ) a Teisnach (S).\n\nMěstská rada má 15 členů:\n\nStav: komunální volby v roce 2008\n"}
{"id": "762704", "url": "https://cs.wikipedia.org/wiki?curid=762704", "title": "Jawa 350 OHV", "text": "Jawa 350 OHV\n\nJawa 350 OHV je československý čtyřdobý zážehový jednoválcový motocykl, vyráběný firmou Jawa. Celkem bylo vyrobeno 2700 kusů. Motocykly byly vyráběny v letech 1935–1946. Konstrukce motocyklu se podobala Jawě 350 SV, jejíž výroba byla zahájena o rok dříve. Do roku 1940 byly do motocyklů montovány karburátory Amal, později Grätzin.\n\n"}
{"id": "762707", "url": "https://cs.wikipedia.org/wiki?curid=762707", "title": "Nerozebíratelný spoj", "text": "Nerozebíratelný spoj\n\nNerozebíratelný spoj je takový mechanický spoj, který nelze rozebrat a opět složit, aniž by došlo k jeho poškození. Typickým příkladem je spoj svařovaný, pájený, lepený nebo nýtovaný. Speciálním případem je smykové spojení ocelobetonových konstrukcí, které je tvořeno zabetonovanými smykovými svorníky (trny). Nerozebíratelný spoj lze též vytvořit nalisováním dvou součástí o různé teplotě.\n"}
{"id": "762709", "url": "https://cs.wikipedia.org/wiki?curid=762709", "title": "Jawa 350 SV", "text": "Jawa 350 SV\n\nJawa 350 SV je československý vzduchem chlazený jednoválcový motocykl, vyráběný firmou Jawa. V letech 1934-1936 bylo vyrobeno celkem 2 004 kusů.\n\nPrvní prototyp byl vyroben již v roce 1932. Rám byl odvozen od motocyklu Jawa 175 Villiers. Jawa 350 SV byla nahrazena Jawou 350 OHV.\n\n\n"}
{"id": "762710", "url": "https://cs.wikipedia.org/wiki?curid=762710", "title": "Děkan litoměřické kapituly", "text": "Děkan litoměřické kapituly\n\nDěkan litoměřické kapituly neboli 2. kapitulní dignita litoměřické kapituly, je vlastním kanonikátem a její držitel je prelátem. Je mu jako residence vyhrazen v Litoměřicích kanovnický dům na Dómském náměstí čp. 3.\n\nTato právní figura – kapitulní děkanství, byla založena roku 21. listopadu 1349 císařem Karlem IV. prostřednictvím arcibiskupa Arnošta z Pardubic, vlastním bratrem 20. litoměřického probošta Bohuslava z Pardubic.\nByla použita část fundačního proboštského majetku, která se sloučila se scholastikátem (funkcí při kapitule – jednalo se o kapitulní školu a s ní spojenou knihovnu), který takto zanikl.\nPrvním děkanem byl jmenován kanovník-scholastik Mikuláš Hostislav z Horažďovic. Jeho hlavním úkolem bylo při zachovávání rezidence pečovat o bohoslužby.\n\nDěkan je také strážcem kapitulní pečeti. Vlastním právem užívá titul prelát a k tomu odpovídající insignie. \n\nZa dlouhá staletí se v této funkci a zároveň kanonikátu vystřídala řada vynikajících osobností.\n\nKe kapitulnímu děkanství patřilo, jak to bylo obvyklé od zakladatele kanonikátu-dignity fundace ve formě obročí. Ze zjištěných údajů lze doložit, že k děkanskému obročí patřila také obec Podsedice, která byla kolem roku 1443, za děkana Matyáše z Častolovic dědičně pronajata některým podsedickým osadníkům. Bylo přesně určeno, jaké mají tito nájemci povinnosti finanční, naturální; byli zproštěni robot a dalších povinností k vrchnosti. Písemné smlouvy k tomu byly sjednány, aby bylo dosaženo vyšších výnosů a kultivace, rovněž také pěstování ovoce, chmele a vína.\n\nK dalšímu obročí děkanství patřila obec Vědlice. Tuto obec kapitulní děkan Jan z Tábora poskytl tuto obec Janu Münzerovi-Mincířovi z Čečelic \"„na dva lidské životy“\". Probošt Benedikt z Valdštejna se po roce 1455 začal tímto problémem zabývat a dosáhl listinou z 13. prosince 1459, že držitelé Vědlic za sebe i za své následovníky, že pokud je budou Münzerové užívat, budou platit každoročně 60 grošů. Později se Jan Münzer stal velkým dobrodincem proboštství, a roku 1464 daroval kapitule (již ne konkrétnímu kanonikátu kapitulního děkana) osadu Želetice, které byly připojeny ke kostelu sv. Jana Křtitele. V Želeticích převzal probošt také dvůr. Tento dar proboštství byl potvrzen 15. května 1465 králem Jiřím z Poděbrad a králem Ladislavem Pohrobkem (1453–1457). Současně přenechal Münzer proboštovi a jeho nástupci patronátní právo ke kostelu sv. Martina v Mlékojedech.\n\nPodle současného Kodexu kanonického práva z roku 1983, kánon 507, §1 je tato funkce analogická funkci děkana sboru kardinálů na univerzální úrovni, v tomto případě se však jedná o funkci na úrovni partikulární. Chápe se jako \"\"primus inter pares\"\" (kánon 352, §2); obsazování kanonikátu-dignity kapitulního děkana se děje jmenováním od diecézního biskupa. Probošt jakožto první dignita je volen sídelními kanovníky a následně potvrzen litoměřickým diecézním biskupem na tříleté funkční období – představuje prvek výkonné moci.\nDruhá kapitulní dignita – děkan litoměřické kapituly je však svou povahou ustanovení trvalé. Představuje ve sboru kanovníků prvek stability.\n\n\n\n"}
{"id": "762712", "url": "https://cs.wikipedia.org/wiki?curid=762712", "title": "Třída Gojunbong", "text": "Třída Gojunbong\n\nTřída Gojunbong je třída tankových výsadkových lodí námořnictva Korejské republiky. Slouží k přepravě vojáků, vozidel a materiálu a jejich výsadku přímo na pobřeží. Celkem ji tvoří čtyři jednotky, postavené v průběhu 90. let v rámci modernizačního programu LST-I. Všechny jsou stále v aktivní službě. Vývoj typu dále pokračuje a do roku 2016 mají být do služby zařazeny další lodě třídy \"Cheon Wang Bong\", vzniklé v rámci programu LST-II. Jejich kvalitativně vyšším doplňkem jsou vrtulníkové výsadkové lodě třídy \"Dokdo\" z programu LPX.\n\nVývoj tankových výsadkových lodí, které by nahradily z USA pocházející lodě typu LST, byl zahájen roku 1987 pod označením LST-I. Všechny čtyři jednotky postavila v letech 1991–1999 domácí loděnice Korea Tacoma (nyní Hanjin Heavy Industries)v Masanu. Pojmenovány jsou \"Gojunbong\" (LST-681), \"Birobong\" (LST-682), \"Hyangnobong\" (LST-683) a \"Seonginbong\" (LST-685).\n\nJednotky třídy \"Gojunbong\":\nKonstrukce lodí je výrazně ovlivněna americkým typem LST-542. Vozidla mohou na palubu vjíždět pomocí ramp na přídi a na zádi. Doplňkovým výsadkovým prostředkem jsou čtyři čluny typu LCVP. Přepravní kapacita plavidel dovoluje naložit až 258 vojáků, 12 tanků K1, 14 obojživelných výsadkových vozidel a osm 2,5tunových nákladních vozidel. Výzbroj tvoří jeden 40mm a dva 20mm kanóny. Přistávací plocha na zádi umožňuje operace středního transportního vrtulníku. Pohonný systém tvoří dva diesely SEMT-Pielstick 16 PA6V 280. Nejvyšší rychlost je 16 uzlů.\n"}
{"id": "762713", "url": "https://cs.wikipedia.org/wiki?curid=762713", "title": "Binomická rovnice", "text": "Binomická rovnice\n\nBinomickou rovnicí nazýváme rovnici ve tvaru formula_1 s komplexní neznámou \"x\", číslo \"a\" je také komplexní číslo. Exponent neznámé \"x\" je přirozené číslo. Jde o typ rovnic, které se řeší na Gaussově rovině komplexních čísel, tedy i řešením jsou komplexní čísla.\n\nŘešení binomické rovnice lze najít zkoumáním goniometrického tvaru komplexního čísla. Mějme rovnici v základním tvaru, přičemž obě strany lze přepsat jako komplexní čísla v goniometrické tvaru\n\nformula_2\n\nÚhel formula_3 komplexní číslo formula_4 s kladnou osou x. Odtud lze porovnáváním stran odvodit řešení. Porovnáním absolutních hodnot je absolutní hodnota neznámé formula_5\n\nformula_6\n\nPorovnáním úhlů a odvozením řešení je\nformula_7\n\nV tomto kroku je zapotřebí rozebrat diskusi vzhledem k úhlu formula_3. Pokud je číslo formula_4 kladné reálné, poté uvažujeme úhel formula_10. Naopak, když je formula_4 reálné záporné, uvažujeme úhel formula_12. Pokud uvažujeme, že formula_4 má svoji reálnou i imaginární složku, tedy je komplexní, úhel se nedá obecně vyjádřit. Po této diskusi lze psát řešení:\n\nBinomická rovnice má celkem formula_14 řešení. Při jejich hledání se za koeficient formula_15 dosazují postupně hodnoty množiny formula_16. Tato řešení vytvoří v komplexní rovině jakési vrcholy pravidelného formula_14-úhelníka. (Vrcholy takovného formula_14-úhelníka pro rovnici formula_19 leží na jednotkové kružnici v Gaussově rovině a navíc všechny tyto formula_14-úhelníky mají jeden z vrcholů v bodě formula_21, čili jedno z řešení je vždy formula_22.) Samotné řešení je \n\n\"1. možnost formula_10\"\n\nformula_24\n\n\"2. možnost formula_12\"\n\nformula_26\n\n\"3. možnost neurčitého formula_3 a komplexního formula_4\"\n\nformula_29\n"}
{"id": "762718", "url": "https://cs.wikipedia.org/wiki?curid=762718", "title": "Ján Kokinčák", "text": "Ján Kokinčák\n\nJán Kokinčák (11. dubna 1880, Solivar – 19. srpna 1965, Humenné) byl slovenský řeckokatolický kněz a od roku 1927 generální vikář prešovské řeckokatolické eparchie. Po likvidaci řeckokatolické církve komunistickým režimem v roce 1950 jako jeden z mála jejích předních představitelů přestoupil k pravoslaví a stal se generálním vikářem nově zřízené pravoslavné eparchie se sídlem v Michalovcích.\n\nPo dokončení teologických studií, které absolvoval v Prešově, a kněžském svěcení působil jako duchovní správce ve farnostech Petkovce (od roku 1902), Výrava (od roku 1906) a Vyšné Čabiny (od roku 1916). Se svojí manželkou Štefánií rozenou Brinskou měl dceru Irenu (provdanou Popovičovou) a syna Mikuláše Kokinčáka (21. května 1904, Rudlov – 18. prosince 1965, Zdoba), který se stal také knězem. V roce 1922 ukončil Ján Kokinčák dálkové studium práva v Košicích a v roce 1927 se stal generálním vikářem prešovské eparchie. V Prešově také vyučoval v kněžském semináři.\n\nÚřad generálního vikáře zastával až do likvidace řeckokatolické církve v roce 1950, kdy přestoupil k pravoslaví a byl jmenován generálním vikářem nově vzniklé pravoslavné eparchie se sídlem v Michalovcích, která vznikla rozdělením jejíž biskupský úřad sídlil dočasně v Košicích. Když byl v roce 1951 biskupský úřad přestěhován do Michalovců, post generálního vikáře pro vysoký věk opustil a vrátil se do Čabin, kde působil jako kněz až do svého odchodu do důchodu v roce 1959. Obnovy řeckokatolické církve v roce 1968 se už nedožil.\n"}
{"id": "762720", "url": "https://cs.wikipedia.org/wiki?curid=762720", "title": "Starý Herštejn", "text": "Starý Herštejn\n\nStarý Herštejn je zřícenina hradu na stejnojmenném vrchu v Českém lese uvnitř přírodní rezervace Starý Hirštejn. Nachází asi šestnáct kilometrů od Domažlic jihovýchodně od Vranova u Pivoně. Zbytky hradu jsou chráněné jako kulturní památka ČR.\n\nStarý Herštejn byl založen po polovině třináctého století, pravděpodobně před rokem 1266. Za zakladatele byl považován panovník, ale podle novějších výzkumů ho založili příslušníci německé šlechty.\n\nPrvní písemná zmínka o hradu pochází z roku 1272 a nachází se v predikátu Protivce z Herštejna. U dalších osob se stejným přídomkem z přelomu třináctého a čtrnáctého století není jisté, jestli svůj původ odvozovaly od Starého nebo Nového Herštejna. Před rokem 1328 hrad od dětí jistého Bruka koupil lankrabě Oldřich z Leuchtenberka, který jej za tisíc kop grošů prodal Jindřichovi Bavorskému. Jindřich však nejspíš nikdy nezaplatit celou sumu, a později se majitelem hradu stal nejasným způsobem král Jan Lucemburský. Roku 1331 jej za 300 kop grošů prodal pražskému biskupovi Janu IV. z Dražic, který vlastnil také Horšovský Týn. Za biskupa hrad spravoval purkrabí Zbyněk z Osvračína, který byl také purkrabím Horšovského Týna. Hrad pro církev plnil funkci opěrného bodu a hrál významnou roli při ochraně církevních majetků v okolí Horšovského Týna. Arcibiskup Jan z Jenštejna na Starém Herštejna a v Horšovském Týně prováděl stavební úpravy v ceně 500 kop grošů. Na Herštejně pravděpodobně nechal pouze opravit opevnění.\n\nPřed rokem 1420 získal hrad do zástavy za 635 kop grošů Petr Ebrzvín z Hradiště. Roku 1421 byl Herštejn během husitských válek dobyt domažlickým vojskem. Přestože hrad měl i nadále patřit rodu Ebrzvínů, v roce 1427 ho drželi bratři Bedřich a Hanuš z Kolovrat. Bernard Ebrzvín, syn Petra Ebrzvína, převedl vlastnické právo k hradu na Ctibora z Volfštejna, který se roku 1437 psal „seděním na Heršteině“. Brzy poté však hrad přenechal Zdeňkovi z Drštky výměnou za Touškov, Dolní Metelsko a Věvrov. Starý Herštejn poté zůstal součástí horšovskotýnského panství až do roku 1506, kdy jeho část, a později nejspíše celý hrad, získal Zdeněk Dobrohost z Ronšperka. Za něj posádka hradu přepadávala kupce a pocestné, a proto byl prohlášen za zemského škůdce. Roku 1510 hrad oblehlo vojsko hotovosti plzeňského kraje vedené Zdeňkem Lvem z Rožmitálu, dobylo a pobořilo jej. Pustý hrad poté zůstal součástí ronšperského a později horšovskotýnského panství, ale již nikdy nebyl obnoven.\n\nZ hradu se dochovaly zbytky valu a příkopů, které dříve chránily předhradí. Během archeologického výzkumu byly v předhradí nalezeny pozůstatky brány a části zástavby. Brána stávala přibližně uprostřed severozápadní strany předhradí. Původně ji tvořila dovnitř otevřená čtverhranná věž s průjezdem dlážděným velkými kameny a dřevěným ostěním portálu. V pozdější stavební fázi byla věž vybavena malým předbraním a ještě později byl portál brány zazděn. V západním rohu předhradí bývala cihlová kopulová pec a v jejím sousedství budova s vloženou srubovou konstrukcí.\n\nHradní jádro se nachází na úzkém skalním útvaru, na jehož koncích stály okrouhlé věže. Bergfrit na vstupní straně je částečně dochovaný, zatímco druhá věž byla roku 1510 nebo po polovině sedmnáctého století zničena výbuchem střelného prachu. Zaniklý bergfrit měl silnější zdi a nepravidelný půdorys interiéru. Prostor mezi věžemi vyplňoval palác, který prošel určitým stavebním vývojem. Část pozůstatků byla zničena vojenským využitím objektu ve dvacátém století, ale díky archeologickému výzkumu byla doložena existence jedné podsklepené místnosti.\n\n\n"}
{"id": "762723", "url": "https://cs.wikipedia.org/wiki?curid=762723", "title": "Jean Potin Cup 1928", "text": "Jean Potin Cup 1928\n\nJean Potin cup byl turnaj v ledním hokeji, který se konal od 8. – 10. března 1928. Turnaje se zúčastnilo pět mužstëv, která se utkala vyřazovacím systémem. Utkání na Jean Potin cup, nepovažuje česká strana za oficiální.\n\n Československo – Francie 4:2\n\n8. února 1928 – Paříž\n\npařížští Kanaďané – Švýcarsko 7:3\n\n8. února 1928 – Paříž\n Francie – Švýcarsko 3:2\n\n9. února 1928 – Paříž\n\n9. února 1928 – Paříž\n Československo – Velká Británie 3:2\n\n10. února 1928 – Paříž\nBranky: 1:0 Maleček, 2:2 Hromádka, 3:2 Maleček – 1:1 de Marwitz, 1:2 Saer.\n\n"}
{"id": "762725", "url": "https://cs.wikipedia.org/wiki?curid=762725", "title": "Jan Habsbursko-Lotrinský", "text": "Jan Habsbursko-Lotrinský\n\nJan Habsbursko-Lotrinský (20. ledna 1782, Florencie – 11. května 1859, Štýrský Hradec) byl rakouský arcivévoda a vojevůdce z rodu habsbursko-lotrinského. Byl třináctým dítětem císaře Leopolda II., bratrem císaře Františka I. (II.). Patřil k nejpopulárnějším členům habsburského rodu.\n\nNarodil se jako Jan Křtitel toskánskému velkovévodovi Petru Leopoldovi (budoucí císař Leopold II.) a jeho ženě Marii Ludovice Neapolsko-Sicilské, dceři Karla III. Španělského z rodu Bourbonů. Rodným jazykem arcivévody Jana byla italština a také francouzština. Až později se doučil německy. Jako jediný ze 16 sourozenců byl pokřtěn obyčejným měšťanem, \"Giovannim Filippem Barellaiem\".\nPrvních 12 sourozenců křtil vždy některý příslušník z vládnoucích evropských dynastií. Další tři mladší bratři měli za kmotry příslušníky kapucínského řádu v Pise.\n\nMezi učitele arcivévody Jana patřil František Antonín von Zeiller, spolutvůrce Všeobecného občanského zákoníku. Švýcar Armand, hrabě Motet ho přivedl k zájmu o techniku a geografii a jeho učitelem byl také důstojník a generálmajor František Haager, svobodný pán z Allensteigu. Ten se stal hofmistrem pěti mladším synům Leopolda II., včetně arcivévody Jana, až po císařově nečekané smrti. Díky němu měli kladný vztah k armádě a vojenství. Jako třináctiletý se v roce 1795 stal majitelem dragounského pluku č. 1, kde získával praktický vojenský výcvik. V jeho 16 letech se mu novým učitelem stal opět Švýcar, historik a spisovatel Jan von Müller. Arcivévoda Jan se také věnoval studiu vojenské historie. Díky svým učitelům si zamiloval Švýcarsko a hory, hlavně Alpy a tamní obyvatele.\n\nDne 8. září 1800 byl jmenován podmaršálkem a pověřen velením rakouské armády operující v Německu. Již 3. prosince 1800 byl v bitvě u Hohenlinden poražen a poté z velení odvolán. V roce 1801 se stal generálním ředitelem ženijních a pevnostních jednotek a ředitelem Vojenské inženýrské akademie ve Vídni. Cestoval po říši, kde prováděl rozsáhlé inspekce. Byl v Alpách, na Moravě, v Čechách a v Benátsku. V Tyrolsku potkal Andrease Hofera, velkého tyrolského patriota a svého pozdějšího přítele.\n\nV roce 1805 se stal vrchním ředitelem „Kadetního domu“ ve Vídeňském Novém Městě a poté řídil obranu severotyrolských průsmyků, za což obdržel komandérský kříž Vojenského řádu Marie Terezie. Válka se pro Rakousko nevyvíjela šťastně. Nepřátelská vojska začala pronikat na území Tyrol a arcivévoda Jan byl nucen se svou armádou zemi opustit a připojit se k bratru Karlovi. Spolu s bratrovými silami se měli spojit s hlavní armádou, operující na severu.\n\nPo bitvě u Slavkova, kde rakouská vojska utrpěla těžkou porážku, bylo v Bratislavě podepsáno příměří 26. prosince 1805 ( Bratislavský mír) a Rakousko ztratilo Benátsko, Istrii a Dalmácii, ale taky Tyrolsko, které připadlo Bavorskému království. Arcivévoda Jan se pustil do reorganizace armády. V roce 1808 se angažoval ve vzniku zeměbrany \"(Landeswehru)\". O rok později velel VIII. a IX. sboru rakouské italské armády. Dne 16. dubna 1809 dosáhl vítězství u Sacile, avšak byl poražen u Pávie a Rábu. I přes tyto neúspěchy obdržel velkokříž tereziánského řádu. K největším bitvám však došlo u vesnic Aspern a Deutsch-Wagram. Nejprve utrpěl porážku Napoleon, ale později se situace obrátila a rakouská armáda musela ustoupit.\n\nMezitím se v Tyrolsku schylovalo k povstání vedenému baronem Andreasem Dipaulim, Josefem von Giovanellim a Andreasem Hoferem. Vypuknout mělo v okamžiku, kdy Rakousko vypoví válku Francii a císařské jednotky vpochodují do Tyrol. Vrchní velení nad celou akcí převzal arcivévoda Jan. Nejprve to pro povstalce a Jana vypadalo dobře, nakonec ale byli poraženi a vyhnáni ze země. Jan byl předvolán k císaři do Vídně al další pobyt v Tyrolsku mu byl zapovězen. To zároveň znamenalo pro arcivévodu Jana konec jeho vojenské kariéry.\n\nJan se poté usadil ve Štýrsku, kde silně přispěl k jeho hospodářsko-kulturnímu povznesení, hlavně tím, že v roce 1811 založil ve Štýrském Hradci zemské muzeum a zároveň technickou školu – „Joanneum“. To si vydobylo v rakouské monarchii přední postavení mezi podobnými institucemi. Mezi přednášejícími profesory byli např. mineralolog Friedrich Mohs, profesor chemie a botaniky Vavřinec Vest, astronom Jan Filip Neumann a technolog František Jerchowsky. Nechal upravit zahradu přiléhající k budově školy na zahradu botanickou. V roce 1842 mělo učení na Joanneu celostátně uznávanou platnost; v 80. letech 19. stol. byla instituce rozdělena na vlastní muzeum a technickou vysokou školu (dnes TU Graz), obě si podržely svou prestiž.\n\nZakládal také různé kulturní, hospodářské, podpůrné, zdravotní a sociální spolky, např. v lednu roku 1819 se podílel na založení Čtenářského spolku při Joanneu, který existoval do roku 1871. Podobně vznikl Hudební spolek a Zemědělská společnost. V budoucnu vznikaly i další organizace, spolky a instituce.\n\nV letech hladomoru 1816 a 1817 propagoval pěstování brambor. Z jeho iniciativy také proběhlo první očkování proti neštovicím.\n\nV období revoluce v roce 1848 byl Jan zvolen říšským správcem, kterým zůstal do prosince 1849. Zemřel 10. května 1859 ve Štýrském Hradci a byl pohřben v Schenně u Meranu (dnes v Itálii).\n\nV roce 1819 se arcivévoda Jan seznámil s neurozenou Annou Plochlovou (*1804), dcerou poštmistra v Ausee. V roce 1824 spolu začali žít na zámku Brandhof a o pět let později byli se svolením císaře Františka konečně oddáni. Po deseti letech, v roce 1839, se manželům narodil syn František, budoucí hrabě z Meranu.\n\nK jeho potomkům patřil v roce 2016 zemřelý dirigent Nikolaus Harnoncourt.\n\n\n"}
{"id": "762726", "url": "https://cs.wikipedia.org/wiki?curid=762726", "title": "ČZ 125 C", "text": "ČZ 125 C\n\nČZ 125 C je československý vzduchem chlazený jednoválcový motocykl, vyráběný v letech 1950–1953 v České zbrojovce ve Strakonicích. Celkem bylo vyrobeno 5629 kusů.\nJedná se o poslední ze série motocyklů \"ČZ 125\" (A, B, T, C). Konstrukce i motor motocyklu byl na první pohled nerozeznatelný od motocyklu ČZ 150 C, jediný rozdíl mezi nimi byl ve vrtání válců a pístech. První motocykly měly neodpruženou zadní vidlici, ta se však koncem roku 1950 přestala dodávat a do motocyklů se začaly montovat odpružené zadní vidlice, čímž se změnil i rám celého motocyklu. Většina původních motocyklů byly černé barvy, vývozní potom v barvě červené. V roce 1953 byl motocykl nahrazen typem Jawa-ČZ 125/351.\n\n\n\n"}
{"id": "762727", "url": "https://cs.wikipedia.org/wiki?curid=762727", "title": "Autonomní území", "text": "Autonomní území\n\nAutonomní území nebo jen autonomie je územní celek, spravovaný odlišně a s vyšším rozsahem samosprávy. Autonomní územní je součástí unitárního státu a není subjektem federace, i když může být jejím předstupněm.\n\nAutonomie je rozsáhlá samospráva určité části státu. Na rozdíl od samosprávy, kde všechny dílčí celky mají své samosprávné orgány se stejnými a relativně omezenými pravomocemi, například vydávají jen podzákonné právní předpisy (obecně závazné vyhlášky), mohou mít autonomní území také zákonodárnou moc (sněm či parlament) a vlastní vládu. V jednom státě se může existovat více autonomních území s různým rozsahem autonomních pravomocí a působnosti, například silnější postavení Skotska než Walesu v Británii.\n\nPříklady autonomních území:\n\nV období 1920-1938 mělo Československo také své autonomní části Podkarpatská Rus (fakticky až od 1938) a Slovensko v období 1938–1939 a 1945–1968.\n"}
{"id": "762731", "url": "https://cs.wikipedia.org/wiki?curid=762731", "title": "Lišt", "text": "Lišt\n\nLišt je egyptská vesnice nacházející se jižně od Káhiry. Tato lokalita je známa především jako pohřebiště královských a elitních rodin z dob Střední říše. Nachází se zde pyramidy postavené faraony Amenemhetem I. a Senusretem I.. Tyto hrobky byly obklopeny menšími pyramidami určenými pro členy královské rodiny a mastabami, do nichž byli ukládáni vysocí úředníci. Pohřebiště bylo vybudováno během 12. a 13. dynastie. Rovněž zde byla nalezena hrobka patřící Sesenebnefovi, kněžímu z období 13. dynastie, která sice byla objevena již vyrabovaná, avšak obsahovala dvě dřevěné rakve. V nich byly nalezeny nejdelší náboženské texty z pozdního období Střední říše. Tyto texty jsou považované za mladší verzi Knihy mrtvých, která se vyskytovala o několik století později.\n"}
{"id": "762732", "url": "https://cs.wikipedia.org/wiki?curid=762732", "title": "Azobenzen", "text": "Azobenzen\n\nAzobenzen (difenyldiazen) je chemická sloučenina složená ze dvou fenylových jader spojených N=N dvojnou vazbou. Jedná se o nejznámější příklad azosloučeniny.\n\nAzobenzény jsou termální reverzibilní fotochromické přepínače T-typu, které se pod vlivem tepla reverzibilně vracejí do jejich původní formy.\nFotochromická změna u azobenzenů představuje geometrickou trans-cis isomerii. Obrácením substitucí navázaných na dusíku je spojeno se zánikem vazby. Přítomnost dvojné vazby způsobuje, že tyto látky mohou existovat v prostorovém uspořádání, kde substituenty na dusík spojených dvojnou vazbou se nacházejí na jedné (obr.a) nebo na obou stranách (obr.b) dvojité vazby.\n"}
{"id": "762734", "url": "https://cs.wikipedia.org/wiki?curid=762734", "title": "Kostel Všech svatých (Rájec-Jestřebí)", "text": "Kostel Všech svatých (Rájec-Jestřebí)\n\nŘímskokatolický kostel Všech svatých v Rájci-Jestřebí leží v historickém jádru Rájce zhruba uprostřed mezi centrálním náměstím Míru a rájeckým zámkem. Je chráněn jako kulturní památka České republiky.\n\nByl vystavěn na místě původní kaple z počátku 13. století Janem Kristianem z Roggendorfu v roce 1699.\nZ řady náhrobníků se na severní stěně interiéru dochoval hodnotný renesanční náhrobník Kateřiny Drnovské z Drnovic a Hessensteina. Náhrobníky z presbytáře byly v 60. letech 20. století přemístěny na jižní venkovní stěnu kostela, odkud byly v roce 2001, vzhledem ke značnému poškození povětrnostními podmínkami vyjmuty, zrestaurovány a přemístěny do zámecké kaple.\n\nV posledních letech 20. století prošel kostel i fara řadou stavebních úprav. V roce 1996 proběhla oprava věže kostela, při níž byla v její báni nalezena dvě pouzdra s historickými dokumenty z r. 1886. V roce 1998 byli při opravách interiéru objevené středověké figurální i ornamentální malby.\n\nVe spolupráci s odborem kultury města Rájec-Jestřebí se v kostele konají koncerty pěveckých sborů a nejrůznějších interpretů klasické hudby.\n\nV roce 2018 byly restaurovány hlavní vstupní dveře kostela. Po demontáži poškozených dveří a jejich transportu do restaurátorské dílny bylo provedeno sejmutí všech vrstev stávajících nátěrů, demontáž kovářských prvků a oprava dřevěných a kovářských prvků. Nakonec byl proveden ochranný nátěr, osazeny opravené kovářské prvky a dveře byly osazeny na původní místo.\n\n\n"}
{"id": "762736", "url": "https://cs.wikipedia.org/wiki?curid=762736", "title": "Dihydroazulen", "text": "Dihydroazulen\n\nDihydroazulény jsou termální reverzibilní fotochromické přepínače T-typu, které se pod vlivem tepla reverzibilně vracejí do jejich původní formy. Při fotoizomerizaci dochází k intramolekulárnímu přeskupení elektronů a změně konjugace.\n"}
{"id": "762737", "url": "https://cs.wikipedia.org/wiki?curid=762737", "title": "Autauga County", "text": "Autauga County\n\nAutauga County je okres ve státě Alabama v USA. K roku 2010 zde žilo 54 571 obyvatel. Správním městem okresu je Prattville. Celková rozloha okresu činí 1 566 km².\n"}
{"id": "762738", "url": "https://cs.wikipedia.org/wiki?curid=762738", "title": "Jakub Ludvík Sobieski", "text": "Jakub Ludvík Sobieski\n\nJakub Ludvík Sobieski, plným jménem polsky \"Jakub Ludwik Henryk Sobieski\" (2. listopadu 1667, Paříž, Francie – 19. prosince 1737, Žovkva) byl polský princ a kníže olavský, pretendent polského trůnu. Pocházel z polského rodu Sobieských.\n\nByl synem polského krále Jana III. a Marie Kazimíry d’Arquien. Jeho manželka Hedvika Alžběta Amálie Falcko-Neuburská byla sestrou třetí manželky císaře Leopolda I., Eleonory. V roce 1691 dostal zástavou za půjčku císaři výnosy z Olavska, které držel až do své smrti roku 1737. Přestože zde nedržel vládu, nechal se titulovat jako kníže olavský.\n\nPo smrti otce roku 1696 usiloval o polský trůn, místo něj byl však zvolen saský kurfiřt August II. Jakub Ludvík se však nevzdával a i nadále zůstal pretendentem polského trůnu. V tomto snažení ho podporoval švédský král Karel XII., který byl s augustovským Polskem ve válce. Proto byl dne 27. února 1704 na cestě z Oławy do Polska u Vratislavi unesen spolu se svým bratrem Konstantinem saským oddílem. Poté byl až do roku 1706 držen v zajetí v saské pevnosti Königstein.\n\nS manželkou Hedvikou Alžbětou Amálií Falcko-Neuburskou (1673–1722) měl pět dcer. Z nich se do historie zapsala Marie Klementýna, manželka jakobitského pretendenta anglického trůnu Jakuba Františka Stuarta.\n"}
{"id": "762739", "url": "https://cs.wikipedia.org/wiki?curid=762739", "title": "Barbour County (Alabama)", "text": "Barbour County (Alabama)\n\nBarbour County je okres ve státě Alabama v USA. K roku 2010 zde žilo 27 457 obyvatel. Správním městem okresu je Clayton. Celková rozloha okresu činí 2 343 km². Na východě sousedí se státem Georgie.\n"}
{"id": "762740", "url": "https://cs.wikipedia.org/wiki?curid=762740", "title": "Zbyhněv", "text": "Zbyhněv\n\nZbyhněv (okolo 1070 – po 1112) byl polský kníže mezi léty 1102 až 1107 pocházející z rodu Piastovců.\n\nByl prvorozeným synem polského knížete Vladislava Heřmana. Jeho matkou byla \nVladislavova první žena (ale možná jen milenka), Polka neznámého jména, se kterou se mohl oženit někdy před rokem 1073.\n\nJakožto (zřejmě) pololegitimní syn byl poslán do neurčeného německého kláštera (snad v Quedlinburgu); měl tak být vyloučen z následnictví. Zde získal nižší svěcení.\n\nPo návratu do Polska jej Vladislav Heřman uznal prvorozeným synem. Po otcově smrti v roce 1102 si spolu s nevlastním bratrem Boleslavem III. (nar. 1085) rozdělili vládu nad polským knížectvím. Zbyhněv získal severní území, zatímco Boleslav jih Polska. Již záhy ale vypukly mezi bratry spory a boje. V roce 1107 uprchl Zbyhněv do Čech, avšak dal na slib bratra o usmíření a vrácení území a vrátil se roku 1111 do Polska. Byl ihned zajat a oslepen. Ve vězení dožil zbytky svého života, těžkým zraněním podlehl pravděpodobně nedlouho po svém oslepení.\n"}
{"id": "762744", "url": "https://cs.wikipedia.org/wiki?curid=762744", "title": "Fulgid", "text": "Fulgid\n\nFulgid je bistabilní fotochemická sloučenina, chemicky je to cyklický anhydrid kyseliny dialkylénjantarové. Fotochromizmus je tepelně nestabilní, díky čemuž se deriváty fulgida využívají pro výrobu zapisovatelných optických médií.\n\nFurylfulgidové deriváty jsou přepínače, které patří do P-typu sloučenin, jsou tedy tepelně stabilní a fotochemicky reverzibilní. U furylfulgidových derivátů probíhá elektrocyklická reakce, na níž se podílí 6 π elektronů. Fotochromický systém tvoří dva izomery, izomer s otevřeným (obr. a) a uzavřeným kruhem (obr. b).\n"}
{"id": "762745", "url": "https://cs.wikipedia.org/wiki?curid=762745", "title": "Legie (počítačová hra)", "text": "Legie (počítačová hra)\n\nLegie je česká rpg hra s adventurními prvky z roku 2009. Byla vytvořena týmem Sudokop. Česká verze byla vydána jako freeware, ale anglická jako shareware.\nDěj je zasazen do středověké Jilemnice, zasažené morovou nákazou. Hlavní hrdina zde pracuje jako hospodský pomocník, který zprvu jen roznáší pivo a utírá poblité stoly, ale je nucen vstoupit do několika dungeonů v okolí města.\n\n"}
{"id": "762749", "url": "https://cs.wikipedia.org/wiki?curid=762749", "title": "Spiropyran", "text": "Spiropyran\n\nSpiropyrány jsou termální reverzibilní fotochromické přepínače T-typu, které se pod vlivem tepla vracejí do jejich původní formy (nitrospiropyrány dávají zpětnou reakci ve tmě již v průběhu 10 minut při pokojové teplotě).\n\nSpiropyránová forma (SP) sloučeniny je bezbarvá na rozdíl od merokyanínové formy (MC), která je barevná. Při izomerizací jde o elektronové přeskupení a vytvoření konjugovaného systému. \"Spiro\" uhlík v sp3- hybridizaci prochází díky přesunu π elektronů na uhlík v sp2-hybridizaci, který má v prostoru planární uspořádání. Po ozáření světlem vazba mezi \"spiro\" uhlíkem a kyslíkem zanikne, kruh se otevře a dojde k rotaci aromatické benzenové části.\n"}
{"id": "762753", "url": "https://cs.wikipedia.org/wiki?curid=762753", "title": "Obmýtí", "text": "Obmýtí\n\nObmýtí je plánovaná (teoreticky stanovená) produkční doba v hospodářských lesích. Jde o střední věk, ve kterém se předpokládá obnovní těžba v pasečně upravovaném hospodářském lese. Jde o základní parametr hospodářské úpravy lesa v pasečném hospodářském způsobu s významným konkrétním vlivem na celou řadu ekonomicky významných charakteristik lesa. Lze říci, že doba obmýtí je teoreticky stanovený průměrný věk, kterého by se dle lesního hospodářského plánu (LHP), měly dožít stromy v konkrétním hospodářském souboru. Její konkrétní stanovení vychází z požadavku trvalosti a vyrovnanosti produkce dříví potřebných rozměrů, kvality, odpovídající technické a hospodářské upotřebitelnosti. Používá se řada teoretických postupů a modelů pracujících s kulminací celkového objemového nebo cenového (hodnotového) přírůstu (dle hosp. způsobu a cílů lesního hospodářství. Závisí zejména na druhovém složení porostu, bonitě stanoviště a klimatických podmínkách. Pojem obmýtí (doby obmýtí) je úzce spojen s hospodářským způsobem pasečným. V hospodářském způsobu výběrném ztrácí své opodstatnění. \n\nPorosty se zpravidla (kvůli své velikosti, legislativním omezením, provozním a ekologickým požadavkům) neobnovují najednou (přesně ve stanovenou dobu obmýtí). Obnova konkrétního porostu začíná dříve a dokončuje se později než by odpovídalo stanovenému obmýtí. Pro lepší popis časového průběhu obnovy byl zaveden doplňkový termín obnovní doba. Obnovní doba je doba mezi počátkem a koncem obnovy porostu. První obnovní těžba bývá uvažována ve věku obmýtí mínus polovina obnovní doby, domýcení pak ve věku obmýtí plus polovina obnovní doby.\n\nStanovení doby obmýtí má zásadní vliv na hospodaření lesního podniku. Od stanovené doby obmýtí se odvozuje výše povolených obnovních těžeb zpravidla na 10 let dopředu (dle platnosti LHP). Přibližně platí, že o 10 let prodloužené obmýtí znamená snížení hranice povolené těžby obnovní o 9 % a těžby celkové o 7 % . \nStanovení obmýtí má zásadní dopady například do oceňování lesů. Tentýž porost, při použití různých dob obmýtí, bude mít různou úřední cenu, a tím i různou daň při převodu vlastnictví. Stejně může změna obmýtí ovlivnit tržní hodnotu lesa. Zkrácení doby obmýtí (= přiblížení obnovní těžby) může výrazně zvýšit tržní cenu lesa (atraktivitu lesa pro kupujícího) a naopak.\n\n\n"}
{"id": "762754", "url": "https://cs.wikipedia.org/wiki?curid=762754", "title": "Trepka zelená", "text": "Trepka zelená\n\nTrepka zelená (\"Paramecium bursaria\") je mikroskopický nálevník. Je příbuzná trepce velké. Jako jediná z rodu trepek tvoří v symbiotické vztahy se zelenými řasami rodu Chlorella, které žijí v její cytoplazmě a poskytují ji potravu výměnou za možnost pohybu a ochranu. Trepka zelená je 80–150 μm dlouhá s širokými buněčnými ústy a dvěma kontraktilními vakuolami, jedním jádrem a makronukleem.\n\n"}
{"id": "762762", "url": "https://cs.wikipedia.org/wiki?curid=762762", "title": "Muži bez žen", "text": "Muži bez žen\n\nMuži bez žen nebo Muž bez ženy (v anglickém originále Men Without Women) je šestý díl druhé série britského sitcomu z prostředí informačních technologií \"Ajťáci\". Poprvé byla epizoda odvysílána 28. září 2007.\n\nDouglas Reynholm chce za každou cenu dostat Jen Barber. Nabídne jí místo osobní asistentky, což Jen příjme. Douglas si pořídil od šamana zázračný prostředek, po jehož požití mu bude údajně povolná.\n\nV úvodu epizody Douglas Reynholm navštíví v poušti slepého šamana, od něhož koupí zázračnou tinkturu, která mu má pomoci dostat Jen do postele.\n\nMoss si koupil v kantýně muffin a podle čichu pozná, že je v něm látka hyperosid, která není uvedená na etiketě. Cítí curium, erbium a selen. Jen musí k řediteli, který si ji poslední dobou často povolává k sobě do kanceláře. Tentokrát jí nabídne místo osobní asistentky. Původní sekretářka Stephanie totiž odchází. Douglas hovoří o svých bývalých aférách se sexuálním harašením, tvrdí, že je to už za ním a že se změnil. Jen místo přijímá.\n\nBěhem dne běhá vedle Douglase a píše si poznámky, sedí spolu na lavičce a šéf trefí klackem veverku, aby ji ohromil, strčí ruku do fontánky a když ji vytáhne, předstírá, že mu chybí zápěstí...\n\nV kanceláři to zkusí na Jen přes city, když jí řekne o své mrtvé ženě Melisse. Jakmile vzbudí u Jen soucit, okamžitě jí navrhne, aby si vyzkoušela spodní prádlo jeho bývalé ženy. Jen vidí, že se Douglas nezměnil a chce se vrátit do IT oddělení (kde mezitím kluci provádí různé vylomeniny).\n\nDouglas couvne a navrhne Jen, aby se mrkla na jeho novou prezentaci. K tomu jí nabídne čaj, do něhož vylil tinkturu. Během prezentace problikne na okamžik snímek nahého Douglase ležícího na posteli. Jen volá do kanceláře Roye a Mosse, aby se podívali na Douglasův laptop.\n\nKluci jsou nadšení, že mohou pro Jen něco udělat a vmžiku jsou nahoře - v trenýrkách. Moss si přičichne k čaji a zeptá se Jen, proč pije Rohypnol. Ta ihned pochopí, o co jde. Dá šálek vypít Reynholmovi. Ten je naštvaný, že jej šaman tak lacino doběhl. Když bezelstný Moss prozradí Jen, že ji v kanceláři nahradili záznamníkem a dali mu jméno Jen 2, naštve se a zamkne Roye s Mossem v ředitelově kanceláři. Ředitel je čím dál víc vzrušený, kluci marně zkouší kliku, zatímco se z místnosti ozývá Douglasův smích.\n\n\n\n"}
{"id": "762769", "url": "https://cs.wikipedia.org/wiki?curid=762769", "title": "Eskilstuna", "text": "Eskilstuna\n\nEskilstuna je město ve švédském kraji Södermanland. V roce 2010 mělo město 64 679 obyvatel. Eskilstuna leží na říčce Eskilstunaån mezi jezery Hjälmaren a Mälaren.\n\nZmínka o místě se objevuje již v písemných pramenech z roku 1104 v souvislosti se svatým Eskilem. Podle pozdějších legend byl svatý Eskil anglický mnich, kterého zavraždili pohané koncem 11. století.\n\nMěsto zaznamenalo významný růst v průběhu průmyslové revoluce a stalo se švédským \"ocelovým městem\" (Stålstaden).\nEskilstuna je nadále průmyslovým městem, závod zde mají společnosti Volvo, Assa Abloy a Outokumpu. Moderní prostory místní univerzity (Mälardalens högskola) dodávají městu akademickou atmosféru.\n\n\n\n"}
{"id": "762774", "url": "https://cs.wikipedia.org/wiki?curid=762774", "title": "Jiří Kochta", "text": "Jiří Kochta\n\nJiří Kochta (* 11. října 1946 Praha, Československo) je bývalý československý hokejový útočník, který v nejvyšší hokejové lize hrál za 2 týmy a reprezentoval Československo na mnoha mezinárodních turnajích. Získal zlatou medaili na Mistrovství světa 1972 a je dvojnásobným medailistou z olympijských her.\n\nJe členem české hokejové síně slávy.\n\nJako mladý hráč začínal v pražském klubu Bohemia, v roce 1965 přestoupil do Dukly Jihlava, kde včetně základní vojenské služby odehrál 3 sezóny se ziskem dvou titulů. Následně přestoupil do Sparty Praha, kde vydržel až do konce sezóny 1978/1979. Poté dostal souhlas k angažmá v německém EV Landshut, kde byl vyhlášen nejlepším cizincem v soutěži. V Německu s ním na základě pozitivních zkušeností chtěli prodloužit smlouvu, ale na hokejovém svazu nesouhlasili s odůvodněním, že pro národní mužstvo nic neudělal. To byl hlavní důvod emigrace z Československa v roce 1982. Po dalších čtyřech odehraných sezónách začal s trenérskou kariérou.\n\nV československé hokejové lize odehrál 408 zápasů a vstřelil 177 gólů.\n\nPrvní reprezentační zápas odehrál 5. března 1967, derniérou byl zápas 19. dubna 1975. Celkem v reprezentačním dresu odehrál 148 zápasů a vstřelil 56 gólů. Mimo jiné startoval na Zimních olympijských hrách 1968 (stříbro) a 1972 (bronz).\n\nJako trenér začal v sezóně 1986/87 u italského týmu HC Merano, v následující sezóně se vrátil do Německa, kde vydržel po zbytek kariéry. Jako trenér působil v následujících týmech: EV Füssen, EC Hedos Mnichov, Adler Mannheim, ECDC Memmingen, Lausitzer Füchse, EV Duisburg, Heilbronner EC, Revierlöwen Oberhausen, ESC Dresdner.\n\nJe otcem Markéty Kochtové, která hrála vrcholově tenis. Ze zdravotních důvodů musela sportovní kariéru předčasně ukončit. Nejvyšší dosažené umístění – 45. místo (k 18. červenci 1994) na žebříčku WTA. Jejím manželem je český tenista Jiří Vaněk.\n\nVzhledem k emigraci byl manželům Kochtovým zabaven rodinný dům, který vybudovali před emigrací. Dům byl následně prodán tchánovi soudruha Jana Fojtíka, tajemníka ÚV KSČ. Manželé Kochtovi dům získali zpět po roce 1989, kdy došlo k napravování majetkových křivd. Aby se vyhnul soudním tahanicím, domluvil se s bývalými vlastníky, kterým opatřil náhradní bydlení, a ti se vystěhovali.\n\n"}
{"id": "762775", "url": "https://cs.wikipedia.org/wiki?curid=762775", "title": "Rudolf Janda", "text": "Rudolf Janda\n\nRudolf Janda (26. září 1907, Frenštát pod Radhoštěm – 26. září 2000, Ostrava) byl český fotograf, který se specializoval na fotografii krajiny, obzvláště prales Mionší.\n\nV roce 1926 absolvoval Carnotovo lyceum v Dijonu (společně s přítelem Jiřím Voskovcem) a poté Právnickou fakultu Univerzity Karlovy v Praze. Fotografoval od konce 20. let, přijímal avantgardní myšlenky Wernera Graeffa a estetiku nové věcnosti. Dokladem jsou kompozice světel a stínů, ale i práce ze Španělska a Anglie. Jako první fotograf ve třicátých letech 20. století objevil kouzlo pralesa Mionší pro veřejnost. Kromě Jandy fotografovali prales také Josef Sudek nebo Petr Helbich.\n\nV roce 1943 se setkal s knihou Rudolfa Jandy \"Prales v Beskydách\" lékař a fotograf Petr Helbich. Kniha silně ovlivnila jeho první pokusy s fotoaparátem, který dostal od otce v roce 1946. V době vysokoškolských studií se s Rudolfem Jandou seznámil a doprovázel jej pak při fotografování na Slovensku.\n\n\nhttps://www.ceskatelevize.cz/ivysilani/1095913550-nedej-se/218562248420014-hledani-ztraceneho-domova\n"}
{"id": "762778", "url": "https://cs.wikipedia.org/wiki?curid=762778", "title": "File Manager", "text": "File Manager\n\nFile Manager označovaný také jako George K.'s File Manager je spouštěč programů pro počítače Sinclair ZX Spectrum a kompatibilní (například Didaktik) s připojenou disketovou jednotkou Didaktik 40 nebo Didaktik 80 a pro počítač Didaktik Kompakt. Jedná se o program program českého původu, autorem je Jiří Koudelka, který jej napsal pod přezdívkou \"George K.\" Vydavatelem programu byla společnost Proxima - Software v. o. s., program byl vydán v roce 1993. Program byl šířen jako shareware a objevoval se na disketách s produkty společnosti Proxima – Software v. o. s.\n\nProgram umožňuje zobrazení seznamu spustitelných programů na disketě buď jako seznam všech souborů nebo seznam spustitelných souborů s možností zobrazovat nebo nezobrazovat ilustrační obrázky. Aby program poznal, že k danému souboru se má zobrazovat ilustrační obrázek, musí mít tento soubor nastaven atribut A, soubor s obrázkem musí mít nastaven atribut S.\n\nNastavení programu je možné uložit. Program navíc umí zobrazit katalog diskety v disketové jednotce A: a v disketové jednotce B:, ověřit kontrolní součet diskety a zobrazit \"Čti mne\" text, který může disketa obsahovat. Kódování znaků v tomto textu odpovídá kódování znaků použitém v programu Desktop.\n\nProgram je možno ovládat klávesami nebo pomocí kurzoru. Program nahradil program Unirun, který byl na disketách dodáván pro spouštění programů před vytvořením File Manageru.\n\nProtože File Manager používá specifický formát ilustračních obrázků, vytvořil Roman Bórik v roce 1993 editor těchto obrázků.\n\nPozději se v nabídce Proxima – Software objevil soubor programů FM Komplet, který kromě vlastního programu File Manager obsahoval grafický editor obrázků pro File Manager, konvertor textů napsaných v programu Desktop na \"Čti mne\" text a program pro vytváření speciálních boot sektorů.\n\n"}
{"id": "762782", "url": "https://cs.wikipedia.org/wiki?curid=762782", "title": "Tom Jones (počítačová hra)", "text": "Tom Jones (počítačová hra)\n\nTom Jones je textová hra pro počítače Sinclair ZX Spectrum a kompatibilní (například Didaktik). Jedná se o hru českého původu, autorem je Jiří Fencl, který ji napsal pod přezdívkou \"Madmax\" v roce 1990. Vydavatelem hry byla společnost Proxima - Software v. o. s., hra byla vydána v roce 1991 jako součást souboru her Bad Dream.\n\nHlavním hrdinou hry je Tom Jones, bratr slavného Indiana Jonese. Jeho úkolem je najít v Peru zlatou sošku Inků. Hra začíná v okamžiku, kdy se Tom Jones dopraví do Mexika na adresu pana Gonzalese, kterou dostal od profesora Bramblea.\n\nHra začíná podobně jako další textová hra Jiřího Fencla Indiana Jones a zlatá soška Keltů, která je volným pokračováním série textových her Indiana Jones, jejichž autorem je František Fuka.\n\n"}
{"id": "762784", "url": "https://cs.wikipedia.org/wiki?curid=762784", "title": "Aknadach", "text": "Aknadach\n\nAknadach je hra pro počítače Sinclair ZX Spectrum a kompatibilní (například Didaktik). Jedná se o hru českého původu, autorem je Ondřej Mihula, který ji napsal pod přezdívkou \"CID\" v roce 1990. Vydavatelem hry byla společnost Proxima - Software v. o. s., hra byla vydána v roce 1991 jako součást souboru her Bad Dream.\n\nÚkolem hráče je zapamatovat si rozložení 18 obrázků na hrací ploše. Počítač se pak dotazuje, na které pozici je karta s daným obrázkem nebo co je na obrázku na dané pozici. Hráč si může nastavit stupeň obtížnosti hry. Hra obsahuje i výukový režim, kdy je hráči vysvětleno, jak se který obrázek nazývá.\n\n"}
{"id": "762785", "url": "https://cs.wikipedia.org/wiki?curid=762785", "title": "Music Logic", "text": "Music Logic\n\nMusic Logic je hra pro počítače Sinclair ZX Spectrum a kompatibilní (například Didaktik). Jedná se o hru českého původu, autorem je Tomáš Vilím, který ji napsal pod přezdívkou \"Universum\" v roce 1990. Vydavatelem hry byla společnost Proxima - Software v. o. s., hra byla vydána v roce 1991 jako součást souboru her Expedice.\n\nHra je počítačovou verzí stolní hry Logik.\n\n"}
{"id": "762786", "url": "https://cs.wikipedia.org/wiki?curid=762786", "title": "Joe Abercrombie", "text": "Joe Abercrombie\n\nJoe Abercrombie (* 31. prosince 1974) je britský spisovatel.\n\nJoe Ambercrombie se narodil v Lancasteru v Anglii. Poté, co vystudoval obor psychologie, dal se na práci televizního producenta. Po nějaké době přešel na práci soukromého střihače, během pauzy mezi zaměstnáními v roce 2002 začal psát svou prvotinu \"The Blade Itself\" (Sama čepel). Tu dokončil o dva roky později a v roce 2006 ji vydal. Skončil s prací střihače a naplno se vrhl na dráhu spisovatele.\n\n"}
{"id": "762788", "url": "https://cs.wikipedia.org/wiki?curid=762788", "title": "Proxima Magazine", "text": "Proxima Magazine\n\nProxima Magazine je časopis pro uživatele počítačů Sinclair ZX Spectrum, Didaktik (a komp.) a PC. Vydavatelem byla společnost Proxima - Software. Společnost časopis začala vydávat poté, co předala vydávání časopisu \"ZX Magazín\" Zbyňku Vanžurovi. První číslo časopisu vyšlo 31. října 1995. Časopis vycházel do roku 1996, vyšlo pouze šest čísel časopisu. O ukončení vydávání časopisu informoval časopis \"Your Spectrum\". Časopis měl vycházet 8× ročně.. Ke každému číslu byly vydávány čtyři programové přílohy, dvě pro počítače Sinclair ZX Spectrum a dvě pro počítače PC. Tyto přílohy bylo nutné nejprve dodatečně objednat od čísla 1/96 je bylo možné i předplatit.\n\nDůvodem zániku časopisu byl nezájem o časopisy, které by se věnovaly kromě počítačů PC i dalším značkám, ze stejného důvodu bylo ukončeno i vydávání časopisu \"Bit\", některé jiné časopisy, např. \"Score\" a \"Excalibur\" se přeorientovaly z multiplatformního časopisu na časopis věnující se pouze počítačům PC.\n\nObsah časopisu články zaměřené na počítače PC a počítače ZX Spectrum. Jelikož se nejedná o herní časopis, je recenzím her a návodům ke hrám věnována pouze část časopisu. Část časopisu obsahuje návody k užitkovým programům, popisu hardware a kurzy programování. V časopise je také zařazena Listárna, která je určena pro odpovědi na dotazy čtenářů, a burza pro inzeráty čtenárů.\n\n"}
{"id": "762789", "url": "https://cs.wikipedia.org/wiki?curid=762789", "title": "Mezinárodní výbor pro klasifikaci virů", "text": "Mezinárodní výbor pro klasifikaci virů\n\nMezinárodní výbor pro klasifikaci virů (ICTV, z angl. International Committee on Taxonomy of Viruses) je vědecká komise zřízená při International Union of Microbiological Societies. Zakládajícími členy bylo 43 virologů z celého světa, ke vzniku komise došlo v roce 1966 v Moskvě. Do roku 1974 existovala pod názvem International Committee on Nomenclature of Viruses, následně změnila název na ten současný, který lépe vystihuje náplň její činnosti. ICTV pravidelně vypracovává zprávu (Virus Taxonomy Report) s aktuálním stavem klasifikace virů, v současnosti je dostupné již deváté vydání.\n"}
{"id": "762793", "url": "https://cs.wikipedia.org/wiki?curid=762793", "title": "Jaroslav Langer", "text": "Jaroslav Langer\n\nJaroslav Langer (1918 Československo – 2008 nebo 2009 Bonn) byl česko-německý právník, odbojář, ekonom, politolog, spisovatel a politik.\n\nV letech 1937–1939 studoval na Právnické fakultě Karlovy univerzity v Praze. Po německé vojenské okupaci ČSR utekl do Polska, kde byl však po vypuknutí druhé světové války zatčen gestapem. Při transportu do koncentračního tábora utekl na Západní Ukrajinu, kde ale po vpádu německé armády v červnu 1941 upadl do zajetí nacistů a jako takový se, podle vlastního líčení, zúčastnil odboje a povstání ve varšavském ghettu, přičemž „zcela drze“ cestoval v uniformě SS.\n\nPo 2. světové válce, v letech 1945–1948 studoval v Praze ekonomii a politické vědy. V roce 1954 se stal členem Svazu spisovatelů, v roce 1962 byl z něj vyloučen, v roce 1967 mu bylo toto členství vráceno. V době pražského jara 1968 byl spoluzakladatelem Společnosti pro lidská práva a členem (ústředního) Přípravného výboru Klubu angažovaných nestraníků, v červenci 1968 vypracoval „Perspektivní program KAN“.\n\nV roce 1969 odešel do exilu, žil se svou ženou v Bonnu, kde v letech 1970–1979 působil jako vědecký pracovník v knihovně Nadace Friedricha Eberta (Friedrich-Ebert-Stiftung, FES). Po svém odchodu do penze, už jako spisovatel na volné noze, napsal mj. knihu \"Grenzen der Herrschaft: Die Endzeit der Machthierarchien\" (česky: \"Meze nadvlády: Soumrak hierarchie moci.\"), vydanou 1988.\n\nPo listopadu 1989 navzdory své srdeční arytmii (lékař ho zrazoval před cestováním), navštěvoval Prahu a spolupracoval s představiteli Občanského fóra (OF) – mezi nimi s Josefem Mrázkem ze středočeského OF.\n\nByl členem kuratoria \"Mehr Demokratie\" (Více demokracie), hnutí které v roce 1988 pod prvním názvem IDEE spoluzaložil.\n\n"}
{"id": "762794", "url": "https://cs.wikipedia.org/wiki?curid=762794", "title": "Pivovar Rájec-Jestřebí", "text": "Pivovar Rájec-Jestřebí\n\nPivovar ve městě Rájec-Jestřebí existoval až do roku 1974.\n\nV moravských zemských deskách je zmínka o pivovaru v Rájci již ve 12. století. Šlo zřejmě o přípravu piva v domácím prostředí, na měděných pánvích malého obsahu a na otevřeném ohništi. Výsledný produkt by jistě nechutnal. Teprve za majitelů panství Drnovských lze již hovořit o skutečném pivovaru. Pro potřebu várky byla v té době vysazena chmelnice v blízkosti dnešního hřbitova. Zásadní přestavby se pivovar dočkal v letech 1894–1898. V roce 1924 pivovar od knížete Salma odkoupila akciová společnost Moravia – pivovary a sladovny Brno. Od roku 1945 se stal pivovar národním podnikem. Uzavřen byl roku 1974, zařízení bylo rozprodáno a budovy převzalo JZD Rájec.\n"}
{"id": "762799", "url": "https://cs.wikipedia.org/wiki?curid=762799", "title": "Přírodní park Střední Pojihlaví", "text": "Přírodní park Střední Pojihlaví\n\nPřírodní park Střední Pojihlaví je chráněná přírodní oblast v Jihomoravském kraji a v Kraji Vysočina. Rozkládá se v údolí řeky Jihlavy mezi obcemi Mohelno a Ivančice. Hluboké údolí Jihlavy vytváří jedinečné přírodní prostředí, které vytváří životní prostor vzácným druhům rostlin a živočichů.\n\nMeandrující řeka dala vzniknout příkrým skalním stěnám a suťovým polím. V této rozmanité a těžko kultivovatelné přírodě na rozhraní panonské a hercynské květeny najdeme dvouřadec pozdní, lomikámen vždyživý, kavyl chlupatý, bažantku vejčitou, brambořík nachový, česnek žlutý a mnohé další rostliny.\n\nSkály a nedostupná místa jsou výhodnými hnízdišti ptáků. Nalezneme zde výra velkého, ostříže lesního, brhlíka lesního a další. Z plazů a obojživelníků jsou to mlok skvrnitý, ještěrka zelená nebo užovka hladká.\n\n\nV přírodním parku se nachází zřícenina hradu Templštejna, která dala jméno letovisku v údolí. V severojižním směru protíná park žlutá turistická značka ze Senorad do Jamolic. Údolím vede červená turistická značka z Mohelna do Ivančic.\n"}
{"id": "762801", "url": "https://cs.wikipedia.org/wiki?curid=762801", "title": "David Mitchell (spisovatel)", "text": "David Mitchell (spisovatel)\n\nDavid Mitchell (* 12. ledna 1969 Southport, Merseyside, Severozápadní Anglie) je anglický spisovatel, který byl třikrát nominován na Man Bookerovu cenu.\n\nVystudoval anglickou a americkou literaturu na univerzitě v Kentu. Rok žil na Sicílii, potom osm roků v Hirošimě v Japonsku, kde vyučoval angličtinu. Současně žije v Irsku. V roce 2003 se dostal na prestižní seznam Nejlepších mladých britských autorů, který vyhlašuje literární časopis \"Granta\".\n\n"}
{"id": "762802", "url": "https://cs.wikipedia.org/wiki?curid=762802", "title": "Věžičky", "text": "Věžičky\n\nJako Věžičky se označuje obytný soubor na Porubské ulici v Ostravě-Porubě. Svůj název získal díky ornamentálním prvkům, které byly umístěny na střeše souboru.\n\nVýstavba objektu probíhala v letech 1953–1956 jako součást budování nejstarší části tzv. „Nové Ostravy“ (dnes Poruby). Provedení domů reaguje nejen na ideové prvky socialistického realismu, ale také i na českou renesanční a novorenesanční architekturu, která byla přijata z ideologických důvodů jako vzor pro českou podobu sorely. Projekt „Věžiček“ byl vypracován ve Státním ústavu pro projektování měst a vesnic (Stavoprojekt) Ostrava, jeho autorem je architekt Boris Jelčaninov. Celý blok byl dokončen roku 1956, posledním krokem byla sgrafitová výzdoba, která je provedena v nejvyšším patře jedné z částí bloku budov. Jejím autorem byl Ladislav Novák a znázorněny jsou hrající si děti, jednotlivá roční období, stejně jako různá řemesla.\n\nV čele celého bloku se pak nachází průjezd domem k náměstí Vítězslava Nováka, vedený skrz monumentální věž. Jižní část komplexu je pak doplněna sgrafity s dělnickou tematikou a nápisem „z ocele pěstí vzděláni silou hajte svá práva a světa mír“. Tato část bloku domů (č. p. 555) byla v roce 2009 prohlášena rozhodnutím MK ČR za kulturní památku. Důvodem pro vyhlášení byl fakt, že je dům jednak zachovaný víceméně v původním stavu, jednak že použitá sgrafita jsou v celé České republice jedinečná. Podobně jako byl nedaleký Oblouk inspirován Palácovým náměstím v Petrohradu, má i dominantní věž „Věžiček“ svůj vzor – a tím je již neexistující novorenesanční věžový dům „U Lhotků“ z pražské Vodičkovy ulice.\n"}
{"id": "762804", "url": "https://cs.wikipedia.org/wiki?curid=762804", "title": "Guts (album)", "text": "Guts (album)\n\nGuts je první kompilační album velšského hudebníka a hudebního skladatele Johna Calea, vydané v únoru roku 1977 u vydavatelství Island Records. Producentem alba byl John Cale a písně pocházejí z jeho tří alb vydaných na značce Island Records v letech 1974 a 1975: \"Fear\" (1974) a \"Slow Dazzle\" (1975) a \"Helen of Troy\" (1975). Kompilaci sestavil Howard Thompson a autorem fotografie na obalu je Michael Beal. Skladba „Mary Lou“ nikdy předtím nevyšla. Skladba „Leaving It Up to You“ měla vyjít na albu \"Helen of Troy\" v roce 1975, z čehož nakonec sešlo kvůli textu pojednávajícímu o Sharon Tate.\n\n"}
{"id": "762805", "url": "https://cs.wikipedia.org/wiki?curid=762805", "title": "Lihovar (Rájec-Jestřebí)", "text": "Lihovar (Rájec-Jestřebí)\n\nLihovar stojí na hranici katastrů Rájce a Jestřebí. Stavitelem byl hrabě Demblin, který roku 1860 přijal do podílnictví dvě dámy. Jednou z nich byla Elišku Salm Reifferscheid, rozená kněžna Lichtensteinová, druhou se nepodařilo zjistit. Společníci podíl po 10 000 zlatých, které byly použity na zakoupení pozemků u železniční stanice. Lihovar byl na tehdejší dobu moderně zařízen, ale brzy byl prodán firmě Stonavský, která zbudovala další zařízení a výrobní prostory. V roce 1883 byl odkoupen firmou a. s. František Xaver Brosche a syn, v jejichž majetku zůstal až do roku 1945. Poté jej převzala Jihomoravská Fruta n. p., která jej v roce 1951 počala přebudovávat na výrobu butanolu až do roku 1965. Závod převzala Chema n. p., která část výrobků vyráběla přímo v závodě, část výrobků nakupovala a balila pro trh.\n\n"}
{"id": "762806", "url": "https://cs.wikipedia.org/wiki?curid=762806", "title": "Sergej Kruglov", "text": "Sergej Kruglov\n\nSergej Nikiforovič Kruglov (2. října 1907 Usťj – 6. července 1977 Moskva) byl sovětský politik a armádní důstojník.\n\nMezi lety 1945 až 1953 a opět od roku 1953 do roku 1956 zastával funkci ministra vnitra. Dosáhl hodnosti generálplukovníka a podílel se na deportacích Čečenců a Ingušů. Za organizování jaltské a postupimské konference byl oceněn americkým řádem Záslužné legie (Legion of Merit) a stal se Čestným rytířem řádu Britského impéria.\n\n"}
{"id": "762808", "url": "https://cs.wikipedia.org/wiki?curid=762808", "title": "Ohyb světla", "text": "Ohyb světla\n\nDifrakce světla nebo ohyb světla je ohyb světelných vln při přechodu malým otvorem nebo vedle okraje překážky. Difrakcí na ohybové mřížce vzniká spektrum. Při difrakci na obrubě objektivu se hvězda v ohnisku nezobrazí jako bod, ale jako ohybový kroužek. I některé halové jevy zapříčiňuje difrakce světla na vodních kapkách v mračnech.\n\nVíce informací též ve článku Difrakce.\n"}
{"id": "762809", "url": "https://cs.wikipedia.org/wiki?curid=762809", "title": "Jeansova délka", "text": "Jeansova délka\n\nJeansova délka je kritický poloměr oblaku (obvykle mezihvězdného prachu), ve kterém je tepelná energie způsobující expanzi oblaku překonána gravitací, která tak zahájí smršťování oblaku do nové hvězdy. Je pojmenována po britském astronomovi Sirovi Jamesovi Jeansovi, který se zajímal o stabilitu sférické mlhoviny na začátku 19. století. Jeansova délka je spolu s Jeansovou hmotností jednou z podmínek nutných pro zahájení tvorby nové hvězdy.\n\nVztah pro Jeansovu délku:\nkde formula_2 je Boltzmannova konstanta, formula_3 je teplota oblaku, formula_4 je poloměr oblaku, formula_5 je hmotnost jedné částice oblaku, formula_6 je gravitační konstanta a formula_7 je hustota oblaku (tj. hmotnost oblaku vydělená objemem oblaku).\n\nSnad nejjednodušší způsob pochopení Jeansovy délky je pomocí přiblížení, ve kterém se krátí činitelé formula_8 a formula_9 a ve kterém nahradíme formula_7 za formula_11. Ze vztahu pak dostáváme:\nJe pak okamžitě zřejmé, že formula_13, když formula_14, tj. že poloměr oblaku je Jeansovou délkou tehdy, když je tepelná energie na částici oblaku rovna její gravitační práci. Na tomto kritickém rozměru se oblak nerozpíná ani nesmršťuje. Pouze když se teplo nerovná gravitační práci, tak se oblak rozpíná a chladí nebo smršťuje a zahřívá, a je dosažen proces, který pokračuje až dokud nebude dosáhnuto nové rovnováhy.\n\nJeansova délka je také oscilační vlnovou délkou, pod kterou se budou spíše objevovat stabilní oscilace než gravitační kolaps.\nkde G je gravitační konstanta, formula_16 je rychlost zvuku, a formula_7 je hustota.\n\nJe to také vzdálenost, kterou by zvuková vlna uletěla za čas hroucení.\n\n"}
{"id": "762811", "url": "https://cs.wikipedia.org/wiki?curid=762811", "title": "Posel z Athén", "text": "Posel z Athén\n\nPosel z Athén () je historická próza pro děti a mládež francouzské spisovatelky literatury pro děti a mládež Odile Weulersseové.\n\nKniha vyšla poprvé ve francouzském nakladatelství Hachette Jeunesse v roce 1985, vypravena obálkou a ilustracemi Yvese Beaujarda. Pro české vydání knihu přeložil Josef Tomíček; \"Posel z Athén\" byl česky vydán v roce 1995 jako první svazek knižnice Dobrodružný dějepis v Nakladatelství Olympia.\n\nDěj se odehrává v antickém Řecku mezi lety 492 a 490 př. n. l. V závěru je vylíčena Bitva u Marathónu, a v ní je hlavní mužské postavě, Timoklovi, přisouzena důležitá úloha.\n\nAutorka v knize prokazuje znalost antických reálií.\n"}
{"id": "762815", "url": "https://cs.wikipedia.org/wiki?curid=762815", "title": "Nitroamin", "text": "Nitroamin\n\nNitroaminy jsou organické sloučeniny, které obsahují nitroaminovou funkční skupinu RN-NO. Příklady nitroaminů jsou výbušniny jako oktogen, cyklotrimethylentrinitramin a tetryl. Pozor na podobnost názvu s nitrosaminy (RN-N=O). Navzdory jejich aminové skupině dusíková funkční skupina těžko předává elektrony. Sekundární nitroaminy se strukturou R-NH-NO jsou slabé organické kyseliny s p\"K\" kolem 5,6.\n"}
{"id": "762816", "url": "https://cs.wikipedia.org/wiki?curid=762816", "title": "Jeff Jones", "text": "Jeff Jones\n\nJeff Jones je kanadský baskytarista. Poprvé se stal slavným v jako člen gospel rockové skupiny Ocean. Jejich milionový hit z roku 1971 singl \"Put Your Hand in the Hand\" napsal Gene MacLellan. Tato nahrávka dostala ocenění Gold 3. května 1971 od RIAA (Recording Industry Association of America ).. Skupina se rozpadla v roce 1975.\n\nJones vystupoval s Alex Lifesonem a Johnem Rutseyem v první formaci skupiny Rush, kde působil jako sólový zpěvák a baskytarista až do léta roku 1968. Nahradil ho Geddy Lee v září téhož roku. Jones se později připojil ke skupině Red Rider a i nadále vystupuje s jejím vedoucím Tomy Cochranem. Vystupuje též na videonahrávkách propagující baskytary značky Eastwood.\n\nKoncem 70. let hrál na baskytaru a zpíval ve skupině Stingaree, torontskou skupinou ve které vystupovali Brian MacLeod a Bernie LaBarge kytara a zpěv, Doug (Skip) Layton bicí a Larry Hamel (nahradil ho Don Harriss) zpěv a piano. Brian MacLeod později odešel do skupiny Chilliwack. Zbývající členové Stingaree hráli dalších šest měsíců až do rozpadu skupiny v roce 1978.\nJones hrál též na hitu z roku 1981 \"Dream Away\" od Bernie LaBargea.\n\n"}
{"id": "762821", "url": "https://cs.wikipedia.org/wiki?curid=762821", "title": "Douglas County (Oregon)", "text": "Douglas County (Oregon)\n\nDouglas County je okres ve státě Oregon v USA. K roku 2010 zde žilo 107 667 obyvatel. Správním městem okresu je Roseburg. Celková rozloha okresu činí 13 297 km². Na západě okresu je Tichý oceán.\n"}
{"id": "762826", "url": "https://cs.wikipedia.org/wiki?curid=762826", "title": "Jarmila Horáková", "text": "Jarmila Horáková\n\nJarmila Horáková (7. března 1904, Praha – 20. ledna 1928, Praha) byla česká herečka.\n\nNarodila se v Praze, v Žitné ulici. Pro divadlo se rozhodla již ve svých 13 letech. V letech 1917–1923 účinkovala v Řevnicích v lesním divadle, kde jí viděl i Jaroslav Kvapil a upozornil na její talent její rodiče. Od roku 1919 se připravovala v soukromé filmové škole a v letech 1922–1926 na dramatickém oddělení pražské Státní konzervatoře hudby, kde k jejím učitelům patřili např. Jaroslav Hurt a Marie Laudová–Hořicová. V Německu byla na stáži v rytmicko-hudební škole Émila Jaques-Dalcroze.\n\nČeským uměleckým vzorem jí byla především Andula Sedláčková.\n\nJiž jako studentka konzervatoře hrála ve dvacátých letech v holešovické \"Legii malých\" a na \"Scéně adeptů\", spolu s dalšími nadějnými mladými herci a studenty herectví, převážně žáky profesora Jaroslava Hurta (Miloslav Jareš, Jiří Frejka, Saša Machov, Miloš Nedbal, Jan Škoda, František Salzer, Světla Svozilová, Jiřina Šejbalová, Václav Trégl, Bohuš Záhorský, Lola Skrbková a další), rovněž tak v souboru \"Zkušební scény\" a \"Divadla mladých\". Vystoupila v prvním představení Osvobozeného divadla 8. února 1926 v roli \"Klaudiny\" ve hře \"Cirkus Dandin\" v pražském sále Na Slupi.\n\nPo ukončení konzervatoře byla v roce 1926 po úspěšném pohostinském vystoupení v roli \"Stázi\" ve Šrámkově „Létě“ ihned angažována šéfem činohry K.H.Hilarem do pražského Národního divadla, kde setrvala až do své smrti v roce 1928. Na její místo následně Národní divadlo angažovalo Boženu Půlpánovou. Pohostinsky účinkovala i ve Vinohradském a ve Švandově divadle.\n\nZa svůj krátký život nastudovala 85 rolí a hrála ve 343 představeních.\n\nZabývala se také recitací a vystoupila několikrát i ve filmu.\n\nCelý život si vedla podrobný deník, který byl v roce 1940 vydán jako kniha (Jiří Frejka: \"Deník Jarmily Horákové\"). Jarmila Horáková se stala inspirující předlohou pro postavu herečky Jarmily, titulní role hry Olgy Barényiové \"Herečka\", uvedené v premiéře v Městském divadle Na poříčí dne 11. února 1944 v režii Františka Salzera, se Zorkou Janů v titulní roli.\n\nJarmila Horáková zemřela ve věku nedožitých 24 let na zhoubný nádor (sarkom). Je pochována na Olšanských hřbitovech v Praze.\n\nV české herecké tradici lze spatřovat v Horákové přímé navázání na umělecký odkaz Hany Kvapilové.\n\n\n\nJoža Götzová\n\nMilan Svoboda\n\nJosef Träger\n\n\n\nPamátce Jarmily Horákové je věnována část čísla 10 časopisu \"Rozpravy Aventina\" (ročník 3, 1927–1928, strany 115–116, obrazová příloha str. 119, dostupné on-line\n\n"}
{"id": "762829", "url": "https://cs.wikipedia.org/wiki?curid=762829", "title": "Benefice (divadelní hra)", "text": "Benefice (divadelní hra)\n\nBenefice (1966) je divadelní hra Jiřího Suchého s písničkami. Vypráví o toulavých, žebravých zpěvácích Jiříkovi a Káče. Mezi písničkami Jiřík vypráví o své bývalé roli Viléma Tella v kabaretu a s Káčou sehrají variace na \"Hamleta\" a \"Fausta\". Menší výstupy hrobníků (v \"Hamletovi\") a vězeňských dozorců (ve \"Faustovi\") byly svěřeny dvojici Evžen Jegorov a Ferdinand Havlík, po Havlíkově dočasném odchodu ze Semaforu je nahradili Miloslav Šimek a Jiří Grossmann. V té době také jakožto doprovodné těleso skončil s hraním v \"Benefici\" i Orchestr Ferdinanda Havlíka a vystřídal jej Country Beat Jiřího Brabce.\n\nV \"Benefici\" hrál Jiří Suchý bez Jiřího Šlitra, tato dvojice komiků se na čas na prknech divadla rozdělila, Jiří Šlitr měl svůj soukromý recitál \"Ďábel z Vinohrad\" (napsaný Suchým), který měl premiéru den po \"Benefici\". O tom, která z těchto dvou her bude mít premiéru dříve, spolu Suchý se Šlitrem losovali házením koruny.\n\nV roce 1967 hrál Semafor \"Benefici\" v rámci festivalu Divadlo národů v Paříži.\n\n\nSeznam vychází z knižního vydání scénáře, do hry také patřily písničky \"Máme rádi zvířata\", \"V opeře\", \"Tulák\", \"Nedělejte ze mě chudinku\" či \"Neotálej\".\n\n\n\n"}
{"id": "762832", "url": "https://cs.wikipedia.org/wiki?curid=762832", "title": "Thermidorský převrat", "text": "Thermidorský převrat\n\nThermidorský převrat byl státní převrat během Velké francouzské revoluce, který se odehrál podle revolučního kalendáře dne 9. thermidoru roku II (27. července 1794). Vedl k ukončení jakobínské vlády Maximiliena Robespierra a k jeho popravě následujícího dne. Moc po převratu získala velká buržoazie, kterou zastupovalo direktorium a země poté v srpnu 1795 dostala novou ústavu, která měla revoluci ukončit.\n\nPoté co vláda jakobínů nebyla schopná na jaře a počátkem léta 1794 řešit ekonomickou krizi, způsobenou řízeným hospodářstvím, začala ztrácet lidovou podporu. Její pozici oslabilo také zavedení kultu Nejvyšší bytosti. V Konventu začala vznikat silná opozice jednak ve středu politického spektra, tzv. \"Rovina\" nebo také \"Bažina\", ale také přímo z řad některých jakobínů, kteří se báli trestu, např. za zneužití svých pravomocí (Fouché, Barras). Část Robespierrových odpůrců si přála ukončení teroru a liberálnější podnikání. Proti jakobínskému vůdci se stavěli i příslušníci krajní levice Collot d'Herbois a Billaud-Varenne. Na vládní krizi se podílela i rivalita mezi Výborem pro všeobecnou bezpečnost a Výborem pro veřejné blaho.\n\nDne 26. července napadl při projevu v Konventu Robespierre své odpůrce. Ti se rozhodli rychle jednat a začali připravovat odvetu. Následujícího dne během poslanecké schůze začal na tribuně mluvit Robespierrův stoupenec Saint-Just. Byl však přerušen Tallienem. O slovo hned požádal Robespierre, výkřiky poslanců mu však nedovolily promluvit. Ke spiklencům se po určitém váhání přidali politici \"Bažiny\" a Robespierre byl se členy své frakce zatčen a uvězněn. Jeho přívrženci ho sice ještě téhož dne osvobodili, ale jen nakrátko. Pařížská radnice, kam se Robespierre se svými věrnými přemístili, byla další den brzy ráno dobyta vojenskými oddíly Konventu pod velením Paula Barrase. Ten samý a pak příští den, 28. a 29. července, byl Robespierre spolu s desítkami svých stoupenců gilotinován.\n\nPoslanci Konventu, kteří svrhli Robespierra, byli krátkou dobu ještě natolik pohlceni atmosférou Teroru, že si nedokázali uvědomit význam svého činu. Jejich hlavní motivací bylo odstranění Robespierra, před kterým si chtěli zachránit život, nešlo jim o ukončení Teroru. Postupně však začalo docházet k propouštění politických vězňů a do svých funkcí se také vrátili jakobínskou vládou dříve perzekvovaní girondističtí poslanci.\n\nJakobíni postupně ztratili svůj vliv, několik členů Výboru veřejného blaha bylo posláno do vyhnanství, představitelé revoluční vlády Fouquier-Tinville, Carrier a jiní skončili na popravišti. Začal tzv. bílý teror, během kterého byli, hlavně na jihu země, lynčováni jakobíni a kupci národních statků. K moci se dostali poslanci středu (\"Bažiny\") spolupracující s girondisty a nyní pokornějšími montagnardy. Podle historika Françoise Fureta museli nyní tito politici, zvaní thermidoriáni, „revoluci zakotvit“ a dát jí zákonný rámec. Jejich společným dílem se tak stala ústava, prostřednictvím které měla být revoluce ukončena. Tato tzv. Ústava z roku III významně omezila volební právo a snažila se rozdělit moc takovým způsobem, aby už nemohlo dojít k jejímu zneužití. Vládu ve Francii převzalo tzv. direktorium, které hájilo zájmy bohatší vrstvy obyvatel, buržoazie.\n\n"}
{"id": "762834", "url": "https://cs.wikipedia.org/wiki?curid=762834", "title": "Seznam dílů seriálu Byli jednou dva písaři", "text": "Seznam dílů seriálu Byli jednou dva písaři\n\nToto je seznam dílů seriálu \"Byli jednou dva písaři\". Československý televizní seriál z roku 1972 \"Byli jednou dva písaři\" natočil režisér Ján Roháč. Scénář napsal Jaroslav Dietl podle románové předlohy \"Bouvard a Pécuchet\" francouzského spisovatele Gustava Flauberta.\n\nHerecké obsazení:\n\n"}
{"id": "762835", "url": "https://cs.wikipedia.org/wiki?curid=762835", "title": "Crusaders FC", "text": "Crusaders FC\n\nCrusaders Football Club je fotbalový klub ze Severního Irska z Belfastu. Založen byl roku 1898. Klubové barvy jsou červená a bílá.\n\nČtyřikrát vyhrál 1. severoirskou ligu (1972–73, 1975–76, 1994–95, 1996–97) a třikrát severoirský fotbalový pohár (1966–67, 1967–68, 2008–09). Jedenáctkrát se zúčastnil evropských pohárů, nikdy se mu však nepodařilo postoupit přes svého úvodního soupeře.\n\n"}
{"id": "762836", "url": "https://cs.wikipedia.org/wiki?curid=762836", "title": "Andreas Mikkelsen", "text": "Andreas Mikkelsen\n\nAndreas Mikkelsen (* 22. června 1989 Oslo, Norsko). Je rallyeový jezdec, mistrem Intercontinental Rally Challenge 2011. Jeho spolujezdcem je nyní Mikko Markkula, dříve jím byl Ola Floene.\n\nAndreas Mikkelsen má velké zázemí ve sportu. Nejprve závodil ve slalomu a obřím slalomu a byl členem národního týmu. V letech 2003 a 2004 závodil v motokrosu a byl taky v národním týmu. V 17 letech získal britský řidičský průkaz a začal závod v Rally ve Velké Británii. Jezdil s vozem Ford Focus WRC a vyhrál Cymbrian Rally, Rally Saaremaa a soutěže v Estonsku. Andreas Mikkelsen poprvé debutoval v Mistrovství světa v rallye 2006 při Rallye Velké Británie 2006, soutěž ukončil po 14 rychlostních zkouškách, když vyletěl z tratě. V sezoně 2007 se účastnil osmi soutěžích v mistrovství světa, Irského sfaltového šampionátu a Norského šampionátu. Jeho nejlepšími výsledky byly v kategorii WRC deváté místo v Irsku a desáté místa v Norsku a Portugalsku. V roce 2008 se Mikkelsen dostal i do továrního týmu Ford M-Sport. Dosáhl nejlepšího výsledku v mistrovství světa ve Švédské rally a dosáhl na 5. místo. Tím se stal nejmladším jezdcem, který bodoval a překonal Matthewa Wilsona z roku 2006. Při Rally Larvik v roce 2009, byl účastníkem tragické nehody, když vyletěl ze silnice a najel do 10letého diváka, ten bohužel podlehl na místě. V roce 2010 se stal Norským mistrem a objevil se s vozem Ford Fiesta S2000 v Intercontinental Rally Challenge 2010, kde se umístil na celkovém 7. místě. V roce 2011 přestoupil ke Škoda UK a jezdil z vozem Škoda Fabia S2000 evo2 soutěž Intercontinental Rally Challenge, kde se stal nejmladším mistrem IRC, když v poslední soutěži porazil českého pilota Jana Kopeckého.\n"}
{"id": "762841", "url": "https://cs.wikipedia.org/wiki?curid=762841", "title": "Knihovna latinské školy", "text": "Knihovna latinské školy\n\nKnihovna latinské školy v Jáchymově se stala roku 1624 součástí latinské školy, založené už roku 1519, jejímž rektorem byl od roku 1532 evangelický kněz Mathesius, zakladatel matriky a kronikář. \n\nKnihovna od počátku sloužila nejen žákům školy, ale i lékařům, horním úředníkům a těžařům. Knihovna byla společně se školou uzavřena roku 1627 jako hnízdo protestantismu. Zbytky latinské knihovny byly objeveny v roce 1871 Karlem Sieglem na půdě radnice.\n\nZ knihovny se zachovalo 232 knih obsahujících 358 děl, z nich je 52 vytištěných do roku 1500 – jedná se tedy o evropské prvotisky. Z jedné třetiny knihovnu tvoří teologické spisy, další třetina jsou spisy antických klasiků a zbytek slovníky, astronomická a astrologická díla, kalendáře a spisy přírodovědecké nebo botanické. Část knihovny je vystavena v Muzeu v budově bývalé Královské mincovny. Najdeme zde například spis \"Sarepta\" od Mathesia nebo epos \"Das Joachimsthaler Bergbuchlein\" od Hanse Rutharta. Nejmladší knihou je \"Cosmographia\" od Sebastiana Münstera z roku 1629.\n"}
{"id": "762847", "url": "https://cs.wikipedia.org/wiki?curid=762847", "title": "Obránce", "text": "Obránce\n\nObránce může být člověk, který něco brání. Označení se také používá:\n\nHráč, který se snaží zabránit útoku soupeřního týmu:\n\n"}
{"id": "762848", "url": "https://cs.wikipedia.org/wiki?curid=762848", "title": "Michal Bakuľa", "text": "Michal Bakuľa\n\nMichal Bakuľa (23. srpna 1911 Málinec – 21. září 1983 Bratislava) byl slovenský a československý politik Komunistické strany Slovenska, poúnorový poslanec poslanec Slovenské národní radya Národního shromáždění ČSR a ministr vlády Československa.\nV letech 1917-1924 navštěvoval základní školu v letech 1924-1926 večerní hospodářskou školu v rodném Málinci. Působil na různých místech v dělnických profesích. Výrazněji se začal veřejně angažovat po druhé světové válce. Zastával četné stranické funkce. V letech 1949-1951 byl vedoucím zemědělského oddělení a v letech 1951-1952 tajemníkem Krajského výboru KSS Banská Bystrica. Od roku 1952 do roku 1954 zastával post vedoucího tajemníka Krajského výboru KSS v Nitře. V roce 1950 se uvádí jako náhradník Ústředního výboru Komunistické strany Slovenska, v letech 1953-1958 jako člen ÚV KSS. V ÚV KSS byl navíc v letech 1954-1957 členem předsednictva. V letech 1950-1957 byl zároveň členem Ústředního výboru Komunistické strany Československa. Do této funkce ho zvolil 10. sjezd KSČ a 11. sjezd KSČ.\n\nByl rovněž členem československé vlády. V letech 1955-1956 to byl post ministra státní kontroly v druhé vládě Viliama Širokého. V letech 1956-1959 potom působil v téže vládě jako ministr zemědělství a lesního hospodářství. Měl podíl na prosazení kolektivizace zemědělství. V letech 1954-1955 zastával post místopředsedy Sboru pověřenců.\n\nVe volbách roku 1948 byl zvolen do Slovenské národní rady. Mandát v SNR obhájil ve volbách roku 1954. Ve volbách roku 1954 byl zároveň zvolen do Národního shromáždění za KSČ ve volebním obvodu Nitra-město. V parlamentu setrval až do konce funkčního období, tedy do voleb roku 1960.\n\nV 60. letech se dále politicky angažoval. V letech 1959-1960 byl předsedou a v letech 1960-1964 místopředsedou Krajského národního výboru v Banské Bystrici. Od roku 1964 do roku 1969 působil jako předseda Krajské komise lidové kontroly a statistiky a v období let 1969-1974 byl tajemníkem Krajského výboru Národní fronty v Banské Bystrici. V roce 1961 mu byl udělen Řád práce a v roce 1976 Řád Vítězného února.\n"}
{"id": "762851", "url": "https://cs.wikipedia.org/wiki?curid=762851", "title": "St Patrick's Athletic FC", "text": "St Patrick's Athletic FC\n\nSt Patrick’s Athletic Football Club, irsky Cumann Peile Lúthchleas Phádraig Naofa, je irský fotbalový klub z Dublinu, z předměstí Inchicore. Sedmkrát vyhrál irskou ligu (1951–52, 1954–55, 1955–56, 1989–90, 1995–96, 1997–98, 1998–99), dvakrát získal irský pohár FAI Cup (1959, 1961).\n\n"}
{"id": "762852", "url": "https://cs.wikipedia.org/wiki?curid=762852", "title": "Johannes Mathesius", "text": "Johannes Mathesius\n\nJohannes Mathesius (24. června 1504 Rochlitz, Sasko – 7. října 1565 Jáchymov, Čechy) byl evangelický kněz, teolog a rektor latinské školy.\nNarodil se jako třetí ze čtyř synů bohatého důlního podnikatele Wolfganga Mathesia, člena městské rady v saském Rochlitz, a Kristiny Scheuerfussové. Matka brzy zemřela a Johanna vychovala babička. Čtyři roky navštěvoval obecnou školu v Rochlitz a pokračoval na triviální škole. Ve věku deseti let jej otec poslal do učení na horníka do nově založeného uhelného dolu Rochlitzer Junkerberg a Vogelsang. Tam získal vztah k přírodě a první mineralogické a botanické znalosti. Důl se již v roce 1517 propadl. Od roku 1521 Johannes putoval podle tehdejšího zvyku po školách jako cestující student: V Norimberku žil s příbuznými, navštěvoval latinskou školu a živil se jako sborový zpěvák. Poznal osobnosti jako byl Albrecht Dürer nebo Adam Kraft. O dva roky později odešel do Ingolstadtu studovat teologii na univerzitě. Již v roce 1523 se však kvůli nedostatku peněz studia vzdal. \nNastoupil do zaměstnání v Mnichově do soukromé knihovny a poté jako učitel a vychovatel na zámku Odelzhausen (v okrese Dachau). Rozhodujícím okamžikem v Mathesiově životě bylo čtení kázání Martina Luthera. V roce 1529 odešel do Wittenbergu na univerzitu, kde se osobně seznámil s Lutherem a navštěvoval Lutherovy přednášky z teologie, ale studoval také fyziku a astronomii. S Lutherem odejel do Wormsu. Pak získal místo bakaláře v Altenburgu.\nRoku 1532 poprvé přijel do Jáchymova a nastoupil jako rektor zdejší školy. V roce 1541 byl jáchymovskou radou povolán do duchovní služby jako evangelický kněz. Šířil zde Lutherovo učení. Téhož roku se oženil s měšťankou Sibyllou Richterovou, dcerou jáchymovského hutního úředníka. Na svatbě jim byli hosty i Jeroným a Jáchym Šlikové. Mezi jeho přátele zde patřili mineralog Georgius Agricola či kantor Nikolaus Herman. Hostil v Jáchymově wittenberského teologa Filipa Melanchthona.\n\nRoku 1545 se stal pastorem a kázal v kostele sv. Jáchyma a sv. Anny, který se tehdy stal prvním luteránským kostelem v Čechách.\n\nMathesiovo dílo se šířilo v podobě tisků i po autorově smrti v prostoru německojazyčných evangelických zemí. Jeho duchovní odkaz se stal symbolem náboženské nesnášenlivosti. Během rekatolizace byl jeho hrob znesvěcen a ostatky rozházeny v Mlýnském údolí (pod městem směrem k Ostrovu). Ve své hornické postile propojoval biblické příběhy s hornickými reáliemi a tyto texty byly v krušnohorské oblasti velmi oblíbeny. Vedl též městskou kroniku.\n\n\nZe sňatku, který Johannes uzavřel 4. prosince 1542 se Sybillou († 23. února 1555), dcerou jáchymovského horního úředníka Paula Richtera, vzešlo 5 synů a 3 dcery:\n\n\n\n"}
{"id": "762854", "url": "https://cs.wikipedia.org/wiki?curid=762854", "title": "Jozef Baláž (politik KSS)", "text": "Jozef Baláž (politik KSS)\n\nJozef Baláž (26. dubna 1927 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nPo volbách roku 1954 byl zvolen do Národního shromáždění za KSČ ve volebním obvodu Námestovo-Trstená. Mandát nabyl až dodatečně v červenci 1958 jako náhradník poté, co rezignovala poslankyně Júlia Šimurdová. V parlamentu setrval až do konce funkčního období, tedy do voleb roku 1960. V roce 1955 se uvádí jako kandidát Ústředního výboru Komunistické strany Slovenska, v letech 1957-1958 jako člen ÚV KSS a roku 1958 opět jako kandidát ÚV KSS. XI. sjezd KSČ ho zvolil kandidátem Ústředního výboru Komunistické strany Československa.\n"}
{"id": "762855", "url": "https://cs.wikipedia.org/wiki?curid=762855", "title": "Měšťanské a patricijské domy v Jáchymově", "text": "Měšťanské a patricijské domy v Jáchymově\n\nMěšťanské a patricijské domy v Jáchymově ztratily po požáru města 31. března 1873 svůj původní vzhled a byly většinou sníženy o jedno patro. Původní budovy byly totiž zděné jen do výše prvního patra a patro druhé bylo i se štíty hrázděné. Kamenné části si více či méně zachovaly svůj vzhled.\n\n\nZachovaly se i další patricijské domy, ale jsou více či méně poškozeny necitlivými úpravami. \n\nZ uvedených budov jsou domy č. p. 4, 8, 12, 72, 143, 145 a 146 chráněny jako kulturní památky České republiky.\n"}
{"id": "762861", "url": "https://cs.wikipedia.org/wiki?curid=762861", "title": "Bezpečnost v Unixu", "text": "Bezpečnost v Unixu\n\nBezpečností v Unixu je myšlena bezpečnost v unixových nebo unix-like operačních systémech. Bezpečné prostředí je dosahováno nejen návrhem konceptu těchto operačních systémů, ale také s pomocí pozorných uživatelů a administrátorských praktik.\n\nJedním ze základních znaků těchto systémů je systém přístupových práv. Všechny soubory v unixových souborových systémech můžou dovolovat různý přístup k souborům na základě určených přístupových práv.\nPřístupová práva souboru jsou obvykle nastavována pomocí příkazu chmod a zobrazované příkazem ls.\nNapříklad: \nUnixová práva povolují přístup k souboru různým uživatelům - uživatelé mohou tvořit skupiny a ty mají různá přístupová práva.\nSložitější unixové souborové systémy obsahují Access control list (seznam kontroly přístupu) - koncept, který umožňuje udělovat práva vícero uživatelům nebo skupinám.\nNapř.:\nV tomto příkladě, který je výsledkem příkazu chacl, jsou uživateli Petr udělená zapisovací práva na složku /pvr.\n\nUživatelé Unixových operačních systémů často patří do skupin se specifickými přístupovými právy. To umožňuje seskupovat uživatele podle toho, jak velká práva mají mít. Mnoho unixových implementací přidává další úroveň ochrany vyžadováním členství ve wheel user privileges group, pokud chtějí používat příkaz su.\n\nVětšina unixových a unix-like systémů má účet nebo skupinu, která uživateli umožňuje kompletní kontrolu nad systémem. Takovýto účet se nazývá root. Pokud přístup k tomuto účtu získá nechtěný uživatel, znamená to úplný průnik do systému. Pro administraci systému je ale \"účet root\" nutný a z bezpečnostních důvodů není užíván pro běžné potřeby. Používání tohoto účtu lze monitorovat.\nKdo zná televizní postavu Supermana, může si účet root představit pomocí následujícího příkladu:\n\nUnix má velmi mnoho nástrojů, které dokážou zlepšit bezpečnost, pokud jsou uživateli a administrátory správně použity.\n\nVýběr silného hesla a jeho střežení jsou pravděpodobně nejdůležitější věci, které může uživatel udělat pro zvýšení bezpečnosti Unixu. V Unixových systémech jsou nejdůležitější informace o hesle uloženy v souboru /etc/passwd. Tento soubor udržuje přehled o uživatelích a jejich hlavních nastavení. Hesla, respektive hashe hesel, můžou být také uloženy v tomto souboru. Záznamy v \"/etc/passwd\" zastupují vždy jeden řádek a mají následující formu:\nNapříklad:\nOd doby kdy všichni uživatelé musí mít práva na čtení tohoto souboru (aby systém mohl zkontrolovat přihlašovací heslo), vznikl jeden bezpečnostní problém: každý si mohl číst hashe uživatelských hesel. K vyřešení tohoto problému vznikl soubor /etc/shadow k uložení hashe hesel, ke kterému práva na čtení má pouze root. Při utajovaní hesel, druhá položka v řádku v souboru \"/etc/passwd\" (hash hesla) je nahrazená \"x\", která říká systému, aby našel příslušné heslo ze souboru \"/etc/shadow\".\nSoubor \"/etc/shadow\" obvykle obsahuje právě dvě hodnoty:\nZbylá políčka v souboru \"/etc/shadow\" obsahují:\nTyto hodnoty můžou být použité na zvýšení Unixové bezpečnosti přinucením uživatele zabývat se hesly.\n\nAdministrátoři by měli okamžitě mazat staré nepoužívané účty.\n\nOperační systémy, stejně jako každý software, můžou obsahovat chyby žádající opravy nebo můžou být vylepšované přidáváním nových funkcí. \nBezpečné patchování operačního systému vyžaduje, aby software pocházel z důvěrného zdroje a nebyl pozměněn před zabalením do balíčku. \nMezi běžné metody pro ověřovaní, zdali patche nebyly pozměněny, patří použití kryptografického hashe, MD5 nebo použití read-only média.\nZ bezpečnostního úhlu pohledu, specifikace metody balení, jako je například RPM Package Manager formát původně z Red Hat Linuxu, nejsou až tak důležité jako zabezpečení integrity samotného patche.\n\nDistribuce zdrojových kódů umožňuje prohledat kód z důvodu podezřelého obsahu. Mínusem ale je, že uživatel musí být schopný vykonat bezpečnostní analýzu kódu sám.\n\nLinuxové distribuce, které používají \"RPM Package Manager formát\" pro zabezpečení základní funkcionality a softwarových updatů, využívají \nMD5 a GPG pro zabezpečení obsahu. Hodnoty hashe jsou zabaleny spolu se soubory RPM a ověřované když je balík instalován.\n\nLinuxové distribuce, které používají Debian .deb balíkovací formát pro zabezpečení základní funkcionality a softwarových updatů, \nvyužívají GPG podpisy pro zabezpečení obsahu. Podpis je vypočítaný v momentě, kdy je balík vyrobený a ověřovaný později, kdy je balík instalován.\n\nBez ohledu na prodejce nebo distribuci, všechny softwarové distribuce by měly poskytovat mechanismus na ověření, zdali je software legitimní a nebyl modifikován od data, kdy byl původně zabalen.\n\nNepotřebný software by neměl být instalován ani konfigurován v systému. Software, který není dlouho využíván, by měl být kompletně odstraněn.\nIdentifikace běžných služeb\nPříkazy inetd a xinetd se chovají jako tzv. super-servery pro síťové protokoly, např. rlogin, telnet, FTP atd.\nVypnutí nepotřebných služeb\nTento přístup je běžně nazýván tzv. \"proaktivní bezpečností\". Existují operační systémy, které jsou tzv. \"přirozeně bezpečné\". Mimo jiné, volné BSD distribuce (FreeBSD, NetBSD a OpenBSD) jsou proaktivně bezpečné. Příklad výstupu příkazu netstat na NetBSD 3.0 pracovní stanici:\n\nNásledující příklad je z BSD systému:\n\nUkazuje, že na tomto stroji služba SSH naslouchá veřejnému síťovému rozhraní počítače. Sendmail naslouchá jen loopback rozhraní. Přístup k službě může být dále omezený použitím firewallu.\n\n"}
{"id": "762863", "url": "https://cs.wikipedia.org/wiki?curid=762863", "title": "Vizigótské písmo", "text": "Vizigótské písmo\n\nVizigótské písmo, někdy označované jako \"littera Toletana\", užívané na území dnešního Španělska od 7. do 12. století, se řadí k tzv. národním písmům.\n\nTaké jako většina ostatních národních písem ovlivnila vizigótské písmo mladší římská kurzíva. Zagarias García Villada dokonce nezavrhuje zprávu toledského arcibiskupa dona Rodriga Jiméneze de Rady ze 13. století, který tvrdil, že písmo vynalezl již biskup Wulfila ve 4. století. S ním nesouhlasil Luigi Schiaparelli, který podrobil otázku vzniku podrobné analýze ve své práci \"Note paleografiche, Interno all´origine della scrittura visigotica\".\n\nVizigótská kurzíva byla ovlivněna nejen mladší římskou kurzívou, ale zpočátku lze vidět i prvky merovejského písma, které spočívají v naklánění liter doleva. V 8. století se ale celkový obraz narovnává, což je podle Schiaparelliho způsobeno vlivem Arabů, kteří si již v roce 711 založili své první panství na Pyrenejském poloostrově. Také podoba všeobecného zkracovacího znaménka je připisována Arabům. Dřívější formu vodorovné čárky s nadepsanou tečkou vystřídaly dvě tečky nebo dvě vodorovné čárky. Kurzivní „a“ velmi často mění polohu ve čtyřlinkovém psacím systému, čímž se liší od jiných variant národních písem. Od minuskuly se diferencuje především hojností ligatur a zkratek. Plně vyvinutá kurzíva se zachovala v listině Ordoña I. z roku 860 Původně byla tedy určena pouze pro diplomatický materiál, ale postupně pronikala i do kodexů. V 10. století stojí pod vlivem nové perspektivnější karolinské minuskuly, čímž dochází k postupnému úpadku. V královských a soukromých listinách lze vizigótskou kurzívu spatřit ještě ve druhé polovině 12. století.\n\nAsi nejstarší rukopis psaný vizigótskou minuskulou obsahuje text Isidora ze Sevilly a vznikl kolem roku 650. Již od konce 7. století lze v tomto písmu najít prvky unciály a polounciály. Z majuskulního knižního písma převzala „d“ a „g“ z polounciály pak minuskulní tvary některých liter. Ještě v 9. století je písmo těžkopádné, ale od 10. století se zjemňuje a dostává pravidelnější podobu (\"De virginitate Mariae\" z roku 954). V některých honosnějších kaligrafických rukopisech jsou iniciály zdobeny fantastickými motivy z řad rostlinné a hlavně živočišné říše. Za charakteristické litery vizigótské minuskuly lze považovat otevřené „a“, které někdy nabírá podobu omegy „ω“, unciální „g“ a „t“, podobné uzavřenému „a“, které se objevuje i u jiných národních písem. Grafém „z“ se skládá z „c“ na horní lince a arabské číslici “3“ podobná vlnovka, vybíhající pod řádek.\n\nDůležitými centry vývoje vizigótského písma byly kláštery Silos u Burgose, Oviedo, Leon, Santa Maria de Ripoll a především Toledo.\n\n"}
{"id": "762874", "url": "https://cs.wikipedia.org/wiki?curid=762874", "title": "Kisses on the Bottom", "text": "Kisses on the Bottom\n\nKisses on the Bottom je patnácté sólové studiové album anglického hudebníka Paula McCartneyho, vydané 7. února 2012. Album je dostupné jak na CD, tak i na LP. Obsahuje celkem dvanáct coververzí a dvě autorské písně. Na albu se podíleli například Stevie Wonder, Eric Clapton, Bucky Pizzarelli a Diana Krall, jeho producentem byl Tommy LiPuma.\n"}
{"id": "762877", "url": "https://cs.wikipedia.org/wiki?curid=762877", "title": "Václav Bartoš", "text": "Václav Bartoš\n\nVáclav Bartoš (28. září 1915 – ???) byl český a československý politik Komunistické strany Československa a poúnorový poslanec Národního shromáždění ČSR a Národního shromáždění ČSSR.\nK roku 1954 se profesně uvádí jako rubač na Dole Antonín Zápotocký. Byl mu udělen Řád republiky.\n\nVe volbách roku 1954 byl zvolen do Národního shromáždění za KSČ ve volebním obvodu Praha-venkov. Mandát získal i ve volbách roku 1960 (nyní již jako poslanec Národního shromáždění ČSSR za Středočeský kraj, podílel se na projednání ústavy ČSSR v roce 1960). V parlamentu setrval do konce funkčního období, tedy do voleb roku 1964.\n\n"}
{"id": "762881", "url": "https://cs.wikipedia.org/wiki?curid=762881", "title": "Dramolet", "text": "Dramolet\n\nDramolet (též minidrama či mikrodrama) je krátká divadelní hra, která trvá zhruba deset až dvacet minut. Typický je pro něj absurdní nebo satirický obsah, jednoduchý děj a omezený počet postav. Tím se blíží skeči, ale zpravidla nemívá tak vyhraněnou pointu. Protože inscenovat jednotlivé dramolety se nevyplatí, bývají buď čteny nebo spojovány do tematických pásem. Známými světovými autory dramoletů jsou Thomas Bernhard, Samuel Beckett nebo Daniil Charms, k českým patří Petr Pazdera Payne nebo Roman Sikora.\n\n"}
{"id": "762883", "url": "https://cs.wikipedia.org/wiki?curid=762883", "title": "Miroslav Bauer", "text": "Miroslav Bauer\n\nMiroslav Bauer (14. dubna 1927 Dolní Jiřetín – ???) byl český a československý politik Komunistické strany Československa a poúnorový poslanec Národního shromáždění ČSR.\nV letech 1946–1948 vystudoval Státní horní školu v Duchcově, pak pokračoval v letech 1949–1953 studiem Vysoké školy báňské v Ostravě. V letech 1954–1960 působil v Mostu v Severočeských hnědouhelných dolech. K roku 1954 se profesně uvádí jako hlavní inženýr dolu Zdeněk Nejedlý v Mostě.\n\nVe volbách roku 1954 byl zvolen do Národního shromáždění za KSČ ve volebním obvodu Ústí nad Labem. V parlamentu setrval do konce funkčního období, tedy do voleb roku 1960.\n\n14. sjezd KSČ zvolil jistého Miroslava Bauera za člena Ústředního výboru Komunistické strany Československa. 15. sjezd KSČ, 16. sjezd KSČ a 17. sjezd KSČ ho ve funkci potvrdil.\n\n"}
{"id": "762884", "url": "https://cs.wikipedia.org/wiki?curid=762884", "title": "Antonín Bekr", "text": "Antonín Bekr\n\nAntonín Bekr (11. května 1912 – ???) byl český a československý politik Komunistické strany Československa a poúnorový poslanec Národního shromáždění ČSR.\nK roku 1954 se profesně uvádí jako strojvedoucí v depu ČSD Nymburk. Podle denního tisku byl prvním strojvůdcem - těžkotonážníkem na Nymbursku.\n\nVe volbách roku 1954 byl zvolen do Národního shromáždění za KSČ ve volebním obvodu Praha-venkov. V parlamentu setrval do konce funkčního období, tedy do voleb roku 1960.\n\n"}
{"id": "762885", "url": "https://cs.wikipedia.org/wiki?curid=762885", "title": "Albína Benčíková", "text": "Albína Benčíková\n\nAlbína Benčíková (10. března 1926 – ???) byla slovenská a československá politička Komunistické strany Slovenska a poúnorová poslankyně Národního shromáždění ČSR.\nVe volbách roku 1954 byla zvolena do Národního shromáždění ve volebním obvodu Sereď-Trnava. Je uváděna jako bezpartijní poslankyně, později za KSS. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako členka JZD v obci Majcichov.\n"}
{"id": "762886", "url": "https://cs.wikipedia.org/wiki?curid=762886", "title": "Jiří Beneš (politik)", "text": "Jiří Beneš (politik)\n\nJiří Beneš (21. června 1919 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Kojetín-Prostějov. V parlamentu setrval do července 1958, kdy rezignoval. Nahradil ho potom Jan Novotný. K roku 1954 se profesně uvádí jako soukromý zemědělec v obci Měrovice nad Hanou.\n\n"}
{"id": "762889", "url": "https://cs.wikipedia.org/wiki?curid=762889", "title": "František Benko", "text": "František Benko\n\nFrantišek Benko (9. června 1921 – 28. srpna 2004) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Sobrance-Humenné. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako důstojník ČSLA. Nositel Řádu Slovenského národního povstání.\n\n"}
{"id": "762891", "url": "https://cs.wikipedia.org/wiki?curid=762891", "title": "Zach Roerig", "text": "Zach Roerig\n\nZachary George \"Zach\" Roerig (* 22. února 1985, Montpelier, Ohio, USA) je americký herec. Jeho nejznámější role jsou Casey Hughes v seriálu \"As the World Turn\"s, Hunter Atwood v \"One Life to Live\" a Matt Donovan v seriálu \"Upíří deníky\".\n\nNarodil se v městě Montpelier v Ohiu Andree a Danielovi Roerigovým. Zack má také mladší sestru Emily, která se narodila v roce 1989. Navštěvoval Barbizon School of Modeling v Clevelandu a přihlásil se do Mezinárodní modelové a talentové asociace, kde podepsal smlouvu ze svým pozdějším talentovým manažerem. Absolvoval Montpelier High School, kde hrál fotbal a také dělal wrestling. Během dospívání pracoval pro svého otce a dědečka ve Fackler Monuments, kde dělal náhrobky.\n\nOd 18. ledna 2005 do 2. května 2007 hrál roli Caseyho Hughese v seriálu \"As the World Turns\". Casey byl synem dvojice Toma a Margy Hughesových a během jeho přítomnosti v seriálu byl členem populárního páru, jehož ženskou polovinu ztvárnila Alexandra Chando. Po svém odchodu přijal roli Huntera Atwooda v seriálu \"One Life to Live\". V ten samý rok později ze seriálu odešel. Poté se několikrát objevil v populárním pořadu \"Světla páteční noci\" jako kovboj Cash. Během let 2008 až 2017 hrál roli Matta Donovana v televizním seriálu \"Upíří deníky\". V roce 2017 si zahrál ve dvou dílech seriálu \".\"\n\nMá jedinou dceru, narozenou roku 2011, se svojí ex-přítelkyní Alanou Turnerovou. Během let 2016 až 2017 chodil s herečkou Nathalií Kelley, se kterou se seznámil na natáčení \"Upíří deníků\".\n\n"}
{"id": "762895", "url": "https://cs.wikipedia.org/wiki?curid=762895", "title": "Pandora (časopis)", "text": "Pandora (časopis)\n\nKulturně-literární revue Pandora (ISSN 1801-6782) je český literární časopis knižního formátu, pravidelně dvakrát ročně publikující současnou českou i překladovou literaturu, literární kritiky a recenze, studie z oblasti literární teorie i historie a články o výtvarném umění, hudbě i filmu. Každé číslo je tematicky zaměřeno – hlavní téma vždy souvisí s některou z linií současné české beletrie a je přiblíženo ukázkami z původní tvorby, studiemi a články, rozhovorem, anketou a obrazovou přílohou. Ke každému číslu vychází bibliofilská edice (v nákladu 50 ks) s grafickou, výtvarnou či hudební specialitou.\n\nPandora byla založena v roce 1998 studenty bohemistiky Pedagogické fakulty Univerzity Jana Evangelisty Purkyně, v roce 2006 převzalo její vydávání občanské sdružení Nad Labem se sídlem v Ústí nad Labem. Od roku 2006 je Pandora oficiálně registrovaným periodikem s centrální distribucí. Od roku 2004 revue vede Kateřina Tošková, od roku 2007 ve spolupráci s Olgou Stehlíkovou; v redakci dále působí Jan Tlustý, Jiří Koten, Martin Kolář, Zuzana Vráblová. V minulosti spolupracovali mj. Radek Fridrich, Martin Fibiger, Kateřina Kováčová, Jiří Kubový, Pavel Horký ad.\n\n"}
{"id": "762896", "url": "https://cs.wikipedia.org/wiki?curid=762896", "title": "Oldřich Beran", "text": "Oldřich Beran\n\nOldřich Beran (22. února 1905 Hovorčovice – 8. prosince 1971 Praha) byl český a československý politik Komunistické strany Československa, poúnorový poslanec Národního shromáždění ČSR a Národního shromáždění ČSSR a ministr vlád Československa v 50. a 60. letech.\nPůvodně politicky a veřejně působil v Dobříši. 10. sjezd KSČ ho zvolil kandidátem Ústředního výboru Komunistické strany Československa. Ve funkci ho potvrdil 11. sjezd KSČ a 12. sjezd KSČ.\n\nByl rovněž členem československých vlád. V letech 1953–1954 to byl post ministra státní kontroly ve vládě Antonína Zápotockého a Viliama Širokého, přičemž od března do září 1953 byl náměstkem předsedy vlády (v dnešní terminologii vicepremiérem). Post ministra státní kontroly si podržel i ve druhé vládě Viliama Širokého až do října 1955. Od října 1955 do června 1956 byl v této vládě v pozici ministr - předseda Státního výboru pro výstavbu a v letech 1956–1960 pak jako ministr stavebnictví. Tento post zastával i v následující třetí vládě Viliama Širokého do února 1962.\n\nVe volbách roku 1954 byl zvolen do Národního shromáždění za KSČ ve volebním obvodu Praha-venkov. Mandát obhájil ve volbách roku 1960 (nyní již jako poslanec Národního shromáždění ČSSR za Středočeský kraj). Po odchodu z vládních pozic v roce 1962 se stal místopředsedou Národního shromáždění. V parlamentu setrval do června 1964, kdy ze zdravotních důvodů rezignoval.\n\n"}
{"id": "762903", "url": "https://cs.wikipedia.org/wiki?curid=762903", "title": "Alena Bernášková", "text": "Alena Bernášková\n\nAlena Bernášková, provdaná Alena Alexová (22. května 1920 Praha – 7. října 2007 Brno), byla česká a československá spisovatelka, novinářka, politička Komunistické strany Československa a poúnorová poslankyně Národního shromáždění ČSR a Národního shromáždění ČSSR.\nJejí otec Antonín Bernášek (1883–1966) byl překladatelem a divadelním autorem. Alena Bernášková složila roku 1939 maturitu na anglickém reálném gymnáziu v Praze a začala studovat na Lékařské fakultě Univerzity Karlovy. Po uzavření českých vysokých škol v roce 1939 se zapsala na jednoroční kurz na obchodní akademii. V letech 1941–1942 působila jako učitelka v \"Ústavu moderních řečí\". V letech 1942–1944 byla učitelkou na obchodní akademii v Karlíně. V období let 1944–1945 se angažovala na poloprofesionální úrovni coby herečka v divadle Akropolis. Před koncem války byla totálně nasazena v chemičce v Modřanech.\nPo válce se začala politicky angažovat. Od roku 1945 pracovala na ministerstvu informací jako členka odboru pro kulturní styky s cizinou. V roce 1946 přešla do redakce listu Svobodné noviny a jako členka novinářských delegací se účastnila zájezdů do zahraničí. V té době (1945–1947) studovala na Filozofické fakultě Univerzity Karlovy obor angličtina a filozofie. Koncem roku 1947 nastoupila do organizace Výzva Spojených národů na pomoc dětem. V letech 1948–1951 působila v redakci listu Lidové noviny na pozici zahraničněpolitické redaktorky, přičemž od podzimu 1948 strávila půl roku na studijním pobytu v chemické továrně v Záluží na Mostecku.\n\nPo volbách roku 1954 byla zvolena do Národního shromáždění za KSČ ve volebním obvodu Praha-město. Mandát nabyla až dodatečně v listopadu 1956 jako náhradnice poté, co rezignovala poslankyně Jarmila Glazarová. Mandát obhájila ve volbách roku 1960 (nyní již jako poslankyně Národního shromáždění ČSSR za hlavní město Praha). V parlamentu zasedala do konce funkčního období, tedy do voleb v roce 1964.\nV letech 1951–1953 byla zaměstnána v nakladatelství Československý spisovatel, v letech 1953–1955 pracoval v redakci časopisu \"Československý voják\", pak byla funkcionářkou Svazu československo-sovětského přátelství, kde vedla v letech 1955–1960 členské oddělení. V rámci své novinářské a politické práce navštívila četné země a své dojmy publikovala formou článků i knih. V roce 1964 se vdala a přesídlila do Brna. Zde v letech 1966-1969 působila jako tajemnice Svazu československo-sovětského přátelství. Pak byla na publicistkou na volné noze, přispívala do denního tisku a učila cizí jazyky. Její spolupráci využil i Československý rozhlas a filmový průmysl. Podle povídky \"Děti velké lásky\" napsala totiž filmový scénář pro film Olověný chléb, který roku 1954 natočil Jiří Sequens. Ve svém díle se orientovala na socialistický realismus. V románu \"Cesta otevřená\" (založen na zážitcích ze studijního pobytu v továrně v Záluží) například sledovala osudy zaměstnanců továrny a budování socialismu.\n\n\n\n"}
{"id": "762905", "url": "https://cs.wikipedia.org/wiki?curid=762905", "title": "Kroměřížská ústava", "text": "Kroměřížská ústava\n\nKroměřížská ústava (také kroměřížský návrh ústavy) označuje návrh ústavy vypracovaný poslanci na ústavodárném kroměřížském sněmu pro Rakouské císařství, který nikdy nevešel v platnost. Návrh byl předložen na konci roku 1848 a jednalo se o něm ještě na začátku roku 1849, nicméně v březnu byl ústavodárný sněm rozehnán a nová ústava (březnová) byla oktrojována („vnucena“).\n\nÚstava rozeznala suverenitu lidu a když potom sněm do návrhu uznal ustanovení o tom, že veškerá moc vychází z lidu, znamenalo to rozchod s panovníkem a vládou. Ústava počítala s federalistickým uspořádáním státu, nicméně výsledná podoba také počítala s centralistickými principy (nebyl např. ustaven historický stát země Koruny české, ale pouze se počítalo s posílením moci jednotlivých „korunních zemí“). Země byly rozděleny na kraje.\n\nByla schválena pouze osnova této ústavy. Ústava se neměla vztahovat na Uhry a italské části země. Zákonodárnou moc měl mít dvoukomorový říšský a jednotlivé zemské sněmy. V komoře lidu mělo být 360 poslanců, volební aktivní právo měli mít muži od 24 let a pasivní od 28 let. V komoře zemí měl být poslanec za každý kraj jeden poslanec, pasivní volební právo bylo od 33 let. Volební právo mělo být omezeno pouze daňovým censem. Císař měl mít právo veta, kterým ovšem platnost zákona jen odložil.\n\nPrvní návrh Františka Palackého formulovaný ryze federalisticky uznával právo národů na sebeurčení a prvně popsal možnost soužití Čechů a Slováků v jednom státě.\n\n"}
{"id": "762906", "url": "https://cs.wikipedia.org/wiki?curid=762906", "title": "Elinkeino-, liikenne- ja ympäristökeskus", "text": "Elinkeino-, liikenne- ja ympäristökeskus\n\nCentra pro hospodářský rozvoj, dopravu a životní prostředí ( , zkráceně , ) jsou státní úřady ve Finsku, které vznikly 1. ledna 2010. Řídí ekonomický regionální rozvoj a zároveň plní úkoly státní správy. Území Finska je rozděleno na 15 obvodů těchto center. Autonomní souostroví Alandy je vyjmuto z tohoto systému státní správy.\n\nCentra se starají o následující oblasti:\n\nNe všechna centra mají pověření starat se o všechny tři hlavní oblasti. \n\nNásledující tabulka s mapou předkládá seznam oblastí tak, jak jsou spravovány centry pro hospodářský rozvoj, dopravu a životní prostředí. Barevné značení slouží k přehledu o funkcích, které jednotlivá centra zastávají. \n"}
{"id": "762910", "url": "https://cs.wikipedia.org/wiki?curid=762910", "title": "Freudenstein", "text": "Freudenstein\n\nFreudenstein (též Šlikův hrádek) je zřícenina hradu u Jáchymova v okrese Karlovy Vary. Nachází se asi jeden kilometr západně od města na Zámeckém vršku v nadmořské výšce 810 metrů. Dochovaly se z něj stavby dvou nárožních věží. Od roku 1964 je chráněn jako kulturní památka.\n\nHrad založil Štěpán Šlik, který od roku 1519 v Jáchymově zahájil ražbu vlastních mincí. Byl postaven podle plánů šlikovského stavitele Jana Münnicha souběžně s městem k ochraně stříbrných dolů v letech 1516–1517. S velkou pravděpodobností se tak jedná o nejmladší hrad na území České republiky.\n\nRoku 1525 se pod vlivem selské války v Sasku a Durynsku radikalizovali horníci, kteří nejprve vypálili radnici a poté úspěšně zaútočili i na hrad, který rovněž vypálili. Hrad byl po nastolení pořádku obnoven a sloužil jako sídlo horních hejtmanů a příležitostně i Šliků. Po vytlačení Šliků hrad sloužil od roku 1545 jako sídlo královských horních hejtmanů. Jedním z nich byl v letech 1548–1558 královský horní hejtman Bohuslav Felix Hasištejnský z Lobkovic. Hrad přestal být udržován, a jeho stav proto roku 1548 hodnotila komise královské komory.\n\nBěhem druhého stavovského povstání zde sídlila vojenská posádka generála stavovských vojsk hraběte Mansfelda. V roce 1634 se hradu i města zmocnili Švédové. Během války přešel několikrát z jedné bojující strany na druhou až byl roku 1639 byl při obléhání švédskou armádou pod velením generála Banéra poškozen dělostřelbou, a dokonce vyhořel. Po podepsání vestfálského míru odcházející Švédové hrad zbořili, aby nemohl sloužit jako možný opěrný bod při dalších případných vojenských akcích.\n\nStavba vycházela z jednoduché pevnostní architektury šestnáctého století. Na obdélníku 50 × 65 metrů vyrostly obytné a hospodářské budovy. V jihozápadním a severovýchodním rohu nádvoří stály válcové věže. Síla zdiva věží byla 1,7 metru a průměr osm metrů, síla hradeb pak byla 1–1,5 metru. Brána se nacházela v západní hradbě.\nUž v šestnáctém století byly podle dobových vyobrazení hradní věže různě vysoké. Menší jihozápadní věž sloužila čistě obranným účelům a měla kuželovitou střechu. Do stavby silnice byly na této věži patrné zbytky polokruhové dělové bašty. V devatenáctém století sloužila jako skladiště střelného prachu. Druhá věž byla obytná a měla složitější zakončení s vyloženým ochozem na krakorcích a prohnutou kuželovitou střechu zakončenou lucernou. V devatenáctém století byla upravena na obydlí městského hlásného, který zvoněním a lucernou signalizoval začátek a konec pracovní doby horníků. Poslední úplná rekonstrukce věže proběhla v roce 1973 poté, co věž po úderu blesku 14. června 1964 vyhořela. \n\nDo poloviny dvacátého století stál na hradě statek. Z hradu stojí jen obě věže s nepatrnou částí obvodové hradby a vedle jihozápadní věže lze rozeznat část hradního příkopu. V padesátých letech dvacátého století byla postavena silnice přímo středem hradního areálu. Tehdy byly také zabetonovány hradní sklepy. Do té doby byl do areálu zakázán vstup, protože klenby sklepů se začínaly propadat. Budova, která v posledních letech vyrostla u jihozápadní věže, je novostavbou bez jakékoliv spojitosti s původním vzhledem hradu. V sousedství věže jsou odkryté základy bašty a hradební zdi.\n\n"}
{"id": "762911", "url": "https://cs.wikipedia.org/wiki?curid=762911", "title": "Petr Rosol", "text": "Petr Rosol\n\nPetr Rosol (* 20. června 1964, Znojmo) je bývalý český hokejový útočník a současný hokejový trenér. Jako hráč se zúčastnil mnoha šampionátů, je mistrem světa z roku 1985 a dvojnásobným mistrem ligy. Dvakrát také startoval na zimních olympiádách (1988 – 6. místo, 1992 – bronzová medaile).\n\nV extralize působil jako trenér v Litvínově, kde byl nejprve v závěru sezony 2004/2005 asistentem Vladimíra Jeřábka, poté působil u tamní mládeže. Po dvou letech se pak v závěru ročníku 2006/2007 stal asistentem nového litvínovského kouče Jaroslava Hübla staršho, se kterým mužstvo vedl i v sezonách 2007/2008 a 2008/2009. V obou těchto ročnících zaznamenal Litvínov dobrou základní část (3. a 5. místo) a úspěšně si vedl i v play off.\n\nOd sezony 2009/2010 pak Petr Rosol působil jako hlavní kouč týmu HC Slovan Ústečtí Lvi, asistentem mu byl Milan Skrbek. Pod vedením této trenérské dvojice tým v sezonách 2009/10, 2010/11 a 2011/12 vždy vyhrál základní část. V sezonách 2009/10 a 2011/12 prohrál s Chomutovem finále a byl celkově druhý. V sezoně 2010/2011 však finále zvítězil a pral se v baráži o extraligu, kde podlehl 3:4 na zápasy Mladé Boleslavi.\n\nPřed sezonou 2012/2013 se stal koučem mateřského HC Litvínova, kde spolupracoval s Vladimírem Jeřábkem v rovnocenné dvojici. V prvním ročníku tým dovedli do čtvrtfinále, kde je vyřadila později mistrovská Plzeň. Po úspěšné sezoně dostali oba trenéři důvěru i pro ročník 2013/2014. Týmu se však nepodařil vstup do ročníku a proto byli oba trenéři 22. října 2013 odvoláni. V letech 2013–2016 byl Rosol hlavním trenérem klubu ČEZ Motor České Budějovice.\n\n\n"}
{"id": "762912", "url": "https://cs.wikipedia.org/wiki?curid=762912", "title": "Důl Svornost", "text": "Důl Svornost\n\nDůl Svornost () je nejstarší známý hlubinný důl v Jáchymově. Současně se jedná o nejstarší dosud využívaný důl nejen v Čechách, ale i v celé Evropě. \n\nTěžba stříbra zde započala v roce 1525 a název pochází od události, kdy došlo ke smíru mezi dvěma těžařstvy při sporu o toto místo. Konkrétně se jednalo o \"těžařstvo Pokolení sv. Anny\" a \"těžařstvo Sv. Anny Bohatý valoun na Uhelném vrchu\". Těžařstva zde potom těžila společně s ohromnými zisky.\n\nV roce 1801 veškeré podíly od jednotlivých těžařů skoupilo město Jáchymov a stalo se tak jediným majitelem dolu. Krátce poté ale při práci na žíle \"Junghauzerzecher\" v hloubce 417 metrů horníci „nalomili“ dutinu plnou vody a důl se rychle zaplnil vodou. Prakticky okamžitě začalo odčerpávání, které bylo dokončeno až v roce 1806. K dalšímu zatopení došlo v roce 1810, kdy voda dosáhla až k pátému patru. Odčerpávání bylo pro město finančně velmi nákladné a tak důl v roce 1850 převzal stát.\n\nBěhem roku 1848 důl dosáhl hloubky 419 metrů a měl osm pater. Roku 1853 byla na Svornosti zahájena těžba uranových rud. 12. března 1864 horníci nechtěně nalezli další, velmi vydatný pramen v hloubce 532 metrů. Důl byl rychle zatopen a voda začala být odčerpávána až na začátku roku 1866. Odčerpávání dolu trvalo tři roky a nakonec byl pramen uzavřen.\n\nV roce 1896 zde v hloubce 514 metrů vytryskl silný pramen vody, která brzy zatopila důl až po štolu Daniel na šestém patře. Štola Daniel je štola dědičná, což znamená, že musí být zcela průchozí, i když samotný důl je již mimo provoz. Přebytečná voda byla z dolu odčerpána až v roce 1924.\n\nBěhem druhé světové války zde pracovalo šedesát sovětských válečných zajatců. Na konci roku 1944 provedl americký Úřad pro strategické služby (OSS) letecké snímkování Svornosti. V následné zprávě agenti úřadu konstatovali, že objem těžby uranových rud je nižší než před válkou, a proto bylo upuštěno od připraveného bombardování Svornosti a dalších dolů – Rovnosti a Bratrství. \n\nPo skončení války zde začal těžit národní podnik Uranové doly Jáchymov uranové rudy pro Sovětský svaz a 4. prosince 1949 byl u dolu založen TNP Svornost. Ten je s dolem spojen Schodištěm hrůzy o 160 stupních.\n\n1. června 1961 začala ražba štoly Nová Svornost, která měla nahradit již nevyhovující štolu Daniel. Tou byla v potrubí pro potřeby lázní dopravována radonová voda. Štola byla lázním předána 28. dubna 1963. Mezitím byl Léčebným lázním 1. dubna 1964 předán celý důl. Léčebné lázně Jáchymov se tak staly jeho výhradním majitelem. V roce 1966 v rámci oslav několika výročí (450 let města, 250 let hornické školy a 60 let lázní) navštívili důl prof. Otto Hahn, prof. Ak. František Běhounek a Ing. František Šlik. Při příležitosti této návštěvy byl vrt HG-1 přejmenován na Pramen Běhounek.\n\nLéčebné lázně v letech 1992–1996 provedly generální rekonstrukci těžní jámy a rovněž byla vyměněna i zkorodovaná těžní věž. V roce 2002 bylo dosaženo hloubky 600 metrů a byly zde objeveny další prameny radioaktivní vody (pramen Agricola). Kromě pramenů Agricola a Běhounek jsou zde ještě využívány prameny Curie a C1. K dolu Svornost se váže několik světových primátů. Jde o první a dlouho jediný důl na světě, kde se těžilo radium a jedná se o nejhlubší důl na světě, který neslouží těžbě surovin, ale vody (ta se v jáchymovském podloží samovolně sytí radonem, což je vzácný plyn vznikající při rozpadu radia). Voda tak má díky svým chemickým vlastnostem terapeutické účinky. Léčivá voda je zhruba 12 až 35 tisíc let stará.\n\nCelková délka chodeb činí přes sto kilometrů a nacházely se zde nejbohatší stříbrné žíly Jáchymovska – Gescheiber, Küh, Prokop, Klement, Ondřej, Rosa von Jericho, Fundgruber, Hildebrand, Evangelist. Prvním využívaným pramenem byl pramen Curie, poté následovaly prameny Hildebrandovy (1926), Becquerel (1928), Prokop, Evangelista, HE-1 (všechny 1952), HG-1 (3. 5. 1952). \nGeologický průzkum podloží vedený z tohoto dolu v roce 1977 prokázal obrovskou geologickou rozmanitost této lokality. Na Jáchymovsku se nalézá sedmnáct kovonosných rud (stříbro, uran, cín, olovo, kobalt, bismut, wolfram a další) a více než čtyři sta různých minerálů. Důl Svornost se tak stal nejbohatším mineralogickým nalezištěm na světě. Důl je vybaven zabezpečovacím zařízením, které zamezuje pohybu amatérských hledačů minerálů.\n\n"}
{"id": "762915", "url": "https://cs.wikipedia.org/wiki?curid=762915", "title": "Jan Czam", "text": "Jan Czam\n\nJan Czam z Luxemburku byl 26. proboštem litoměřické kapituly sv. Štěpána v letech 1407–1415.\n\nProbošt Jan Czam byl cizincem, jak naznačuje jeho jméno a také používaný přídomek „z Luxemburku“. Dokumenty o tomto proboštovi jsou jen velice torzovité, takže nelze blíže poznat období jeho činnosti na proboštství v Litoměřicích. Jisté je, že Jan Czam přišel do Čech již dříve. Jako první jeho obročí se uvádí funkce kanovníka-kustoda vyšehradské kapituly. Zde brzy povýšil na kapitulního děkana vyšehradského Dá se předkládat, že litoměřickým proboštem se stal po smrti probošta Viléma Zajíce z Házmburku na konci roku 1406. Jmenování Jana Czama litoměřickým proboštem potvrzuje jeho konfirmace arcibiskupským oficiálem dne 18. ledna 1407.\n\nBlíže neznámý duchovní Mikuláš Predler z Kouřimi daroval litoměřickému proboštství vinici pod kaplí svatého Mikuláše při cestě na Radobýl. Jan Czam měl však ještě v době, kdy sloužil na Vyšehradě jako kapitulní děkan, mnohé spory a byl dokonce obviněn, že hodnost získal protiprávně. Tehdy rezignoval na svou funkci, dostal však od papeže Bonifáce IX. (1389–1404) dne 15. ledna 1401 indult (poshovení), aby počkal, než bude právoplatně nově dosazen jako kapitulní děkan. Když se Czam stal litoměřickým proboštem, obviňovalo ho více vyšehradských vikářů z trestných činů, které však 7. března 1407 arcibiskupský pražský soud v čele s proboštem Václavem prohlásil za urážku na cti a žaloba byla proto zamítnuta. Zdá se víc než jisté, že Jan Czam byl muž, který těžko vycházel jak s duchovními, tak i s měšťany a poddanými. Dosvědčuje to například spor s některými měšťany a rybáři z Litoměřic. Bohužel není znám důvod sporu, ale měšťané a poddaní byli obžaloby zproštěni.\n\nSpory měl probošt i se členy vyšehradské kapituly. Dlouhotrvající spor vedl o tzv. obedience (slib poslušnosti) v Pokraticích a Žitenicích. Spor byl ukončen až 6. června 1411 jmenovaným soudním rozhodčím Mikulášem Ubaldinim, arcijáhnem z Přerova. V následujícím roce bylo nově upravenou listinou rozhodnuto, podle starší listiny téhož typu sporu, prohusitskému vikáři nově upravit jeho postavení. Obdržel právo, že v chóru může sedět hned za kanovníky u volného stolu. Má právo držet sluhu a proboštského koně, desátek z Křešic a každoročně obdrží dvě kopy grošů. Probošt Czam využil proboštského jména na prezentaci jmenováním pro farnosti Slatinu a plebánii v klášterním kostele (není blíže jmenován) v Litoměřicích roku 1408, pro kostel sv. Jana Křtitele 1413, Zlatníky 1414, Křešice 1415 aj. Kdy probošt Czam zemřel či odešel, není z dokumentů známo.\n\n\n"}
{"id": "762918", "url": "https://cs.wikipedia.org/wiki?curid=762918", "title": "Žáry (Valašská Bystřice)", "text": "Žáry (Valašská Bystřice)\n\nOsada Žáry, celým názvem Údolí Žáry, je údolí a část obce Valašská Bystřice. Nacházejí se asi 5, 5 km od centra obce v nejsevernějším konci jejího katastrálního území. Tvoří hranici s Rožnovem pod Radhoštěm a krátkým úsekem také s Hutiskem-Solanec.\n\nNázev Žáry získalo údolí podle místního rozsáhlého požáru v 16. století, jenž je zaznamenán v zápiscích pamětníků uložených na obecním úřadě ve Valašské Bystřici. Druhým faktem, zaznamenaným v písemných vzpomínkách a vysvětlujícím název Žáry, bylo upalování čarodějnic na Hruškově.\n\nStřed údolí leží v nadmořské výšce 550 m (aut. zastávka „u Mičky\"). Jižním svahům dominují kopce Kykula (679 m) a Díly (666 m) na severním svahu je nejvyšším kopcem Vrch (628 m). Údolím protéká \"Žárový potok\", který pramení ve Studeném a v Podsetém se vlévá do potoka \"Leskovec\", přítoku říčky \"Bystřice\". Případné vylití místního potoka během jarních záplav nikdy neohrožuje domácnosti. Díky rozlehlosti a délce údolí a přítomnosti nedalekých hor je zde prakticky v každém ročním obdobím ideální počasí. Pouze v zimě jsou Žáry od okolního světa někdy odříznuté.\n\nÚzemí Valašské Bystřice náleží ke CHKO Beskydy. V Žárech je poměrně dosti běžný výskyt chráněných druhů rostlin, z nichž nejčastější je zeměžluč okolíkatá, vstavač mužský, vstavač bahenní a další z čeledi hořcovitých a vstavačovitých. Na kopci Kykula i na jeho svazích se vyskytují kdysi rozlehlé jalovcové louky, kterých bohužel postupně ubývá. Běžný je výskyt zajíců, srnčí zvěře, ale také divočáků a lesních jelenů. Na pasíncích a v Žárovém potoku se běžně objevují ropuchy, ale také kuňky obecné, zřídka lze zpozorovat rodničku zelenou. Do potoka se také postupně vracejí raci říční.\n\nŽáry jsou považovány za nejdéle osídlenou část Valašské Bystřice. Rodina Andrýsů zde žije pravděpodobně již od konce 16. století. V roce 2012 zde žilo 48 trvalých obyvatel a celkem 4 rodiny zde mají chaty.\n\nŽáry se dělí na několik menších části:\n\n\nV roce 1978 byla do Žárů zavedena pravidelná autobusová doprava ČSAD Vsetín. Na rozdíl od většiny částí Valašské Bystřice, kam jezdí přes 20 autobusů denně od roku 1949, zde bylo linek zavedeno mnohem méně.\n\nV Žárech se nachází tři autobusové zastávky:\n\nCentrum obce spojují se Žáry tři linky: 7:04, 14:40 a 22:50. Do Rožnova směrují tyto linky: 5:07 a 13:16 (časy platí pro točnu, která je poslední zastávkou v Žárech, a jsou to přímé spoje. S přestupy se dá využít i jiných linek). Z Rožnova (autobusového nádraží) do Žárů jsou to potom linky: 6:40, 14:20, 22:35. Všechny žárovské autobusy jezdí pouze v pracovní dny. Nejbližší zastávkou nabízející pravidelné spojení do Rožnova či Bystřic jsou \"Hlaváčky\" – 2 km – a \"Leskovec (Rozcestí Žáry)\" – 3, 5 km.\n\nDostupnost autobusů je vynikající ve všech ročních období kromě zimy, kdy do údolí kvůli nadměrnému množství sněhu (typického pro Žáry) někdy ani nezajíždí.\n\nŽáry vždy byly a stále jsou jakousi kolébkou bystřické kultury. Na točně v zimě stává vlastní vánoční strom, který Žárované zdobí; existuje zde vlastní hudební orchestr a \"pěvecký sbor Siderea\". V létě zde probíhají slavné vaječnicové hody a zapalování svatojánských ohňů. Údolí má dokonce i svou vlastní vlajku, navrženou v roce 1983 Ing. Janem Křenkem a Josefem Hlaváčem.\n\nVelký rozkvět zažilo údolí po vzniku první republiky, kdy se zde v části zvané Stavba usadila velkostatkářská rodina Míčků (po nich je pojmenovaná zastávka). V roce 1921 vznikl v Žárech v části Stavba \"Hostinec V Údolí Žárovském\", ten byl ale v roce 1998 zrušen a v současnosti slouží jeho budova jako rodinný dům, stále se zažitým názvem \"putyka\". Po otevření \"Hospody Na Dílech\" nad údolím v roce 1992 se Žáry staly důležitou spojnicí pro návštěvníky této hospody a rozšířila se zde turistika. Na Dílech nechali také obyvatelé Žárů v roce 1923 vystavět kamennou kapličku, významné poutní místo obyvatel Valašské Bystřice. V Kulefarách stojí turisty oblíbený penzion, v údolí se dále nachází např. tenisové kurty a malé fotbalové hřiště.\n"}
{"id": "762923", "url": "https://cs.wikipedia.org/wiki?curid=762923", "title": "Varlámova listina", "text": "Varlámova listina\n\nVarlámova listina (rusky: Варлаамова грамота) je jednou z nejstarších památek ruského písemnictví. Jedná se o původní dokument na pergamenu, napsaný středověkou ruštinou, jehož vznik se datuje mezi léta 1192–1210. Obsahem je darovací smlouva, v níž Varlám Chutyňský, zakladatel a igumen chutyňského monastýru svatého Spasitele, věnuje tomuto monastýru svůj majetek. V současnosti je listina uložena v novgorodském muzeu, kam byla převezena ze sakristie chutyňského monastýru.\n\nText Varlámovy listiny se z jazykového hlediska dělí na dvě části. První část, v níž je uveden seznam darovaného majetku, je napsána v staronovgorodském dialektu. Druhá část, jež shrnuje část první a obsahuje kletbu proti potenciálním narušitelům, je napsána církevní slovanštinou. Níže je uveden text dokumentu v edici A. A. Zalizňaka a V. L. Janina.\n\nсе въдале варламе ст҃мѹ сп҃соу ‧ землю и огородъ ‧ и ловища рыбьнаѧ и гоголина[ѧ] и пожни ‧а҃‧ рьль противɤ села за волховомъ ‧в҃‧ на волхевьци коле ‧г҃‧ корь ‧д҃‧ лоза ‧е҃‧ волмина ‧ѕ҃‧ на островѣ и съ нивами ‧ вхоу же тоу землю хоутиньскоую въдале ст҃мѹ сп҃сѹ ‧ и съ челѩдию и съ скотиною ‧ а се бр[а]т(ии) ‧а҃‧ отрокъ съ женою ‧в҃‧ вълось ‧г҃‧ дѣвъка феврониѧ съ двѣма сын[ъ]м(а) ‧д҃‧ недачь ‧ а конь ‧ шестеро ‧ и корова ‧ а се ‧ дрɤгое село на слоудици за робиею въдале ст҃мɤ сп҃соу ‧ и божницѧ въ немь ‧ ст҃го георгиѧ ‧ и ниви и пожни и ловищѧ и еже въ немь ‧ се же все далъ варламъ михалевъ с҃нъ ‧ ст҃моу сп҃асоу ‧ аще кто диавол[ъ]мь п[о](т)[ъ]ченъ и злыми чл҃вкы заваж[енъ] ‧ --[за]хочеть ѿѧти ѿ нивъ ли ѿ пожьнь ли или ѿ ловищь ‧ а бѹди емѹ против[ьн](ъ) ст҃ыи сп҃съ ‧ и въ сь вѣкъ и въ боудоущии ‧\n\n\"Tímto daruje Varlám /monastýru/ svatého Spasitele zemi, zahradu, loviště ryb a kachen, louky, /a jmenovitě/: 1) lužní louku oproti osadě za Volchovem, 2) hráz na Volchovci, 3) paseku, 4) vrboví, 5) keře, 6) /pozemky/ na ostrově i s nivami. Celou tuto chutyňskou zemi daruje /monastýru/ svatého Spasitele i s čeledí a dobytkem. A toto konventu: 1) úředník s ženou, 2) Volos, 3) služebná Fevronia se dvěma syny, 4) Nedač; a ještě šest koní a kráva. A rovněž daruje /monastýru/ svatého Spasitele jinou osadu − na Sludici za /řekou/ Robjí − spolu s kostelíkem svatého Georgije, nacházejícím se v ní, nivami, loukami, lovišti a /vším/, co se nachází v této osadě. To vše daruje Varlám, Michalův syn, /monastýru/ svatého Spasitele. Pakliže kdo, z vnuknutí ďábla a sveden zlými lidmi, zatouží odníti cokoli z niv, luk či lovišť, nechť je mu nepřítelem svatý Spasitel v tomto životě i v budoucím.\"\n\n"}
{"id": "762927", "url": "https://cs.wikipedia.org/wiki?curid=762927", "title": "Lloyd's Register Quality Assurance", "text": "Lloyd's Register Quality Assurance\n\nSpolečnost Lloyd’s Register Quality Assurance (LRQA) je jednou z divizí skupiny Lloyd's Register, jejíž vznik sahá až do roku 1760. Divize LRQA byla založena v roce 1985, v počátcích rozvoje kodifikovaných přístupů k systémům managementu, dnes známých jako standardy ISO9001, ISO14001 a OSHAS18001a další. Tehdy byla společnost LRQA akreditována pod britskou akreditací UKAS jako jeden z prvních certifikačních orgánů.\n\nV současné době má společnost pobočky po celém světě, ve více jak 120 zemích a poskytuje certifikační a školící služby v různých sektorech, od potravinářství, zdravotnictví, logistiky, strojírenství, automobilového sektoru, až po železniční a letecký průmysl.\n\n"}
{"id": "762928", "url": "https://cs.wikipedia.org/wiki?curid=762928", "title": "Mistrovství světa ve fotbale žen do 19 let 2002", "text": "Mistrovství světa ve fotbale žen do 19 let 2002\n\nMistrovství světa ve fotbale žen do 19 let 2002 bylo prvním ročníkem tohoto turnaje. Vítězem se stala ženská fotbalová reprezentace Spojených států do 19 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "762935", "url": "https://cs.wikipedia.org/wiki?curid=762935", "title": "Švédská košile", "text": "Švédská košile\n\nŠvédská košile byla košile se zjednodušeným zapínáním na dva knoflíky po stranách krku nošená v Československu kolem roku 1960.\n\nNa rozdíl od klasické košile neměla vpředu vertikální zapínání a oblékala se přes hlavu. Charakteristickým znakem švédské košile byl široce rozevřený límec, který se vpředu po stranách krku připínal dvěma knoflíky k přednímu dílu.\nŠvédská košile se zmiňuje v písni \"Sametová\" hudební skupiny Žlutý pes. Švédské košile jsou k vidění např. v televizním seriálu \"Sanitka\".\n\n"}
{"id": "762938", "url": "https://cs.wikipedia.org/wiki?curid=762938", "title": "Per Hüttner", "text": "Per Hüttner\n\nPer Hüttner (*11. února 1967 Oskarshamn, Švédsko) je švédský fotograf a vizuální umělec, který žije a pracuje v Paříži. Vystudoval Konsthögskolan ve Stockholmu v roce 1993. Studoval na vysoké škole umění v Berlíně v letech 1991-1992. Nejznámější jsou jeho fotografická díla a jeho interaktivní měnící se a putující projekty. O jeho tvorbě byla vydána řada publikací, například \"Per Hüttner\", 2003; \"I am a Curator\", 2004; \"Repetitive Time\" 2006, \"Xiao Yao You\"2006, \"Democracy and Desire\" 2007, \"The Imminent Interviews\" 2010 a \"The Quantum Police\" 2011.\n\nNarodil se 11. února 1967 v Oskarshamn, Småland. Jeho otec byl židovského původu, avšak v roce 1971 zahynul při automobilové nehodě. Vychovávala jej pouze matka protestantského vyznání a jeho sestra. Pohyboval se po Švédsku až do svých 24 let, kdy se odstěhoval do Berlína studovat. Jeho život byl již od mala poznamenán kočovnictvím a neustálým cestováním, mezinárodní dialog se stal jádrem jeho života a praxe. Žil v Londýně a Los Angeles, než si v roce 2002 vytvořil svou základnu v Paříži. Byl jedním ze zakladatelů neziskových galerií Konstakuten ve Stockholmu (1996-2001) a The Hood Gallery v Los Angeles (2001-2003) a významně se podílel na zakládání galerií umění ve Švédsku. Je také duchovním otcem experimentální výzkumné skupiny Vision Forum.\n\nHüttner zjišťuje, jak vnímání reality hraje ústřední roli při vytváření lidské sociální totožnosti. Činí to tak, že provokuje zvědavost a fantazii v myslích návštěvníků a tím, že zkoumá představy o času a přehlednosti. Často se zabývá transformací, změnami nebo různými formami přestupováním hranic. Inspiroval jej francouzský filosof Gilles Deleuze a především se zajímá, jak vztahy mezi většími politickými, ekonomickými a sociálními strukturami ovlivňují jednotlivce a naopak. Jeho díla jsou součástí performance a používá další inovativní způsoby.\n\nNa konci 80. let a v letech devadesátých používal pro své instalace počítače, video a další nová média. Byl jedním z prvních umělců, kteří vytvořili zařízení, která využívala počítače jako sochařský prvek. Využívá také současné lékařské vědy ve vývoji výzkumu lidského mozku v muzeu Pitt Rivers Museum ve Spojeném království. Spolu s vědcem a biochemikem Elias Arnerem zrealizovali ve Stockholmu celou řadu výstav a publikací zabývajících se vztahem mezi umění, vědou a lidským tělem.\n\nNa konci 90. let pracoval na fotografickém projektu \"Běhání v exotických městech\" (\"Jogging in Exotic Cities\"), ve kterém Per Hüttner běhal ve vzdálených městech, která se pro západní civilizaci zdají být exotická. Na fotografiích vidíme umělce v bílém oblečení, jak si razí cestu rušnými městy, jako jsou například Čennaí, Mexico City nebo Lusaka. Tento projekt zůstává jedním z nejvíce Hüttnerových nejznámějších. Byl vystavován v galeriích v USA, Španělsku Polsku, Rumunsku, Rakousku, Číně a Švédsku.\n\nV roce 2004 začal pracovat na cyklu \"Filling the City with Dreams\" (publikované na výstavě \"Xiao Yao You\" z čínštiny volně \"Pohybuj se bezstarostně\"), ve které v performancích zkoumal hranice reality a dokumentární fotografie. Vytvořil sérii časosběrných fotografií svatyní a pomníčků, které sám fiktivně vytvářel na rušných ulicích, nárožích, a městských centrech po celém světě. Tato improvizovaná díla vztahoval k domnělé nehodě nebo násilnému činu, který měl být na tom konkrétním místě spáchán. Dílo vyvolalo diskusi o rozdílech a podobnostech mezi tradicí a vymyšleným dokumentem.\n\n„Cestu do lidské duše“ autor dále rozvíjel ve fotografické sérii v letech 2006 - 2007 s názvem \"Democracy and Desire\". Snímky pořizoval hlavně v noci a s velmi dlouhými expozičními časy. Vztah mezi jednotlivcem a jeho hledání osobní svobody od společenských konvencí opět vystupuje do popředí ve snových fotografiích.\n\n\n\n\n\n\n\n\n\n\n"}
{"id": "762945", "url": "https://cs.wikipedia.org/wiki?curid=762945", "title": "Okres Słupca", "text": "Okres Słupca\n\nOkres Słupca (polsky \"Powiat słupecki\") je okres v Polsku ve Velkopolském vojvodství. Rozlohu má 837,91 km² a v roce 2006 zde žilo 58 788 obyvatel. Sídlem správy okresu je město Słupca.\n\nMěstská:\n\nMěstsko-vesnická:\n\nVesnická:\n\n"}
{"id": "762947", "url": "https://cs.wikipedia.org/wiki?curid=762947", "title": "Taylor Kinney", "text": "Taylor Kinney\n\nTaylor Kinney (* 15. července 1981, Lancaster, Pensylvánie, Spojené státy americké) je americký herec a model, který se nejvíce proslavil rolemi ve filmu \"30 minut po půlnoci \"a v seriálech \"Upíří deníky,\" \"Chicago Fire\" a \"Chicago P.D.\".\nNarodil se v Lancasteru v Pensylvánii Pamele Heister, zubařka a Daneilovi Kinneymu, bankéř. Vyrostl v Neffsville v Pensyláváni pouze se svojí matkou, poté co se rodiče rozvedli. Má tři bratry: Adam, Ryan a Trent. Ryan zemřel 7. září 2008.\n\nV roce 2000 odmaturoval na Lancaster Mennonite School a před zájmem o herectví studoval business management na West Virginia University. Školu opustil a přestěhoval se na Hawaii, kde pracoval jako tesař.\n\nJeho nejznámější role jsou Luke Gianni v televizním seriálu \"Fashion House\" na MyNetworkTV, a vedlejší role v seriálu \"Záchranka San Francisco\" vysílaného na NBC.\n\nV roce 2010 se objevil ve sedmi epizodách seriálu \"Upíří deníky\" Masona Lockwooda. V roce 2011 se do seriálu na dalších šest epizod. V roce 2011 se také objevil ve videoklipu Lady Gaga s názvem \"Yoü and I\".\n\nV roce 2012 hostoval v seriálu \"Shameless\" jako Craig, bývalá středoškolská láska Fiony, hlavní postavy seriálu (hraje ji Emmy Rossum). Získal roli ve filmu \"30 minut po půlnoci.\"\n\nV roce 2012 získal jednu z hlavních rolí seriálu \"Chicago Fire. \"V roce 2014 se také objevil ve spin-offu seriálu \"Chicago P.D.\" a o rok později i v dalším spin-offu \"Chicago Med\".\n\nV létě 2011 se poznal s Lady Gaga na natáčení videoklipu k její písničce \"Yoü And I \"a dali se dohromady. V únoru 2015 pár oznámil zasnoubení, v červenci roku 2016 je však odvolali.\n"}
{"id": "762948", "url": "https://cs.wikipedia.org/wiki?curid=762948", "title": "Štefan Hojsík", "text": "Štefan Hojsík\n\nŠtefan Hojsík (5. června 1937 Kátov – 8. ledna 2012 Trenčín) byl slovenský fotbalový obránce. Po skončení aktivní kariéry působil jako trenér.\n\nV československé lize hrál za Duklu Pardubice, Jednotu Trenčín a TJ Gottwaldov. Nastoupil ve 261 utkání a dal 25 gólů. V Poháru vítězů pohárů nastoupil ve 4 utkáních a dal 1 gól.\n\n\n"}
{"id": "762951", "url": "https://cs.wikipedia.org/wiki?curid=762951", "title": "Mistrovství světa ve fotbale žen do 19 let 2004", "text": "Mistrovství světa ve fotbale žen do 19 let 2004\n\nMistrovství světa ve fotbale žen do 19 let 2004 bylo druhým ročníkem tohoto turnaje. Vítězem se stala německá ženská fotbalová reprezentace do 19 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "762953", "url": "https://cs.wikipedia.org/wiki?curid=762953", "title": "Kassám (raketa)", "text": "Kassám (raketa)\n\nRaketa Kassám ( \"صاروخ القسام\" Ṣārūkh al-Qassām) je jednoduchá ocelová dělostřelecká raketa, kterou vyvinulo a používá ozbrojené křídlo palestinské militantní fundamentalistické organizace Hamás Brigády Izz ad-Dína al-Kassáma. V letech byly vyrobeny a používány celkem tři modely rakety Kassám.\n\nIzraelské i zahraniční sdělovací prostředky běžně označují všechny typy raket vypálených na jižní Izrael včetně raket al-Kuds používaných Palestinským islámským džihádem za Kassámy.\n\nVýroba těchto raket začala v září 2001 po vypuknutí Druhé intifády. První Kassám, model Kassám 1, byl vypuštěn v říjnu 2001. Proti izraelskému osídlení v pásmu Gazy byly první rakety vypáleny v 10. února 2002. Jedna z nich dopadla na kibuc Sa'ad. Izraelské město zasáhl Kassám poprvé 5. března 2002, když dvě rakety dopadly na město Sderot. Některé rakety dopadly až do okrajových částí Aškelonu. Od počátku těchto útoků v roce 2001 do konce prosince 2008 bylo palestinskými raketami zabito celkem 15 lidí.\n\nKonstrukce neřízené rakety Kassám je velmi jednoduchá. Jedná se vlastně o kovový válec o průměru 60, 150 či 200 mm a délce 790, 1800 či 2200 mm s přivařenými stabilizačními křidélky v zadní části. Maximální dosah verze Kassám 1 je asi 3–4,5 km, přičemž nese bojovou hlavici s výbušninami o hmotnosti 5 kg. Kassám 2 je větší, má dosah až 12 km a může nést 10 kg výbušnin. Největší z těchto raket, Kassám 3 má maximální dolet 20 km, přičemž unese až 20kilogramovou nálož.\nTato jednoduchá zbraň se dá vyrábět doslova „na koleně“. Svému účelu však plně vyhovuje.\n\n"}
{"id": "762956", "url": "https://cs.wikipedia.org/wiki?curid=762956", "title": "Clinton County (Ohio)", "text": "Clinton County (Ohio)\n\nClinton County je okres amerického státu Ohio založený v roce 1810. Správním střediskem je město Wilmington. Pojmenovaný je podle amerického viceprezidenta Georgea Clintona.\n\n"}
{"id": "762958", "url": "https://cs.wikipedia.org/wiki?curid=762958", "title": "Česká bowlingová asociace", "text": "Česká bowlingová asociace\n\nČeská bowlingová asociace (ve zkratce ČBA) sdružuje a eviduje všechny amatérské hráče bowlingu v České republice, bez rozdílu výkonnosti a věku. Vzhledem k tomu, že je členem Evropské bowlingové federace (ETBF) a Světové bowlingové asociace (WTBA), které pořádají mistrovství Evropy, resp. světa v bowlingu, může na tyto soutěže nominovat české reprezentanty. V České republice pořádá mistrovské turnaje i dlouhodobé ligy a eviduje také bowlingové rekordy. Její sídlo je v Praze na Strahově v prostorách ČUS.\n\nV České republice existovala České kuželkářská asociace (ČKA). V roce 1997 vznikla v jejím rámci „Bowlingová sekce České kuželkářská asociace“. V červnu 2001 se její název změnil na Českou bowlingovou asociaci. Spolu s Českou kuželkářskou asociací je bowlingová asociace členy zastřešující kuželkářský sport – „České kuželkářské a bowlingové federace“ (ČKBF). Je začleněnou organizací v České unii sportu (ČUS) a Českém olympijském výboru (ČOV).\n\nV čele asociace je prezident (od roku 2006 jím je Ing. Karel Vopička), který je spolu se dvěma viceprezidenty, předsedy komisí a předsedy regionů členy výkonného výboru. Komise, působící v asociaci a jejichž předsedové jsou členy výkonného výboru, jsou:\n\nRepublika je navíc rozdělena do osmi regionů, v nichž se hrají regionální soutěže jednotlivců a družstev, a předsedové těchto regionů jsou také členy výkonného výboru. Regiony jsou:\n\n\nUděluje každý rok tituly Mistrů České republiky v soutěži jednotlivců, dvojic a družstev ve všech věkových kategoriích (junioři do 18 let, kadeti do 21 let či senioři nad 50 let věku).\n\nNominuje a vysílá reprezentační výběry České republiky v jednotlivých kategoriích na evropské a světové soutěže mužů, žen, seniorů i juniorů.\n\nPořádá každoročně turnajovou sérii PRESTIGE Tour, která slouží k nominaci na Mistrovství České republiky jednotlivců. Dále pořádá Mistrovství České republiky všech kategorií, národní kvalifikaci pro QubicaAMF World Cup.\n\nSpoluorganizuje ligové soutěže tříčlenných družstev na celostátní i regionální úrovni – Českou bowlingovou ligu. Vítěz celostátního finále ČBL se může pyšnit titulem Mistra České republiky družstev. Podobně spoluorganizuje i Seniorskou bowlingovou ligu a samostatně organizuje Juniorskou bowlingovou ligu určenou pro hráče do 18 let a také nově Školní bowlingovou ligu.\n\nVede otevřený kalendář bowlingových turnajů, zpracovává výsledky a také spoluorganizuje turnajový Bodovací žebříček hráčů. V neposlední řadě eviduje oficiální české rekordy v bowlingovém sportu.\n\nAsociace eviduje oficiální české rekordy dosažené v jedné hře, a také ve třech a šesti hrách následujících po sobě. Vede také statistiku hráčů, jež dosáhli v jedné hře minimálně 250 bodů (ti se sdružují ve „Strike klubu 250“), a také ty, kteří dosáhli „Perfect game“ (tedy nejvyšší možný bodový zisk v zápase – 300 bodů).\n\n"}
{"id": "762959", "url": "https://cs.wikipedia.org/wiki?curid=762959", "title": "Natacha Amalová", "text": "Natacha Amalová\n\nNatacha Amalová (* 4. září 1968) je belgická herečka narozená marockému otci a ruské matce v Bruselu.\n\nDebutovala v roce 1989 filmem Tonieho Marshalla Pentimento. Poté hrála vedlejší roli v televizním seriálu Navarro (1991), Komisař Moulin, Julie Lescaut (1992). Hrála jednu ze dvou hlavních rolí v seriálu Ženská spravedlnost (2000-2009).\n\n\nV roce 1997 se vdaná za Clauda Rappe , ale pár se rozvedl v roce 2007.\n"}
{"id": "762963", "url": "https://cs.wikipedia.org/wiki?curid=762963", "title": "Postulátor", "text": "Postulátor\n\nPostulátor je v katolické církvi osoba pověřená shromážděním podkladů pro beatifikaci (blahoslavení). Postulátora jmenuje biskup diecéze, ve které kandidát beatifikace zemřel, na návrh toho, kdo proces beatifikace inicioval. Sám postulátor nemůže být vyslechnut jako svědek ani výslechy svědků neprovádí. Postulátorem může být kněz i laik.\n"}
{"id": "762965", "url": "https://cs.wikipedia.org/wiki?curid=762965", "title": "Oknoplast", "text": "Oknoplast\n\nOknoplast – polská firma založená v roce 1994 v Krakově , která vyrábí plastová okna, příslušenství k oknům, venkovní dveře, rolety a výrobky z hliníku. Firma sídlí v Ochmanovu u Krakova – na území průmyslové zóny. Nachází se zde logisticko-kancelářské centrum, výrobní komplex s plochou 38,1 tis. m², sklady a manipulační plochy\n\nSpolečnost Oknoplast se v roce 2013 transformovala do skupiny Oknoplast Group, která se skládá ze tří společností – Oknoplast, WnD a Aluhaus. Společnost prodává své výrobky na 10 evropských trzích: v ČR a na Slovensku, v Rakousku, Německu, Polsku, Francii, Itálii, Švýcarsku, Slovinsku a Maďarsku. Celkový počet obchodních partnerů v těchto zemích činí 1600. Oknoplast má certifikát Q-Zert a certifikát ISO 9001:2008, spolupracuje také s německou firmou VEKA – výrobcem plastových profilů.\nČinnost na českém trhu zahájil Oknoplast v květnu roku 2005. Do roku 2011 tam vzniklo 45 obchodních poboček.\nOd roku 2012 se Oknoplast věnuje sportovnímu sponzoringu. Jako první začal sponzorovat italský fotbalový klub Inter Milán, od roku 2013 se stal také partnerem francouzského klubu Olympique Lyon a německé Borussie Dortmund.\n"}
{"id": "762966", "url": "https://cs.wikipedia.org/wiki?curid=762966", "title": "Antonín Šesták", "text": "Antonín Šesták\n\nAntonín Šesták (23. prosince 1918, Suché Vrbné – 17. ledna 2006, Stará Boleslav) byl český římskokatolický kněz, mariánský ctitel a vynálezce, který v letech 1981 až 1994 působil jako arciděkan v Klatovech a později jako probošt Kolegiátní kapituly sv. Kosmy a Damiána ve Staré Boleslavi.\n\nNarodil se jako nejmladší ze šesti dětí živnostníka Matěje Šestáka a jeho manželky Alžběty, která se kromě výchovy dětí věnovala také práci kostelnice a řadě dalších aktivit ve své farnosti a za první republiky založila a vedla továrnu a velkoobchod s papírenským zbožím. Mladší z jeho sester zemřela jako dítě ještě před jeho narozením, dospělosti se dožili jeho tři bratři a jedna sestra. Ještě v den svého narození byl pokřtěn v kostele Panny Marie Bolestné v Dobré Vodě u Českých Budějovic.\n\nČíst a psát se naučil už v předškolním věku, takže ještě před nástupem do školy začal ministrovat. Po pěti letech studia v českobudějovické reálce Milosrdných sester svatého Karla Boromejského přestoupil na Jirsíkovo reálné gymnázium. K jeho všestranným zájmům vedle hraní ochotnického divadla, vydávání školního časopisu a cyklistiky patřila také astronomie, o níž pořádal přednášky; podílel se i na shromažďování příspěvků na stavbu hvězdárny v Českých Budějovicích, k jejímuž otevření došlo v roce 1937, a stavbě suchovrbenského kostela svatého Cyrila a Metoděje. Během svých gymnaziálních studií se stal předsedou místního Spolku katolické mládeže.\n\nV roce 1939 složil maturitní zkoušku a vstoupil do českobudějovického kněžského semináře. Během studií se zcela oddal teologii, podnikal pěší poutě do Římova a prázdniny trávil na exerciciích v klášterech nebo na poutních místech. Kvůli vážné nemoci se dostal i do ohrožení života, ale následná rekonvalescence jej jako jediného českobudějovického bohoslovce uchránila před totálním nasazením v Říši. Na kněze byl vysvěcen 31. ledna 1943 v seminárním kostele svaté Anny v Českých Budějovicích, svou primici sloužil následující den v kostele sv. Cyrila a Metoděje ve svém rodišti.\n\nJako kaplan působil nejprve v Písku, poté v Sušici, kde rovněž vyučoval náboženství na reálném gymnáziu, a následně ve Volenicích. Pak se stal administrátorem farnosti Kestřany, ale zakrátko byl přeložen opět na kaplanské místo do Písku. Tam patřilo mezi jeho povinnosti také vyučování náboženství na třech školách (reálce, reálném gymnáziu a dívčí měšťance), a to až do podzimu 1945, kdy byl ustanoven administrátorem v Čimelicích.\n\nNa svém novém působišti opravil kostel Nejsvětější Trojice a zasloužil se o zrestaurování unikátních fresek v jeho interiéru. K velkému kostelnímu zvonu z roku 1492, který přečkal druhou světovou válku, nechal jako náhradu za dva zvony zrekvírované Němci zhotovit dva nové zvony, benedikované biskupem Hlouchem 14. března 1948. S nástupem nového čimelického faráře byl Šesták od 1. září 1948 přeložen do Neustupova na okraji českobudějovické diecéze, při hranici s pražskou arcidiecézí. Tam začal ve spolupráci s významnými pražskými chrámovými sbory sloužit figurální mše a pořádat velkolepé koncerty duchovní hudby, čímž dění ve farnosti značně oživil, ale věnoval se také studiu a psaní, jakož i praktickým činnostem jako chovu ovcí a králíků.\n\n\n"}
{"id": "762968", "url": "https://cs.wikipedia.org/wiki?curid=762968", "title": "Textilní průmysl", "text": "Textilní průmysl\n\nTextilní průmysl je odvětví ekonomiky, které zahrnuje všechna zařízení sloužící k výrobě textilií a oděvů průmyslovým způsobem. \n\nVýroba je většinou organizována ve formě podniku, jehož součástí jsou vedle vlastní tovární (tj. strojové) výroby zpravidla také nevýrobní činnosti, zejména nákup surovin, technická a ekonomická příprava výroby a prodej hotového zboží. \n\n Výroba textilií probíhá obvykle v několika stupních, každý stupeň představuje uzavřený celek se zvláštní strukturou. Textilní průmysl se dá z tohoto hlediska rozdělit na podniky nebo provozy se zaměřením na\n\n\nVýroba v textilní továrně se může zakládat na zpracovávání materiálu na jediném druhu strojů, obvykle se však výroba organizuje v linkách, které sestávají v podstatě z řady strojů s často velmi rozdílným výkonem.\n\n(Extrémní příklady: Materiál při výrobě česané vlněné příze nebo manšestrové tkaniny prochází více než 20 pasážemi strojů). Kapacita jedné výrobní linky určuje zpravidla technické minimum velikosti provozu.\n\nV podnicích se často spojují nebo kombinují dva výrobní stupně (např. výroba a zušlechťování příze, stuhárna se splétáním šňůr, pletárna s konfekcí úpletů apod.). Jen ojediněle se podniky zabývají celým řetězem výroby od vlákenné suroviny až po ušitý oděv „pod jednou střechou“. \n\nVedle technických parametrů je velikost podniku závislá na řadě ekonomických nebo i politických faktorů. Textilní průmysl zaměstnával do 80. let minulého století v jednotlivých státních podnicích ve východní Evropě a (před globalizací) i v západoevropských akciových společnostech často 2000-4000 pracovníků. V první dekádě 21. století však např. zbyla v českém textilu jen asi pětina podniků s více než 1000 zaměstnanci a v Německu průměrný podnik zaměstnával asi 105 pracovníků. \nTextilní průmysl se vyvinul z manufakturní výroby. Rozhodující pro přechod na průmyslovou výrobu bylo zavedení pohonu většího počtu strojů nezávislého na lidské práci. Za první průmyslový závod v textilním oboru se považuje továrna na výrobu hedvábné příze v anglickém Derby se stroji poháněnými vodním kolem, která byla v roce 1722 uvedena do provozu. Do té doby byly známé jen menší dílny se stroji poháněnými částečně žentourem.\n\nNejstarším průmyslovým textilním podnikem v českých zemích byla pravděpodobně \"Offermannova továrna na sukno\" v Brně, která vznikla asi v 90. letech 18. století přestavbou z manufaktury. \n\nKoncem 18. století byl v Anglii vynalezen spřádací stroj a mechanický tkací stroj, které značně přispěly ke zprůmyslnění textilní výroby, manufaktury však byly stále ještě důležitou součástí ekonomiky. V roce 1785 byl pro přádelnu v Papplewicku (u Nottinghamu) instalován první parní stroj v textilním průmyslu s úkolem pumpovat vodu na vodní kolo, aby se zajistil nepřetržitý běh. Teprve asi od roku 1790 poháněl parní stroj (přes transmise) textilní stroje. \n\nV 19. století se textilní průmysl rozšířil z Anglie do západní a střední Evropy a do USA. Vlivem nesčetných vynálezů, zvětšování výrobních jednotek, zlepšení organizace práce atd. se snížil ve stoletém období podíl lidské práce např. na výrobu 1 kg příze z 20 na 0,5 hodiny a na 100 m tkaniny ze 150 na 10 hodin. \n\nVe 20. století byla zmechanizována výroba prakticky všech druhů textilií, stroje z konce století jsou z velké části napojeny na počítač, část manuálních prací byla automatizována. \nSvětový textilní průmysl zpracovával na začátku 21. století ročně cca 80 milionů tun surovin (jen nepatrné množství surovin se používalo k manuální výrobě).\nVelká většina textilií se vyrábí v Asii, přesnější údaje o produkci jednotlivých států se však dají sotva získat. Např. každoroční podrobné analýzy čínského textilního průmyslu jsou k dostání za 2800 US$. \n\nO indickém textilu je známo, že v roce 2016 produkoval (při totálně zastaralých strukturách) s cca 120 miliony pracovníků zboží za cca 120 miliard US$. \n\nV 27 státech Evropské unie vyrobili v roce 2009 dva miliony pracovníků textilie a oděvy za cca 172 miliard €.\n\nZ toho v některých státech EU např.: \n\nV roce 2010 se v EU (včetně Turecka) podílelo pět největších výrobců na celkovém obchodním obratu asi třemi procenty: \nNa konci 20. století zaplatili spotřebitelé na celém světě ročně za textilie (včetně oděvů) 1,5 bilionu US$. \n\nV roce 2009 exportoval textilní průmysl výrobky za 528 miliard US$, na kterých se podílela Čína (včetně Hongkongu) se 45%, ostatní asijské státy 13, Itálie 6, Německo 5,7 a USA 4%.\n\nPoznámky:\n\nV roce 2015 byl zaznamenán celosvětový výnos z prodeje (ve výrobních cenách):\n\nDo roku 2020 se měl zvýšit výnos u textilní výroby o 7 % a u výroby oděvů o 5 %.\n\nV roce 2017 vydala nadace \"Ellen MacArtur Foundation\" studii o podmínkách výroby a spotřeby oděvních textilií s kritikou jejich negativního vlivu zejména na životní prostředí. Pod názvem A New Textiles Economy předkládá návrhy na změny v systému využívání zdrojů a organizaci výroby i spotřeby.\n\nNa studii pracovalo několik desítek odborníků, nadaci podpořila řada významých obchodních firem a několik výrobců vláken a oděvních textilií.\n\nStudie vychází ze skutečnosti, že ve 2. dekádě 21. století se ve světě zabývá více než 300 milionů lidí výrobou oděvních textilií (od zpracování vláken až po hotové oděvy) v roční hodnotě 1,3 bilionů USD.\nPři výrobě se spotřebuje ročně 93 miliard m³ vody, 98 milionů tun nafty, chemikálie za 21 miliard USD (škody na lidském zdraví budou v budoucnu stát asi 8 miliard ročně). Při výrobě 1 tuny textilií se vylučuje do ovzduší 17 tun CO. Z 53 milionů tun surovin zpracovávaných na oděvní textilie se odplavuje při praní 0,5 milionů tun škodlivých mikrovláken do mořské vody. \n\nHotové textilie se (v celosvětovém průměru) oblékali v roce 2002 asi 200 x, do roku 2016 se snížila četnost použití na 130. Odhozené, neporušené oděvy představují roční ztrátu na hodnotě téměř 0,5 bilionu USD. Jen asi 1 % použitých oděvů se recykluje k výrobě nových textilií. \nStudie navrhuje řadu opatření zejména s cílem zaměřit systém prodeje a výroby na textilie\n\nStudie poukazuje na aktivity, které mají pomoct při realizaci projektu (politické kampaně, prodejní psychologie apod.). Autoři neudávají časové limity uskutečnění a nezmiňují se o vlivu projektu na omezování výroby a na počet pracovních příležitostí v textilním oboru.\n"}
{"id": "762969", "url": "https://cs.wikipedia.org/wiki?curid=762969", "title": "Coda (software)", "text": "Coda (software)\n\nCoda je aplikace pro operační systém macOS vytvořená a spravovaná společností Panic. Slouží na tvorbu webových stránek a synchronizaci vývoje v lokálních složkách a vzdálených serverech přes protokol FTP. Byla vydaná 23. dubna 2007. Vyhrála cenu 2007 Apple Design Award pro „Nejlepší uživatelský zážitek“. Od verze 1.6 podporuje zásuvné pluginy.\n\nOriginální myšlenka na založení aplikace vznikla z potřeby sloučit 4 oddělené aplikace na vývoj, správu a testování webových projektů.\n\nKaždá webová stránka má v Coda ekvivalenci projektu. Ten má domovskou složku a pamatuje si své připojení na server i další nastavení. Pro komunikaci ser serverem Coda podporuje protokoly FTP, SFTP, FTP+SSL a WebDAV.\n\n"}
{"id": "762975", "url": "https://cs.wikipedia.org/wiki?curid=762975", "title": "Keeslerova letecká základna", "text": "Keeslerova letecká základna\n\nKeeslerova letecká základna ( Keesler Air Force Base; kód IATA je BIX, kód ICAO KBIX, kód FAA LID BIX) je vojenská letecká základna letectva Spojených států amerických nacházející se na území města Biloxi, okres Harrison County ve státě Mississippi. \n\nSídlí zde velitelství 2. letecké armády (Second Air Force) a je domovskou základnou 81. cvičného křídla (81 TW) Leteckého výukového a tréninkového velitelství (Air Education and Training Command). Úkolem 81 TW je výcvik leteckého personálu ve vybraných technických oblastech, který následuje po dokončení základního výcviku. Poskytuje také technickou přípravu nutnou pro zdárné plnění v nadcházejícím bojovém nasazení. Letecký personál tak získává hlubší znalosti v oborech jako avionika, kryptografie, informační technologie apod.\n\n81. cvičné křídlo též poskytuje výcvik na poli meteorologie, řízení letového provozu nebo práci s radarem. Na Keeslerově základně také sídlí 81. zdravotnická skupina (81st Medical Group), která je druhou největší v celém americkém letectvu. \n\nZákladna byla pojmenována na počest nadporučíka Samuela Reevese Keeslera, pilota Armádní letecké služby Spojených států, veterána z první světové války.\n\n"}
{"id": "762980", "url": "https://cs.wikipedia.org/wiki?curid=762980", "title": "Atomové ponorky vyplouvají", "text": "Atomové ponorky vyplouvají\n\nAtomové ponorky vyplouvají je román sovětského spisovatele Viktora Aleksandroviče Usťjanceva.\n\nDo češtiny byl román přeložen z ruského originálu \"Atomnyje vychoďat na orbitu\", vydaného nakladatelstvím Sovetskaja Rossija v Moskvě v roce 1979. Překlad do češtiny pořídil Josef Vlášek. \"Atomové ponorky vyplouvají\" vydalo nakladatelství a distribuce knih Naše vojsko n. p. v Praze v roce 1985 jako svou 5465. publikaci. Obálku podle osnovy Pavla Broma navrhl Jiří Petráček. Odpovědným redaktorem byl Petr Balajka, technickým redaktorem Petr Husák, redaktorem beletrie v Našem vojsku Antonín Hendrych. Výtvarnou redaktorkou byla Larisa Dašková. Román vyšel jako 75. svazek knižnice Edice statečnosti a odvahy (ESO) v nákladu 50 000 výtisků.\n\nRomán oslavuje sovětské námořníky, kteří na ponorkách vykonají plavbu kolem světa bez vynoření na hladinu.\n"}
{"id": "762985", "url": "https://cs.wikipedia.org/wiki?curid=762985", "title": "Demetrio Albertini", "text": "Demetrio Albertini\n\nDemetrio Albertini (23. srpen 1971, Besana in Brianza, Itálie) je bývalý italský fotbalový záložník a reprezentant. Velkou část kariéry strávil v AC Milán. Konec kariéry odehrál v FC Barceloně. Momentálně pracuje v Italském fotbalovém svaze jako viceprezident.\n\n\n\n"}
{"id": "762986", "url": "https://cs.wikipedia.org/wiki?curid=762986", "title": "Tchie-ling", "text": "Tchie-ling\n\nTchie-ling ( , pchin-jinem \"Tiělíng\") je městská prefektura v Čínské lidové republice, kde patří do provincie Liao-ning. Má rozlohu bezmála 13 tisíc čtverečních kilometrů a v roce 2010 v ní žily přes tři miliony obyvatel.\n\nVětšinovou skupinu tvoří Chanové. Je zde ale mnoho Korejců, Mongolů, Ujgurů, etnických Rusů atd.\n\nMěstská prefektura Tchie-ling se člení na sedm celků, a sice\n"}
{"id": "762989", "url": "https://cs.wikipedia.org/wiki?curid=762989", "title": "Alojz Bernát", "text": "Alojz Bernát\n\nAlojz Bernát (5. května 1914 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Bytča-Čadca. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako dělník v družstvu Svetom.\n\n"}
{"id": "762994", "url": "https://cs.wikipedia.org/wiki?curid=762994", "title": "Dionýz Blaškovič", "text": "Dionýz Blaškovič\n\nDionýz Blaškovič, též Dionýz Blažkovič (2. srpna 1913 Jablonica – 17. listopadu 1998 Bratislava), byl slovenský a československý vědec, lékař a bakteriolog, politik Komunistické strany Slovenska a poúnorový poslanec Národního shromáždění ČSR.\nV roce 1944 se účastnil Slovenského národního povstání, během kterého zřídil v Banské Bystrici diagnostickou hygienickou stanici. Byl mu udělen Řád Slovenského národního povstání 2. třídy. Působil jako vědec, lékař se zaměřením na bakteriologii a virologii. Vyučoval na Univerzitě Komenského v Bratislavě. Byl členem Československé akademie věd (od roku 1952) a Slovenské akademie věd (od roku 1953). V letech 1953–1977 byl ředitelem Virologického ústavu Československé akademie věd a v letech 1961–1965 byl zároveň předsedou SAV. Publikoval četné odborné studie.\nVe volbách roku 1954 byl zvolen do Národního shromáždění za KSČ ve volebním obvodu Bratislava IV. V parlamentu setrval až do konce funkčního období, tedy do voleb roku 1960. V letech 1962–1965 se uvádí jako člen Ústředního výboru Komunistické strany Slovenska.\n\n\n"}
{"id": "763002", "url": "https://cs.wikipedia.org/wiki?curid=763002", "title": "Tibor Bohdanovský", "text": "Tibor Bohdanovský\n\nTibor Bohdanovský (26. prosince 1920 – 5. října 1996) byl slovenský a československý politik Komunistické strany Slovenska a poúnorový poslanec Národního shromáždění ČSR, v 60. letech poslanec Slovenské národní rady.\nPo volbách roku 1954 byl zvolen do Národního shromáždění za KSS ve volebním obvodu Nové Zámky-Komárno. Mandát nabyl až dodatečně v červenci 1959 jako náhradník poté, co zemřel poslanec Jozef Malík. V parlamentu setrval až do konce funkčního období, tedy do voleb roku 1960.\n\nV letech 1950-1958 se uvádí jako náhradník (kandidát) a člen Ústředního výboru Komunistické strany Slovenska. 11. sjezd KSČ ho také zvolil za kandidáta Ústředního výboru Komunistické strany Československa.\n\nVe volbách roku 1964 se stal poslancem Slovenské národní rady.\n\n"}
{"id": "763005", "url": "https://cs.wikipedia.org/wiki?curid=763005", "title": "Martin Nováček", "text": "Martin Nováček\n\nMartin Josef Nováček (10. listopadu 1834 Horažďovice – 19. března 1906 Temešvár) byl český dirigent, skladatel a hudební pedagog v zahraničí.\n\nNa klavír a housle se učil u místního učitele Ševčíka v Horažďovicích. Vystudoval Varhanickou školu v Praze. Po absolvování školy se stal varhaníkem, ředitelem kůru a učitelem hudby v jihobanátské obci Bela Crkva (dnes na území Srbska). S místním kostelním sborem absolvoval i koncertní turné v zahraničí.\n\nV roce 1870 přesídlil do Temešváru (dnes v Rumunsku). Byl sbormistrem v pravoslavném chrámu a ředitelem a dirigentem \"Filharmonické společnosti\". S chrámovým sborem a filharmonickým orchestrem absolvoval řadu koncertů, na nichž uváděl díla Palestrinova, Johanna Sebastiana Bacha, Carla Philippa Emanuela Bacha, Alessandra Stradelly a Luigi Boccheriniho. Sám na těchto koncertech hrál i vlastní skladby pro violu d’amore.\n\nSe svými třemi staršími syny založil v roce 1877 \"Smyčcový kvartet rodiny Nováčkovy\", s nímž úspěšně koncertoval i v Karlových Varech a v Budapešti. Všichni jeho synové (Ottokar, Rudolf, Karel a Victor) se stali známými hudebníky.\n\n\n\nKomponoval i operu na libreto J. Böhma, ale ta zůstala nedokončena.\n\n\n"}
{"id": "763012", "url": "https://cs.wikipedia.org/wiki?curid=763012", "title": "Zdislav ze Zvířetic", "text": "Zdislav ze Zvířetic\n\nZdislav ze Zvířetic, v některých dobových pramenech uváděn jako \"Zdeslav\", byl 28. proboštem litoměřické kapituly sv. Štěpána roku 1421.\n\nDo období husitství bylo litoměřické proboštství a s ním související kapitula kvetoucí církevní institucí znamenitě prosperující, hlavně ve 14. století. Kolem nově vybudovaného kostela a proboštského sídla se řadily hospodářské i obytné budovy ostatních příslušníků instituce patrně i kapitulní škola s knihovnou. Probošt sám pak ochraňoval cenná privilegia, zaručující hmotnou základnu proboštství a tím nerušnou vlastní jeho náboženskou funkci. Vichřice válek husitských smetla tento starobylý církevní útvar skoro úplně jako celou řadu jiných. Události v Litoměřicích se však vyvíjely jinak než v ostatních městech. Bouři proti církvi, částečně jistě zaviněné jí samou, přitahoval nejen ostroh, na němž stálo proboštství, nýbrž celé město se svými jedenácti svatyněmi, které dávaly tušit, že zde byl kněžský živel zastoupen snad ještě početněji než v jiných daleko větších městech. Charakteristickou dominantou siluety města byla robustní věž při farním kostele uchovaná dodnes v tvářnosti, kterou jí vtiskla Karlova doba.\n\nDo problematiky náboženské zasahovaly také zde nemalou měrou i jitřivé otázky sociální, jak například pro Litoměřice významně naznačuje listina Václava IV. z roku 1398, zakazující měšťanům nižší pracující vrstvy dráždící přepych, okázale rozvíjený při svatbách a křtinách. K tomu přistupují pro Litoměřice typické otázky národnostního charakteru.\n\nProbošt litoměřické kapituly Mistr Zdislav ze Zvířetic byl ve své proboštské funkci jen asi pouhý jeden rok, a i v této krátké době býval často nepřítomný. Bohužel nedostatek spolehlivých pramenů nám nedovoluje blíže poznat činnost této výrazné osobnosti v Litoměřicích. Zdislav pocházel z významného panského rodu, který byl větví rodu Markvarticů. Se svými šesti bratry přijal roku 1400 v Praze nižší svěcení, ale vysvěcen na kněze zřejmě nikdy nebyl. Studoval v Praze na univerzitě, od roku 1420 na právnické fakultě, ale brzy přestoupil na fakultu filozofickou. Roku 1405 ho Hus promoval na bakaláře. Zdislav byl asi ze 40 studentů jediným z panského stavu, kteří pod vedením Husa absolvovali filozofickou fakultu. V době studií na filozofii bydlel Zdislav dokonce u svého milovaného Mistra Jana Husa v ústavu při Betlémské kapli, tzv. Nazaretské koleji. Hodnosti univerzitního mistra dosáhl roku 1410, kdy byl rektorem univerzity právě Mistr Jan Hus, jenž měl také promoční řeč, která se bohužel nezachovala.\n\nZdislav patřil mezi nejoddanější ctitele Mistra Jana Husa, s nímž sdílel jeho názory na učení Jana Viklefa. Když pražský arcibiskup Zbyněk Zajíc z Házmburku (1403–1411) ohlásil roku 1410 spálení 18 Viklefových spisů, připojil se k veřejnému protestu 25. června 1410 s dalšími členy univerzity i právě jmenovaný mistr svobodného umění Zdislav ze Zvířetic. Sám Mistr Jan Hus podal odvolání k papežskému stolci. Pan Zdislav se v těchto vzrušených dnech účastnil i disputací na univerzitě na straně Mistra Jana Husa. Se svými bratry zpečetil také proti upálení Mistra Jana Husa stížný list do Kostnice. Roku 1417 byl Mistr Zdislav dokonce zvolen rektorem univerzity a pokračoval neohroženě ve své činnosti obhájce Husových názorů dále, takže byl dokonce 22. března 1418 vyzván, aby se jako jeden z deseti předních husitských mistrů dostavil před soud kostnického koncilu.\n\nV období po smrti krále Václava IV. měla vdova královna Žofie, známá svými sympatiemi k Husovi, právo, jako zatímní vladařka, jmenovat nového litoměřického probošta. Rozhodla se právě pro Zdislava ze Zvířetic. Oficiální jmenování se stalo někdy v poslední čtvrtině roku 1419. Zdislav se však nové významné funkce probošta neujal ihned po svém jmenování, protože byl zřejmě stále vázán k Praze a univerzitě. Právě v této době, o Vánocích roku 1419, došlo v Litoměřicích k zatčení přívrženců Husových, kteří byli popraveni utopením v Labi 30. května 1420.\n\nS husitsky smýšlejícím proboštem Zdislavem sympatizovalo asi šestnáct mladých měšťanských synů (někteří udávají 17–24 osob), kteří byli v přítomnosti císaře Zikmunda odsouzeni k smrti utopením. Za rozsudek a trest přirozeně zodpovídala městská rada, v jejímž čele stál Petr Pichel. Rozsudek byl vykonán, jak bylo stanoveno, 30. května 1420. Na dvou vozech byli k smrti odsouzení přivezeni k Labi, tam svázání, hozeni na velký prám a svrženi uprostřed Labe do řeky. Někteří se pokusili o záchranu a dosáhnutí břehu. Tam však stáli někteří měšťané, kteří vidlicemi a kyji jim zabránili z řeky vystoupit.\n\nTragika pobuřujícího rozsudku byla zvětšena dobrovolnou smrtí purkmistrovy dcery Zuzany Pichlovy, která se vrhla do labské hlubiny za odsouzeným snoubencem. Husité uctívali popravené utopením jako mučedníky. Odplata za toto provokativní chování nedala na sebe dlouho čekat.\n\nNový probošt kapituly nastoupil do své funkce v Litoměřicích zcela jistě až po utopení Husových přívrženců. Zdislav odjížděl poměrně často z Litoměřic, zvláště když mu hrozilo jako známému husitovi nebezpečí. Město Litoměřice mu nebylo z těchto důvodů nakloněno. V Litoměřicích nebyl probošt Zdislav v době, kdy zde pobýval král Zikmund od října do Vánoc 1420.\n\nPodle literatury, necitující bohužel prameny, prý probošt Zdislav začal v Litoměřicích veřejně z kazatelny prohlašovat utopené husity za mučedníky a poskytoval prý i litoměřickým husitům v opevněném proboštství útulek a ochranu. Probošt Zdislav dosáhl toho, že na svou stranu získal i tehdejšího děkana kapituly Jana ze Slivna (1414–1443) a další příznivce. Litoměřičtí si dokonce stěžovali na „husitské rejdy“ Zdislava přímo králi Zikmundovi, když byl ve Slaném. Napjaté vztahy vyvrcholily v únoru, kdy litoměřičtí (tehdy ještě většinou katolické měšťanstvo) přepadli opevněné proboštství, dobyli ho a pobořili. Proboštův dům pak srovnali se zemí. Svého nepřítele se však nezmocnili. Probošt Zdislav byl včas varován – snad někým z okruhu královny Žofie, která tehdy byla v Litoměřicích – a stačil uprchnout do Prahy a stěžoval si prý písemně na toto hrubé porušení platného práva u krále Zikmunda. V Praze se Zdislav oženil s Klárou, vdovou po pražském měšťanu Štěpánovi z Kladska. Podle dosavadních znalostí však již nijak veřejně nevystupoval. Podle A. Sedláčka měl Zdislav syna Václava. Mistr Zdislav, litoměřický probošt, zemřel roku 1427 snad v Praze a podle F. M. Bartoše dokonce až roku 1433 v exilu v Sasku.\n\nPo obléhání města husity přešli Litoměřičtí k Pražanům a zřekli se císaře Zikmunda. V poslední fázi lipanské tragedie skončili litoměřičtí na nejradikálnějším křídle husitském.\n\n\n"}
{"id": "763013", "url": "https://cs.wikipedia.org/wiki?curid=763013", "title": "Ján Bohunský", "text": "Ján Bohunský\n\nJán Bohunský (19. února 1918 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Považská Bystrica. V parlamentu setrval až do konce funkčního období, tedy do voleb roku 1960.\n\nV říjnu 1949 mu bylo uděleno Československé vyznamenání práce III. stupně - bronzová medaile Za pracovní obětavost. Je tehdy uváděn jako nástrojář v podniku Považské strojárne, n.p., závod Považská Bystrica. K roku 1954 se profesně uvádí jako vedoucí oddělení v Povážských strojírnách.\n\n"}
{"id": "763015", "url": "https://cs.wikipedia.org/wiki?curid=763015", "title": "Terezia Botková", "text": "Terezia Botková\n\nTerezia Botková, též Terézia Botková (16. listopadu 1921 – 3. února 2003), byla slovenská a československá politička Komunistické strany Slovenska a poúnorová poslankyně Národního shromáždění ČSR.\nVe volbách roku 1954 byla zvolena za KSS do Národního shromáždění ve volebním obvodu Hlohovec. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako dělnice závodu Slovakofarma Hlohovec.\n"}
{"id": "763018", "url": "https://cs.wikipedia.org/wiki?curid=763018", "title": "Václav Bouček (politik KSČ)", "text": "Václav Bouček (politik KSČ)\n\nVáclav Bouček (12. října 1903 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Plzeň. V parlamentu setrval do konce funkčního období, tedy do voleb roku 1960. K roku 1954 se profesně uvádí jako člen Světové rady míru, člen předsednictva československého výboru obránců míru a instruktor-tavič v Závodech V. I. Lenina.\n\n"}
{"id": "763024", "url": "https://cs.wikipedia.org/wiki?curid=763024", "title": "Miloslav Bráborec", "text": "Miloslav Bráborec\n\nMiloslav Bráborec (4. prosince 1922 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Hradec Králové. V parlamentu setrval do konce funkčního období, tedy do voleb roku 1960. K roku 1954 se profesně uvádí jako předseda JZD Končice.\n\n"}
{"id": "763025", "url": "https://cs.wikipedia.org/wiki?curid=763025", "title": "Rosen Plevneliev", "text": "Rosen Plevneliev\n\nRosen Asenov Plevneliev (bulharsky \"Росен Асенов Плевнелиев\", * 14. května 1964, Goce Delčev) je bulharský politik, bývalý prezident Bulharska. V letech 2009–2011 působil ve vládě Bojka Borisova jako ministr pro místní rozvoj a veřejné práce. V říjnu 2011 zvítězil v prezidentských volbách, úřad prezidenta pak vykonával od 22. ledna 2012 do 22. ledna 2017.\n\nVe městě Blagoevgrad vystudoval v roce 1982 matematické a přírodní vědy na střední škole. V roce 1989 absolvoval vyšší odborný ústav mechaniky – elektrotechniky v Sofii. Je ženatý a má tři syny: Filipa, Asena a Pavla.\n\nRosen Plevneliev se stal ministrem pro místní rozvoj a veřejné práce pod vedením předsedy vlády Borisova (červenec 2009 až září 2011). Dne 4. září 2011 byla oznámena jeho kandidatura na prezidenta Bulharska. Plevneliev prezidentské volby ve druhém kole konaném 30. října 2011 vyhrál, a to když se ziskem 55,3 % porazil Ivajlu Kalfina. Úřad prezidenta Bulharska vykonával v letech 2012–2017.\n"}
{"id": "763028", "url": "https://cs.wikipedia.org/wiki?curid=763028", "title": "Zorro se vrací", "text": "Zorro se vrací\n\nZorro se vrací (orig. \"Zorro kehrt heim\") je dobrodružný román německého spisovatele Axela Frelaua. Román vydalo východoněmecké nakladatelství Militärverlag der Deutschen Demokratischen Republik, VEB, v Berlíně v roce 1976.\n\nV českém převodu, pořízeném Dagmar Martincovou, vyšel román péčí Nakladatelství Svoboda v Praze v roce 1980. Obálku pro toto vydání navrhl Stanislav Lorenz, odpovědnou redaktorkou byla Věra Saudková, technickou redaktorkou Alena Bláhová, výtvarným redaktorem František Kraus. Kniha byla vydána v (nečíslované?) edici Omnia v nákladu 79 600 kusů; autorem grafického řešení edice je Miloslav Fulín. Knihu vytisklo Rudé právo, tiskařské závody.\n\nAnotace, uvedená v knize, román charakterizuje takto:\n"}
{"id": "763029", "url": "https://cs.wikipedia.org/wiki?curid=763029", "title": "Štefan Brenčič", "text": "Štefan Brenčič\n\nŠtefan Brenčič (14. července 1920 – 1. ledna 1998) byl slovenský a československý politik Komunistické strany Slovenska a poúnorový poslanec Národního shromáždění ČSR a Slovenské národní rady.\nPo volbách roku 1954 byl zvolen do Národního shromáždění za KSS ve volebním obvodu Bratislava-okolí-Pezinok. Mandát nabyl až dodatečně v říjnu 1957 jako náhradník poté, co rezignoval poslanec Alexander Šmátrala. V parlamentu setrval až do konce funkčního období, tedy do voleb roku 1960. Ve volbách roku 1960 byl zvolen do Slovenské národní rady.\n\nV letech 1953–1968 se uvádí jako člen Ústředního výboru Komunistické strany Slovenska. V letech 1967–1968 působil jako pověřenec pro kulturu a informace. Jednal tehdy o uvolnění podmínek pro činnost řeckokatolické církve na Slovensku, která byla v 50. letech potlačována v rámci státní podpory pravoslaví. Počátkem roku 1968 byl zvolen členem státoprávní komise Slovenské národní rady, která se zabývala změnou postavení slovenských orgánů. Po invazi vojsk Varšavské smlouvy do Československa ho Ústřední výbor Komunistické strany Československa evidoval jako exponenta pravice.\n\n"}
{"id": "763032", "url": "https://cs.wikipedia.org/wiki?curid=763032", "title": "Matúš Brida", "text": "Matúš Brida\n\nMatúš Brida (3. září 1900 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSS ve volebním obvodu Šafárikovo-Rimavská Sobota. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako vedoucí mlýna v obci Riečky.\n\n"}
{"id": "763033", "url": "https://cs.wikipedia.org/wiki?curid=763033", "title": "Limone sul Garda", "text": "Limone sul Garda\n\nLimone sul Garda je obec v provincii Brescia v italském regionu Lombardie na západním břehu Gardského jezera.\n\nNavzdory současnému slavnému pěstování citrónů (\"limone\" znamená v italštině citrón), je název městečka pravděpodobně odvozeno od starobylého \"lemos\" (elm) nebo \"limes\", což v latině znamená hranici – mělo to odkazovat na město Brescia a Trentské biskupství). V letech 1863–1905 název zněl Limone San Giovanni.\n\nPůvodně bylo městečko přístupné pouze z jezera nebo horskými cestami, silnice do Riva del Garda byla postavena až v roce 1932. Dnes je však Limone jedním z nejznámějších turistických letovisek v oblasti Gardského jezera.\n\nV roce 1979 vědci objevili, že řada obyvatel Limone má v krvi přítomnou zmutovanou formu apolipoproteinu, (zvanou ApoA-1 Milano), která vytvořila zdravou formu vysokodenzitního lipoproteinu, který znamená nižší riziko aterosklerózy a ostatních kardiovaskulárních onemocnění.\n\nTato bílkovina vede k tomu, že je ve vesnici častá dlouhověkost – dvanácti místním obyvatelů je přes 100 let (z cca 1000 obyvatel). Všichni obyvatelé města podstoupili v roce 1979 krevní testy a výsledky byly překvapivé: mnozí obyvatelé nesli tento gen. Výzkumníci obnovili rodokmen nosičů. Díky městským a církevním záznamům zjistili, že všichni nositelé tohoto genu pocházejí z dvojice Cristoforo Pomaroli a Rosa Giovanelli, kteří se vzali v roce 1644, v den, kdy se gen mohl poprvé objevit. Gen se pravděpodobně rozšířil v mnoha manželstvích mezi pokrevními příbuznými, což se často vyskytovalo v Limone až do 1932, když byla silnice Gardesana slavnostně otevřena.\n\n\n"}
{"id": "763035", "url": "https://cs.wikipedia.org/wiki?curid=763035", "title": "Bohumil Bureš", "text": "Bohumil Bureš\n\nBohumil Bureš (13. července 1908 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Praha-venkov. V parlamentu setrval do února 1958, kdy rezignoval a nahradil ho František Jurča.\n\nPocházel z okresu Slaný a k roku 1954 je profesně uváděn jako předseda JZD \"Nový život\" v obci Kačice.\n\n"}
{"id": "763038", "url": "https://cs.wikipedia.org/wiki?curid=763038", "title": "Wyvern", "text": "Wyvern\n\nSlovo Wyvern má více významů:\n"}
{"id": "763039", "url": "https://cs.wikipedia.org/wiki?curid=763039", "title": "Leopold Buzek", "text": "Leopold Buzek\n\nLeopold Buzek (15. listopadu 1925 – ???) byl český a československý politik a poúnorový bezpartijní poslanec Národního shromáždění ČSR.\nVe volbách roku 1954 byl zvolen do Národního shromáždění jako bezpartijní ve volebním obvodu Místek-Lískovec. V parlamentu setrval do konce funkčního období, tedy do voleb roku 1960.\n\nK roku 1954 je profesně uváděn jako plánovač a „vzorný pracovník“ železáren \"Stalingrad\" v Lískovci.\n\n"}
{"id": "763042", "url": "https://cs.wikipedia.org/wiki?curid=763042", "title": "Štefan Cap", "text": "Štefan Cap\n\nŠtefan Cap (4. prosince 1917 – ???) byl slovenský a československý politik Komunistické strany Slovenska a poúnorový poslanec Slovenské národní rady a Národního shromáždění ČSR.\nV březnu 1954 byl dodatečně jako náhradník ustanoven poslancem Slovenské národní rady. Ve volbách roku 1954 byl zvolen do Národního shromáždění za KSS ve volebním obvodu Trebišov. V parlamentu setrval až do konce funkčního období, tedy do voleb roku 1960.\n\nV roce 1953 se uvádí jako člen Ústředního výboru Komunistické strany Slovenska. K roku 1954 se profesně uvádí jako náměstek předsedy KNV v Košicích. Byl nositelem vyznamenání Za zásluhy o výstavbu.\n\n"}
{"id": "763044", "url": "https://cs.wikipedia.org/wiki?curid=763044", "title": "Ján Cigan", "text": "Ján Cigan\n\nJán Cigan (3. února 1925 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSS ve volebním obvodu Svidník-Giraltovce-Prešov. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako soukromý rolník v obci Fijaš.\n\n"}
{"id": "763046", "url": "https://cs.wikipedia.org/wiki?curid=763046", "title": "EH", "text": "EH\n\nSpojení písmen E a H může mít různé významy:\n"}
{"id": "763050", "url": "https://cs.wikipedia.org/wiki?curid=763050", "title": "Schempp-Hirth Discus", "text": "Schempp-Hirth Discus\n\nSchempp-Hirth Discus (zkráceně pouze Discus) je jednomístný kluzák standardní třídy s pevnými nosnými plochami. \n\nLetoun navrhl německý konstruktér Klaus Holighaus jako náhradu za starší kluzáky typu Schempp-Hirth Standard Cirrus. Výroba probíhala v Německu v letech 1984 až 1995. Od roku 1990 je letoun pod označením Discus CS vyráběn v továrně firmy Schempp-Hirth výroba letadel v Chocni (letecká část podniku Orličan Choceň).\n\nDiscus je kompozitový kluzák určený pro sportovní létání a pokračovací sólový výcvik. Při konstrukci byl použit trup a ocasní plochy z letounu Schempp-Hirth Ventus. Stroj je vybaven novým typem křídla bez vztlakových klapek s rovnou odtokovou hranou a vícestupňovým zalomením náběžné hrany. Tento tvar zlepšuje letové vlastnosti při nízkých rychlostech. Křídla jsou dále vybavena velmi účinnými brzdovými klapkami a pojmou celkem 190 litrů vodní přítěže. \n\n\n\n"}
{"id": "763054", "url": "https://cs.wikipedia.org/wiki?curid=763054", "title": "LDS", "text": "LDS\n\nZkratka LDS může označovat:\n"}
{"id": "763055", "url": "https://cs.wikipedia.org/wiki?curid=763055", "title": "Pavel Dvořák (fotbalista)", "text": "Pavel Dvořák (fotbalista)\n\nPavel Dvořák (* 19. února 1989, Vysoké Mýto) je český fotbalový útočník, od července 2018 působící v SK Sigma Olomouc. Je zastupován agentem - firmou SPORT INVEST International, a. s. Je to útočník, který se dokáže i díky své postavě a svému důrazu prosadit v pokutovém území, i proto střílí dost gólů.\n\nS fotbalem začínal v SK Vysoké Mýto, od mládežnických kategorií ale už působil v FC Hradec Králové. V druholigové sezoně 2013/14 postoupil s Hradcem Králové do nejvyšší soutěže. Po roce však klub sestoupil zpět do druhé ligy a hráč zamířil do týmu FC Vysočina Jihlava. Od tud si ho v létě 2018 koupila Sigma Olomouc. Zde hrává poslední dobou většinou v základní sestavě.\n\nV minulosti byl členem reprezentací do 18 a 19 let.\n\n"}
{"id": "763056", "url": "https://cs.wikipedia.org/wiki?curid=763056", "title": "Eugen Csank", "text": "Eugen Csank\n\nEugen Csank (12. října 1912 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSS ve volebním obvodu Rimavská Sobota-Hnúšťa. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako člen ONV a předseda Místního národního výboru v obci Hostice. Soukromý zemědělec.\n\n"}
{"id": "763058", "url": "https://cs.wikipedia.org/wiki?curid=763058", "title": "Vysílač Velká Javořina", "text": "Vysílač Velká Javořina\n\nVysílač Velká Javořina je rádiový a televizní vysílač na Slovensku. Nachází se na vrcholu stejnojmenného vrchu v pohoří Bílé Karpaty, nad obcí Bzince pod Javorinou u Staré Turé.\n\nZa vznikem vysílače stáli amatérští nadšenci ze Staré Turé, kteří toužili sledovat vysílání ČST. Signál televize byl tenkrát jen v okolí Bratislavy a jak zjistili i na Velké Javořině. Rozšíření tak bylo jednoduché. Stačilo vybudovat vysílač, který pokryje signálem okolí. Přípojka elektrické energie byla vybudovaná v Holubyho chatě, čímž se výrazně zjednodušila výstavba provozní budovy i vysílače.\nHistoricky první vysílač na Velké Javořině šířil 1. program televize z 15 m stožáru od konce března 1958. Už za 2 roky byla vybudována železobetonová věž Radiokomunikacií, z které začalo vysílání 1. ledna 1961. O významu kóty svědčí i výstavba nové provozní budovy, která 18. května 1979 spustila vysílání 2. programu. V létě 1990 začalo vysílání v pásmu FM a na stožárech přibyly antény rozhlasových stanic. Zvýšené nároky na příjem televizních i rozhlasových signálů vedly k vybudování nové věže, která začala vysílat v roce 1994. Původní válcovitá retranslační rádioreléová věž byla v roce 2004 zbourána. Nový stožár má výšku 131 m a DVB-T signál začal šířit v prosinci 2009.\n\nVýhodná poloha vysílače i nadmořská výška dělají z vysílače velmi efektivní zdroj signálu. Pahorkatiny ve východním, jižním i západním směru umožňují daleký příjem signálu. Prioritní oblastí pokrytí je region Myjavské pahorkatiny, Dolní Pováží a Záhorie. Přesahy umožňují přijímat signál i na Horním Pováží, Horní Nitře a ve velké části Podunajské nížiny. Velké přesahy jsou na Moravu, do Rakouska i Maďarska.\n\nAnalogové televizní vysílání bylo ukončeno v květnu 2011.\n\nVysílání prvního multiplexu DVB-T bylo z vysílače spuštěno 22. prosince 2009 a ukončeno 27. července 2011.\n28. června 2011 byla spuštěna distribuce druhého a veřejnoprávního multiplexu.\n\n\n"}
{"id": "763059", "url": "https://cs.wikipedia.org/wiki?curid=763059", "title": "Peredvižnici", "text": "Peredvižnici\n\nPeredvižnici ( ) je název pro členy Sdružení putovních výstav ( ), ruské umělecké společnosti, která byla založena roku 1870 z podnětu malířů G. G. Mjasojedova, I. N. Kramského, V. G. Perova a N. N. Ge pro pořádání společných výstav. Zaměření proti klasicismu, který byl na Petrohradské akademii. Jako cíl si předsevzali popularizovat realistické a lidové umění. Nejvíce rozvíjeli malbu podobizen a krajinomalbu. Jedná se o ruské realistické malíře. U široké veřejnosti měli ohlas pro jejich dokonalost zachycení pocitů, nálad. Jejich realismus je popisný a srozumitelný pro všechny. Začátkem 20. století se jejich tvorba stala spíše konzervativní.\n\nBezprostřední příčinou vzniku sdružení byla reakce na „mrtvé umění“ produkované na půdě petrohradské Akademie výtvarných umění. V listopadu 1863 čtrnáct absolventů Akademie podalo vedení školy žádost na změnu tradičních konkurzních zadání a žádali umožnit mladým umělcům svobodný výběr tématu. Po odmítavém stanovisku vedení akademie se požadavek studentů promítl do tzv. \"Vzpoury čtrnácti\". Opustili Akademii a vytvořili tzv. Petrohradské sdružení výtvarníků. Do čela skupiny se postavil významný realistický malíř a umělecký teoretik I. N. Kramskoj.\n\nMoskva představovala druhé významné umělecké centrum. Zdejší uměleckou skupina od roku 1869 organizoval G. G. Mjasojedov spolu s malířem V. G. Perovem.\n\nV roce 1870 se obě skupiny spojily do Sdružení putovních uměleckých výstav a utvořily své stanovy. Prvním čelním představitelem peredvižniků se stal I. N. Kramskoj.\n\nIdeovým záměrem hnutí byla prezentace ruského umění nejširší veřejnosti. Členové sdružení, ke kterému patřili nejvýznamnější ruští soudobí malíři, prosazovali ve své tvorbě ústup od oficiálního uměleckého směru a zaměřovali se na zachycení života sociálně a společensky nejníže postavených lidí. Jejich záměrem bylo svými díly představit život nejprostšího ruského člověka s jeho radostmi i starostmi. Jejich díla se vyznačovala výrazně národním cítěním.\n\nDíla peredvižniků tematicky reprezentují celou škálu témat: od žánrového malířství přes krajinomalbu a portrétní díla až k pracím vážícím se k významným historickým událostem. Dominující však bylo téma národa, života prostého lidu, jeho zvyků a obyčejů. Významnou skupinu v rámci sdružení tvořili umělci, jejichž hlavní zájem směřoval k zachycení venkovského života rolníků. Svou pozornost obrátili nejen na zachycení každodenního strastiplného života ruských nevolníků, ale zároveň dali divákovi nahlédnout do prosté ruské duše poukázáním na její čistotu a šlechetnost.\nZájem jiné skupiny sdružení směřoval k zobrazení jedinečného kouzla ruské přírody. Její neopakovatelná krása našla odraz v dílech takových krajinářů, jakými byli I. I. Šiškin, F. A. Vasiljev, V. D. Polenov a další.\n\nJedním z nejvýznamnějších představitelů sdružení byl I. J. Repin se svými díly tematicky čerpajícími ze života lidu a z významných historických období Ruska: \"Křížové procesí v Kurské gubernii\", \"Ivan Hrozný a jeho syn Ivan 16. listopadu 1581\", \"Záporožští kozáci píší dopis tureckému sultánovi\", \"Burlaci na Volze\" a jiné.\n\nNaplňuje ideový záměr „přinést umění k lidem“, uspořádalo sdružení v letech 1871 až 1923 téměř padesát výstav obrazů nejen v Moskvě a Petrohradě, ale i na tzv. periferii země: v Kyjevě, Charkově, Kazani, Rize či v Oděse. Rok 1923, kdy se uskutečnila poslední výstava, je považován za rok, ve kterém sdružení zaniklo. Ideový a umělecký odkaz peredvižniků převzalo nově vzniklé sdružení s názvem Asociace umělců revolučního Ruska.\n\nObdobí působení \"Sdružení uměleckých putovních výstav\" se považuje za klíčové ve vývoji ruského malířství. Malíři-peredvižnici se stali symbolem ruského umění 19. století. Sdružení, které vzniklo jako odpor proti tehdejšímu umění, se stalo nejmasovějším a nejvlivnějším uměleckým seskupením v historii Ruska. Nikdy předtím a ani později nebylo umění ruských malířů tak blízko potřebám lidových mas. V řadách peredvižniků se objevily „nejzářivější“ hvězdy ruského malířství. Tito umělci pozvedli úroveň ruského malířství do dosud nevídaných výšin. Přestože sdružení v roce 1923 zaniklo, jeho umělecký a ideový vliv přetrvává v různých obměnách dodnes. Žádná další ruská umělecká epocha nedosáhla lidské a umělecké hodnoty období peredvižniků.\n\nMnoho z děl peredvižniků představují ve svých expozicích Treťjakovská galerie či Státní ruské muzeum.\n\n\n\n"}
{"id": "763060", "url": "https://cs.wikipedia.org/wiki?curid=763060", "title": "Rudolf Cvik", "text": "Rudolf Cvik\n\nRudolf Cvik (21. července 1923 – 3. června 1996 Bratislava) byl slovenský a československý politik Komunistické strany Slovenska a poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění.\nVe volbách roku 1954 byl zvolen do Národního shromáždění za KSS ve volebním obvodu Trnava I. Mandát získal i ve volbách v roce 1960 (nyní již jako poslanec Národního shromáždění ČSSR za Středoslovenský kraj) a ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1954 se profesně uvádí jako vedoucí tajemník Krajského výboru KSS v Bratislavě. V letech 1953-1966 se uvádí jako kandidát a člen Ústředního výboru Komunistické strany Slovenska. XII. sjezd KSČ ho také zvolil za kandidáta Ústředního výboru Komunistické strany Československa. XIII. sjezd KSČ ho zvolil členem ÚV KSČ. Rezignoval v červnu 1968. Koncem 60. let byl aktérem sporu, který mezi sebou vedli Alexander Dubček a Antonín Novotný.\nPo federalizaci Československa usedl roku 1969 do Sněmovny lidu Federálního shromáždění, kde setrval do konce volebního období, tedy do voleb v roce 1971. Téhož roku byl jmenován velvyslancem v Řecku, pověřeným současně i na Kypru. V roce 1975 se vrátil z Athén a byl zařazen do Útvaru politických informací, krátce poté byl penzionován.\n\n"}
{"id": "763064", "url": "https://cs.wikipedia.org/wiki?curid=763064", "title": "Blažena Čakrtová", "text": "Blažena Čakrtová\n\nBlažena Čakrtová (4. listopadu 1919 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena za KSČ do Národního shromáždění ve volebním obvodu České Budějovice. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako dělnice Vlnařských závodů a fezáren národní podnik Strakonice.\n"}
{"id": "763065", "url": "https://cs.wikipedia.org/wiki?curid=763065", "title": "Nízkoprahové zařízení", "text": "Nízkoprahové zařízení\n\nNízkoprahové zařízení je sociální služba definovaná v zákoně o sociálních službách. Je snadno dostupné a klientům zpravidla bezplatně nabízí potřebnou službu bez administrativních a jiných překážek. Výraz \"nízkoprahovost\" zahrnuje snadnou dostupnost pro všechny klienty. Obvykle nevyžaduje žádná doporučení, posudky a potvrzení a jeho pracovníci někdy sami vyhledávají potřebné lidi přímo v terénu, na ulicích, na nádražích, ve slumech a podobně. Odtud také označení \"streetworker\". Zařízení tohoto druhu často provozují nestátní neziskové organizace. Poskytuje ambulantní, pobytové či terénní služby nejčastěji prostřednictvím volnočasových aktivit. \n\nV České republice sdružuje poskytovatele nízkoprahových sociálních služeb Česká asociace streetwork (zkr. ČAS). \n\n\n\nCílová skupina se liší dle určení nízkoprahového zařízení. Mohou to být lidé bez přístřeší, sociálně vyloučení nebo jinak ohrožení, kteří potřebují pomoc. Dle věku se mohou nízkoprahová zařízení specializovat na následující skupiny: \n\nPři práci s klienty se nízkoprahové zařízení řídí dle následujících principů a zásad.\n\n\n\n\n\n\n\n\n\n\n\n\n\n\n\n1) Vyhledání potenciálního zájemce o službu – většinou si zájemce o službu vyhledá informace sám z různých zdrojů – internet, informační střediska, od dalších subjektů, reference od známých apod.\n\n2) První kontakt se zájemcem o službu – v rámci tohoto procesu se budoucí uživatel služby obeznámí s obsahem poskytované služby, s pravidly, cenou za služby, práv poskytování služby.\n\n3) Smlouva o poskytování služby – může být jak ústní, tak písemná. Písemná smlouva musí obsahovat následující náležitosti: označení smluvních stran, druh sociální služby, rozsah poskytování služby, místo a čas poskytování služby. Smlouva se musí stvrdit informovaným souhlasem, kde uživatel služby souhlasí s docházením do nízkoprahového zařízení, že chce využívat prostory a vybavení zařízení a že bude dodržovat pravidla stanovená zařízením.\n\n4) Plán na poskytování služby – plánování poskytování služby začíná již při uzavírání smlouvy, kde se plánuje cíl, kterého chce pracovník nízkoprahového zařízení a uživatel služby dosáhnout.\n\n5) Poskytování služby – samotné užívání služby je definováno výše v poskytovaných službách. \n\n6) Ukončení celého procesu poskytování služby – může k němu dojít ústně či písemně mezi uživatelem a pracovníkem nízkoprahového zařízení, ale i jednostranně. Většinou k ukončení dojde, pokud byly cíle poskytování služby splněny a uživatel služby již nepotřebuje. Také však může u uživatele nadejít nezájem o služby, nemusí být spokojený, porušuje právní předpisy či neplní dohody stanovené na začátku ve smlouvě. \n\n\n\n\n"}
{"id": "763069", "url": "https://cs.wikipedia.org/wiki?curid=763069", "title": "Streetworker", "text": "Streetworker\n\nStreetworker neboli terénní pracovník je sociální pracovník, jehož pracovištěm je přirozené prostředí klientů - ulice, parky, kluby, herny, nádraží aj. Tedy místa, kde se potenciálně potřební pohybují. Jeho úkolem je vyhledávat a kontaktovat skupiny a jednotlivce, kteří svým životním stylem a nebo trávení volného času více ohroženi negativními sociální fakt a následně jim nabídnout, nebo zprostředkovat pomoc. Jedná se především o ty jednotlivce, kteří sami nejsou ochotni pomoc vyhledat, nebo to nedokáží.\n\nU neorganizovaných dětí a mládeže se streetworker setkává s velkým spektrem problémů: pasivním trávením volného času a z toho vyplývající nudou, s experimentováním s drogami, trestnou činností a vandalismem, psychickými a sociálními problémy spojenými s dospíváním, s problémy v rodině a ve škole, nebo záškoláctvím.\n\nStreetworker často pracuje s mladými lidmi, kteří jsou příslušníky některé subkultury. Těmto lidem streetworker nabízí poradenství přímo v terénu, instrumentální pomoc s jejich problémy (např. doprovod na úřady, zprostředkování další odborné pomoci), nebo asistenci při realizaci jejich vlastních nápadů a akcí. Metodu terénní sociální práce lze tedy zařadit zejména mezi služby sociální prevence.\n\nS výrazem streetworker se v ČR setkáváme ve spojení s nízkoprahovými sociálními službami.\n\n"}
{"id": "763072", "url": "https://cs.wikipedia.org/wiki?curid=763072", "title": "Patrick Chauvel", "text": "Patrick Chauvel\n\nPatrick Chauvel (* 1949, Francie) je francouzský nezávislý válečný fotograf. Během svého života fotografoval téměř dvacet válečných konfliktů. Mezi ty nejvýznamnější patří šestidenní válka a válka ve Vietnamu. Kromě toho je autorem několika dokumentárních filmů.\n\nDne 21. prosince 1989 byl během invaze do Panamy kriticky zraněn dávkou do břicha.\n\nV roce 1995 získal v soutěži World Press Photo první cenu ve zpravodajské kategorii \"spot news stories\".\n\n\n\n"}
{"id": "763084", "url": "https://cs.wikipedia.org/wiki?curid=763084", "title": "Dům kultury Poklad", "text": "Dům kultury Poklad\n\nDům kultury Poklad se nachází v Ostravě-Porubě, v její jižní části, na konci Alšovy ulice. Je to hlavní kulturní a společenské centrum této části Ostravy.\n\nVybudován byl v rámci rozvoje tzv. Nové Ostravy (Poruby) v druhé polovině 50. let. Projekt byl vypracováno v letech 1957 - 1958 Státním projektovým ústavem pro výstavbu měst a vesnic v Ostravě. Samotné stavební práce pak byly zahájeny roku 1958 a trvat měly podle plánu 2 roky; kvůli obtížnostem s výstavbou však byl dům kultury slavnostně otevřen až v prosinci 1961. Během následujících dekád byl Dům kultury upravován a přestavován; v 90. letech pak v souvislosti s nástupem tržních mechanismů asi nejvíce, neboť celá řada prostor se musela uzpůsobit potřebám trhu - tedy k pronajímání různými umělci. V současné době se v něm konají i konference, i různé festivaly.\n\nV roce 2016 započala rekonstrukce, která nezahrnuje opravu vnějšího amfiteátru (letního kina).\n"}
{"id": "763085", "url": "https://cs.wikipedia.org/wiki?curid=763085", "title": "ND Gorica", "text": "ND Gorica\n\nNogometno društvo Gorica je slovinský fotbalový klub z města Nova Gorica. Založen byl roku 1947 jako FD Gorica, dlouho byl znám též pod názvem HIT Gorica. Spolu s NK Maribor a NK Celje je jediným klubem, který nikdy ze slovinské ligy hrané od roku 1991 nesestoupil.\n\n\n"}
{"id": "763093", "url": "https://cs.wikipedia.org/wiki?curid=763093", "title": "Růžena Čechová (politička)", "text": "Růžena Čechová (politička)\n\nRůžena Čechová (15. února 1907 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena za KSČ do Národního shromáždění ve volebním obvodu Brno-město VI. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako tkadlena národního podniku Vinap 01 Brno.\n"}
{"id": "763095", "url": "https://cs.wikipedia.org/wiki?curid=763095", "title": "Rot-Weiss Essen", "text": "Rot-Weiss Essen\n\nRot-Weiss Essen (celým názvem: Rot-Weiss Essen e. V.) je německý fotbalový klub, který sídlí ve městě Essen ve spolkové zemi Severní Porýní-Vestfálsko. Založen byl v roce 1907 pod názvem SV Vogelheim. Svůj současný název nese od roku 1945. Od sezóny 2011/12 působí v Regionallize West, čtvrté německé nejvyšší fotbalové soutěži. Klubové barvy jsou červená a bílá.\n\nZískal jeden titul německého mistra v roce 1955, díky němuž se zúčastnil historicky prvního ročníku Poháru mistrů evropských zemí v sezóně 1955/56. V ročníku 1952/53 rovněž vyhrál německý fotbalový pohár. V 60. letech přišel pokles výkonnosti, takže klub chyběl při založení Bundesligy.\n\nSvé domácí zápasy odehrává na stadionu Essen s kapacitou 20 650 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "763097", "url": "https://cs.wikipedia.org/wiki?curid=763097", "title": "Bohumil Čermák", "text": "Bohumil Čermák\n\nBohumil Čermák (6. dubna 1922 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu České Budějovice. V parlamentu setrval do konce funkčního období, tedy do voleb roku 1960. K roku 1954 se profesně uvádí jako důstojník ČSLA v hodnosti podplukovníka.\n\n"}
{"id": "763098", "url": "https://cs.wikipedia.org/wiki?curid=763098", "title": "Aerodynamická brzda", "text": "Aerodynamická brzda\n\nAerodynamická brzda je pevná nebo nastavitelná plocha, která záměrně zvyšuje aerodynamický odpor pohybujícího se tělesa. Používá se zejména v letectví, méně často také při konstrukci rychlých strojů, ale i k regulaci otáček hracích strojků. Podobnou funkci jako aerodynamická brzda zastává i spoiler.\n\n\nBrzdící klapka se používá, když pilot potřebuje z nějakého důvodu snížit rychlost stroje; nejčastěji při přistávání. Klapka se vysune a zvýší se aerodynamický odpor, což má za následek snížení rychlosti. Úhel vyklopení se dá často regulovat podle potřeby - čím větší úhel, tím je brzdění rychlejší.\n"}
{"id": "763100", "url": "https://cs.wikipedia.org/wiki?curid=763100", "title": "Josef Čermák (poválečný politik)", "text": "Josef Čermák (poválečný politik)\n\nJosef Čermák byl český a československý politik Komunistické strany Československa a poúnorový poslanec Národního shromáždění ČSR a Národního shromáždění ČSSR.\nVe volbách roku 1954 byl zvolen do Národního shromáždění za KSČ ve volebním obvodu Plzeň. Mandát obhájil ve volbách v roce 1960 (nyní již jako poslanec Národního shromáždění ČSSR za Západočeský kraj, podílel se na projednání ústavy ČSSR v roce 1960). V parlamentu setrval do konce funkčního období, tedy do voleb roku 1964.\n\nK roku 1954 se profesně uvádí jako vedoucí slévárny oceli v Závodech V. I. Lenina. Byl nositelem vyznamenání Za vynikající práci.\n\n10. sjezd KSČ ho zvolil za člena Ústředního výboru Komunistické strany Československa. 11. sjezd KSČ ho ve funkci potvrdil. 12. sjezd KSČ ho zvolil na post člena Ústřední kontrolní a revizní komise KSČ.\n\n"}
{"id": "763107", "url": "https://cs.wikipedia.org/wiki?curid=763107", "title": "Josef Černý (politik KSČ)", "text": "Josef Černý (politik KSČ)\n\nJosef Černý (22. ledna 1897 [???] – ???) byl český a československý politik Komunistické strany Československa a poúnorový poslanec Národního shromáždění ČSR a Národního shromáždění ČSSR.\nPo volbách roku 1954 byl zvolen do Národního shromáždění za KSČ ve volebním obvodu Příbram-Hořovice. Mandát nabyl až dodatečně v březnu 1959 jako náhradník poté, co rezignoval poslanec Josef Šustr. Mandát obhájil ve volbách v roce 1960 (nyní již jako poslanec Národního shromáždění ČSSR za Středočeský kraj). V parlamentu setrval do konce funkčního období, tedy do voleb roku 1964.\n\n\n"}
{"id": "763117", "url": "https://cs.wikipedia.org/wiki?curid=763117", "title": "Mistrovství světa ve fotbale žen do 20 let 2006", "text": "Mistrovství světa ve fotbale žen do 20 let 2006\n\nMistrovství světa ve fotbale žen do 20 let 2006 bylo třetím ročníkem tohoto turnaje. Věkový limit byl oproti předchozímu ročníku zvýšen na 20 let. Zároveň byl závěrečný turnaj rozšířen na 16 týmů. Vítězem se stala severokorejská ženská fotbalová reprezentace do 20 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "763125", "url": "https://cs.wikipedia.org/wiki?curid=763125", "title": "Rudolf Červený (politik)", "text": "Rudolf Červený (politik)\n\nRudolf Červený (24. března 1923 – ???) byl český a československý politik, poúnorový bezpartijní poslanec Národního shromáždění ČSR.\nK roku 1954 se profesně uvádí jako mistr v n. p. Tesla, závod J. Hakena.\n\nVe volbách roku 1954 byl zvolen do Národního shromáždění jako bezpartijní ve volebním obvodu Praha-město. V parlamentu setrval do konce funkčního období, tedy do voleb roku 1960.\n\n"}
{"id": "763128", "url": "https://cs.wikipedia.org/wiki?curid=763128", "title": "Rudolf Červený", "text": "Rudolf Červený\n\nJméno a příjmení Rudolf Červený má více nositelů:\n\n"}
{"id": "763135", "url": "https://cs.wikipedia.org/wiki?curid=763135", "title": "ČBA", "text": "ČBA\n\nČBA je zkratka, která může označovat:\n"}
{"id": "763137", "url": "https://cs.wikipedia.org/wiki?curid=763137", "title": "Vincenc Červinka (politik)", "text": "Vincenc Červinka (politik)\n\nVincenc Červinka (22. dubna 1901 Zlín – 11. července 1982 Gottwaldov) byl český a československý politik Komunistické strany Československa, poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění a představitel města Gottwaldov.\n\nVe volbách roku 1954 byl zvolen do Národního shromáždění za KSČ ve volebním obvodu Gottwaldov-venkov. Mandát obhájil ve volbách v roce 1960 (nyní již jako poslanec Národního shromáždění ČSSR za Jihomoravský kraj) a ve volbách v roce 1964. V parlamentu setrval do konce funkčního období do roku 1968.\n\nByl také ve dvou obdobích představitelem města Gottwaldov. Předsedou Jednotného národního výboru v Gottwaldově byl zvolen 3. září 1952. Do té doby zastával post náměstka předsedy KNV v Gottwaldově. K 24. květnu 1954 ale Jednotný národní výbor v Gottwaldově v rámci správní reformy zanikl a s ním skončilo i působení Vincence Červinky v čele tohoto města. Opětovně se hlavou městské správy stal 24. června 1960, kdy byl zvolen předsedou Městského národního výboru v Gottwaldově. Na této pozici setrval do 9. července 1964. Za jeho druhého mandátu začala v Gottwaldově výstavba panelového sídliště v Malenovicích a začalo zastřešování zimního stadionu.\n\nPo federalizaci Československa usedl roku 1969 do Sněmovny lidu Federálního shromáždění, kde setrval do konce volebního období, tedy do voleb v roce 1971.\n\n"}
{"id": "763140", "url": "https://cs.wikipedia.org/wiki?curid=763140", "title": "28. ročník udílení Zlatých glóbů", "text": "28. ročník udílení Zlatých glóbů\n\n28. ročník udílení Zlatých glóbů se konal 5. února 1971 v hotelu Beverly Hilton v Beverly Hills, Los Angeles. Organizátorem předávání filmových cen Zlatý glóbus je Asociace zahraničních novinářů sdružených v Hollywoodu. Hotel Beverly Hilton byl dějištěm Zlatých glóbů už dříve, v roce 1961. Pak se na celých deset let ceremoniál přesunul do hotelu Ambassador. V Beverly Hilton se udílení Glóbů koná od té doby pravidelně. Udílely se tam i zatím poslední ceny na 69. ročníku.\n\nNejvíce nominací posbíral dramatický snímek \"Love Story\" a to sedm. Cen nakonec získal pět. V kategorii herečka ve vedlejší roli byly dvě vítězky, Karen Black a Maureen Stapleton. Francie měla v kategorii zahraniční film v jiném, než anglickém jazyce zastoupení až ve třech snímcích.\n\nHerec George C. Scott získal Glóbus za ztvárnění generála Pattona ve filmu \"Generál Patton\". Za stejnou roli získal i Oscara. Toho však odmítl převzít s tím, že nebude v žádné soutěži se svými hereckými kolegy. Herečka a zpěvačka Barbra Streisand byla oceněná Cenou Henrietta druhý rok po sobě. Hudebník Johnny Cash získal svou první a zároveň poslední nominaci za píseň „Ballad Of Little Fauss“ k filmu \"Little Fauss and Big Halsey\". Cenu si v kategorii filmová píseň nakonec odnesl legendární skladatel Henry Mancini a textař Johnny Mercer. Pro Manciniho to byla jediná výhra, i když byl na Glóbus celkově navržen jedenáctkrát.\n\nV televizních kategoriích se objevila novinka v podobě vedlejších hereckých výkonů. Prvními nositeli ocenění byli Gail Fisher a James Brolin.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "763145", "url": "https://cs.wikipedia.org/wiki?curid=763145", "title": "Vojtech Česnek", "text": "Vojtech Česnek\n\nVojtech Česnek (17. listopadu 1912 – 19. ledna 1998) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSS ve volebním obvodu Košice-město II. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako strojvedoucí hlavního lokomotivního depa v Košicích.\n\n"}
{"id": "763150", "url": "https://cs.wikipedia.org/wiki?curid=763150", "title": "1. FC Saarbrücken", "text": "1. FC Saarbrücken\n\n1. FC Saarbrücken (celým názvem: 1. Fußball-Club Saarbrücken e. V.) je německý sportovní klub, který sídlí v sárském městě Saarbrücken. Založen byl v roce 1903 pod názvem TV 1876 Malstatt. Svůj současný název nese od roku 1945. Fotbalový oddíl od sezóny 2014/15 působí v Regionallize Südwest, čtvrté německé nejvyšší fotbalové soutěži. Své domácí zápasy odehrává na Hermann-Neuberger-Stadionu s kapacitou 12 000 diváků. Klubové barvy jsou modrá, černá a bílá.\n\nMimo mužský fotbalový oddíl má sportovní klub i jiné oddíly, mj. oddíl stolního tenisu a házené.\n\nSaarbrücken hrál celkem dvakrát finále o titul německého mistra (v letech 1943 a 1952), nikdy však neuspěl. Přesto se zúčastnil historického prvního ročníku Poháru mistrů evropských zemí 1955/56, avšak nikoli jako zástupce Německa, ale Sárska, které bylo po druhé světové válce obsazeno Francií a Francouzi velmi usilovali o odtržení Sárska od Západního Německa, 1. FC Saarbrücken hrál dokonce druhou francouzskou ligu. V sezóně 1948/49 soutěž vyhrál a měl postoupit do nejvyšší francouzské soutěže, ale kvůli politickým nátlakům byly nakonec všechny dosavadní výsledky ve francouzské druhé lize anulovány a sárský klub byl dokonce vyloučen z francouzského ligového systému. Do roku 1951 se tak A-tým nezúčastnil žádné ligové soutěže a odehrával pouze přátelská mezinárodní utkání. V sárské nejvyšší soutěži pak působil pouze B-tým.\n\nSoučástí této tendence bylo vytvoření sárské reprezentace (tvořili ji až na jedinou výjimku právě hráči 1. FC Saarbrücken), která se zúčastnila kvalifikace na Mistrovství světa 1954 a tehdy vznikl i samostatný svaz jako člen FIFA. Ten dostal při vzniku Poháru mistrů možnost nominovat svého účastníka. 1. FC Saarbrücken už se později do evropských pohárů neprobojoval, přestože patřil k zakládajícím členům Bundesligy. Ihned ovšem sestoupil a vrátil se do ní jen dvakrát na jednu sezónu (1986, 1993). Ke známým hráčům patřil v minulosti například Andreas Brehme.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "763153", "url": "https://cs.wikipedia.org/wiki?curid=763153", "title": "Zikmund z Michalovic", "text": "Zikmund z Michalovic\n\nZikmund z Michalovic byl 29. proboštem litoměřické kapituly sv. Štěpána v letech 1421–1435.\n\nPocházel ze starobylého rodu Markvarticů, kteří měli v druhé polovině 13. století centrum v Pojizeří na stejnojmenném hradě. Jeho otec Jan z Michalovic převzal roku 1378 hrad Michalovice. Sloužil však většinou na dvoře krále Václava IV. Tak například byl roku 1396 jmenován královským hejtmanem v Lužici se sídlem v Budyšíně. Stál nekompromisně na straně katolické, a když byl Pražský hrad roku 1420 obležen, spasil se jen útěkem. Pod Vyšehradem padl jeden jeho syn – Jindřich. Husité se roku 1425 zmocnili hlavního sídla michalovické větve hradu Michalovice, který později Michalovici roku 1438 znovu postavili.\n\nJedním ze čtyř synů Jana z Michalovic byl patrně nejmladší Zikmund - pozdější 29. probošt litoměřický, který se rozhodl pro duchovní povolání. Ustanoven do úřadu probošta byl zřejmě od roku 1421, po útěku svého předchůdce Zdislava ze Zvířetic z Litoměřic. Pro nedostatek pramenů není zatím možno sledovat osudy Zikmunda z Michalovic. Podle J. Lipperta byl příbuzným litoměřického probošta Zdislava ze Zvířetic. Je pravděpodobné, že Zikmund z Michalovic odešel později do Žitavy, kde bylo tehdy vedení katolické církve z Prahy v exilu.\n\n\n"}
{"id": "763158", "url": "https://cs.wikipedia.org/wiki?curid=763158", "title": "Fingal", "text": "Fingal\n\nFingal ( ) je část irského hrabství Dublin nacházející se na východě země v bývalé provincii Leinster.\n\nHlavním městem Fingalu je Swords. Rozloha činí 454,6 km² a žije v něm 239 992 obyvatel (2011). Ve Fingalu se taktéž nachází dublinské letiště.\n\nFingal používá stejné SPZ jako celé hrabství Dublin, tedy D.\n\n"}
{"id": "763164", "url": "https://cs.wikipedia.org/wiki?curid=763164", "title": "Miloslav Čtvrtníček", "text": "Miloslav Čtvrtníček\n\nMiloslav Čtvrtníček (9. prosince 1922 Brno – ???) byl český a československý architekt (jeden z hlavních autorů ostravského sídliště Poruba), politik Komunistické strany Československa a poúnorový poslanec Národního shromáždění ČSR.\nPůsobil v oboru pozemního stavitelství jako architekt a urbanista, převážně na Ostravsku. Řídil organizaci \"Stavoprojekt Ostrava\". V 50. letech se podílel přímo na projektování sídliště Poruba coby gigantického obytného souboru ve stylu socialistického realismu a byl blízkým spolupracovníkem hlavního projektanta Vladimíra Meduny, u kterého předtím studoval na Vysokém učení technickém v Brně. K roku 1954 se profesně uvádí jako projektant Státního ústavu pro projektování měst a vesnic.\n\nAngažoval se i politicky. Ve volbách roku 1954 byl zvolen do Národního shromáždění za KSČ ve volebním obvodu Ostrava-Zábřeh-Svinov-Poruba. V parlamentu setrval do konce funkčního období, tedy do voleb roku 1960.\n\n"}
{"id": "763166", "url": "https://cs.wikipedia.org/wiki?curid=763166", "title": "Marie Danielová", "text": "Marie Danielová\n\nMarie Danielová (29. července 1913 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nK roku 1954 se profesně uvádí jako navíječka motorů v závodě Křižík.\n\nVe volbách roku 1954 byla zvolena za KSČ do Národního shromáždění ve volebním obvodu Praha-město. V parlamentu setrvala až do konce funkčního období, tedy do voleb roku 1960.\n\n"}
{"id": "763167", "url": "https://cs.wikipedia.org/wiki?curid=763167", "title": "Ján Daniš (poslanec)", "text": "Ján Daniš (poslanec)\n\nJán Daniš (20. dubna 1919 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSS ve volebním obvodu Partizánske-Topoľčany. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako dělník v Závodě 29. augusta v Partizánském.\n\nV roce 1971 se uvádí jako kandidát Ústředního výboru Komunistické strany Slovenska. 14. sjezd KSČ ho zvolil rovněž za kandidáta Ústředního výboru Komunistické strany Československa.\n\n"}
{"id": "763169", "url": "https://cs.wikipedia.org/wiki?curid=763169", "title": "Zákonný zástupce", "text": "Zákonný zástupce\n\nZákonným zástupcem je osoba oprávněná právně jednat jménem a na účet jiné osoby, přičemž toto její oprávnění na rozdíl od jiných druhů zastoupení vzniká přímo ze zákona. Na základě určitého zákonného ustanovení může zastupovat, stejně jako být zastoupena jak fyzická, tak právnická osoba, nejtypičtějším příkladem je ale především zákonné zastoupení nezletilých dětí jejich rodiči. Zákonné zastoupení v České republice v současné době upravuje zejména občanský zákoník.\n\nOsoba, která není dostatečně vybavena k právnímu jednání, potřebuje pro účast v právním styku, aby za ni jednal někdo jiný – její zástupce. Stanoví-li v takovém případě nedostatečné způsobilosti přímo sám zákon, že určitá osoba jedná za jinou, aniž by k tomu bylo zapotřebí dalšího rozhodnutí nebo pověření, hovoří se o \"zákonném zastoupení\". Jiným druhem zastoupení může být zastoupení na základě dohody o plné moci, kdy zmocnitel pověřuje jinou osobu, aby za něj jednala. Toto \"smluvní zastoupení\" se užívá v případě, kdy osoba nechce jednat sama, nebo jednat z nějakého důvodu nemůže, přičemž nejde o takový důvod, který by se dotýkal její právní způsobilosti a chce proto, aby za ni jednala jiná osoba. Vyžaduje-li to veřejný zájem či ochrana práv určité osoby, jmenuje jí svým rozhodnutím zástupce soud. Pak se zpravidla jedná o \"opatrovnictví\", které se již za zákonné zastoupení nepovažuje (do 1. ledna 2014 právo zákonné zastoupení a opatrovnictví nerozlišovalo). Ve všech těchto případech přesto jde o tzv. přímé zastoupení, neboť z jednání zástupce vznikají práva a povinnosti přímo zastoupenému.\n\nZákonný zástupce jedná kvůli ochraně zájmů zastoupeného a naplnění jeho práv téměř ve všech věcech. Není ale oprávněn za zastoupeného právně jednat v záležitostech týkajících se vzniku a zániku manželství (uzavření manželství v zastoupení je možné na základě dohody o plné moci podle ), výkonu rodičovských povinností a práv, jakož i pořízení pro případ smrti nebo prohlášení o vydědění a jejich odvolání. Zpravidla mu také nesmí odejmout věc zvláštní obliby, jako je např. zděděná věc, oblíbená hračka apod. Zákonné zastoupení se vždy vykonává bez nároku na finanční náhradu, jestliže je ale spravováno jmění zastoupeného, může soud zákonnému zástupci přiznat přiměřenou odměnu ().\n\nZákonné zastoupení se uplatňuje zejména u nezletilých, kteří nejsou svéprávní v plném rozsahu a proto musí být v těch jednáních, ke kterým nejsou plně způsobilí, zastoupeni. Toto asi nejčastější zákonné zastoupení až do roku 2013 upravoval zákon o rodině, nyní je řešeno v rámci občanského zákoníku. Ten už sice výslovně nestanoví, kdo je zákonným zástupcem nezletilého dítěte, ale z právní úpravy () bez jakýchkoli pochyb plyne, že jím jsou jeho rodiče. Ovšem za podmínky, že jsou plně svéprávní a jsou nositeli rodičovské odpovědnosti, která zahrnuje jak práva, tak i povinnosti, kam spadá nejen zastupování nezletilého, ale i správa jeho jmění. Došlo-li samozřejmě k osvojení, tj. přijala-li cizí osoba dítě za vlastní, o čemž rozhoduje na návrh osvojitele soud, pak rodičovská práva a povinnosti přecházejí na osvojitele, který se tak stává novým zákonným zástupcem dítěte (). V případě, že nezletilá osoba nemá rodiče (rodiče zemřeli, byli zbaveni rodičovské odpovědnosti, její výkon byl pozastaven nebo nemají plnou svéprávnost), není zastoupena ze zákona, ale na základě rozhodnutí soudu, který dítěti ustanoví poručníka, jenž v zásadě přejímá výkon rodičovských práv a povinností (). Jestliže nemůže o nezletilého pečovat rodič ani poručník, může soud dítě svěřit do osobní péče pěstounovi, který ovšem může dítě zastupovat pouze v běžných záležitostech ().\n\nOba rodiče jsou společnými zástupci dítěte, ale zároveň mohou za dítě jednat samostatně. Jedná-li jeden z rodičů sám vůči třetí osobě v dobré víře, vzniká vyvratitelná právní domněnka, že k tomu má souhlas druhého rodiče. V případě neshody rodičů při zastupování dítěte rozhodne o osobě zástupce i způsobu zastoupení sice soud, primárně však zákon předpokládá, že společné zastupování povede rodiče k dohodě, což je v nejlepším zájmu samotného dítěte. Zákonní zástupci zastupují dítě ve všech právních jednáních, ke kterým samo není plně způsobilé, neboť jeho vlastní jednání by jinak bylo absolutně neplatné. Výjimkou je ovšem situace, kdy by k tomu ve shodě se zvyklostmi soukromého života dostalo předchozí souhlas alespoň jednoho svého zákonného zástupce (). Jediná situace, kdy zastoupení dítěte rodičem není možné, nastává tehdy, pokud by mohlo dojít ke střetu zájmů dítěte a rodičů. Žádný z rodičů nemůže zastoupit své dítě ani ve věcech, při nichž by mohlo dojít ke střetu zájmů dětí týchž rodičů. Pro takové případy může soud stanovit dítěti kolizního opatrovníka, kterým obvykle bývá příbuzný dítěte nebo jiná jemu blízká osoba, případně soud ustanoví veřejného opatrovníka, jímž bývá obec ().\n\nKromě zákonného zastoupení nezletilého dítěte jeho rodiči je zastoupení založené částečně zákonem dáno i u zastoupení členem domácnosti (), tj. potomkem, předkem, sourozencem, manželem nebo partnerem, či osobou, která se zastoupeným žila ve společné domácnosti alespoň tři roky před zastoupením, a to je-li to nutné vzhledem k duševní poruše zastoupeného. Ke vzniku tohoto zastoupení je ale zapotřebí schválení soudu. Jediným dalším skutečným zákonným zastoupením v rámci rodinných vztahů je proto vzájemné zastoupení manželů v osobních věcech netýkajících se jejich rodiny (). Takové zastoupení, kdy jeden z manželů může bez dalšího jednat jménem a na účet zastoupeného manžela, který si dané záležitosti nemůže obstarat sám např. z důvodu nemoci nebo nepřítomnosti, ovšem vzniká jen pro běžné, obvyklé záležitosti (včetně majetkových nespadajících do společného jmění), pro důležitější a výjimečné věci je už zapotřebí výslovného zmocnění (plné moci).\n\nPrávnická osoba je ze zákona zastoupena primárně členem svého statutárního orgánu. Jde o projev tzv. teorie fikce, podle níž právnické osoby neprojevují vlastní vůli a jejich jménem jednají pouze jejich zástupci (do roku 2013 bylo jednání statutárního orgánu jednáním právnické osoby). Toto generální oprávnění členů statutárního orgánu zastupovat právnickou osobu platí pro všechny záležitosti, ledaže rozsah jejich jednatelského oprávnění omezí zvláštní zákon (). Dostane-li se právnická osoba do likvidace, přechází působnost statutárního orgánu na likvidátora, který se tak stává novým zákonným zástupcem dané právnické osoby (). Naproti tomu jednání za dosud nevzniklou právnickou osobu () se za zastoupení v pravém slova smyslu nepovažuje, neboť doposud neexistuje subjekt práva, který by mohl být zastoupen.\n\nZákonným zástupce právnické osoby jsou ale i její zaměstnanci, resp. členové (např. členové spolku či družstva) nebo členové jiného než statutárního orgánu, jestliže se nezapisuje do obchodního rejstříku (). Rozsah jejich zastupování však není neomezený, je dán charakterem jejich pracovního zařazení či funkce, přičemž v každém jednotlivém případě se posuzuje podle toho, jak by se obvykle jevil veřejnosti. Tento rozsah zaměstnavatel většinou specifikuje ve svých vnitřních předpisech, vůči třetím osobám jsou ale relevantní jen tehdy, jestliže s nimi mohly být seznámeny. Překročí-li zaměstnanec své zástupčí oprávnění, je právnická osoba zavázána, pouze pokud jeho jednání bez zbytečného odkladu schválí. V opačném případě je zaměstnanec zavázán sám a podle také odpovídá za vzniklou škodu. U podnikatelů nicméně platí odlišný režim.\n\nV rámci zvláštních ustanovení upravuje občanský zákoník zastoupení podnikatele, které vzniká ze zákona za podmínek tam stanovených. Je-li podnikatel právnickou osobou, platí pro něj ovšem také zastoupení členem statutárního orgánu a s určitými výjimkami i jeho zaměstnanci.\n\nPověří-li podnikatel někoho při provozu obchodního závodu určitou činností, zastupuje tato osoba podnikatele ve všech jednáních, k nimž při této činnosti obvykle dochází (). Zákonné zastoupení tak zde vyplývá z předchozího pověření určitou „činností“, nikoli vlastním zastupováním. Pověření může být učiněno i neformálně, třeba i ústně, rozsah zástupčího oprávnění se však vždy odvozuje od tohoto pověření. Pověřená osoba tak může činit jen ta právní jednání, která jsou ve vztahu k jejímu pověření obvyklá, zatímco ostatní by mohla činit pouze na základě zvláštního smluvního ujednání (např. účetní nemůže bez dalšího rozhodovat o všech finančních otázkách).\n\nObčanský zákoník upravuje také zastoupení podnikatele vedoucím odštěpného závodu. Ten je oprávněn zastupovat ode dne, kdy byl jako vedoucí odštěpného závodu zapsán do obchodního rejstříku, a to ve všech záležitostech týkajících se daného odštěpného závodu ().\n\nPodnikatele kromě toho zavazuje i jednání jiné osoby v jeho provozovně (tzv. \"nezmocněný jednatel\"), pokud byla třetí osoba v dobré víře, že jednající je k jednání oprávněn (). V tomto případě však již nejde o zastoupení vyplývající ze zákona, ale o odpovědnost podnikatele za jednání jiných osob, než jsou jeho zástupci. Nedošlo-li ovšem k jednání v jeho provozovně, nebo nebyla-li třetí osoba v dobré víře v oprávnění dané jiné osoby jednat, podnikatel zavázán není. Naproti tomu je obvykle zavázán právním jednáním svého zástupce, včetně zaměstnanců, přestože ten své oprávnění překročí, ledaže třetí osoba o tomto překročení věděla nebo alespoň musela vědět ().\n"}
{"id": "763170", "url": "https://cs.wikipedia.org/wiki?curid=763170", "title": "Jozefína Dankovičová", "text": "Jozefína Dankovičová\n\nJozefína Dankovičová (24. ledna 1926 – ???) byla slovenská a československá politička a poúnorová bezpartijní poslankyně Národního shromáždění ČSR.\nVe volbách roku 1954 byla zvolena do Národního shromáždění ve volebním obvodu Nitra-Nové Zámky-Šaľa-Šurany jako bezpartijní kandidátka. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako členka JZD Poľný Kesov.\n"}
{"id": "763171", "url": "https://cs.wikipedia.org/wiki?curid=763171", "title": "Imrich Doboš", "text": "Imrich Doboš\n\nImrich Doboš (2. července 1917 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSS ve volebním obvodu Kráľovský Chlmec. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako předseda JZD v obci Leles.\n\n"}
{"id": "763172", "url": "https://cs.wikipedia.org/wiki?curid=763172", "title": "Mistrovství světa ve fotbale žen do 20 let 2008", "text": "Mistrovství světa ve fotbale žen do 20 let 2008\n\nMistrovství světa ve fotbale žen do 20 let 2008 bylo čtvrtým ročníkem tohoto turnaje. Vítězem se stala ženská fotbalová reprezentace Spojených států do 20 let.\n\nNa turnaj se kvalifikovaly nejlepší týmy z jednotlivých kontinentálních mistrovství.\n\n"}
{"id": "763173", "url": "https://cs.wikipedia.org/wiki?curid=763173", "title": "Cédric Villani", "text": "Cédric Villani\n\nCédric Villani (* 5. říjen 1973 Brive-la-Gaillarde, Corrèze, Francie) je francouzský profesor matematiky působící na Lyonské univerzitě a ředitel matematického výzkumného ústavu Henriho Poincarého při Sorbonně, který se zabývá především parciálními diferenciálními rovnicemi, matematickou fyzikou a teorií chaosu. Pracuje zejména na teorii parciálních diferenciálních rovnic s využitím ve statistické mechanice. V roce 2010 získal Fieldsovu medaili.\n\nVe francouzských parlamentních volbách 2017 se stal poslancem Národního shromáždění na kandidátce Macronova centristického hnutí En Marche! v obvodu Essonne. V úvodním kole obdržel 47 % hlasů a z dominantní pozice pak vyhrál druhé kolo ziskem 69,36 % platných hlasů.\n"}
{"id": "763174", "url": "https://cs.wikipedia.org/wiki?curid=763174", "title": "Jan Doleček (politik)", "text": "Jan Doleček (politik)\n\nJan Doleček (13. prosince 1924 – ???) byl český a československý politik a poúnorový bezpartijní poslanec Národního shromáždění ČSR.\nVe volbách roku 1954 byl zvolen do Národního shromáždění jako bezpartijní ve volebním obvodu Liberec. V parlamentu setrval do konce funkčního období, tedy do voleb roku 1960. K roku 1954 se profesně uvádí jako člen Okresního národního výboru a předseda JZD v obci Mistrovice.\n\n"}
{"id": "763177", "url": "https://cs.wikipedia.org/wiki?curid=763177", "title": "Štěpán Doubek (politik)", "text": "Štěpán Doubek (politik)\n\nŠtěpán Doubek (27. listopadu 1914 – ???) byl český a československý politik Komunistické strany Československa a poúnorový poslanec Národního shromáždění ČSR.\nK roku 1954 se profesně uvádí jako předseda MNV v Benešově. Funkci zastával v letech 1952–1960.\n\nVe volbách roku 1954 byl zvolen do Národního shromáždění za KSČ ve volebním obvodu Praha-venkov. V parlamentu setrval do konce funkčního období, tedy do voleb roku 1960.\n\n"}
{"id": "763178", "url": "https://cs.wikipedia.org/wiki?curid=763178", "title": "Helena Dudášová-Géreczová", "text": "Helena Dudášová-Géreczová\n\nHelena Dudášová-Géreczová (24. ledna 1930 – ???) byla slovenská a československá politička a poúnorová bezpartijní poslankyně Národního shromáždění ČSR.\nK roku 1954 se profesně uvádí jako přední dělnice Závodu mieru a nositelka Vyznamenání Za zásluhy o výstavbu.\n\nVe volbách roku 1954 byla zvolena do Národního shromáždění ve volebním obvodu Bratislava VII jako bezpartijní kandidátka. V parlamentu setrvala až do konce funkčního období, tedy do voleb roku 1960.\n"}
{"id": "763179", "url": "https://cs.wikipedia.org/wiki?curid=763179", "title": "Roy Raymond", "text": "Roy Raymond\n\nRoy Raymond (15. dubna 1947 – 26. srpna 1993) byl americký podnikatel, zakladatel luxusní značky spodního prádla pro ženy Victoria's Secret.\n\nRaymondovi připadalo trapné nakupovat spodní prádlo pro svou ženu v obchodě s oblečením, tak přišel na myšlenku založit luxusní obchod se spodním prádlem. V bance si půjčil 40 000 dolarů a dalších 40 000 od příbuzných. První rok mu obchod vynesl 500 000 dolarů a tak otevřel další 3 pobočky. Po pěti letech provozu prodal společnost s šesti pobočkami Lesliemu Wexnerovi za 1 milion dolarů. Ve filmu The Social Network (2010) je tento prodej zmíněn v rozhovoru mezi Markem Zuckerbergem a Seanem Parkerem, avšak je mylně uvedena hodnota této transakce a to 4 miliony dolarů, což však byla ve skutečnosti \"pouze\" výše obratu Victoria's Secret v roce 1982. Následně se Roy Raymond pustil do nového podnikání a to s potřebami pro děti, což ovšem po 2 letech zkrachovalo. Jeho rodina přišla o domov a majetek, když nemohl splácet své dluhy, což vyústilo v rozvod v roce 1993. \n\nKrátce poté, dne 26. srpna 1993, ve svých 46 letech, spáchal sebevraždu skokem z Golden Gate Bridge. Ve filmu The Social Network zazní zavádějící informace, že Roy Raymond neunesl skutečnost, když Victoria's Secret po pěti letech od prodeje měla roční obrat 500 milionů dolarů. Skutečný důvod sebevraždy není znám, ale nejpravděpodobněji se tak stalo díky depresím a vyústění jeho životní situace.\n"}
{"id": "763181", "url": "https://cs.wikipedia.org/wiki?curid=763181", "title": "Michal Ducho", "text": "Michal Ducho\n\nMichal Ducho (22. května 1920 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSS ve volebním obvodu Bánovce nad Bebravou. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako soukromý zemědělec v obci Kšinná.\n\n"}
{"id": "763185", "url": "https://cs.wikipedia.org/wiki?curid=763185", "title": "Petar Preradović", "text": "Petar Preradović\n\nPetar Preradović, v srbské cyrilici Петар Прерадовић (19. března 1818 – 18. srpna 1872) byl ilyristický básník, panslavista a překladatel. \n\nPůvodem byl z hraničářské rodiny chorvatských Srbů, později studoval na vojenské akademii ve Vídeňském Novém Městě a svůj život zasvětil armádě. Žil proto většinou mimo Chorvatsko. Zpočátku psal německy, po setkání s řadou ilyristických (ale i jiných slovanských, včetně Čechů) obrozenců však otočil a psal chorvatsky. Patřil k oblíbeným tvůrcům, kteří se hlásili k myšlenkám ilyrského hnutí, měřit se mu mohli pouze Ivanem Mažuranićem, či Stanko Vrazem. Do němčiny přeložil také i část Máchova Máje.\n\nByl básníkem zvučné, sladké a mohutné milostné i vlastenecké lyriky, spolu se Stanko Vrazem a Ivanem Mažuraničem byl zakladatelem obrozené, duchem národní chorvatské literatury, Slovinci i Srby pak milován a ctěn je stejně, jako slovenský Jan Kollár pro ideálně slovanské stanovisko vzájemné lásky a mezislovanského sblížení.\n\nPohřben je na záhřebském hřbitově Mirogoj. Náhrobek je dílem sochaře Rendiče.\n\nPři oslavách jeho jubilea 100 let od narození (19. března 1918) byla účastna i česká deputace z Prahy (básník Jaroslav Kvapil a redaktor Vincenc Červinka), kteří položili na básníkův hrob věnec se stuhami v českých barvách, s nápisem: „Český pozdrav a hold básníku slovanské vzájemnosti\". Shromáždění pak zapělo „Kde domov můj\" a „Hej Slované\", poté i chorvatskou národní \"hymnu\" „Liepa naša domovina\" a srbskou Marseillaisu \"Onamo, 'namo!\" \n\nKromě následujících sbírek je Preradović také i autorem dramata \"Putnik\" (poutník), ve kterém plně vyjádřil svojí nespokojenost a melancholii z neustálého putování daleko od své vlasti. \n\n"}
{"id": "763192", "url": "https://cs.wikipedia.org/wiki?curid=763192", "title": "Teologie náhrady", "text": "Teologie náhrady\n\nTeologie náhrady neboli substituční teologie je teologický koncept, podle něhož měla křesťanská církev nahradit v Božích plánech Izrael. \n\nToto učení pochází z dob rané církve, objevuje se již od počátku 2. století n.l., a později mělo vliv na antisemitismus. Dnes je v převážné většině tato teologie odmítána a nahrazována tzv. „teologií setkání“ mezi syny Abrahámovými podle krve a na základě víry. Teologie náhrady však přesto i nadále zůstává součástí věrouky některých křesťanských církví a náboženských společností. Např. Náboženská společnost Svědkové Jehovovi učí, že biblická proroctví o obnově Izraele se nevztahují na přirozené Židy, ale na duchovní Izrael složený z tzv. „pomazaných křesťanů“. Podobně Církev adventistů sedmého dne učí, že smrt Ježíše Krista na kříži „znamenal konec poslání Izraele“ a „na jejich místo Bůh ustanovil jiný národ, církev, která na světě dále plnila jeho poslání“. V jakési latentní podobě je však teologie náhrady často udržována i v církvích, které se od ní otevřeně distancovaly či distancují, a to v podobě nejrůznějších názorů jako například, že církev „se už nerozděluje na Židy a pohany“, přičemž se má na mysli to, že Žid, který uvěří v Ježíše Krista, již není povinen „žít podle otcovských zvyků“.\n\n\n"}
{"id": "763195", "url": "https://cs.wikipedia.org/wiki?curid=763195", "title": "Herbert Ďurkovič", "text": "Herbert Ďurkovič\n\nHerbert Ďurkovič (27. prosince 1928 Trenčianske Jastrabie – 28. března 2007) byl slovenský a československý politik Komunistické strany Slovenska, poúnorový poslanec Národního shromáždění ČSR, poslanec Sněmovny národů Federálního shromáždění na přelomu 60. a 70. let a ministr vlád Slovenské socialistické republiky.\nPo volbách roku 1954 byl zvolen do Národního shromáždění za KSS ve volebním obvodu Ilava. Mandát nabyl až dodatečně v červenci 1956 jako náhradník poté, co poslanec Karol Tomášek rezignoval. V Národním shromáždění zasedal až do konce jeho funkčního období, tedy do voleb v roce 1960.\n\nV letech 1966–1986 se uvádí jako člen Ústředního výboru Komunistické strany Slovenska, přičemž k roku 1966, 1971 a 1976 je evidován i jako člen předsednictva ÚV KSS.\n\nPo federalizaci Československa usedl roku 1969 do slovenské části Sněmovny národů Federálního shromáždění, kde setrval do konce volebního období, tedy do roku 1971.\n\nByl prvním generálním ředitelem uskupení strojírenských a metalurgických závodů na Slovensku. Zastával i vládní posty. Ve vládě Štefana Sádovského a Petera Colotky působil v letech 1970–1971 jako její místopředseda a zároveň jako ministr plánování. V následující první vládě Petera Colotky působil v letech 1971–1972 opět jako místopředseda vlády a v témže období zastával post předsedy Slovenské plánovací komise. Byl stálým zástupcem ČSSR při RVHP a místopředsedou Slovenské národní rady.\n\n"}
{"id": "763201", "url": "https://cs.wikipedia.org/wiki?curid=763201", "title": "Kanonikát svatoštěpánský I. a II.", "text": "Kanonikát svatoštěpánský I. a II.\n\nKanonikáty svatoštěpánský I. a II. katedrální kapituly u sv. Štěpána v LItoměřicích byly založeny litoměřickým biskupem Štěpánem Trochtou 2. ledna 1951.\n\nJednalo se o kontinuitu veřejnoprávní osoby \"Katedrální kapituly u sv. Štěpána v Litoměřicích\", po odsunu kanovníků, kteří byli německého původu po II. světové válce ze Sudet do Německa.\n\nV dramatické době počínajících 50. let v Československu, si byl litoměřický biskup Štěpán Trochta vědom, že je třeba udělat určité kroky, které zajistí budoucí kontinuitu tak starobylé instituce, jako je litoměřická kapitula. Protože stávající kanonikáty byly obsazené kněžími německé národnosti, kteří již nebyli v poválečném Československu přítomni, rozhodl se Trochta ustanovit nové dva kanonikáty tak, aby instituce přežila a nemohla být napadena státními orgány. Proto vytvořil \"Instrumentum canonicae erectionis I. et II. canonicatus Stephaniani Litomericensis\" - \"právní nástroj\" ustanovující I. a II. kanonikát svatoštěpánský.\n\nÚčelem byla upřímná snaha biskupova zajistit co možná největší zvelebení kultu Božího a prostředků spásy v katedrálním chrámu Páně sv. Štěpána, prvomučedníka v Litoměřicích.\n\nKanonikáty byly slovy Trochtovými ustanoveny, zřízeny a založeny:\n\nPodle Kodexu kanonického práva církve z roku 1917 kánonem 394 §2, byly tak ustanoveny nové sídelní kanonikáty, tedy Svatoštěpánský první a Svatoštěpánský druhý. Trochta dodává, že předcházelo schválení Státním úřadem pro věci církevní.\n\nByly ustanoveny povinnosti dvojího typu. K prvním patřilo, že se budou za kanovníky těchto kanonikátů jmenovat občané Československé republiky ovládající český jazyk. Jednalo se zřejmě o reakci na poválečnou situaci v souvislosti s odsunem. S tímto typem povinností souvisí také zachovávání bohoslužebného kultu v katedrále.\n\nDruhým typem povinností jsou pak speciální dny, kdy jsou obětovány mše svaté za představitele státu, diecéze a také za osobu fundátora kanonikátů Štěpána Trochtu.\n\nZa katedrální kapitulu sv. Štěpána vyjádřil svůj souhlas kanovník Mons. Antonín Výtvar, v té době prakticky jediný dostupný reprezentant této instituce.\n\n\n\n"}
{"id": "763202", "url": "https://cs.wikipedia.org/wiki?curid=763202", "title": "Transbordér pod Hamrštejnem", "text": "Transbordér pod Hamrštejnem\n\nTransbordér přes Lužickou Nisu je samoobslužný dřevěný kabinkový osobní mostní přepravník (gondolový most) na hranici měst Chrastava a Liberec, u osady Kolonka chrastavské části Andělská Hora, pod hradem Hamrštejnem, v těsném sousedství souběžného železničního mostu. Spojuje elektrárenskou osadu Kolonka s železniční zastávkou Machnín hrad na trati 089, propojuje turistické trasy a cíle na obou stranách řeky, je po něm vedena modře značená pěší turistická trasa. Samo zařízení je také zamýšleno jako turistická zajímavost. Údajně se jedná o první a jediný transbordér v České republice. Byl postaven v říjnu 2010 náhradou za kovovou lávku zničenou při bleskové povodni 7. srpna 2010, která v Chrastavě zničila 4 mosty a 7 lávek na Jeřici, Lužické Nise a Vítkovském potoku.\n\nVýstavbu inicioval náměstek pražského primátora Pavel Klega. Oslovil svého přítele, architekta Martina Rajniše, který u něj byl 16. srpna 2010 na návštěvě na chatě na předvolebním rozhovoru. 18. srpna vznikla první skica, avšak tehdy ještě nebyla stavba určena pro konkrétní místo. Nejprve byla stavba připravována pro obec Višňová, té se však podařilo zajistit vybudování betonové lávky a dalším zájemcem o transbordér se stala Chrastava.\n\nMediafax uvádí dobu výstavby 23 dnů, jiná média uvádějí tento údaj jako období od první myšlenky až k dokončení stavby. Výstavbu zkomplikovala další povodeň ve dnech 27., 28. a 29. září 2010, která smetla základy stavby, projekt musel být předělán a základy posunuty. Některá média uvádějí, že samotná výstavba trvala pouhých 8 dní.\n\nTransbordér byl slavnostně uveden do zkušebního provozu v neděli 10. 10. 2010 v 10:10 hodin dopoledne. Na slavnostním otevření byli kromě iniciátora projektu, architekta a starosty Chrastavy přítomni též předseda Senátu Přemysl Sobotka a hejtman Libereckého kraje Stanislav Eichler a mnoho občanů, vyhrávala cimbálová muzika Dušana Kotlára. Přibližně měsíc mělo trvat dolaďování do trvalého provozu, zkušební období bylo ukončeno 11. 11. 2010.\n\nAutorem projektu jsou architekti prof. Ing. arch. Martin Rajniš, MgA. David Kubík, David Pavlišta, Jitka Pucandlová. Společnost e-MRAK s. r. o. byla generálním dodavatelem. Statikem byl Ing. Jiří Žižka, dřevo zajistil Ing. Jiří Chládek, za zakládání odpovídal Ing. Jiří Goč, vedoucím montáže byl MgA. Václav Horecký, montáž prováděli Vojta Pešek, Tom Foltýn, Tom Zdvihal, Tom Buďárek, Jan Nikendey, Boris Kaňka, Jiří Šámal, Jan Jirásko, Šimon Brabec, Vojtěch Drozen, Jan Mach a horolezci Vlasta Janoušek, Jakub Macháček, Štěpán Brožek, kovovýrobu zajišťovali Radomír Mezera (MEHARI), Petr Tyl (Tibeko) a Azet Liberec, energii pro stavební práce dodávala zdejší Vodní elektrárna Václav Bareš.\n\nNáklady na výstavbu činily asi 650 tisíc korun, hradili je občané a firmy z Prahy, včetně Pavla Klegy a jeho ženy, architekt se zřekl autorského honoráře. Podle agentury Mediafax byla cena lávky 699 tisíc Kč. Dřevo bylo kupováno za 2000 Kč za kubický metr, s přepravou a opracováním se cena dostala mezi tři až čtyři tisíce za kubík, tedy zhruba 3 Kč za kubický decimetr a 5–6 Kč za kilogram finální konstrukce, tedy zhruba šestkrát levnější, než by stála ocelová konstrukce o srovnatelné nosnosti. Náklady na základy, vozíček, kovové prvky a projekt jsou s ocelovým provedením srovnatelné.\n\nPo dvou týdnech provozu, v sobotu 23. října 2010 před druhou hodinou ranní, někdo ukradl lano a kladku o celkové hodnotě do 2000 Kč přestože místo je dobře osvětleno. Starosta Michael Canov se domníval, že nešlo o běžný vandalismus ani o zištnou krádež, ale o poškození ze msty či závisti. Obec plánovala zařízení do týdne opravit, později pak vybavit lanem z ocelovou výztuží a bezpečnostními kamerami.\n\nNa výstavbu transbordéru bylo použito syrové dřevo bez provedení testů na dřevokazné houby. Jak se po několika letech ukázalo, bylo napadeno trámovkou plotní (\"Gloeophyllum sepiarium\"). Proto tvůrci mostu přikročili koncem května 2014 ke generální rekonstrukci, která proběhla za přispění soukromého sponzora v několika fázích během dvou týdnů a v jejímž rámci byla vyměněna základní nosná konstrukce a doplněny některé nové ochranné prvky. V témž období začali podnikatelé z Bílého Kostela nad Nisou u transbordéru díky nárůstu turistického ruchu provozovat též sezónní stánek s občerstvením s názvem Stánek pod smrčkem.\n\nKonstrukce je dřevěná, upevněná v betonových základech. Krom betonových základů je snadno přemístitelná a skladná. Cestující se přepravují v závěsném dřevěném vozíku dimenzovaném pro 6 osob nebo pro 2 jízdní kola s 2 cyklisty nebo pro matku s kočárkem a manželem. Nosnost je uváděna 800 kg či jedna tuna, dle architekta je nosnost zařízení 800 kg, přičemž 500 kg připadá na zatížení vozíku a 300 kg na samotný vozík.\nPřepravní kapacita je uváděna 300 lidí za hodinu. Vozík je zavěšen kladkami na speciálním vazníku. Dráha vozíku je dlouhá 23 metrů. Pohánějí jej cestující vlastní silou taháním za lano vedoucí přes soustavu kladek. Zařízení bylo vybudováno ze dřeva z okolních lesů. Všechny části jsou umístěny v takové výšce, aby nebyly ohroženy povodněmi, vozík je možno kladkostrojem zvednout nad úroveň 500leté vody. Životnost při pečlivé údržbě je plánována na 40 let. Případné zastřešení by mohlo životnost prodloužit až asi na 100 let.\n\nVzorem byl Martinu Rajnišovi transbordér s kovovou konstrukcí, který byl vybudován roku 2003 podle návrhu německého architekta českého původu Mirko Bauma v Porúří na říčce Niers. Rajniš získal i Baumův souhlas s využitím nápadu. Myšlenkou na vybudování transbordéru se Martin Rajniš zabýval po svých návštěvách Francie již v předchozích letech, dřevěný transbordér navrhl například v projektu zahrad pro firmu Botanicus.\n\nK 17. říjnu 2011 byly v Chrastavě uvedeny do provozu též tři nové zvedací lávky ze dřeva a železa, které lze v případě povodně zvednout asi o 2 metry. Zvedací zařízení pro každou z nich stálo kolem 155 tisíc Kč.\n\nNa základě zkušenosti z Chrastavy se na autory projektu obrátila nejmenovaná obec na Berounce se zadáním na vybudování transbordéru, protože projektovaná lávka by stála 10 milionů Kč a transbordér by byl výrazně levnější.\n\nMartin Rajniš a Pavel Klega uvažovali i o využití transbordéru v Praze, například místo přívozu na Císařskou louku, na cyklostezkách či v parcích.\n\n"}
{"id": "763205", "url": "https://cs.wikipedia.org/wiki?curid=763205", "title": "Vladimír Dvořák (politik)", "text": "Vladimír Dvořák (politik)\n\nVladimír Dvořák (13. května 1913 – ???) byl český a československý politik a poúnorový bezpartijní poslanec Národního shromáždění ČSR.\nVe volbách roku 1954 byl zvolen do Národního shromáždění jako bezpartijní ve volebním obvodu Bučovice-Vyškov. V parlamentu setrval do konce funkčního období, tedy do voleb roku 1960. K roku 1954 se profesně uvádí jako předseda JZD v obci Kozlany.\n\n"}
{"id": "763209", "url": "https://cs.wikipedia.org/wiki?curid=763209", "title": "Gizela Farkašovská-Gajdošová", "text": "Gizela Farkašovská-Gajdošová\n\nGizela Farkašovská-Gajdošová (11. listopadu 1929 – ???) byla slovenská a československá politička a poúnorová bezpartijní poslankyně Národního shromáždění ČSR.\nVe volbách roku 1954 byla zvolena do Národního shromáždění ve volebním obvodu Revúca jako bezpartijní kandidátka. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako dělnice v závodě Tatralan.\n\n"}
{"id": "763211", "url": "https://cs.wikipedia.org/wiki?curid=763211", "title": "Zdenka Predná", "text": "Zdenka Predná\n\nZdenka Predná (* 31. března 1984, Banská Štiavnica) je slovenská zpěvačka. Hudební kariéru začala v prvním ročníku pěvecké soutěže „Slovensko hľadá SuperStar“, kterou ukončila na čtvrtém místě.\n\nJe absolventkou oboru krajinného inženýrství fakulty ekologie a environmentalistiky Technické univerzity ve Zvolenu.\n\nMezi její oblíbené interprety patří Erykah Badu, Jill Scott, Alicia Keys, Koop, Novelle Vague, St. Germain, ale i slovenské hudební formace Para, Le Payaco, Moja Reč a Puding pani Elvisovej. Do jara roku 2008 byl jejím partnerem Peter Novák, který je znám pod pseudonymem Šarkan jako člen kapely Žena z lesoparku.\n\n"}
{"id": "763212", "url": "https://cs.wikipedia.org/wiki?curid=763212", "title": "Zdenka Fehérová", "text": "Zdenka Fehérová\n\nZdenka Fehérová, též Fehér Zdenka (7. prosince 1927 – ???), byla československá politička maďarské národnosti Komunistické strany Slovenska a poúnorová poslankyně Národního shromáždění ČSR.\nPo volbách roku 1954 byla zvolena za KSS do Národního shromáždění ve volebním obvodu Šamorín-Dunajská Streda. Mandát nabyla až dodatečně v červenci 1957 jako náhradnice poté, co rezignovala poslankyně Mária Sziglová-Winklerová. V parlamentu setrvala až do konce funkčního období, tedy do voleb roku 1960.\n\nPatřila mezi devět reprezentantů maďarské národnostní menšiny na Slovensku zvolených do Národního shromáždění roku 1954. Po odchodu z Národního shromáždění působila v letech 1971–1977 jako poslankyně Slovenské národní rady a v letech 1971–1981 ve vládě Slovenské socialistické republiky jako členka rady pro menšiny.\n"}
{"id": "763215", "url": "https://cs.wikipedia.org/wiki?curid=763215", "title": "Air covering", "text": "Air covering\n\nAir covering je technologie spojování dvou nebo více filamentových přízí \"provířováním\" s pomocí stlačeného vzduchu.\n\nPrvní patenty na stroje k výrobě vícekomponentních přízí provířováním (všeobecně označovaných zkratkou ACY) pocházejí ze začátku 21. století.\n\nNapětí, resp. roztažení družených přízí je přesně nastavitelné a regulované. \nPříze procházejí zvláštní tryskou, ve které se nechá nastavit intenzita províření a vzájemného propojení elementárních vláken jednotlivých komponent. \nHotová příze se pak navíjí (pod kontrolovaným napětím) na křížové cívky rychlostí až 1200 m/min. \n\nTechnologie air covering se používá především k pokrývání elastických filamentů (\"Lycra®,\" \"Spandex®,\" \"Dorlastan®\" aj.) ochrannou vlákennou vrstvou z odolných syntetických materiálů (PES, PP aj.). Air covering má být účinnější a levnější, než např. opřádání nebo ovíjení – technologie, které se používají ke stejným nebo podobným účelům. \n\nV odborné literatuře se pro příze vyrobené stejnou technologií jako air covering používá také pojem stochasticky kombinované příze (\"stochastische Kombinationsgarne\") (např. \"Gries\",\"Loy\").\nÚdaje o vyráběném množství se nepublikují. Známé je jen např. že jeden velký turecký výrobce instaloval v roce 2000 kapacitu 7200 tun a čínský velkoobchod nabízí ročně 10 000 tun ACY-přízí \n\nACY příze se používají zejména na punčochové zboží, prádlo, sportovní oděvy, stretchové tkaniny, elastické prýmky. \n\n"}
{"id": "763216", "url": "https://cs.wikipedia.org/wiki?curid=763216", "title": "Česká svatba", "text": "Česká svatba\n\nČeská svatba je prostonárodní mimický balet v deseti obrazech (dvou jednáních) českého skladatele Karla Bendla a libretisty Václava Judy Novotného na choreografii Augustina Bergera. Byl napsán v roce 1894 a premiéru měl v pražském Národním divadle 13. února 1895.\nRoku 1891 přichystalo pražské Národní divadlo při příležitosti Jubilejní zemské výstavy balet na téma lidových tanců z Valašska \"Rákoš Rákoczy\" od tehdy ještě málo známého moravského skladatele Leoše Janáčka. Úspěch tohoto podniku přiměl vedení Národního divadla uvést nový balet – tentokrát s využitím lidových tanců z Čech – při příležitosti Národopisné výstavy roku 1895. Libreto baletu sepsal překladatel a operní libretista Václav Juda Novotný: popisuje různé svatební zvyklosti a zapracovává lidové tance na základě děl Karla Jaromíra Erbena, Františka Vladimíra Vykoukala a Alfreda Waldaua. Hudbu napsal – s využitím lidových melodií – skladatel Karel Bendl, choreografii zajistil nový baletní mistr Národního divadla Augustin Berger, který také sám tančil Ženicha.\n\nBalet měl u obecenstva i kritiky poměrný úspěch a hrál se 15krát, naposledy 29. listopadu 1896. Vícekrát nebyl uveden. Podle muzikologa Johna Tyrrella je tato Bendlova paritura „skrznaskrz konvenční s pouze sporadickými názvuky lidové hudby“.\n\nKarel Bendl se k baletnímu žánru částečně vrátil bezprostředně po dokončení \"České svatby\", kdy přepracoval svou starší kantátu \"Švanda dudák\" na operu-balet (tj. operu s velkým podílem baletu). Zemřel však dříve, než se dočkal jejího provedení, totiž roku 1897. \"Česká svatba\" tak byla jeho poslední jevištní prací uvedenou za jeho života.\n\nLibreto baletu bylo vydáno v Praze roku 1894. Klavírní výtah skladatele vydal Emilián Starý.\n\n\nSvatba se koná na české vesnici na konci 18. století.\nZ dálky zazní zvuky svatebního pochodu, vesničané vybíhají na náves, mládež běží vstříc svatebčanům. Přichází průvod, v jehož čele jsou hudebníci, za nimi ženich s tlampačem, družbové a družičky, ženichovi rodiče, sousedé, hosté, kantor s dětmi; všichni jsou svátečně vystrojeni. Přijdou k nevěstinu domu, jehož dveře jsou zavřené. Tlampač klepe, vyjdou nevěstini rodiče, vítají průvod a líbají se s rodiči ženicha. Tlampač vytahuje z kapsy svatební smlouvu, obě strany ji schvalují a podpisují. Chybí už jen nevěstin podpis – tlampač opět tluče na dveře, a když zaplatí ženám výkupné, jde pro nevěstu. Nejdříve však vyvádějí jedu ze starších žen, přestrojenou za hrbatou, žebravou babku. Ženich před ní se smíchem utíká. Tlampač jde nyní pro nevěstu sám a přivádí ji k podpisu smlouvy. Když se tak stane, bere nevěstu ženich za ruku a pokleká s ní na bílý šátek před rodiči, aby jim požehnali.\n\nPrvní družička přináší ženichovi vyšívaný šáteček od nevěsty a připne mu kytku na klobouk; poté učiní totéž i svému družbovi. Ženich objímá svou vyvolenou při zvucích písně „Tentokrát jsi, má panenko, má!“, ale ta mu žertovně odpíravým posuňkem naznačuje, „že je ještě maminčina“. – První družička rozdává všem hostům rozmarýnové proutky, ozdobené pentlemi. Jiné družičky roznášejí mezi hosty „metáčky“ – koláče a cukrovinky. Družičky tančí kolo, pak připínají svým družbům na klobouk rozmarýn a dostanou za to políbení.\n\nVšichni se seřadí k průvodu do kostela. Vpředu jde hudba, za ní tlampač se svatebním praporcem. Průvod je samý výskot a smích, hosté rozhazují „metáčky“, děti se o ně perou, tu a tam se ozve výstřel – jen nevěsta pláče – o to víc se pak bude smát v manželství!\n\nSvatební průvod vchází do kostela, před kostelem zůstávají žebráci a žebračky u chrámových dveří. Uvnitř kostela vykonává farář obřad; jakmile sváže snoubencům ruce štolou, všichni, kteří zůstali před kostelem, pokleknou. – Novomanželé vycházejí z chrámu; vínky z rozmarýnu jim má sejmout první družička, aby se brzy vdala, ale předběhne ji čtverák družba a zmocní se nevěstina věnečku.\n\nBěhem cesty z kostela k hospodě hudebníci opět vyhrávají. Družička se chce zmocnit věnečku, ale družba jej vydá až za hubičku. Také ženich líbá nevěstu při zaznění druhé části písničky „Už jsem tvoje, můj nejmilejší, už nejsem maminčina“. Před hospodou vítá průvod hospodský; podává ženichovi korbel, ten připíjí nevěstě, zatočí se s ní v kruhu, který kolem nich ostatní utvořili. Korbel pak putuje od jednoho k druhému, až se všichni napijí. Prázdný jej pak ženich vrací hospodskému zároveň s odměnou. Tančí se starobylý svatební tanec „korbel“, mezitím z nevěstina domu přinášejí stoly, židle a lavice pro svatební „trachtu“.\n\nVšichni uctivě vítají stařičkého pana faráře a zámeckého pana France. Tlampač volá k hostině a uvádí svatebčany a hosty na jejich místa. Hostinu začíná tlampač žertem – vyjde z kuchyně se starou, nepotřebnou mísou, naplněnou řezankou; zakopne o práh, upadne a přitom mísu samozřejmě rozbije na kousky, Vše se směje. Před prvním chodem se pan farář spolu s ostatními pomodlí. Chodů je sedm, každý přivítá hudba tušem. Naposled jsou přineseny svatební koláče.\n\nTlampač ustrojí ze šátku dětskou figurku, položí ji do neciček a ukazuje všem „kloučka“. Všichni si „dítě“ prohlížejí a pak do neciček dávají peníze „na kolébku“. Vybrané peníze vysype tlampač pak i s „dítětem“ nevěstě do klína. První družička přichází s velkou mísou, v níž je růžová voda. Každý si ve vodě omočí prsty a přitom do ní upustí nějakou minci. Vybrané peníze přinese nejmladší chlapec hudebníkům.\n\nNakonec přichází tlampač se „stromem“, suchým keřem s třemi větvemi, zaraženým do veliké buchty. „Strom“ je plný lahůdek – perníku, cukrovinek, suchých švestek atp. Nevěsta stromkem zatřese, na její talíř spadne kolébka nebo děťátko, což opět vzbudí všeobecné veselí. Ostatní pak stromek oberou a dělí se o pamlsky. Pan farář po přípitku novomanželům odchází, tlampač odvádí svatebčany do hospody.\n\nHospodský vítá svatebčany, všichni usedají. Pan Franc se dvoří první družičce, která si z něj tropí žerty. Nevěstina matka přináší velký koláč „plaček“, první družička si jej posadí na hlavu a zatančí s ním sólo. Tlampač pak koláč rozkrájí a rozdá hostím. Rozproudí se veselá zábava, chasa se pustí i s ženichem a nevěstou do tance. Hudebníci jim hrají „kukavou“, „cvrčka“, „kominíčka“, „dupáka“.\n\nŽeny přinášejí nevěstě zlatý čepec, na tlampačovo znamení hraje hudba sousedskou, při níž se vykoná obřad čepení nevěsty. Nevěsta přitom naoko pláče a brání se, nechce se rozloučit se svobodným stavem. Pak přivedou dvě starší ženy nevěstu ženichovi, kterému zároveň předávají její věneček. Ženich zaň zaplatí a obejme nevěstu. Kolem šťastného párku víří kolo mládenců a družek. Poté se nevěsta loučí se svými rodiči a děkuje jim za vše, co pro ni učinili.\n\nHudba hraje „Už je to uděláno, už je to hotovo“, pak přejde do svatebního pochodu. Odcházejícímu ženichovi s nevěstou přehradí dráb cestu nataženým provazem, ale ženich ho drábovou šavlí přetne a s nevěstou uteče.\n\nChasa tančí, provádějí se různé bujné žerty a škádlení. Zamilovanému panu Francovi je nastrčena stará bába místo první družičky, uražený jemnostpán se rozzlobí a uteče. Taneční veselí svatbu uzavírá.\n\nNahrávka celého baletu dosud neexistuje. Předehru nahrál Plzeňský rozhlasový orchestr řízený Stanislavem Vaňkem; tato nahrávka dosud nebyla vydána.\n"}
{"id": "763217", "url": "https://cs.wikipedia.org/wiki?curid=763217", "title": "Václav Fiala (politik)", "text": "Václav Fiala (politik)\n\nVáclav Fiala (13. prosince 1923 – ???) byl český a československý politik Komunistické strany Československa a poúnorový poslanec Národního shromáždění ČSR.\nK roku 1954 se profesně uvádí jako kapitán ČSLA.\n\nVe volbách roku 1954 byl zvolen do Národního shromáždění za KSČ ve volebním obvodu Praha-venkov. V parlamentu setrval do konce funkčního období, tedy do voleb roku 1960.\n\n"}
{"id": "763223", "url": "https://cs.wikipedia.org/wiki?curid=763223", "title": "Štefan Figura", "text": "Štefan Figura\n\nŠtefan Figura (13. ledna 1921 – ???) byl český a československý politik Komunistické strany Československa a poúnorový poslanec Národního shromáždění ČSR.\nNarodil se v české komunitě ve vesnici Nová Huť [\"Baia Nouă neboli Nové Doly\"?] v Banátu v dnešním Rumunsku. Později se jako reemigrant přestěhoval do Československa. V roce 1951 se stal předsedou MNV v obci Malšín a později v této obci předsedal i místnímu JZD. Byl nositelem vyznamenání Za zásluhy o výstavbu.\n\nVe volbách roku 1954 byl zvolen do Národního shromáždění za KSČ ve volebním obvodu České Budějovice. V parlamentu setrval až do konce funkčního období, tedy do voleb roku 1960.\n\n"}
{"id": "763227", "url": "https://cs.wikipedia.org/wiki?curid=763227", "title": "Řeřicha setá", "text": "Řeřicha setá\n\nŘeřicha setá (\"Lepidium sativum\"), též někdy nazývaná řeřicha zahradní, je rychle rostoucí jedlá bylina. Pochází z Blízkého východu, na území Česka místy zplaňuje. Pěstuje se též jako listová zelenina pro svou výraznou kořenitou chuť a aroma.\n\nŘeřicha setá je jednoletá bylina dorůstající výšky 60 cm. Lodyhy se v horní části větví, listy jsou peřenoklané, listy rostoucí u země jsou výrazněji stopkaté. Květy jsou uspořádané v hroznech na vrcholech stonků, jsou bílé nebo načervenalé a jen asi 2 mm velké. Kvete od června do srpna. Plodem je šešule. Řeřicha se rozmnožuje jen semeny.\n\nJedná se o nenáročnou bylinu. Semena klíčí po 2 – 3 dnech. Dobře se pěstují na vatě. Sklízí se mladé děložní lístky, a to asi po deseti dnech odřezáváním horní části natě, rostliny rychle dorůstají. Může se pěstovat po celý rok. K pěstování postačí nasypat semena na vlhkou vatu či jiný substrát a ten udržovat vlhký.\n\nListy řeřichy mají chuť podobnou ředkvičce. Jemně nasekaná se přidává do pomazánek nebo do zeleninových salátů, je možné přidat ji do omáček či paštik. Tepelnou úpravou ztrácí vitamín C a též typickou chuť. Využívá se i ke zdobení obložených mís. Jako koření byla používána ve Starém Římě.\n\n\n \n"}
{"id": "763231", "url": "https://cs.wikipedia.org/wiki?curid=763231", "title": "Přípravek (strojnictví)", "text": "Přípravek (strojnictví)\n\nJako přípravek (v hantýrce z němčiny \"forychtung\"; odpovídá lidovému \"udělátko\" a podobným výrazům) se ve strojnické technologii (jak ve výrobě, tak i v opravárenství) označuje druh nářadí, často jednoúčelového, usnadňující montáž nebo demontáž, manipulaci s výrobkem nebo vymezující správné rozměry výrobku (např. proto, aby jej při opakované výrobě nebylo nutno znovu rozměřovat).\n\nČasté způsoby použití jsou například:\n\n\nPořízení přípravku představuje většinou větší náklad, proto se přípravky uplatňují především v opakované výrobě; potom bývají v drtivé většině jednoúčelové. I pro výrobu malého počtu výrobků se přípravek pořizuje, pokud bez něj nelze dosáhnout požadované kvality, s výrobkem nelze bez něj bezpečně manipulovat apod.; pak se případně uplatní univerzálnější, stavitelné přípravky.\n\nKonstruktér nářadí a přípravků je specializovaná profese ve strojírenském závodě. Konstrukce nářadí a přípravků je ve větších závodech organizačně začleněna do technologického oddělení. Výrobě přípravků (především složitějších nebo lisovacích) se věnují i nástrojárny, u kterých se může jednat i o hlavní činnost.\n"}
{"id": "763257", "url": "https://cs.wikipedia.org/wiki?curid=763257", "title": "Marie Fišarová", "text": "Marie Fišarová\n\nMarie Fišarová (25. října 1902 – ???) byla česká a československá politička Československé strany socialistické a poúnorová poslankyně Národního shromáždění ČSR, Národního shromáždění ČSSR a Sněmovny lidu Federálního shromáždění.\nVe volbách roku 1954 byla zvolena za ČSS do Národního shromáždění ve volebním obvodu Pardubice. Mandát obhájila ve volbách roku 1960 (nyní již jako poslanec Národního shromáždění ČSSR za Východočeský kraj) a volbách roku 1964. V Národním shromáždění zasedala až do konce jeho funkčního období v roce 1968. K roku 1954 se profesně uvádí jako členka rady KNV a vedoucí odboru pracovních sil KNV.\n\nPo federalizaci Československa usedla roku 1969 do Sněmovny lidu Federálního shromáždění, kde setrvala do konce volebního období, tedy do voleb v roce 1971.\n\n"}
{"id": "763263", "url": "https://cs.wikipedia.org/wiki?curid=763263", "title": "Josef Flodrman", "text": "Josef Flodrman\n\nJosef Flodrman (24. listopadu 1927 – únor 1990) byl český a československý politik Komunistické strany Československa a poúnorový poslanec Národního shromáždění ČSR. Po roce 1968 politicky pronásledovaný.\nVe volbách roku 1954 byl zvolen do Národního shromáždění za KSČ ve volebním obvodu Liberec. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako předseda JZD Rakov.\n\nPocházel z Rakova. V srpnu 1968 po invazi vojsk Varšavské smlouvy do Československa byl delegátem Vysočanského sjezdu KSČ. Po nástupu normalizace ho středočeský Krajský výbor KSČ zařadil mezi „exponenty pravice“. Profesně je tehdy uváděn jako tajemník pro zemědělství Okresního výboru KSČ Mladá Boleslav. Byl pak politicky pronásledovaný.\n\n"}
{"id": "763264", "url": "https://cs.wikipedia.org/wiki?curid=763264", "title": "Amonium", "text": "Amonium\n\nNázev amonium se používá ve dvou významech:\n\n\n"}
{"id": "763266", "url": "https://cs.wikipedia.org/wiki?curid=763266", "title": "Jozef Fogel", "text": "Jozef Fogel\n\nJozef Fogel, též Josef Fogel (13. ledna 1923 – 30. března 2011), byl slovenský a československý politik Komunistické strany Slovenska a poúnorový poslanec Národního shromáždění ČSR a Národního shromáždění ČSSR.\nVe volbách roku 1954 byl zvolen do Národního shromáždění za KSS ve volebním obvodu Košice-město I. Mandát obhájil ve volbách v roce 1960, nyní jako poslanec národního shromáždění ČSSR za Východoslovenský kraj. V Národním shromáždění zasedal až do konce jeho funkčního období, tedy do voleb v roce 1964.\n\nK roku 1954 se profesně uvádí jako důstojník ČSLA. Před svou smrtí bydlel v Bratislavě. Angažoval se v organizaci Zväz vojakov Slovenskej republiky.\n\n"}
{"id": "763269", "url": "https://cs.wikipedia.org/wiki?curid=763269", "title": "Čestmír Kafka", "text": "Čestmír Kafka\n\nČestmír Kafka (14. listopadu 1922, Jihlava - 21. května 1988, Praha) byl český malíř a grafik.\n\nPo studiu na reálném gymnáziu v Jihlavě a maturitě v Prostějově studoval v letech 1940 - 45 na Baťově Škole umění ve Zlíně. V letech 1942-43 musel studium přerušit a byl nuceně nasazen ve Štýrsku. Jeho blízkým přítelem byl malíř Václav Chad, který byl koncem války zatčen gestapem pro odbojovou činnost a tragicky zahynul. Další osobností válečného Zlína, se kterou se stýkal byla malířka Milada Schmidtová.\n\nRoku 1946 byl Kafka přijat ke studiu na Vysoké škole uměleckoprůmyslové v Praze do ateliéru profesora Emila Filly. Zde se podrobně obeznámil s kubismem, konstruktivismem i Malevičovým suprematismem, volný čas věnoval studiu literatury a vlastní tvorbě. Za studií se seznámil s grafičkou Olgou Čechovou, která se později stala jeho ženou. Jejich syn Ivan Kafka je výtvarník.\nPo dokončení studia (1949) byl Čestmír Kafka označován za formalistu a trockistu a vyřazen z veřejné činnosti.\nByl zakládajícím členem skupiny Trasa 54, se kterou potom vystavoval od roku 1957 do poslední výstavy skupiny v Mánesu a Bratislavě roku 1969.\n\nSvou první autorskou výstavu měl až roku 1963, výstava připravená k jeho padesátinám v Jihlavě (1972) už nebyla povolena. Do roku 1970 měl samostatné výstavy v Lecce a Bernu a podnikl několik zahraničních cest do Polska a Itálie. Pozdější návštěvy v Rusku a zejména v Japonsku, kde se podílel na Expo 70 v Ósace, silně ovlivnily jeho tvorbu.\nV době přechodného politického uvolnění v 60. letech se Čestmír Kafka zasazoval za demokratické principy a větší svobodu projevu jako člen Koordinačního výboru uměleckých svazů, ale po okupaci roku 1968 a vyloučení ze Svazu ČSU (1970–1988) ztratil na téměř dvacet let možnost vystavovat v galeriích v Československu (s několika výjimkami v menších mimopražských nebo neoficiálních výstavních prostorech).\n\nČestmír Kafka zemřel v Praze 21. května 1988.\n\nSouborné výstavy jeho díla v Nové síni, Galerii B. Rejta (1989) i retrospektivní výstava v Jízdárně pražského Hradu (1994) se uskutečnily až posmrtně.\n\nKafkovy rané kresby ze 40. let vycházejí ze surrealismu, ale ten měl během války a krátce po ní daleko k lyrickým snovým vizím jeho předválečných protagonistů a mnohem silněji v něm zaznívaly existenciální pocity a prvky absurdity. (\"cyklus Internáty\", 1942-45) Kafkovo drsné a nesentimentální vidění světa, pocit marnosti, deziluze a bezvýchodnosti reflektuje obecné pocity generace 50. let.\n\nOd středoškolských studií se Kafka intenzivně zajímal o literaturu, historii a filosofii, naučil se skepticky pochybovat o hodnotě obecně přijímaných tvrzení a velmi kriticky přistupoval i k vlastní práci, kterou se opakovaně vymezoval vůči výtvarné manýře, harmonizaci protikladů a estetizaci výtvarných prostředků.\nSurrealistická východiska se v některých pozdějších fázích jeho tvorby projeví užitím nejrůznějších přírodních a opotřebovaných materiálů v asamblážích a instalacích, ale intelektuální korekce a racionalizace výtvarného projevu i architektonické vnímání prostoru zůstanou trvale přítomny jako výraz duality jeho vnitřního světa.\n\nKrátce po absolvování VŠUP pracoval jako grafik pro výstavnictví (Památník národního písemnictví) a k vlastní tvorbě se vrátil až v druhé polovině 50. let sérií obrazů v nichž dominuje snaha o konstrukci tvaru s využitím úsporné škály barev. Na počátku své malířské tvorby ještě přehodnocoval podněty kubismu a maloval zátiší a figurální náměty (\"Milenci\", 1960, OGV). Záměrně se bránil lyrismu v zobrazení reality použitím antiestetických prostředků, jako je míchání písku a dalších materiálů do barvy a reliéfním zpracováním povrchu pomocí syntetického pojidla akronexu, vrypy a drásáním. Obrazy z počátku 60. let jsou městské krajiny (\"Italská krajina\", 1962) a abstraktní figury (\"Chodec\", 1967, GVUO). Kafkova malba se vyvíjela směrem ke geometrizující abstrakci (\"série monotypů\" z 60. let), ale racionální složku v ní postupně nahrazuje výtvarná hra s nahodilým uskupením barevných skvrn a zakomponováním reálných předmětů v překvapivých souvislostech, které navozují sled asociací (\"Zpráva\", 1968, cyklus \"Zaplňující se čtverce\", 1970).\nV 70. letech vytvořil sérii koláží, v nichž skládal útržky papíru, textilu nebo nalezených materiálů do symetrických plošných kompozic a kresebnou osnovu nahradil svorkami, nitěmi nebo jinými spojujícími prvky (cyklus \"O spojování dvou věcí\", 1973-79), nebo vytvářel z nalezených předmětů magicko-realistické asambláže (cyklus \"Měsíce\", ramínková asambláž, 1978).\nNa přelomu 60. a 70. let, v období hluboké deziluze, Kafku oslovila skeptická filosofická reflexe dějin v díle švýcarského filosofa a historika umění Jacoba Burckhardta \"Weltgeschichtliche Betrachtungen\" (1905).\n\nKoncem 70. let vznikla série rozměrných maleb bílých krajin ohraničených tmavým horizontem, kde minimalistické lineární konstrukce a jimi vržené stíny vytvářejí iluzivní prostor a představují snové a odlidštěné krajiny a zároveň symbolizují bezčasí doby normalizace (\"Bílé pole\", 1977, GMUR, \"Velká bílá krajina\", triptych (1979-80). Jeden diptych je dedikován oblíbenému teoretikovi umění (\"Pocta Jacobu Burckhardtovi\", 1976-80).\n\nV osmdesátých letech Čestmír Kafka zpracoval osobitým způsobem zkušenost z návštěvy Japonska (1970) a atmosféru jeho zenových zahrad. Vedle jejich kultovního významu vnímal i \"sebezáchovnou potřebu sebeohrazení proti okolní přírodní entropii a vymezení svého vlastního uspořádání koutu\". Tvořil asambláže, nazvané souhrnně \"Hmoty\", v nichž ukládal kořeny, trávu, listí nebo popel na podklad ze skládané vaty a uzavíral je do zasklených boxů. Svou jednoduchostí, která je vědomá a cílená, byly prostředkem pro jeho osobní intelektuální interpretací světa i odkazem na stálé spojení se zemí, reprezentovanou syrovým přírodním materiálem.\n\nCitát (březen 1981)\n\"…stojíme zřejmě na prahu nejvážnější dějinné krize…současní filosofové nemají po ruce žádnou snadnou alternativu ani radu. Je-li tomu skutečně tak, pak nevidím jinou možnost než odvahu zabloudit sám v sobě. Není to nic okázalého….Řekl bych, že doba přímo vyžaduje vlastnosti přespolních běžců - vytrvalost a osamělost. Obrazně i doslovně.\"\nviz IS abART: Kafka Čestmír (výtvaník/osoba na výstavách)\n\n\n\n"}
{"id": "763270", "url": "https://cs.wikipedia.org/wiki?curid=763270", "title": "Melichar Formánek", "text": "Melichar Formánek\n\nMelichar Formánek (24. prosince 1919 – ???) byl český a československý politik Komunistické strany Československa a poúnorový poslanec Národního shromáždění ČSR.\nPo volbách roku 1954 byl zvolen do Národního shromáždění za KSČ ve volebním obvodu Jeseník. Mandát nabyl až dodatečně v říjnu 1958 jako náhradník poté, co rezignoval poslanec František Rygar. V parlamentu setrval až do konce funkčního období, tedy do voleb roku 1960. K roku 1960 se uvádí jako předseda ONV Jeseník.\n\n"}
{"id": "763274", "url": "https://cs.wikipedia.org/wiki?curid=763274", "title": "Jozef Franko", "text": "Jozef Franko\n\nJozef Franko (18. února 1925 – 27. května 1986) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSS ve volebním obvodu Prešov-venkov. V parlamentu zasedal do konce jeho funkčního období, tedy do voleb v roce 1960.\n\nK roku 1954 se profesně uvádí jako soukromý zemědělec v obci Lemešany. V roce 1964 se uvádí jako člen Ústředního výboru Komunistické strany Slovenska.\n\nByl pohřben na hřbitově v obci Lemešany.\n"}
{"id": "763281", "url": "https://cs.wikipedia.org/wiki?curid=763281", "title": "Mistrovství světa ve fotbale žen do 17 let 2010", "text": "Mistrovství světa ve fotbale žen do 17 let 2010\n\nMistrovství světa ve fotbale žen do 17 let 2010 bylo druhým ročníkem tohoto turnaje. Vítězem se stala jihokorejská ženská fotbalová reprezentace do 17 let.\n\n"}
{"id": "763284", "url": "https://cs.wikipedia.org/wiki?curid=763284", "title": "Mojmír Fučík", "text": "Mojmír Fučík\n\nMojmír Fučík (18. července 1913 Čáslavice – 29. října 2011) byl český a československý lékař, odborník na gastroentrologii, vysokoškolský profesor, politik Komunistické strany Československa a poúnorový poslanec Národního shromáždění ČSR.\nPocházel z rodiny řídícího učitele. V roce 1932 maturoval a pak studoval Lékařskou fakultu Masarykovy univerzity. Původně se chtěl věnovat neurologii, ale nemohl sehnat místo. Působil jako pomocná síla v Léčebně zhoubných nádorů na Žlutém kopci. V roce 1938 promoval a nastoupil jako sekundář na interní oddělení nemocnice v Pelhřimově. Roku 1946 přešel na IV. interní kliniku pod vedením prof. B. Prusíka. Zasloužil se o rozvoj hepatogastroenteorlogie na IV. interní klinice a od roku 1947 prováděl spolu s MUDr. Tionem jaterní punkce. Uskutečnil několik tisíc gastroskopií a vychoval řadu gastroenterologů. Specializoval se na gastroenterologii a interní medicínu (zejména gastroenterologická onkologie, vředová onemocnění, bílkovinné spektrum žaludečního obsahu, patofyziologie břišní bolesti aj.). V roce 1952 se habilitoval a v roce 1959 dosáhl titulu profesora vnitřního lékařství. Roku 1957 založil Výzkumnou gastroenterologickou laboratoř. V letech 1959–1980 byl přednostou IV. interní kliniky a zastával četné akademické a odborné funkce. Byl také proděkanem Fakulty všeobecného lékařství Univerzity Karlovy, prorektorem Univerzity Karlovy. Byl mimo jiné předsedou Československé gastroenterologické společnosti a místopředsedou České internistické společnosti. Ještě ve vysokém věku působil do 31. prosince 1988 jako profesor-konzultant na IV. interní klinice. Publikoval přes 100 vědec­kých studií a přednesl více než 160 přednášek. Ve volném čase se zabýval komorní hudbou (sám hrál na violu).\n\nVe volbách roku 1954 byl zvolen do Národního shromáždění za KSČ ve volebním obvodu Praha-město. V parlamentu setrval až do konce funkčního období, tedy do voleb roku 1960.\n\n"}
{"id": "763290", "url": "https://cs.wikipedia.org/wiki?curid=763290", "title": "Třetí vláda Recepa Erdoğana", "text": "Třetí vláda Recepa Erdoğana\n\nTřetí vláda Recepa Erdoğana je současnou vládou Turecké republiky. Úřadu se ujala 6. července 2011 poté, co Erdoganova AKP drtivě vyhrála parlamentní volby. Vláda je díky nadpoloviční většině v parlamentu jednobarevná.\n\n\n"}
{"id": "763294", "url": "https://cs.wikipedia.org/wiki?curid=763294", "title": "PET láhev", "text": "PET láhev\n\nPET láhev (slangově \"petka\") je láhev, která je vyrobená z polyethylentereftalátu \"(PET)\".\n\nPET láhve se poprvé objevily v roce 1978, kdy do nich začala být plněna Coca-Cola. Narušily tak dosavadní hegemonii skleněných obalů pro nápoje. V Československu se první PET lahve objevily až po roce 1989 z dovozu a vyrábět se v Česku začaly až v letech 1993 až 1994. V současné době je jedním z nejpoužívanějším obalů nápojů – zatímco dříve se PET láhve uplatňovaly zejména na balené vody a jiné nealkoholické nápoje, postupně se rozšiřují i na obalování piva či vína.\n\nV roce 2016 se celosvětově prodalo 480 miliard plastových lahví z nichž většina se vyrábí právě z polyethylentereftalátu. Výroba probíhá vstřikovacím vyfukováním a láhve lze vyrábět v rozličných tvarech a objemech (od 0,01 až do 5 litrů).\n\nPET lahve se daří třídit a recyklovat, v ČR se poslalo v roce 2018 57,5 % těchto obalů. V ČR existují iniciativy, které mají za cíl tento podíl ještě dál zvýšit až na 90 %. Jednou z možností je například zavést zálohový systém. Spotřeba i recyklace PET lahví je masovou záležitostí, kdy každoročně dojde ve světě k recyklaci přibližně 750 milionů tun polyethylentereftalátu.\n\nRecyklace začíná vytříděním PET lahví podle barev kvůli získání jednobarevné suroviny. Lahve se rozdrtí na tzv. vločky, které jsou několikrát propírány a následně vysušeny. Drť se následně tepelně zpracovává a vzniká tzv. regranulát. Ten lze následně opět zpracovávat jako původní granulát, z kterého byly vyrobeny původní lahve. Z regranulátu lze vyrobit opět PET lahve nebo vlákna pro textiní i technické využití.\n\nRecyklaci komplikují u některých lahví tzv. „rukávky“, tj. fólie nanesené na lahev ze smršťovacího PVC, které tím degradují PET materiál cizorodou příměsí a ten už dál nelze použít k recyklaci, protože etikety neumí třídící linky oddělit. Pro výrobce je fólie atraktivní, protože dokáže dobře obepnout různé tvary lahve a například na dětských nápojích vyobrazit veselé motivy zvířátek a podobně. Stejné fólie používá i drogistické zboží. Z takových lahví je potřeba před tříděním fólii sundat, jinak mohou být využity už jen ke skládkování nebo ve spalovně. Výrobci se snaží přijít s ekologičtějším řešením, například vyměnit fólii za PET fólii. Řešení může napomoci také tzv. ekomodulace, kdy se ekonomicky zvýhodní ty způsoby balení, které jsou šetrnější k životnímu prostředí.\n\nMateriál PET obsahuje zdraví škodlivá změkčovadla a bisfenol A ze skupiny ftalátů. Balená voda obsahuje mikroplasty, jejichž dopad na zdraví ještě nebyl dostatečně zdokumentován.\n\nV PET láhvích můžou tekutiny chuťově degradovat. Doba rozkladu PET lahve je 50-80 let.\n\n"}
{"id": "763296", "url": "https://cs.wikipedia.org/wiki?curid=763296", "title": "Mistrovství Evropy v krasobruslení 2012", "text": "Mistrovství Evropy v krasobruslení 2012\n\nMistrovství Evropy v krasobruslení 2012 pořádalo britské město Sheffield v období od 23. do 29. ledna. Soutěže probíhaly v sheffieldské aréně ve čtyřech kategoriích – muži, ženy, sportovní dvojice a taneční páry.\n\nSpojené království hostilo mistrovství Evropy počtvrté. Předchozí šampionáty v něm proběhly v letech 1933, 1939 v Londýně a roku 1989 v Birminghamu.\n\nŠampionátu se mohli účastnit krasobruslaři registrovaní v evropských národních svazech, kteří k 1. červenci 2011 dovršili minimální hranici 15 let věku.\n\nNa šampionát se mohli kvalifikovat pouze krasobruslaři, kteří překročili minimální hodnotu v technických elementech (technical elements score; TES) na mezinárodní soutěži v průběhu aktuální či předchozí sezóny. Minimální hranice technických elementů (TES) v jednotlivých disciplínách je uvedena v tabulce:\nO počtu účastníku z jednotlivých států rozhodlo umístění na předešlém mistrovství Evropy.\n\nZahájení událostí je uváděno ve Středoevropském čase.\nMistrovství Evropy vysílal veřejnoprávní program ČT4. Komentoval jej Miroslav Langer.\n\nPolina Korobejnikovová tvořila součást ruské výpravy, přestože nebylo jisté, zdali obdrží britské vízum, které jí bylo nakonec včas uděleno.\n\nV lednu 2012 vydala Mezinárodní bruslařská unie prohlášení, v němž potvrdila účast ruského krasobruslaře Jevgenije Pljuščenka, přestože nesplnil kritérium minimální hodnoty technických elementů v minulé ani aktuální sezóně na mezinárodní soutěži.\n\n12. ledna 2012 bylo oznámeno, že ruský pár Juko Kavagutiová a Alexander Smirnov, se odhlásil ze soutěže. Důvodem byl chirurgický výkon týden před mistrovstvím – apendektomie u Smirnova. Nahradila je další ruská dvojice Xenia Stolbovová a Fedor Klimov.\n\nChoreografem zahajovacího ceremoniálu, který proběhl v pondělí 23. ledna, byl Robin Cousins. Na ledě se objevilo 100 mladých krasobruslařů z Velké Británie a přítomen byl také člen královské rodiny princ Edward.\n\n\nJevgenij Pljuščenko vyhrál kvalifikaci. Prvních jedenáct krasobruslařů z ní postoupilo do krátkého programu, aby se připojilo k sedmnácti přímo postupujícím. Závodník hostující země Jason Thompson postoupil z kvalifikace jako třináctý. V krátkém programu zvítězil těsně před Pljuščenkem Rus Artur Gačinskij.\n\nDo kvalifikace nastoupilo 23 žen, z nichž do krátkého programu postoupilo deset nejlepších. Přímý postup si zajistilo dalších 18 krasobruslařek. Vítězkou kvalifikace se stala patnáctiletá Ruska Polina Korobejnikovová, která po 12. příčce v krátkém programu postoupila na konečné 4. místo. Mistryní Evropy se počtvrté stala Italka Carolina Kostnerová, která ovládla jak krátký program tak i volné jízdy.\n\nDo soutěže nastoupilo pouze 19 párů, čímž se neuskutečnila kvalifikace. Obhájci titulu Němci Aljona Savčenková a Robin Szolkowy odstoupili před krátkým programem pro zranění. Mistrem Evropy se stala ruská dvojice Taťjana Volosožarová a Maxim Traňkov, jež vyhrála krátký program i volné jízdy. Během dopoledního tréninku před volnými jízdami 26. ledna se srazili němečtí partneři Mari Vartmannová a Daniel Wende, když se snažili vyhnout francouzskému páru.\n\n19 tanečních párů soutěžilo v kvalifikaci. Prvních osm dvojic postoupilo do krátkého tance, kde se připojilo k dvanáctce přímo postupujících. Vítězem kvalifikace se stal pár Julia Zlobinová a Alexej Sitnikov V krátkém tanci trimfovala dvojice Jekatěrina Bobrovová a Dmitrij Solovjov, druzí skončili Nathalie Pechalatová a Fabian Bourzat a třetí Jekatěrina Rjazanovová a Ilja Tkačenko. Titul mistrů Evropy obhájil francouzský pár Pechalatová a Bourzat.\n\n"}
{"id": "763298", "url": "https://cs.wikipedia.org/wiki?curid=763298", "title": "Tereza Černochová", "text": "Tereza Černochová\n\nTereza Černochová (* 13. července 1983 Praha) je česká zpěvačka, dcera rokenrolového a bigbeatového zpěváka Karla Černocha, a nevlastní sestra pilota a politika Marka Černocha.\n\nV říjnu 2000 se při natáčení pro TV Nova poprvé potkala s Helenou Zeťovou a Terezou Kerndlovou, od dubna 2001 vytvořily dívčí skupinu Black Milk, jejíž první album \"Modrej dým\" vyšlo v červnu 2002. V témže roce získaly Českého slavíka v kategorii Objev roku. V roce 2003 vydala kapela album \"Sedmkrát\". Roku 2004 začaly v kapele rozpory a na jaře roku 2005 se zpěvačky rozhodly spolupráci ukončit.\n\nV roce 2007 vydala s producentem Romanem Holým debutové album \"Small Monstrosities\".\n\nRoku 2010 absolvovala magisterský obor reprodukční biotechnologie na Fakultě agrobiologie, potravinových a přírodních zdrojů České zemědělské univerzity (titul Ing.).\n\n\n"}
{"id": "763301", "url": "https://cs.wikipedia.org/wiki?curid=763301", "title": "Psivka obecná", "text": "Psivka obecná\n\nPsivka obecná (\"Mutinus caninus\") je nejedlá houba z čeledi hadovkovitých.\n\nMladé plodnice mají podobu nepravidelného, podlouhlého, v substrátu částečně ponořeného vejce o velikosti asi 2–4 cm se silným blanitým obalem bělavé barvy. Posléze se obal protrhává a ze zbytku vejce vyrůstá asi 60–120 mm vysoký, válcovitý, dutý třeňovitý útvar nazývaný nosič silně pórovitého až pevně pěnovitého vzezření a bělavé, žlutavé, v horní části pak oranžové barvy. Na vrcholu nosiče je přirostlý útlý kuželovitý klobouk nábojovitého tvaru, sám o sobě světle oranžové barvy, který je ale pokryt olivově zelenou slizovitou vrstvou – teřichem, obsahujícím výtrusy. Teřich slabě, nepříjemně páchne, avšak méně nápadně než v případě hadovky smrduté . Zápachem je na houbu přilákáván hmyz, roznášející výtrusy.\n\nRoste od května do října v listnatých i jehličnatých lesích bohatých na humus, obvykle na rozkládajícím se dřevě či kolem trouchnivých pařezů . Jedná se o spíše nehojný druh, zařazený do Červeného seznamu hub České republiky jako NT – téměř ohrožený .\n\n"}
{"id": "763302", "url": "https://cs.wikipedia.org/wiki?curid=763302", "title": "The Coptic Encyclopedia", "text": "The Coptic Encyclopedia\n\nThe Coptic Encyclopedia je osmisvazkové dílo týkající se teologie, historie, jazyka, umění, architektury, archeologie a hagiografie koptského Egypta, vzniklé pod redakcí dr. Azize Suryala Atiyi (1898–1988) v prostředí koptů žijících v Americe. Dílo, jehož příprava započala v roce 1980, vyšlo v roce 1991 a je plodem práce týmu čítajícího 250 badatelů.\nOd roku 2009 Claremont Graduate University School of Religion získala práva rozvíjet a upravovat webovou podobu Koptské encyklopedie.\n\n\n"}
{"id": "763304", "url": "https://cs.wikipedia.org/wiki?curid=763304", "title": "Dawn Olivieri", "text": "Dawn Olivieri\n\nDawn Olivieri (* 8. února 1981 St. Petersburg, Florida) je americká herečka, modelka a dabérka, která se objevila v mnoha televizních pořadech a filmech. Byla obsazena jako Janice Herveaux ve třetí série seriálu televize HBO, \"Pravá krev\". Mimo to se objevila například v seriálech \"Hrdinové\", \"My Boys\", \"Knight Rider – Legenda se vrací\", \"Trust Me\", \"\" a \"Jak jsem poznal vaši matku\".\n\nMěla hlavní roli ve filmu \"Hydra\" a namluvila roli Pepper Potts v animovaném seriálu Avengers: Nejmocnější hrdinové světa. V říjnu 2009 se objevila na obálce časopisu Maxim. Ve videohře inFamous 2 namluvila Lucy Kuo.\n\n\n"}
{"id": "763313", "url": "https://cs.wikipedia.org/wiki?curid=763313", "title": "Aloisie Garažijová", "text": "Aloisie Garažijová\n\nAloisie Garažijová (10. května 1907 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena za KSČ do Národního shromáždění ve volebním obvodu Liberec. V Národním shromáždění zasedala do konce funkčního období, tedy do voleb roku 1960.\n\nPočátkem 50. let se uvádí jako „družstevnice novátorka“ v JZD Poustka na Frýdlantsku. Zde podle dobové oslavné publikace „první počala uplatňovat sovětské zkušenosti se vzdušným odchovem telat“. Byl jí udělen Řád republiky.\n\n"}
{"id": "763315", "url": "https://cs.wikipedia.org/wiki?curid=763315", "title": "Štefan Gašo", "text": "Štefan Gašo\n\nŠtefan Gašo (14. května 1921 – ???) byl slovenský a československý politik a poúnorový bezpartijní poslanec Národního shromáždění ČSR.\nPo volbách roku 1954 byl zvolen do Národního shromáždění ve volebním obvodu Kysucké Nové Mesto-Čadca jako bezpartijní kandidát. Mandát nabyl až dodatečně v červenci 1958 jako náhradník poté, co rezignoval poslanec Jozef Jantošík. V parlamentu setrval do konce funkčního období, tedy do voleb roku 1960.\n"}
{"id": "763317", "url": "https://cs.wikipedia.org/wiki?curid=763317", "title": "Konrád (probošt v 15. století)", "text": "Konrád (probošt v 15. století)\n\nKonrád byl 30. probošt litoměřické kapituly sv. Štěpána v letech 1435–1442.\n\nZprávy o 30. litoměřickém proboštovi jsou velice slabé. Není známo ani jeho celé jméno. Prvním dokumentem, který zmiňuje jeho osobu, je listina zachovaná v konfirmační knize, kde roku 1435 volili, z důvodu husitských nepokojů v Čechách, v exilu žijící členové kapituly litoměřické nového kanovníka plebána – Jana z Miličína. Mezi voliči byl Konrád, probošt litoměřický, který byl členem metropolitní kapituly a žil s ostatními katolickými duchovními v exilu. Historik Václav Vladivoj Tomek uvádí, že litoměřický probošt Konrád je uveden i jako lékař.\n\nV letech 1436–1442 není známo jméno litoměřického probošta, a pokud byl vůbec jmenován, byl patrně i s dalšími katolickými vedoucími duchovními v exilu v Žitavě. Je pouze předpoklad, že tuto funkci formálně vykonával probošt Konrád.\n\n\n"}
{"id": "763319", "url": "https://cs.wikipedia.org/wiki?curid=763319", "title": "Ján Gavač", "text": "Ján Gavač\n\nJán Gavač (16. října 1918 - 16. prosince 2011) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSS ve volebním obvodu Nové Mesto nad Váhom. V parlamentu zasedal do konce jeho funkčního období, tedy do voleb v roce 1960.\n\nK roku 1954 se profesně uvádí jako dělník v národním podniku Palma v Novém Mestě nad Váhom. Ještě v říjnu 2011 oslavil v Novém Mestě své 93. narozeniny.. Zemřel v prosinci téhož roku.\n"}
{"id": "763321", "url": "https://cs.wikipedia.org/wiki?curid=763321", "title": "Reine Geschmacksache", "text": "Reine Geschmacksache\n\nReine Geschmacksache (tj. \"Čistě věc vkusu\") je německý hraný film z roku 2007, který režíroval Ingo Rasper podle vlastního scénáře. Film popisuje osudy prodejce dámské konfekce, kterému se rozpadá profesní i osobní život.\n\nWolfgang Zenker je obchodním zástupcem firmy Goldberger, která vyrábí dámskou konfekci. Právě si splnil svůj sen a koupil si Mercedes třídy S. Jeho radost však zkazí nová kolekce oděvů, kterou firma přináší pro novou sezónu. Jeho tradiční kolekce \"Goldberger classic\" je doplněna a postupně má být nahrazena kolekcí \"Grazilla\", kterou prosazuje jeho kolega Steven Brookmüller, který dorazil z Hamburku. Dalším problémem je, že má na čtyři týdny zakázáno řídit, neboť překročil povolenou rychlost. Jeho syn Karsten, který píše horoskopy pro místní noviny, se právě chystá na svými kamarádkami na jazykový pobyt do Španělska. Když je veze na letiště, zastaví ho policie a hrozí mu odebrání řidičského průkazu na ještě delší dobu. Proto autoritativně přemluví Karstena, aby zůstal a dělal mu řidiče, neboť jako obchodní zástupce musí být stále v kontaktu se svými zákazníky. Karsten neochotně svolí. Wolfgangova manželka Erika je nespokojená s jeho chováním a kamarádka Brigitta ji přemluví, aby od něj odešla. Karsten se v čistírně potká se Stevenem a ten mu dá své telefonní číslo. Steven obvolává Wolfgangovy zákazníky a snaží se jim prodat svou kolekci. Wolfgang zjistí, že nemá krytí na účtu. Zastaví se v bance, kde mu poradí, aby prodal nové auto nebo vybral peníze z Karstenova školního konta. Kersten se setká se Stevenem a poradí mu jako ubytování penzion, který provozuje Brigitta. Když je Wolfgang u zákazníka, zavolá mu manželka, že v domě je exekutor z finančního úřadu, protože nezaplatil daně. Když se vrátí domů, najde vzkaz, že se Erika odstěhovala. Je v penzionu u Brigitty. Do penzionu jedou společně i Kersten se Stevenem. Večer sem přijede i Wolfgang. Když uvidí Stevenův vůz, chce mu vzít jeho kolekci. V následující rvačce skončí Mercedes i s kolekcí v zahradním bazénu. Později Kersten řekne otci o svém vztahu se Stevenem a Erika odpustí Wolfgangovi a vrátí se domů.\n\nPříběh se odehrává ve fiktivním městě Jüllich-Werden a automobily mají smyšlenou poznávací značku JWD, což v hovorové řeči znamená akronym \"janz weit draußen\" (úplně daleko venku) označující něco vzdáleného a špatně dosažitelného. Film byl natáčen v Bádensku-Württembersku ve městech Ludwigsburg a Welzheim.\n\n"}
{"id": "763322", "url": "https://cs.wikipedia.org/wiki?curid=763322", "title": "Štefan Gažík", "text": "Štefan Gažík\n\nŠtefan Gažík (23. srpna 1912 Červeník – 11. března 1991 Bratislava) byl slovenský a československý politik Komunistické strany Slovenska a poúnorový poslanec Slovenské národní rady a Národního shromáždění ČSR a pověřenec zemědělství.\nVe volbách roku 1948 byl zvolen do Slovenské národní rady.\n\nVe volbách roku 1954 byl zvolen do Národního shromáždění za KSS ve volebním obvodu Šurany. V parlamentu zasedal do konce jeho funkčního období, tedy do voleb v roce 1960.\n\nV roce 1950 se uvádí jako náhradník Ústředního výboru Komunistické strany Slovenska, v letech 1953–1955 jako člen ÚV KSS. Zasedání pléna ÚV KSS se zúčastňoval v letech 1946–1955. V roce 1953 byl jmenován do komise KSS, která měla posoudit obžalobu v kauze slovenských \"buržoazních nacionalistů\" (skupina slovenských komunistů okolo Gustáva Husáka pronásledovaná ve vykonstruovaném procesu v době vrcholícího stalinismu).\n\nV letech 1953–1955 zastával post pověřence zemědělství.\n\n"}
{"id": "763329", "url": "https://cs.wikipedia.org/wiki?curid=763329", "title": "Jan Pauly (právník)", "text": "Jan Pauly (právník)\n\nJan Pauly (* 16. února 1952, Československo) je český právník a vysokoškolský pedagog, věnuje se především občanskému a obchodnímu právu, právní úpravě cenných papírů a kapitálového trhu. Od ledna 2012 děkan Fakulty právnické Západočeské univerzity v Plzni.\n\nV roce 1975 absolvoval Právnickou fakultu Univerzity Karlovy v Praze, kde o rok později získal i titul doktora práv.\n\nIhned po studiích začal vědecky působit v Ústavu státu a práva ČSAV, roku 1980 zde získal titul kandidáta věd. V 80. letech 20. století také absolvoval dva krátké studijní pobyty na Faculté internationale de Droit Comparé ve Štrasburku a v roce 1992 na London School of Economics. Mezi lety 1996 a 2000 vědecky pracoval v Ústavu státu a práva, po roce 2006 na Národohospodářské fakultě Vysoké školy ekonomické v Praze, kde se také roku 2008 habilitoval v oboru Hospodářská politika (habilitační práce na téma \"Základní teoretické otázky cenných papírů\") a roku 2010 začal vést katedru práva. Na plzeňské právnické fakultě působí od roku 1997, děkanem byl zvolen 23. ledna 2012.\n\nMezi lety 1978–1988 působil jako soudce z lidu u Obvodního soudu pro Prahu 1. Roku 1991 se zaregistroval jako komerční právník a roku 1996 jako advokát, tuto praxi ale začal vykonávat až od roku 2000. Předtím působil v Centru kupónové privatizace i jako právní poradce Fondu národního majetku, RM-Systému či Ministerstva financí. Byl také členem více obchodních společností (např. První investiční a.s. či Bankovní Holding, a.s.) a od roku 2004 působí jako rozhodce Rozhodčího soudu při Hospodářské komoře České republiky a Agrární komoře České republiky.\n\n"}
{"id": "763335", "url": "https://cs.wikipedia.org/wiki?curid=763335", "title": "Boulevard des Capucines", "text": "Boulevard des Capucines\n\nBoulevard des Capucines (\"bulvár Kapucínek\") je bulvár v Paříži. Nachází se v 2. a 9. obvodu. Je jedním z tzv. Velkých bulvárů postavených na místě bývalých městských hradeb Ludvíka XIII.\n\nBulvár vede od křižovatky s \"Rue Louis-le-Grand\" a \"Rue de la Chaussée-d'Antin\" a končí u \"Rue des Capucines\" a \"Rue de Caumartin\". Ulice je orientována ze severovýchodu na jihozápad. Směrem na sever pokračuje \"Boulevard des Italiens\" a od jihu na ni navazuje \"Boulevard de la Madeleine\".\nBulvár získal své jméno 11. května 1885 podle kláštera klarisek-kapucínek, jehož zahrady se až do Velké francouzské revoluce rozkládaly podél jeho jižní části. Jeho předchozí označení \"Rue Basse-du-Rempart\" vyjadřuje skutečnost, že cesta vedla u paty městských hradeb.\n\nDne 23. února 1848 zahradili bulvár vojáci, aby zamezili průchodu demonstrantů proti vládě. Když se manifestanti pokusili kordon prorazit, bylo jich 35 zabito a 50 zraněno. Tato událost vedla k povstání Pařížanů, které se proměnilo v Únorovou revoluci.\n\n\nClaude Monet zachytil ulici na několika svých obrazech, které se dnes nacházejí Puškinově muzeu umění v Moskvě nebo v Nelson-Atkins Museum of Art v Kansas City. Ruská režisérka Alla Surikovová natočila roku 1987 filmovou komedii o filmových průkopnících \"Muž z bulváru Kapucínů\". V roce 2006 vydal francouzský spisovatel Jean-Michel Maulpoix román \"Boulevard des Capucines\".\n\n"}
{"id": "763338", "url": "https://cs.wikipedia.org/wiki?curid=763338", "title": "Bernd Leno", "text": "Bernd Leno\n\nBernd Leno (* 4. března 1992, Bietigheim-Bissingen, Německo) je německý fotbalový brankář a reprezentant, hráč klubu Arsenal FC.\n\nLeno má na svém kontě zápasy za mládežnické reprezentace Německa – za výběry do 17, 18, 19 a 21 let.\n\nS německou mládežnickou reprezentací do 17 let vyhrál domácí Mistrovství Evropy v roce 2009.\nZúčastnil se Mistrovství světa hráčů do 17 let 2009 v Nigérii, kde mladí Němci vypadli v osmifinále proti Švýcarsku po výsledku 3:4 po prodloužení. \nNa jaře roku 2011 odehrál přátelské utkání proti reprezentaci Ukrajiny do 19 let. Pod trenérem Ralfem Mingem Němci vyhráli 3:0.\n\nTrenér Horst Hrubesch jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti.\n\nTrenér Joachim Löw jej zařadil do závěrečné 23členné nominace na EURO 2016 ve Francii. Němci získali na turnaji bronzové medaile, v semifinále je vyřadila domácí Francie po výsledku 0:2. Na turnaji byl náhradníkem a nezasáhl do žádného zápasu, brankářskou jedničkou byl Manuel Neuer.\n\n"}
{"id": "763340", "url": "https://cs.wikipedia.org/wiki?curid=763340", "title": "Luxor (guvernorát)", "text": "Luxor (guvernorát)\n\nLuxorský guvernorát (arabsky:محافظة الأقصر - \"Muḥāfaẓat al-Aqṣur\") je nejmladší a nejmenší egyptský guvernorát, vytvořený 7. prosince 2009 egyptským prezidentem Mubarakem. Byl oddělen od guvernorátu Qena a jeho hlavním městem je Luxor.\n\n"}
{"id": "763342", "url": "https://cs.wikipedia.org/wiki?curid=763342", "title": "Václav Mrázek (fotbalista)", "text": "Václav Mrázek (fotbalista)\n\nVáclav Mrázek (2. února 1911 – 13. června 1972) byl československý fotbalista, obránce. Po skončení aktivní kariéry působil jako trenér.\n\nOblékal dres pražské Sparty, SK Židenice, francouzského klubu Stade Rennais a SK Pardubice. V lize nastoupil v 78 utkáních. Se Spartou získal v roce 1938 mistrovský titul.\n\nV letech 1946–1948 byl trenérem ligového týmu SK Pardubice.\n\n"}
{"id": "763350", "url": "https://cs.wikipedia.org/wiki?curid=763350", "title": "Pancéřový zvon", "text": "Pancéřový zvon\n\nPancéřový zvon je ocelotinový prvek používaný v systémech opevnění první poloviny 20. století. Jedná se o prvek pevně umístěný na stropě železobetonového objektu, každý z nich má jednu či několik střílen nebo pozorovacích průzorů. Podle svého účelu jej lze rozdělit na zvony bojové, pozorovací (s průzory a případně i střílnami pro blízkou ochranu) a ventilační (pro nasávání čerstvého vzduchu do objektu a výfuk zplodin z objektu).\n\nV československém opevnění byly využívány pozorovací i ventilační zvony různých typů a odolností. Zvony určené primárně pro bojové úkoly byly v Československu označeny jako pancéřové kopule.\n"}
{"id": "763352", "url": "https://cs.wikipedia.org/wiki?curid=763352", "title": "Paul Janes", "text": "Paul Janes\n\nPaul Janes (11. března 1912, Leverkusen – 12. června 1987, Düsseldorf) byl německý fotbalista. Reprezentoval Německo v letech 1932–1942 v 71 zápasech. Byl účastníkem MS 1934 a MS 1938.\n\n"}
{"id": "763354", "url": "https://cs.wikipedia.org/wiki?curid=763354", "title": "Palác Euro", "text": "Palác Euro\n\nPalác Euro je moderní budova, která uzavírá řadu budov ve spodní části Václavského náměstí v lokalitě Můstek v Praze-Novém Městě.\n\nBudova vznikla v místě někdejšího maďarského kulturního střediska. Výstavba nového paláce dle architektonického projektu studio DaM architekti byla dokončena v roce 2002. Na projektu spolupracovali architekti Richard Doležal, Petr Malinský, Martin Kotík, Petr Burian a Michal Pokorný.\n\nPodél zadní strany poblíž vstupu do stanice metra Můstek vede tzv. \"myší díra\" na Jungmannovo náměstí. Ve spodních patrech paláce sídlí prodejna oblečení Promod.\n\nVlastníkem budovy je společnost Astreup, s.r.o., kterou vlastní irská společnost Avestus Nominees Limited.\n\nV těsném sousedství paláce Euro se nacházejí další budovy:\n\n"}
{"id": "763356", "url": "https://cs.wikipedia.org/wiki?curid=763356", "title": "Gymnázium Rožnov pod Radhoštěm", "text": "Gymnázium Rožnov pod Radhoštěm\n\nGymnázium Rožnov pod Radhoštěm je všeobecně zaměřené čtyřleté a osmileté gymnázium, které se nachází na Koryčanských pasekách v Rožnově pod Radhoštěm. Založeno bylo v roce 1956.\n\nRožnovské gymnázium vzniklo v roce 1956, kdy byla za velké účasti veřejnosti 1. a 2. září slavnostně otevřena nová budova. Během následujících dvou let došlo k následnému zdokonalení vybavení školy – vybudováno bylo nové hřiště a tělocvična a zmodernizovány byly také školní pomůcky a veškerý nábytek. Školní rok 1956 / 1957 byl zahájen se 676 žáky v celkem 20 třídách a s 30 členy učitelského sboru. První ředitelem gymnázia se až do roku 1962 stal \"Josef Rudolf Bílý\". V březnu 1957 získala škola záštitu koncernového podniku TESLA. V roce 1991 přichází s nástupem ředitele Jaroslava Žáka obrovský rozvoj školy. Ta byla z původní budovy na Videčské ulici přesunuta do současné budovy na Koryčanských pasekách a o rok později bylo kromě čtyřletého studia zavedeno také studium šestileté, v roce 1995 přibyla také možnost osmiletého studia. Od roku 2001 má gymnázium studijní obory čtyřleté a osmileté a také možnost výběru klasických a jazykových tříd.\n\nŠkola byla původně v letech 1956 – 1961 jedenáctiletou střední školou, později do roku 1970 střední všeobecně vzdělávací školou a od roku 1970 má statut gymnázia.\n\nV současnosti je Gymnázium Rožnov pod Radhoštěm otevřeno týmově podporovaným všem dostupným objektivním informacím, novým způsobům komunikace a jazykovým schopnostem. To vše spolu s dobrými vědomostmi a vynikající pověstí připravuje žáky na budoucí vysokoškolské vzdělání.\n\nKromě předmětů všeobecného zaměření (geologie, biologie, dějepis, matematika, fyzika a další) je zde možno studovat kromě češtiny dalších 6 světových jazyků (angličtina, francouzština, němčina, španělština, ruština a latina). Škola také vede několik vzdělávacích seminářů a existuje zde mnoho specializovaných učeben.\n\nV současnosti má škola 50 zaměstnanců. Od roku 2008 je ředitelkou školy RNDr. Alena Gallová.\n\nGymnázium v Rožnově nabízí každoročně výměnné pobyty s německými studenty, zájezdy do Anglie, Ruska a také středomořských států a států západní Asie. Škola je součástí projektu Adopce na dálku, vydává svůj vlastní studentský zpravodaj \"Gústav\", kroužek myslivců a mladých ochranářů přírody, kroužek paličkování, filmový klub a další.\n\nDivadelní soubor Gymnázia Rožnov pod Radhoštěm vznikl v roce 1991 pod vedením Milana Hambálka a během své existence sehrál představení nejen na rožnovsku, ale také např. v Ostravě, Pardubicích nebo Žilině. Mezi nejzdařilejší inscenace souboru patří např. Planeta Zurangor, Krásná Helena, Filosofská historie, Krysař, Tři mušketýři, Černošský pánbůh, Cyrano, Maryša a mnoho dalších.\n\nV současnosti divadelní soubor řídí Jakub Němec a Jiří Mlnařík, zdejší učitelé.\n\nSmíšený pěvecký sbor Juventus s tradicí přes více než 30 let je bezpochyby nejdůležitější a nejvýznamnější aktivitou Gymnázia Rožnov pod Radhoštěm. Vznikl v roce 1980 pod vedením Marie Grygarové a svého \"zlatého věku\" dosáhl na konci 90. let, kdy měl přes 60 členů.\n\nSbor se pravidelně účastní příležitostných vystoupení, společných i samostatných koncertů a velice známá je také jeho účast na přehlídkách a festivalech pěveckých sborů. Několikrát navštívil celostátní kolo gymnaziálních sborů \"Gymnasia cantat\" v Brně a již třikrát se zúčastnil \"mezinárodního pěveckého festivalu v Paříži\".\n\nNejoblíbenějším počinem sboru Juventus je však jeho každoročně pořádaný vánoční koncert, situovaný většinou do kostela Všech svatých či do evangelického kostela v Rožnově, kterého se účastní nejen současní, ale i bývalí členové a široká škála veřejnosti. Juventus se může chlubit originálním repertoárem i rozdělením zpěváků na 4 hlasy (soprán, alt, tenor a bas). V roce 2011 měl sbor 24 členů, nyní má asi 30 členů.\n\nSoučasnou sbormistryní Juventusu je Mgr. Kateřina Turzová.\n\n"}
{"id": "763357", "url": "https://cs.wikipedia.org/wiki?curid=763357", "title": "Důlní lampa", "text": "Důlní lampa\n\nDůlní lampa je osvětlovací těleso, které používají horníci v dolech. Je přenosná a má vlastní osvětlovací zdroj. Nejstarší typ důlní lampy byl zpočátku kahanec, ve kterém hořel knot namočený v oleji, později byly vyvinuty lampy karbidové. Jelikož se jednalo o světlo vydávané otevřeným ohněm docházelo neopatrným zacházením k požárům a v plynujících uhelných dolech k zažehnutí metanu a následným výbuchům. Proto na základě negativních zkušeností v dolech s výskytem třaskavých plynů se začaly používat benzínové bezpečnostní lampy s uzavřeným plamenem, tzv. větérky, které se také používaly k indikaci výskytu metanu. Na počátku 20.století byl zaveden elektrický přenosný kahan a následně v 60. letech elektrické osobní svítidlo s upevněním svítící žárovky na přílbu. Lampa měla nevýbušné provedení a musela svítit minimálně 8 hodin při 16 hodinovém opětovném nabíjení. Zpočátku byly lampy s el. akumulátorem značně těžké (kahan 5 kg), později byly el. články zdokonaleny a uloženy místo plechového pouzdra v plastovém čímž se hmotnost značně snížila. Dnešní osobní svítidla s výkonnými zdroji odpovídají technickému pokroku a přispívají k lepšímu osvětlení bezprostředního okolí jednotlivých horníků. \n\nV dolech v místech mimo elektrický kabelový rozvod se na pracovištích také někdy používaly lampy poháněné stlačeným vzduchem, který uvnitř roztáčel malé dynamo, generující el. napětí. Jednalo se mimo osobního svítidla o vylepšení osvětlení zejména odloučených pracovišť, kde se lampa po připojení k hadici se stlačeným vzduchem zavěsila na výztuž co nejblíže místu práce. Nevýhodou tohoto způsobu osvětlení byla značná hlučnost. \n\n"}
{"id": "763358", "url": "https://cs.wikipedia.org/wiki?curid=763358", "title": "Anenské patenty", "text": "Anenské patenty\n\nAnenské patenty označují nařízení předlitavské vlády Karla von Stürgkha z 26. července 1913, která rozpustila český zemský sněm a na místo jeho zemského výboru jmenovala zemskou správní komisi v jejímž čele stál místodržitel. Prakticky se jednalo o dva císařské patenty vydané pod č. 150/1913 ř. z. a č. 36/1913 z. z. pro České království. Důvodem pro rozpuštění byla neuspokojivá finanční situace Českého království, která byla způsobena stálou obstrukcí německých poslanců sněmu trvající od roku 1908, která neumožňovala ani rozhodování v základních zemských záležitostech, jako bylo například právě finančnictví. Tato situace v roce 1913 dohnala nejvyššího zemského maršálka Ferdinanda Lobkowicze a několika přísedících k rezignaci. Nově dosazená komise měla fungovat do zvolení nového zemského výboru, ale fakticky fungovala až do zániku monarchie, protože do začátku první světové války panovník nevypsal mimořádné volby do sněmu a po začátku války se celá monarchie dostala do stavu vojenskobyrokratické diktatury.\n\n"}
{"id": "763360", "url": "https://cs.wikipedia.org/wiki?curid=763360", "title": "Matrixový protein", "text": "Matrixový protein\n\nMatrixový protein (MA) je strukturní protein mnohých virů, který se nachází pod virovým obalem a spojuje ho s kapsidou. Má různou strukturu a poměrně široké spektrum funkcí. Najdeme ho namátkou u rhabdovirů, filovirů, paramyxovirů, ortomyxovirů, arenavirů či retrovirů.\n\nRetrovirový matrix protein (u HIV známý jako p17) je jedním z produktů gag genu, nachází se na jeho N-terminální části. Po vystřihnutí z gag polyproteinu se MA uchytí spodní strany virového obalu, a to pomocí myristoylového zbytku navázaného na glycin proteinu. Jedná se tedy o periferní membránový protein. U některých jednoduchých retrovirů však matrixový protein zcela chybí.\n"}
{"id": "763368", "url": "https://cs.wikipedia.org/wiki?curid=763368", "title": "Jiří Janků", "text": "Jiří Janků\n\nJiří Janků (* 25. prosince 1966 Praha) je český politik a manažer, v letech 2011 až 2014 starosta Městské části Praha 8, člen ODS.\n\nJanků vystudoval ZŠ Hovorčovická (1973–1981) a Gymnázium U Libeňského zámku (1981–1985). Absolvoval v roce 1990 Strojní fakultu na Českém vysokém učení technickém. Do roku 1998 působil jako vedoucí obchodního oddělení v Škodaexportu. V letech 1998–2010 pracoval v První telefonní, a. s., která se zabývá poskytováním technických služeb k ochraně majetku a osob a výrobou elektronických a telekomunikačních zařízení. Od roku 1998 je rovněž jednatelem a společníkem firmy TAMEX spol. s r.o. Mezi roky 2010–2011 byl členem dozorčí rady firmy IPODEC - ČISTÉ MĚSTO a.s. Od roku 2011 zasedá v představenstvu Dopravního podniku hl. m. Prahy, čímž tehdejší magistrátní koalice ODS-ČSSD porušila svůj závazek jmenovat do vedení obecních firem pouze odborníky.\n\nJe ženatý, má jedno dítě.\n\nV roce 2006 byl zvolen zastupitelem Městské části Praha 8, v roce 2008 se stal radním pro životní prostředí, ve volbách v roce 2010 svůj mandát obhájil. Po odstoupení Josefa Noska v únoru 2011 byl zvolen starostou MČ Praha 8. Vedl koalici ODS a TOP 09. Janků je od roku 2011 předsedou oblastního sdružení ODS v Praze 8.\n\nV komunálních volbách v roce 2014 obhájil za ODS mandát zastupitele městské části. Koalici ale vytvořily hnutí ANO 2011, ČSSD a Strana zelených a Janků tak v listopadu 2014 ve funkci starosty skončil.\n\nPodporuje výstavbu Centra Palmovka, což má být spojení nové kompletní radnice a obchodního centra (dnes radnice sídlí v deseti budovách na šesti místech Prahy 8) za 1,14 miliardy korun. Tento projekt byl prosazen tři týdny před komunálními volbami v roce 2010 rozdílem jediného hlasu.\n\nNa přelomu let 2011–2012 bylo jeho jméno skloňováno ve spojitosti s plánovanou halou pro bezdomovce na Rohanském ostrově, jejíž umístění zde hlasitě odmítal, a to kvůli pravděpodobnému snížení bezpečnosti a komfortu obyvatelů v Libně a Karlína. Jeho názorům oponovali místní zastupitelé za zelené, kteří odpor radnice k hale pro bezdomovce označila za pravicový populismus.\n"}
{"id": "763369", "url": "https://cs.wikipedia.org/wiki?curid=763369", "title": "Wimbledon 2008 – ženská dvouhra", "text": "Wimbledon 2008 – ženská dvouhra\n\nObhájkyní titulu byla Venus Williamsová, která ve finále loňského ročníku porazila Marion Bartoliovou.\n\nV závorce je kolo, ve kterém hráčka vypadla.\n"}
{"id": "763374", "url": "https://cs.wikipedia.org/wiki?curid=763374", "title": "Arnoldova letecká základna", "text": "Arnoldova letecká základna\n\nArnoldova letecká základna ( Arnold Air Force Base; kód ICAO je KAYX, kód FAA LID AYX) je vojenská letecká základna letectva Spojených států amerických nacházející se v bezprostřední blízkosti města Tullahoma ve státě Tennessee.\n\nSídlí zde Arnoldovo technické vývojové centrum (Arnold Engineering Development Center; AEDC), které je jedním z technologicky nejpokročilejších a nejrozsáhlejších komplexů pro zkoušky komponentů letadel a letových simulací. Je vybaveno 58 aerodynamickými tunely a tunely pro zkoušky motorů s reaktivním pohonem, komorami pro simulaci kosmického prostředí a dalšími specializovanými jednotkami. Arnoldovo centrum bylo mimo jiné zapojeno do vývoje a testování v rámci programů jako např.: F-22 Raptor, Joint Strike Fighter, F/A-18 Super Hornet nebo B-2 Spirit. Dále zde také probíhaly zkoušky proudových motorů Pratt & Whitney série 4000 pro dopravní letadla Boeing 777. Komplex AEDC spadá pod Velitelství zásobování vzdušných sil (AFMC).\n\nZákladna byla pojmenována na počest generála Henryho H. Arnolda, jednoho z duchovních otců současného amerického letectva.\n"}
{"id": "763377", "url": "https://cs.wikipedia.org/wiki?curid=763377", "title": "Lentikulární tisk", "text": "Lentikulární tisk\n\nLentikulární tisk je technologie, která se používá k výrobě obrázků s iluzí hloubky nebo možností změnit nebo přesunout obraz pohledem z různých úhlů. Příkladem lentikulárního tisku byl Cracker Jack snack, který ukázal Flip a animační efekty jako je mrkání očí a moderní reklamní grafiku, měnící své poselství v závislosti na úhlu pohledu. Tato technologie byla vytvořena v roce 1940, ale v posledních letech se vyvinul kvalitnější tisk, s větší hloubkou a ukazující více pohybu. Původně se lentikulární tisk používal hlavně pro produktové novinky a obyčejně s efektem \"kroutících obrázků,\" nyní se používá jako marketingový nástroj pro zobrazení zboží v pohybu. Nedávné pokroky u velkoformátových strojů umožnily využití pro nadměrné velikosti čočky (lentikule), které mají být použity v litografickém lentikulárním tisku.\n\nLentikulární tisk je multiproces kroků, který se skládá z vytváření lentikulárních obrazů nejméně ze dvou obrázků a jejich spojení s lentikulární čočkou. Tento proces může být použit k vytvoření různých snímků animace (pro pohybový efekt), kompenzace různých vrstev v různých krocích (pro 3D efekt), nebo jednoduše ukázat soubor alternativních obrazů, které se mohou objevit a transformovat do sebe. Jakmile se jednotlivé obrazy shromáždí, rozdělí se do jednotlivých řezů, které se pak digitálně sloučí do jednoho výsledného souboru v procesu tzv. prokládání. \n\nProkládaný obraz se vytiskne přímo na zadní (hladkou stranu) stranu lentikulární fólie, nebo může být vytištěn na substrát (nejlépe syntetický papír) a následně laminován na lentikulární fólii. Při lentikulárním tisku na zadní stranu čočkovité fólie musí být části prokládaného obrázku naprosto přesně umístěny. V opačném případě se mohou vyskytnout ve výsledku chyby nebo špatné vyznění 3D efektu. \n\nKombinovaný lentikulární tisk zobrazuje dva nebo více různých obrazů změnou úhlu pohledu. Máme-li větší množství snímků (30 a více) pořízených v pořadí, můžeme tímto způsobem dokonce dosáhnout krátkého videa (asi jednu sekundu). Ačkoli normálně se lentikulární produkty vyrábí ve formě, prokládání jednoduchých obrázků různých barev pro flip efekty, může lentikulární obraz také vytvořit 3D efekty a multi-barevné změny. Alternativně lze použít několik snímků téhož objektu, zachyceného z mírně odlišných úhlů a vytvořit lentikulár, který ukazuje stereoskopický 3D efekt. \n3D efektů lze dosáhnout pouze ve směru z jedné strany na druhou (zleva doprava). Pro dosažení stereoskopického efektu musí levé oko pozorovatele vidět obraz z trochu jiného úhlu než oko pravé.\n\nDalší účinky, jako je morfování, pohyb a přibližování(zoom), vyrobeny pro pozorování směrem shora dolů vypadají technicky lépe (mají méně duchů a latentních efektů), také vrcholový přechod, (kdy se začne efekt opakovat) má větší pozorovací úhel, ale efekt může být dosažen v obou směrech. \n\nExistuje mnoho komerčních použití pro lentikulární obrazy, které mohou být vyrobeny z PVC, APET , akrylu nebo PETG, ale i z jiných materiálů. Zatímco PETG a APET jsou nejčastější, ostatní materiály jsou stále populárnější díky své schopnosti se přizpůsobit venkovnímu použití nebo speciální tváření fólie v důsledku rostoucího používání lentikulárních obrazů na poháry a dárkové karty. \n\nV poslední době velký formát (nad 2 m) lentikulárních obrazů byl použit na autobusových zastávkách a v kinech. Ty jsou tištěny na zadní stranu lentikulární fólie. Mnoho pokroků bylo provedeno ve výrobě vytlačování lentikulární čočky, způsobu jakým je vytištěna, což vedlo ke snížení nákladů a zvýšení kvality. Lentikulární obrazy nedávno zaznamenali nárůst aktivity, od období z května 2006 a ozdobného obalu Rolling Stone , obchodních karet, plakátů a poutačů v obchodech, které pomohou přilákat zákazníky.\n\nKaždý obraz je uspořádán (rozkrájen) na proužky, které se pak proloží s jedním nebo více podobně uspořádaných obrázků (sestřih). Ty jsou vytištěny na zadní kus plastu, s řadou tenkých čoček na opačné straně. Alternativně může být obraz vytištěn na papíře, který je pak navázán na plast. \nČočky jsou přesně sladěny s protkaným obrázkem tak, aby světlo odražené od každého pásu čoček bylo lámáno v trochu jiném směru, ale světlo ze všech bodů pocházejících ze stejného původního obrázku je odesláno ve stejném směru. Konečným výsledkem je, že jediné oko při pohledu na tisk vidí jeden celý obraz, ale dvě oči vidí různé obrázky, což vede ke stereoskopickému prostorovému vnímání.\n\nExistují tři různé typy, které se liší podle toho, jak velkou změnou úhlu pohledu je třeba změnit obrázek: \n\nTransformace tisku \n\nZde se používají dva nebo více velmi odlišné obrazy, tisk na čočky je navržen tak, aby byla vyžadována relativně velká změna úhlu pohledu, kdy se změní jeden obraz v druhý. To umožňuje divákům snadno vidět původní snímky, protože malé pohyby nezpůsobí žádné změny. Větší pohyb diváka, nebo tisku způsobí, že se obraz mění z jednoho obrazu do druhého. (\"Flip efekt\"). \n\nZde je vzdálenost mezi různými úhly pohledu jen \"střední\", takže obě oči obvykle vidí stejný obrázek, při pohybu se obrázek trochu přepne na další obrázek v sérii. Obvykle se mnoho sekvenčních snímků používá, pouze s malými rozdíly mezi jednotlivými obrázky. To je možné použít k vytvoření obrazu, který se pohybuje (\"Motion\"), \"zoom\" nebo \"morph\" efekt, ve kterém část obrazu expanduje ve velikosti a mění tvar pří změně úhlu pohledu. \n\nZde je při změně úhlu pohledu pouze malá změna obrázků, takže každé oko vidí poněkud odlišný obraz. To vytváří 3D efekt bez potřeby speciálních brýlí. \n\nNapříklad 3D plakáty, 3D poutače, 3D pohlednice, 3D vizitky, 3D reklama a 3D reklamní předměty v podobě nejrůznějších produktů s využitím lentikulární fólie.\n\nLentikulárnímu tisku předcházely snímky, které se měnily při pohledu z různých úhlů. V roce 1692 vytvořil francouzský malíř G. A. Bois Clair malbu obsahující dva odlišné obrazy, s mřížkou vertikálních lišt na přední straně. Dva různé obrazy byly viditelné při pohledu z levé a pravé strany. \n\nLentikulární obrazy, které byly propagovány od konce roku 1940 do poloviny roku 1980 společností Vari-Vue. Také produkty zahrnuté v politické kampani s animovaným odznakem a heslem \"\"I Like Ike!\"\" a animované karty, které byly nalepeny na krabici \"Cheerios\". Na konci šedesátých let společnosti uvedly na trh velké obrazy (mnoho náboženských) a širokou škálu novinek, včetně odznaků. Dále odznaky včetně Rolling Stones s logem a brzy i Beatles odznaky s obrázky \"Beatles\" na červeném pozadí.\n\nNěkteré pozoruhodné lentikulární tisky z této doby patří limitované edici krytu Rolling Stones „Their Satanic Majesties Request, Saturnalia's Magical Love“, obraz disku s lentikulárním centrem. Několik časopisů včetně \"Look and Venture\", publikovaných v roce 1960, které obsahovaly lentikulární obrázky. Mnoho obrázků v časopisech byly vytvořeny firmou Crowle Communications (také známé jako Visual Panographics). Obrázky vyrobené společností se pohybují od několika milimetrů až po 70×48 centimetrů.\n\nPanoramatické kamery používané pro většinu z raných lentikulárních tisků byly francouzské výroby a vážily asi 300 kilogramů. V roce 1930 byly známé jako \"auto-stereo kamery\". Tyto dřevo-mosazné kamery měly motorizované čočky, které se pohybovaly v půlkruhu kolem objektivu (uzlový bod). \nList transparentní fólie s lentikulárními čočkami byl vložen do speciálních tmavých snímků (asi 10×15 palců) a tyto pak byly vloženy do fotoaparátu. Doba expozice byla několik sekund, aby byl čas na hnací motor, který pohyboval objektivem kolem oblouku. Související produkty vyrábí malá firma v New Jersey „Rowlux“. Na rozdíl od produktů firmy Vari-Vue, Rowlux používá systém microprismatic. Struktura čoček se vyrábí postupem, který byl patentovaný v roce 1972, bez papíru v tisku. Místo toho se používají plasty (polykarbonáty, pružné PVC a později PETG) barvené průsvitnými barvami a film byl obvykle tenký a pružný (z 0,002\" na tloušťku).\n\nLentikulární sady jsou také používány pro 3D televizi (autostereoscopic, který umožňuje 3D vnímání bez brýlí) a řada prototypů byla ukázána v roce 2009, 2010 od velkých společností jako jsou Philips a LG. Používají válcové čočky nakloněné ve svislé poloze nebo sférické čočky uspořádané jako plástev medu, které poskytují lepší rozlišení.\n\nVyžaduje dobrou znalost optiky, binokulárního vidění, výpočetní techniky, grafických řetězců, ale i přísnost a přesnost v práci během výrobního procesu. \n\nTvorba objemných lentikulárních obrazů vyžaduje tisk na tiskařských strojích, které jsou přizpůsobeny pro tisk na citlivé termoplastické materiály. Litografie ofsetového tisku se obvykle používá pro zajištění kvalitních snímků. Tiskařské stroje na čočkovité (lentikulární) fólie musí být schopny upravit obrazové umístění do 10 mikronů, aby se dobře přizpůsobil obraz na pole lentikule.\n\nTypicky se k vytvrzování barev používá ultrafialové záření. Tím se velmi rychle přemění tekuté barvy do pevné formy a je to lepší než odpařování kapaliny ze směsi rozpouštědel. Výkonné (400 W), ultrafialové (UV) světla se používají k rychlému vytvrzování inkoustu. To umožňuje tisknout lentikulární obrázky při vysoké rychlosti.\n\nV některých případech se používá elektronová litografie. Vytvrzování inkoustu pak zahájí přímo elektronový paprsek skenovaný přes povrch.\n\nDvojité obrazy jsou obvykle způsobeny přeháněním 3-D efektu z úhlů pohledu, nebo nedostatečný počet snímků. Špatná konstrukce může vést ke zdvojnásobení, malé skoky, nebo rozmazaný obraz, a to zejména na objektech v reliéfu nebo hloubce. Pro některé vizuály, kde popředí a pozadí jsou rozmazané nebo ve stínu, se může ukázat přehánění výhodou. Ve většině případů kdy je kladen důraz na detaily a přesnost přehánění neumožňuje.\n\nK duchům dochází v důsledku špatného zacházení se zdrojovými obrazy a také kvůli přechodu, \nkde poptávka po účinnosti přesahuje limity a technické možnosti lentikulárního tisku. To způsobí, že některé snímky zůstanou viditelné, i když by měly zmizet. Tyto účinky mohou záviset i na osvětlení lentikulární tisku.\n\nSynchronizace tisku s roztečí Také známá jako \"pásová\" vada. Špatná kalibrace materiálu může způsobit, že přechod z jednoho obrazu do druhého není současně v celém tisku. Obrazový přechod postupuje z jedné strany na druhou a působí dojmem závoje přes vizuál. Tento jev se projevuje méně pro 3-D efekty, ale projevuje se ve příčném skoku obrazu. V některých případech přechod začíná na několika místech a postupuje z každého výchozího bodu k dalšímu a působí dojmem několika závěsů přes vizuál.\n\nNežádoucí moaré je velmi častý jev. Je způsoben buď nesprávnou kalibrací nebo nesprávnými parametry v operaci předtiskové přípravy. To se projevuje zejména tím, že se objevují pruhy souběžně s čočkami při přechodu.\n\nBarevná synchronizace Jedním z hlavních problémů při lentikulárním tisku je barevná rozladěnost a špatná synchronizace. Příčiny jsou různé, mohou pocházet z poddajného materiálu, nesprávných podmínek tisku a úpravy nebo dimenzionální diferenciál u gravírování ofsetových desek v každé barvě. To se projevuje ve zdvojnásobení vizuálu, nejasnosti, pruh barvy nebo vlnité barvy (zejména pro čtyři barevné odstíny) při změně sklonu vizuálu.\n\nPůvod tohoto problému je chyba v tisku a násilně vytvoří fázovou vadu. Přechod z jedné do druhé vizuální podoby, musí být současně v celé podobě. Na konci jedné úhlopříčky vizuálu máme jeden efekt a na druhé straně máme další.\n\nVe většině případů problém pochází z nepřesného dělení materiálu. Teoreticky, pro daný úhel pozorování, se musí objevit jedno a totéž pro celé vizuální pole. Obecně platí, že úhel pohledu je asi 45°, a tento úhel musí být v souladu s pořadím vizuálu. Pokud se už v tomto úhlu obrázky mají tendenci zdvojnásobit kolmo (pro 3-D), nebo v případě, že obrázky, které se u pozorování vlevo objeví vpravo (nahoře / dole), je postupně problém. V tiskařském stroji se tiskne lentikulární obraz v souladu s okraji listu lentikulárního materiálu, pokud není list vždy ve stejném místě ve srovnání s první lentikulí, pak je chyba fáze mezi čočkou a kousky rozdělených obrazů.\n\nPo dlouhou dobu byl komplexní výrobní proces lentikulárních obrazů možný pouze v Japonsku. V posledních letech se ceny lentikulárních fototiskáren snížily, a tak se mohou těmito zařízeními vybavit i menší fotografické laboratoře. Mohou nabídnout produkci 3D tisku pro jednotlivce i firmy, jež potřebují jen menší množství. K tisku obrázku o velikosti 5,9×8,7 cm je potřeba asi tři a půl minuty a cena se pohybuje mezi 6 až 15 USD za jeden snímek této velikosti.\n\n"}
{"id": "763378", "url": "https://cs.wikipedia.org/wiki?curid=763378", "title": "Letecká základna Minot", "text": "Letecká základna Minot\n\nLetecká základna Minot ( Minot Air Force Base; kód IATA je MIB, kód ICAO KMIB, kód FAA LID MIB) je vojenská letecká základna letectva Spojených států amerických nacházející se 21 kilometrů severně od města Minot v Severní Dakotě.\n\nJe domovskou základnou 5. bombardovacího křídla (5th Bomb Wing; 5 BW) a 91. raketového křídla (91st Missile Wing; 91 MW), obě jsou podřízena Velitelství globálního boje vzdušných sil (Air Force Global Strike Command; AFGSC). Úkolem 5 BW je udržovat a provozovat strategické bombardéry B-52H Stratofortress náležící organizačně podřízené 23. a 69. bombardovací letce (23rd a 69th Bomb Squadron). Minot je jednou z pouhých dvou základen, vybavených stroji B-52. Druhou takovou je Barksdaleova letecká základna nedaleko Shreveportu ve státě Louisiana. Úkolem 91. MW je údržba a správa nukleárních mezikontinentálních balistických raket LGM-30 Minuteman III, přičemž samotná raketová sila jsou rozmístěna ve třech hlavních seskupeních na území Severní Dakoty. Základna Minot patří spolu s Malmstromovou leteckou základnou v Montaně a Leteckou základnou Francise E. Warrena ve Wyomingu mezi tři zařízení amerického letectva, spravující balistické rakety. Za tímto účelem je 91 MW na základně Minot vybavena vojenskými vrtulníky UH-1N Twin Huey.\n\n"}
{"id": "763380", "url": "https://cs.wikipedia.org/wiki?curid=763380", "title": "Go Daddy", "text": "Go Daddy\n\nGo Daddy je americký majoritní registrátor internetových domén. Společnost byla založena v roce 1997. V roce 2010 spravovala více než 45 milionů internetových domén. Go Daddy je čtyřikrát větší než její nejbližší konkurent.\n\nSpolečnost začala v roce 2005 využívat reklamu na Super Bowl. Od té doby rozšířila svoje podnikání i na sponzorování sportovních událostí.\n\nV roce 2011 společnost podpořila přijetí zákona SOPA. V reakci na 36 tisíc vlastníků domén změnilo svého registrátora a přešlo pod jinou společnost. I když tento odchod znamenal ztrátu pouze něco málo přes 0,2 procent všech domén spravovaných Go Daddy, společnost svůj postoj k zákonu nakonec přehodnotila.\n\nInformace, které bude požádán, které mají být poskytnuty od uživatele mohou zahrnovat následující:\n\nTak, že uživatel může objednávat, a aby předložila návrhy, jak by mohly být zlepšeny služby atp.\nU některých jiných služeb mohou být další podrobnosti zeptal uživatele, jako jsou:\n\nČíslo účtu pak budou poskytnuty pro uživatele.\nVeškeré informace, že služba bude získat a nebo jakékoli informace, které se bude daný uživatel bude uložen na webové stránce. Prostřednictvím těchto komunikačních metod:\n\nJiné formy komunikace s týmem zákaznické podpory, jsou-li kontaktovat, že bude udržovat vnitřní záznamy o tom, co byla podpora poskytnuta.\nTato informace poskytnuté uživatelem budou použity zaměstnanci kontaktovat majitele účtu týkající se:\n\nPokud jednotlivé nepřeje, aby tyto informace pak mohou \"aktualizovat své informace\" části, měnit své preference.\n\n"}
{"id": "763381", "url": "https://cs.wikipedia.org/wiki?curid=763381", "title": "Offuttova letecká základna", "text": "Offuttova letecká základna\n\nOffuttova letecká základna ( Offutt Air Force Base; kód IATA je OFF, kód ICAO KOFF, kód FAA LID OFF) je vojenská letecká základna letectva Spojených států amerických nacházející se v bezprostřední blízkosti města Bellevue ve státě Nebraska. Sídlí zde Velitelství strategických vzdušných sil (USSTRATCOM) a agentura letectva pro předpověď počasí Air Force Weather Agency.\n\nJe domovskou základnou 55. křídla (55th Wing; 55 WG) podléhajícího Velitelství vzdušného boje (Air Combat Command). Úkolem 55 WG je letecký průzkum, zajišťování a poskytování výzvědných informací a dále pak provádět cílené elektronické útoky kdykoli a kdekoli je toho zapotřebí.\n\nPředchůdce dnešní základny vznikl v září 1918 jako letiště pro horkovzdušné balony Armádní letecké služby. V roce 1924 bylo letiště pojmenováno na počest místního rodáka Jarvise Offutta, amerického pilota, který padl v první světové válce.\n\n"}
{"id": "763387", "url": "https://cs.wikipedia.org/wiki?curid=763387", "title": "Racionální funkce", "text": "Racionální funkce\n\nRacionální funkce je funkce ve tvaru podílu dvou mnohočlenů:\n\nkde formula_2 není nulový mnohočlen.\n\n\nRacionální funkci je obecně možné rozložit na součet polynomu a ryze racionální lomené funkce (ve které je stupeň polynomu formula_4 menší než stupeň polynomu formula_2). Důležitá je vlastnost, že ryze racionální lomenou funkci lze vyjádřit jako součet parciálních zlomků poměrně jednoduchého tvaru, což například usnadňuje její integraci.\n"}
{"id": "763389", "url": "https://cs.wikipedia.org/wiki?curid=763389", "title": "Tenzor", "text": "Tenzor\n\nTenzor je v matematice objekt, který je zobecněním pojmu vektor. Zatímco složky vektoru je možné označit jedním indexem, tenzor může mít více indexů, např. formula_1.\n\nJako tenzor \"T\" se označuje soubor reálných a nebo komplexních čísel formula_2 (počet indexů je \"n\"), které se nazývají \"složky (komponenty) tenzoru\" a které se při transformaci souřadnic formula_3 transformují následujícím způsobem:\n\nPokud \"n\" je počet indexů tenzoru \"T\", nazýváme \"T\" tenzorem \"n\"-tého řádu.\n\nČást matematiky, která při své práci používá tenzory, se označuje jako tenzorový počet. Tenzory se uplatňují nejen v matematice, ale i ve fyzice.\n\nMáme-li např. dva vektory formula_5, můžeme z nich vytvořit tenzor druhého řádu, jehož složky budou určeny vztahem formula_6. Tenzorový charakter je možné ověřit na základě transformačních pravidel pro vektory, tzn.\n\nSpeciálními případy tenzorů jsou tenzory nultého řádu, které se označují jako skaláry, a tenzory prvního řádu, tedy vektory.\n"}
{"id": "763393", "url": "https://cs.wikipedia.org/wiki?curid=763393", "title": "Jiří Böhm", "text": "Jiří Böhm\n\nJiří Böhm (* 16. prosince 1987) je český fotbalový útočník, který v současné době hraje 1.A třídu za SK Kosmonosy.\n\nOdchovanec ostravského Baníku byl v roce 2007 zařazen do několika příprav, nicméně stabilní pozici v sestavě nezískal, tudíž odešel na hostování. Nejdříve do Dukly a později do Jihlavy. V roce 2009 se z profesionálního fotbalu vytratil, když začal hrát za Hlučín, nicméně posléze zcela přerušil svoji kariéru a živil se jako personál restaurace v Manchesteru. V létě 2011 se do profesionálního fotbalu vrátil, když přišel ze svého mateřského divizního klubu SK Zápy do tedy prvoligové FK Viktorie Žižkov, kde zaujal i přesto, že se týmu celkově nedařilo a po podzimní části figuroval na posledním místě prvoligové tabulky. V zimě 2011 pak odešel hostovat do Slavie Praha, kde se však neuchytil.\n"}
{"id": "763399", "url": "https://cs.wikipedia.org/wiki?curid=763399", "title": "Vennův diagram", "text": "Vennův diagram\n\nVennův diagram čili Vennův graf je způsob grafického vyjádření příslušnosti prvků do množiny a vztahů mezi množinami. Je tvořený uzavřenými křivkami, přičemž body uvnitř křivky představují prvky dané množiny a body venku prvky, které do množiny nepatří. Vennovy diagramy se používají na zobrazení vztahů mezi množinami a množinových operací. Obdélník ohraničující Vennův diagram zahrnuje všechny možné prvky. Nazývá se univerzum.\n\nDiagram navrhl okolo roku 1880 John Venn.\n"}
{"id": "763400", "url": "https://cs.wikipedia.org/wiki?curid=763400", "title": "Jakub z Nymburka", "text": "Jakub z Nymburka\n\nJakub z Nymburka byl 31. proboštem litoměřické kapituly sv. Štěpána v letech 1443–1446.\n\nKdy přesně nastoupil litoměřický probošt Jakub z Nymburka do čela litoměřické kapituly, není pro nedostatek dokladů možno uvést. Uvádějí se dvě data o jeho převzetí proboštské funkce. Snad již roku 1437, kdy v Čechách působil v letech 1436–1439 biskup Filibert z Coutances v Normandii, z francouzského rodu De Mondieu, který stál v čele konzistoře pod jednou jako papežský administrátor (1437–1439) spolu s Prokopem z Kladrub. Filibert světil kněze i kališníkům, byl administrátorem horní konzistoře (pod jednou-římskokatolickou) v letech 1444–1448 společně s Jiřím z Prahy. Jakub z Nymburka se stal litoměřickým proboštem nejméně od roku 1443.\n\nNový energický probošt založil ihned řadu akcí, aby se veliké ztráty litoměřické kapituly z předchozí doby buď pokusil získat zpět do přímé správy kapituly, nebo aspoň trval na náhradě škod. Důležitá je listina z 24. května 1443, dokládající, že litoměřické proboštství utrpělo veliké škody zpustošením pozemkového majetku; některé pozemky byly dokonce zcela ztraceny a další utrpěly velké škody. Probošt Jakub s kapitulním děkanem Matyášem z Častolovic (1443–1456), který, jak dosvědčuje pramen, \"„věnoval veškeré úsilí, pracoval jako duchovní ve dne v noci“\". Kapitula litoměřická rozhodla, aby pozemky obce Podsedice, patřící děkanovi kapituly, byly dědičně pronajaty některým podsedickým osadníkům. Bylo přesně určeno, jaké mají tito nájemci povinnosti finanční, naturální, byli zproštěni robot a dalších povinností k vrchnosti. Aby bylo dosaženo vyšších výnosů a kultivace, rovněž také pěstování ovoce, chmele a vína, byly písemně sjednány smlouvy. Probošt Jakub z Nymburka po dobu své proboštské funkce věnoval většinu svého času úspěšnému řešení ukradených a zastavených statků proboštství a kapituly. Poslední z těchto smluv byla uzavřena 15. června 1445. Probošt Jakub z Nymburka zemřel údajně roku 1446 v Římě.\n\n\n"}
{"id": "763403", "url": "https://cs.wikipedia.org/wiki?curid=763403", "title": "Wimbledon 2008 – mužská čtyřhra", "text": "Wimbledon 2008 – mužská čtyřhra\n\nObhájci titulu byli Arnaud Clément a Michaël Llodra, ti ve finále loňského ročníku porazili dvojici Bob Bryan/Mike Bryan.\n\nV závorce je kolo, ve kterém hráči vypadli.\n"}
{"id": "763407", "url": "https://cs.wikipedia.org/wiki?curid=763407", "title": "Jiří Haller (probošt)", "text": "Jiří Haller (probošt)\n\nJiří Haller byl 35. proboštem litoměřické kapituly v letech 1485–1490.\n\nV druhé polovině 15. století i ve století 16. byla situace v důsledku husitských válek, vzniku nových církví i na území českého středověkého státu, včetně problémů národnostních, velice obtížná a nejistá. Proto roku 1487 také vznikla a byla vyhlášena nová kapitulní reformní statuta, která pak měla silný vliv na vývoj situace kolegiátní kapituly.\n\nNěmecký rodák z Chebu dr. Georg Haller vystřídal probošta Valdštejna ještě na jaře 1485, přesné datum není zatím známo, ale listiny z 6. května 1485 už uvádějí Hallera jako litoměřického probošta, který se dostal do ostrého spolu s litoměřickým kapitulním děkanem Jiřím z Prahy (1477–1488). Za dva roky, 12. ledna 1487, byla realizována nová statuta, dílo administrátora pražského arcibiskupství Pavla Poučka, který byl v letech 1486–1496 jediným administrátorem konzistoře katolické – pod jednou. Haller pak rozhodl o novém rozdělení duchovních obročí (prebend), protože v posledních letech vznikaly mezi členy kapituly v této záležitosti spory. Proto nový probošt Haller pobýval v letech 1485–1487 častěji na pražském arcibiskupství, aby podrobně projednal konkrétní problémy, které bylo nutno podle nově schválených reforem realizovat a dospět k sjednocení, včetně souhlasu členů kapituly, kterých se jednotlivé kauzy týkaly. Ukázalo se, že je nutné vydat co nejdříve nová nařízení, která by doplnila statuta již uvedeného Pavla Poučka za pomoci členů dómské pražské kapituly a podle nařízení krále Ladislava Pohrobka (1453–1457). Doplňky vyšly 9. října 1489 v Praze. Probošt Haller však vyjádřil nespokojenost s některými články statut a dosáhl toho, že pražský papežský legát vydal Hallerovi záštitný list roku 1489, který dovoloval, aby probošt Haller nemusel respektovat všechny články statut.\nV době působení Hallera byla převážná část jeho proboštské činnosti soustředěna na nové právní problémy vyplývající ze statut z roku 1487. Podařilo se mu pouze, že byla kapitule navrácena ves Řepčice. Datum úmrtí probošta Hallera není zatím listinně doloženo.\n\n\n"}
{"id": "763410", "url": "https://cs.wikipedia.org/wiki?curid=763410", "title": "Miluše Goppoldová", "text": "Miluše Goppoldová\n\nIng. Miluše Goppoldová, CSc. (1. února 1928) byla česká a československá politička Komunistické strany Československa, poúnorová poslankyně Národního shromáždění ČSR a Národního shromáždění ČSSR. Po vyjádření nesouhlasu se vstupem vojsk Varšavské smlouvy do Československa v roce 1968 byla z KSČ vyloučena a všemožně perzekuována. Vědecká pracovnice v chemickém průmyslu. Autorka nebo spoluautorka 24 patentovaných vynálezů hlavně z oboru výroby benzínu.\nVe volbách roku 1954 byla zvolena za KSČ do Národního shromáždění ve volebním obvodu Ústí nad Labem. Mandát obhájila ve volbách v roce 1960 (nyní již jako poslankyně Národního shromáždění ČSSR za Severočeský kraj). V Národním shromáždění zasedala do konce funkčního období, tedy do voleb roku 1964. Iluze o komunizmu nabyté po Druhé světová válce zcela ztratila po vstupu vojsk Varšavské smlouvy do Československa v roce 1968. Při následných stranických prověrkách vstup vojsk odsoudila jako okupaci. To vedlo k jejímu vyloučení ze strany (spolu s manželem), ztrátě místa vedoucího výzkumného pracovníka ve Stalinových závodech v Litvínově (dnes Chemopetrol) a dalším typickým perzekucím komunistického režimu. Přez její vědeckou excelenci jí nebylo umožněno získat doktorát (CSc) až do sametové revoluce v roce 1989.\nOdkazy\n\n"}
{"id": "763411", "url": "https://cs.wikipedia.org/wiki?curid=763411", "title": "Serie A 2006/07", "text": "Serie A 2006/07\n\nSoutěžní ročník Serie A 2006/07 byl 105. ročník nejvyšší italské fotbalové ligy a 75. ročník od založení Serie A. Soutěž začala 10. září 2006 a skončila 27. května 2007. Účastnilo se jí opět 20 týmů z toho 17 se kvalifikovalo z minulého ročníku. Poslední tři týmy předchozího ročníku, jimiž byli US Lecce, Treviso FBC 1993 a poslední tým ročníku - Juventus FC, sestoupily do Serie B. Opačným směrem putovaly Atalanta BC (vítěz Serie B 2005/06), Calcio Catania a Turín FC.\n\nZ loňského ročníku se kvůli korupčnímu skandálu museli odečítat body.\n\nTitul v soutěži obhajoval FC Inter Milán, který v minulém ročníku získal již 14. prvenství v soutěži.\n\n\nNejlepším střelcem tohoto ročníku Serie A se stal italský útočník Francesco Totti. Hráč AS Řím vstřelil 26 branek. \n"}
{"id": "763414", "url": "https://cs.wikipedia.org/wiki?curid=763414", "title": "Ruhmannsfelden", "text": "Ruhmannsfelden\n\nRuhmannsfelden je obec v německé spolkové zemi Bavorsko, v zemském okrese Regen ve vládním obvodu Dolní Bavorsko. V roce 2013 zde žilo 2 011 obyvatel.\n\nObec leží 12 km západně od okresního města Regen. Okolní obce jsou: Zachenberg (V), Gotteszell (JZ) a Patersdorf (SZ).\n"}
{"id": "763416", "url": "https://cs.wikipedia.org/wiki?curid=763416", "title": "Warszawa Zachodnia", "text": "Warszawa Zachodnia\n\nWarszawa Zachodnia je varšavské západní železniční nádraží ve Varšavě, Mazovském vojvodství.\n\nŽelezniční stanice Warszawa Zachodnia vznikla v rámci rekonstrukce varšavského železničního uzlu zahájené v roce 1919, otevřena byla v roce 1936. Nicméně až do vypuknutí druhé světové války se nepodařilo vybudovat stálou nádražní budovu železniční stanice, pouze dočasnou. V poválečném období, navzdory velkému významu této železniční stanice, zůstala nadále beze změny.\n\nTeprve v 70. letech byly vybudovány podzemní chodby (podchody) pod nástupišti a dočasná nádražní budova na severní straně stanice. V roce 1974 byl zahájen provoz zastávky pro regionální dopravu Warszawa Zachodnia WKD, která je součástí železniční stanice Warszawa Zachodnia (jedná se o jedno z nástupišť). Dnes slouží dopravci Warszawska Kolej Dojazdowa, který provozuje příměstskou osobní železniční dopravu na vlastní železniční síti.\n\nV roce 1980 na jižní straně železniční stanice, bylo otevřeno centrální autobusové nádraží (polsky) Centralny Dworzec Autobusowy, které je propojeno s železniční stanicí Warszawa Zachodnia systémem podzemních chodeb. V 80. letech byla také vybudovaná zastávka pro regionální dopravu Warszawa Wola na trati do Nasielska. Nachází se ve vzdálenosti cca 200 metrů od železniční stanice Warszawa Zachodnia, dnes slouží železničnímu dopravci Koleje Mazowieckie.\n\nZápadní varšavské nádraží slouží dálkovým vnitrostátním spojům jedoucím např. do Krakova (Kraków Główny), Katovic, Gdyně (Gdynia Główna), Vratislavi (Wrocław Główny) a příměstské železnici, zejména spojům společností Koleje Mazowieckie, Szybka Kolej Miejska w Warszawie a Warszawska Kolej Dojazdowa. Obsluhují jej také autobusy.\n\nKoleje Mazowieckie\nSzybka Kolej Miejska w Warszawie\n(*) Některé linky jsou prodloužené do stanice Legionowo Piaski.\n(**) Některé linky směřují přes stanici Warszawa Centralna.\n\nWarszawska Kolej Dojazdowa\n\n\n"}
{"id": "763417", "url": "https://cs.wikipedia.org/wiki?curid=763417", "title": "František Hajíč", "text": "František Hajíč\n\nFrantišek Hajíč (4. března 1910 – ???) byl český a československý politik Komunistické strany Československa a poúnorový poslanec Národního shromáždění ČSR.\nV červnu 1945 se přestěhoval do vesnice Pláň v pohraničí. Pocházel od Soběslavi. Byla mu zde přidělena usedlost a 13 hektarů půdy. Vstoupil do KSČ. Počátkem roku 1950 patřil mezi první zakladatele JZD.\n\nPo volbách roku 1954 byl zvolen do Národního shromáždění za KSČ ve volebním obvodu Plzeň. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako účetní v JZD v obci Pláň.\n\n"}
{"id": "763419", "url": "https://cs.wikipedia.org/wiki?curid=763419", "title": "Jan Hanáček", "text": "Jan Hanáček\n\nJan Hanáček (13. prosince 1902 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za KSČ ve volebním obvodu Břeclav. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako ředitel podniku Fosfa Poštorná.\n\n"}
{"id": "763421", "url": "https://cs.wikipedia.org/wiki?curid=763421", "title": "Michal Hanusek", "text": "Michal Hanusek\n\nMichal Hanusek (30. září 1899 – 19. května 1972) byl slovenský a československý politik Strany slobody a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění za Stranu slobody ve volebním obvodu Pezinok-Trnava. V parlamentu zasedal do konce jeho funkčního období, tedy do voleb v roce 1960. K roku 1954 se profesně uvádí jako člen rady ONV v Penzinku a soukromý zemědělec.\n"}
{"id": "763424", "url": "https://cs.wikipedia.org/wiki?curid=763424", "title": "Mikuláš Harciník", "text": "Mikuláš Harciník\n\nMikuláš Harciník (12. října 1918 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění ve volebním obvodu Liberec. Zvolen byl jako bezpartijní poslanec, později v průběhu výkonu mandátu uváděn jako člen KSČ. V parlamentu setrval až do konce funkčního období, tedy do voleb roku 1960.\n\nK roku 1954 se profesně uvádí jako dílovedoucí v lanárně Železáren Antonína Zápotockého ve Vamberku. V květnu 1957 by zvolen předsedou MNV ve Vamberku.\n\n"}
{"id": "763425", "url": "https://cs.wikipedia.org/wiki?curid=763425", "title": "HC Českobudějovičtí lvi", "text": "HC Českobudějovičtí lvi\n\nHC Českobudějovičtí lvi (celým názvem: Hockey Club Českobudějovičtí lvi) je český klub ledního hokeje, který sídlí v Českých Budějovicích v Jihočeském kraji. Jedná se o soukromý mládežnický klub Jaroslava Pouzara. Založen byl v roce 2016. Jaroslav Pouzar podrobnosti tohoto záměru zveřejnil v lednu 2012. Klubové barvy jsou oranžová, modrá, bílá a žlutá.\n\nSvé domácí zápasy odehrává v hokejovém centru Pouzar s kapacitou 300 diváků.\n\nKlub se zaměřuje především na práci s mládeží, která podle Pouzara není v Česku dobrá. Klub by měl zpřístupnit mládežnický hokej i talentům ze sociálně slabých rodin, které si nemohou dovolit platit běžné členské příspěvky.\n\nKlub se nebude věnovat seniorskému hokeji.\n\nPodle vypracovaného projektu byl v roce 2012 postaven nový stadion v lokalitě Čtyři Dvory.\n\n"}
{"id": "763427", "url": "https://cs.wikipedia.org/wiki?curid=763427", "title": "Jan Havelka (politik)", "text": "Jan Havelka (politik)\n\nJan Havelka (16. října 1913 – 20. listopadu 2000) byl český a československý politik Komunistické strany Československa a poúnorový poslanec Národního shromáždění ČSR.\nZastával četné stranické posty. V letech 1950-1953 byl vedoucím tajemníkem Krajského výboru KSČ v Hradci Králové, v letech 1953-1959 byl vedoucím tajemníkem Krajského výboru KSČ Karlovy Vary. 11. sjezd KSČ ho zvolil za člena Ústředního výboru Komunistické strany Československa. 12. sjezd KSČ, 13. sjezd KSČ, 14. sjezd KSČ a 15. sjezd KSČ ho ve funkci potvrdil. V letech 1959-1972 zastával post vedoucího oddělení na ÚV KSČ. Působil i v diplomacii. Od roku 1972 do roku 1978 zastával post velvyslance ČSSR v Sovětském svazu. Od roku 1978 pak byl tajemníkem českého Ústředního výboru Svazu československo-sovětského přátelství. V roce 1968 mu byl udělen Řád republiky, předtím v roce 1963 Řád práce.\n\nVe volbách roku 1954 byl zvolen do Národního shromáždění za KSČ ve volebním obvodu Karlovy Vary. V parlamentu setrval až do konce funkčního období, tedy do voleb roku 1960.\n\n"}
{"id": "763430", "url": "https://cs.wikipedia.org/wiki?curid=763430", "title": "Švédská modrá kachna", "text": "Švédská modrá kachna\n\nŠvédská modrá kachna je plemeno kachny, která se chová pro maso.\n\nŠvédská modrá kachna je domestikovaná forma kachna divoké (\"Anas platyrhynchos\") ze Švédska.\n\nŠvédská modrá kachna masové plemeno kachny s vysokou snáškou vajec (ročně 100 ks vajec). \nModré zbarvení se dědí heterozygotně, potomství 2 modrých jedinců (\"heterozygoti Blbl\") se štěpí na 50% modré (heterozygot Blbl), 25% černé (homozygot blbl) a 25 % bílé až perlově šedé (homozygot BlBl).\n\n"}
{"id": "763433", "url": "https://cs.wikipedia.org/wiki?curid=763433", "title": "Jan Tobiáš Seeger von Dürrenberg", "text": "Jan Tobiáš Seeger von Dürrenberg\n\nJan Tobiáš svobodný pán Seeger von Dürrenberg (8. května 1728, Stuttgart – 11. června 1793, Josefov) byl rakouský polní podmaršálek a šlechtic původem z německého Württemberska.\n\nRoku 1746 vstoupil do rakouské armády. V roce 1761 obdržel za své vojenské služby rytířský kříž Vojenského řádu Marie Terezie a dne 25. dubna 1767 byl v hodnosti majora generálního štábu povýšen do stavu svobodných pánů. Roku 1789 byl povýšen na polního podmaršálka a ustanoven do funkce velitele pevnosti Josefov, kde také roku 1793 zemřel. Patřil mu statek Dolní Bludovice v Těšínském knížectví, který zakoupil roku 1781.\n\nJan Tobiáš byl ženat, dne 29. listopadu 1764 si vzal v evangelickém kostele v Těšíně Annu Karolínu Radockou z Radoče.\n\n\n"}
{"id": "763439", "url": "https://cs.wikipedia.org/wiki?curid=763439", "title": "Lioré et Olivier LeO 451", "text": "Lioré et Olivier LeO 451\n\nLioré et Olivier LeO 451 byl francouzský střední bombardér. Jednalo se o čtyřmístný dvoumotorový dolnoplošník celokovové konstrukce s krytými prostory osádky a zatahovacím podvozkem. Svislé ocasní plochy byly dvojité, umístěné na koncích vodorovné ocasní plochy.\n\nVznikl vývojem bombardéru Lioré et Olivier LeO 45 z roku 1937. První sériový LeO 451 vzlétl 24. března 1939. Většina vyrobených strojů byla verze LeO 451 B4. Letoun sloužil u těchto francouzských útvarů - GB I./11, II./11, I./12, II./12, II./23, I./25, I./31, II./31.\n\nZúčastnil se bojů druhé světové války již od prvních dnů konfliktu. Nasazen byl zpočátku především na průzkumné mise, od května 1940 pak ke strategickému nočnímu bombardování. Za vlastních bojů o Francii sloužil k útočným bombardovacím akcím v malých výškách.\n\nVe Francii sloužily i několik let po skončení války.\n\n\n"}
{"id": "763445", "url": "https://cs.wikipedia.org/wiki?curid=763445", "title": "Georgij Jefimovič Peredělskij", "text": "Georgij Jefimovič Peredělskij\n\nGeorgij Jefimovič Peredělskij (1913 – 1987) byl sovětský vojenský velitel, maršál dělostřelectva Sovětského svazu.\n\n"}
{"id": "763448", "url": "https://cs.wikipedia.org/wiki?curid=763448", "title": "Nikolaj Nikolajevič Voronov", "text": "Nikolaj Nikolajevič Voronov\n\nNikolaj Nikolajevič Voronov (1899 – 1968) byl sovětský vojenský důstojník, hlavní maršál dělostřelectva, velitel dělostřelectva Rudé armády a doktor vojenských věd.\n\n"}
{"id": "763453", "url": "https://cs.wikipedia.org/wiki?curid=763453", "title": "Ruprecht II. Lubinský", "text": "Ruprecht II. Lubinský\n\nRuprecht II. Lubinský (1396/1402 – 24. srpen 1431) byl lubinský a hajnovský kníže, johanitský generální převor české provincie v letech 1422 až 1431 pocházející z rozrodu slezských Piastovců.\n\nByl synem břežsko-lehnického knížete Jindřicha IX. a jeho manželky Anny, dcery těšínského knížete Přemysla I. Nošáka. Po smrti svého otce a dělení s bratry Václavem a Ludvíkem získal v roce 1419 či 1420 Lubinsko s Hajnovem. Spolu s bratry roku 1420 uzavřel se strýcem Ludvíkem II. Břežský, později Lehnickým, dědickou smlouvu, kterou si nechali roku 1424 potvrdit stavy svých knížectví.\n\nByl členem řádu johanitů, komturem v Malé Olešnici a od roku 1422 převorem české řádové provincie. Spolu s vratislavským biskupem Konrádem IV. Olešnickým stál v čele vojska, které se v bojích u Nisy 18. března 1428 neúspěšně postavilo husitům.\n\nZemřel roku 1431 neženat a bezdětný a jeho dědicem se stal jediný přeživší bratr kníže Ludvík III.\n"}
{"id": "763454", "url": "https://cs.wikipedia.org/wiki?curid=763454", "title": "Jiří Haller", "text": "Jiří Haller\n\nJméno a příjmení Jiří Haller se může vztahovat k následujícím osobnostem:\n\n"}
{"id": "763467", "url": "https://cs.wikipedia.org/wiki?curid=763467", "title": "Asatru Folk Assembly", "text": "Asatru Folk Assembly\n\nAsatru Folk Assembly (Lidové shromáždění Ásatrú) neboli AFA je germánská novopohanská organizace, založená v roce 1994 Stephenem McNallem, působící v USA. Navazuje na Asatru Free Assembly (Svobodné shromáždění Ásatrú), založené roku 1973, též McNallenem.\n\nAFA je obvykle klasifikováno jako folkish, jeho členové tedy kladou důraz na svůj etnickou identitu, ale odmítá rasovou nadřazenost a neonacismus.\n\nPředchůdcem organizace bylo \"Viking Brotherhood\" (Vikinské bratrstvo) založené v roce 1972 Stephenem McNallenem, který v té době také vydával zpravodaj \"The Runestone\" (Runový kámen). To se v roce 1973 vyvinulo do Asatru Free Assembly, které v roce 1984 rozpuštěno. Bývalí členové poté založili folkish Asatru Alliance a universalistický The Troth.\n\nV roce 1994 byla založeno McNallenem v Nevada City Asatru Folk Assembly jako státem uznaná nevýdělečná náboženská organizace. V letech 1997 až 2002 byla AFA spojena s Asatru Alliance v \"International Asatru-Odinic Alliance\". K rozlišení od původní organizace někdy bývá označováno jako \"nové AFA\".\n\n"}
{"id": "763469", "url": "https://cs.wikipedia.org/wiki?curid=763469", "title": "Ards FC", "text": "Ards FC\n\nArds Football Club je severoirský fotbalový klub z města Newtownards, hrající však své zápasy v Ballyclare. Byl založen roku 1900. Jednou vyhrál 1. severoirskou ligu (1957/58) a čtyřikrát severoirský fotbalový pohár (1926/27, 1951/52, 1968/69, 1973/74).\n\n"}
{"id": "763472", "url": "https://cs.wikipedia.org/wiki?curid=763472", "title": "Biják", "text": "Biják\n\nBiják je středověká úderná zbraň, konstrukcí velmi podobná řemdihu, ale místo velké koule s ostny je na řetězu zavěšen jiný předmět, jako například kovový hranol, kroužky, malé kovové kuličky. Biják může mít podobně jako řemdih jedno, dvě nebo dokonce tři ramena. Byl oblíben, podobně jako řemdih, pro svou schopnost způsobit zranění i těžce obrněnému soupeři.\n"}
{"id": "763473", "url": "https://cs.wikipedia.org/wiki?curid=763473", "title": "ŁKS Łódź", "text": "ŁKS Łódź\n\nŁódzki Klub Sportowy Łódź je polský fotbalový klub z města Lodž. Založen byl roku 1908. Jeho městským rivalem je Widzew. Dvakrát vyhrál polskou ligu (1958, 1998), jednou byl druhý (1954), třikrát třetí (1922, 1957, 1993). Jednou též získal polský fotbalový pohár (1957).\n\n\n16. prosinec 2012\"\n\n"}
{"id": "763484", "url": "https://cs.wikipedia.org/wiki?curid=763484", "title": "Csepel SC", "text": "Csepel SC\n\nCsepel Sport Club je maďarský fotbalový klub z Budapešti. Založen byl roku 1912. Vrcholnou éru prožíval ve 40. letech 20. století. Čtyřikrát se stal mistrem Maďarska (1942, 1943, 1949, 1959). Díky poslednímu titulu se jedinkrát ve své historii zúčastnil evropských pohárů, v předkole Poháru mistrů evropských zemí 1959/60 byl vyřazen tureckým Fenerbahce Istanbul. Ještě v 80. letech se klub držel mezi maďarskou špičkou (v sezóně 1982/83 byl čtvrtý v 1. lize), v 90. letech však přišel pád. Fotbalový klub byl v podstatě rozpuštěn po sezóně 2001/02, později se znovuzorganizoval, působí ovšem v nižších soutěžích. V historické tabulce maďarské ligy (k roku 2009) držel 7. místo.\n\n\n"}
{"id": "763489", "url": "https://cs.wikipedia.org/wiki?curid=763489", "title": "Serie A 2005/06", "text": "Serie A 2005/06\n\nSoutěžní ročník Serie A 2005/06 byl 104. ročník nejvyšší italské fotbalové ligy a 74. ročník od založení Serie A. Soutěž začala 28. srpna 2005 a skončila 14. května 2006. Účastnilo se jí opět 20 týmů z toho 17 se kvalifikovalo z minulého ročníku. Poslední tři týmy předchozího ročníku, jimiž byli Bologna FC 1909, Brescia Calcio a poslední tým ročníku - Atalanta BC, sestoupily do Serie B. Opačným směrem putovaly Empoli FC (vítěz Serie B 2004/05). Treviso FBC 1993 a Ascoli Calcio 1898 postoupilo ze 4. a 5. místa z druhé ligy.\n\nTitul v soutěži obhajoval Juventus FC, který v minulém ročníku získal již 28. prvenství v soutěži. A podařilo se mu i obhájit. Jenže v květnu v roce 2006 byl odhalen korupční skandál na základě policejních odposlechů telefonních hovorů a týkal se ovlivňování výsledků utkání v nejvyšší italské fotbalové soutěži Serii A. Titul byl Juventus FC za sezonu 2004/05 odebrán a nebyl nikým nahrazen. Ten letošní získal FC Inter Milán.\n\n\nNejlepším střelcem tohoto ročníku Serie A se stal italský útočník Luca Toni. Hráč ACF Fiorentina vstřelil 31 branek. \n"}
{"id": "763490", "url": "https://cs.wikipedia.org/wiki?curid=763490", "title": "Kostlánka", "text": "Kostlánka\n\nKostlánka (někdy též kostlanka) je obdélníková betonová deska vyztužená ocelovými pruty a zpravidla vylehčená otvory, která bývá používána pro stavbu stropu. Kostlánky se ukládají na ocelové nosníky. \n\n"}
{"id": "763496", "url": "https://cs.wikipedia.org/wiki?curid=763496", "title": "Leonhard Achleuthner", "text": "Leonhard Achleuthner\n\nLeonhard Achleuthner (10. ledna 1826, Helmberg, Rakouské císařství – 15. února 1905, Kremsmünster, Rakouské císařství) byl rakouský římskokatolický kněz, člen benediktinského řádu a v letech 1884 až 1896 hornorakouský zemský hejtman.\n\nStudoval v Kremsmünsteru a poté vstoupil do tamního kláštera. V roce 1850 byl vysvěcen na kněze. Mezi léty 1850 až 1853 studoval filologii na Vídeňské univerzitě. Poté vyučoval na klášterním gymnáziu, kde se stal později ředitelem. V roce 1881 se stal opatem kláštera a díky tomu se roku 1882 stal zástupcem velkostatkářů na hornorakouském zemském sněmu, jehož byl také v letech 1884 až 1897 předsedou. V letech 1884 až 1896 zastával funkci hornorakouského zemského hejtmana. Od roku 1887 byl také členem Panské sněmovny Říšské rady.\n"}
{"id": "763500", "url": "https://cs.wikipedia.org/wiki?curid=763500", "title": "Fred Børre Lundberg", "text": "Fred Børre Lundberg\n\nFred Børre Lundberg (* 25. prosince 1969 v Hammerfestu) je bývalý norský sdruženář.\n\nBěhem své kariéry se v individuálních závodech stal olympijským vítězem (ZOH 1994 v Lillehammeru) a dvojnásobným mistrem světa (1991 a 1995), ve štafetě přidal po zlaté medaili jak z olympiády (ZOH 1998 v Naganu), tak ze šampionátu (1997). V sezóně 1990/91 rovněž zvítězil v celkovém pořadí ve Světovém poháru v severské kombinaci. Je svobodný a žije v Oslo se svou partnerkou Marit Bjørgen, reprezentantkou v běhu na lyžích. Dne 26. prosince 2015 mu Bjørgen porodila syna.\n"}
{"id": "763508", "url": "https://cs.wikipedia.org/wiki?curid=763508", "title": "Jan Bečvář", "text": "Jan Bečvář\n\nJméno a příjmení Jan Bečvář se může vztahovat k následujícím osobnostem:\n\n"}
{"id": "763510", "url": "https://cs.wikipedia.org/wiki?curid=763510", "title": "Eroge", "text": "Eroge\n\nEroge (rovněž Erogé) je druh japonské počítačové hry, která obsahuje erotický obsah obvykle ve stylu anime a manga.\n\nJaponské Eroge je též známo jako H-games (zkratka z termínu hentai games). Vzniklo v osmdesátých letech kdy japonské společnosti představily své vlastní počítače a konzole, které konkurovaly těm americkým. Japonský počítač NEC PC-8801 byl v oblasti hardware daleko za konkurencí. Nabízel obrazový výstup pouze v 16 barvách a neměl žádnou zvukovou podporu. Aby získal na trhu převahu, výrobce nechal vyvinout první erotickou počítačovou hru s názvem Night Life. Byla vydána firmou Koei v roce 1982. V ten samý rok firma představil ještě Danchi Tsuma no Yuwaku což byla hra stylu RPG s podporou barev.\n"}
{"id": "763511", "url": "https://cs.wikipedia.org/wiki?curid=763511", "title": "Froudeho číslo", "text": "Froudeho číslo\n\nFroudeho číslo je podobnostní číslo, které se používá při zkoumání pohybu prostředí s vyšší hustotou, když probíhající jevy ovlivňuje gravitace. Pojmenované je po Williamovi Froudeovi a označuje se Fr.\n\nHodnota je dána vztahem (např. ,):\n\nkde formula_3 je střední průřezová rychlost proudění (m·s), formula_4 je gravitační zrychlení (m·s) a formula_5 je charakteristický rozměr (m), v případě otevřených koryt obvykle střední hloubka formula_6,\n\nformula_7\n\nkde formula_8 je průtočná plocha (m) a formula_9 je šířka koryta v hladině (m).\n\nDnes se běžně používá tvar s odmocninou, ve starší tuzemské literatuře a v literatuře sovětské se používal spíše tvar mocninný.\n\nVyužívá se například při popisu pohybu lodí ve vodě. Taktéž charakterizuje jev, který se nazývá fluidizace. Při fluidizaci jde o nadnášení vrstvy tuhého materiálu tekutinou, nebo vzduchem.\n\nHodnota Froudeova čísla udává typ proudění v otevřeném korytě. Při hodnotě Fr=1 nastává v korytě tzv. kritické proudění o minimální specifické energii proudu, které je rozmezím mezi říčním (Fr<1) a bystřinným prouděním (Fr>1).\n\nFroudeho číslo je v zásadě poměr střední průřezové rychlosti proudění a postupové rychlosti malých gravitačních vln na hladině. Toho lze v terénu využít pro odhad charakteru proudění - disturbancí (např. vhozením předmětu do vody) vyvolané vlny se v případě říčního proudění šíří i proti proudu, při kritickém proudění stojí čelo vln na místě, a v bystřinném proudění jsou vlny spláchnuty po proudu\n"}
{"id": "763514", "url": "https://cs.wikipedia.org/wiki?curid=763514", "title": "Podobnostní číslo", "text": "Podobnostní číslo\n\nPodobnostní číslo je veličina, která se používá v teorii podobnosti. Podobnostních čísel je více, jsou tvořeny vzájemným vztahem jiných fyzikálních veličin tak, aby byl výsledek bezrozměrný. Význam podobnostních čísel je v tom, že dva systémy jsou si v souvislosti s některými jevy podobné, pouze pokud mají příslušná podobnostní čísla stejnou hodnotu. Využívají se zejména v mechanice tekutin.\n\n\nPodobnost čísla slouží například v letectví pro porovnání proudění kolem reálného letadla a jeho modelu. Obecně není možné dosáhnout shody všech podobnostních čísel při modelování nějakého reálného jevu. Proto se podmínky modelování nastaví tak, aby bylo dosaženo shody podobnostního čísla (nebo některých dalších), které mají největší vliv na zkoumaný jev. Například při zkoumání zvukových a nadzvukových rychlostí letadla je třeba počítat s Machovým číslem, při podzvukových rychlostech má význam dodržení Reynoldsonova čísla.\n"}
{"id": "763515", "url": "https://cs.wikipedia.org/wiki?curid=763515", "title": "Strouhalovo číslo", "text": "Strouhalovo číslo\n\nStrouhalovo číslo je podobnostní číslo, které se používá v oblasti nízkých hodnot Reynoldsova čísla (\"Re\" <300). Označuje se symbolem Sr a je bezrozměrné. Dává do souvislosti frekvenci vytváření vírů v úplavu za překážkou, její charakteristický rozměr a rychlost proudění. Číslo je pojmenované podle profesora Čeňka (Vincence) Strouhala, pocházejícího ze Seče.\n\nObvykle je určené vztahem:\n\nPro ustálené proudění má Strouhalovo číslo hodnotu 1.\n"}
{"id": "763517", "url": "https://cs.wikipedia.org/wiki?curid=763517", "title": "Jan Václav Novák (skladatel)", "text": "Jan Václav Novák (skladatel)\n\nJan Václav Novák (30. března 1876 Praha – 5. února 1939 Praha) byl český hudební skladatel a klarinetista.\n\nPatří do širšího okruhu rodiny Náprstkovy, jejímž nejznámějším představitelem byl český vlastenec a cestovatel Vojtěch Náprstek. Po studiích na střední škole vstoupil na Pražskou konzervatoř. Studoval hru na klarinet u Františka Reitmayera. Absolvoval v roce 1899. V době vojenské služby hrál u vojenské hudby číslo 28. V roce 1903 se stal korepetitorem a členem orchestru brněnské opery. Od roku 1905 byl učitelem dřevěných nástrojů, klavíru a teorie na hudební škole v Českých Budějovicích. Krátce byl ředitelem hudební školy v Lounech a dirigentem místního symfonického orchestru. V roce 1915 se stal klarinetistou České filharmonie. Přivydělával si hraním na klavír v pražských kavárnách.\n\nJako skladatel byl velmi plodný. Zkomponoval více než 200 skladeb a některé z nich (např. \"Sérénade d´amour\") byly ve své době velmi populární.\n\n\n\nKomponoval rovněž skladby pro klarinet a klavír a napsal řadu skladeb tanečních.\n\n\n"}
{"id": "763518", "url": "https://cs.wikipedia.org/wiki?curid=763518", "title": "Lenhart", "text": "Lenhart\n\nPříjmení Lenhart má více nositelů:\n\n\n"}
{"id": "763522", "url": "https://cs.wikipedia.org/wiki?curid=763522", "title": "Olympiakos Nicosia", "text": "Olympiakos Nicosia\n\nOlympiakos Nicosia, řecky \"Ολυμπιακός Λευκωσίας\", je kyperský fotbalový klub z města Nikósie. Založen byl roku 1931. Zlatou éru klub prožíval v 60. a 70. letech 20. století. Šestkrát klub zasáhl do evropských pohárů, v Poháru mistrů 1967/68 vypadl v 1. kole s FK Sarajevo, ve stejném poháru hrál ještě dvakrát, vždy vypadl v 1. kole, v sezóně 1969/70 s Realem Madrid, v ročníku 1971/72 s Feyenoordem Rotterdam. V sezóně 1977/78 klub jedinkrát ve své historii hrál Pohár vítězů pohárů, vypadl v 1. kole s rumunským týmem Universitatea Craiova. Olympiakos hrál též dvakrát Pohár UEFA, v ročníku 1973/74 vypadl v 1. kole s VfB Stuttgart, v sezóně 2001/02 při návratu do evropských pohárů se klubu podařilo poprvé v historii postoupit, vyřadil v předkole maďarský Dunaferr FC, aby v 1. kole vypadl s Bruggami. V klubu působil například slovenský reprezentant Jozef Kožlej.\n\n"}
{"id": "763523", "url": "https://cs.wikipedia.org/wiki?curid=763523", "title": "Mocninná funkce", "text": "Mocninná funkce\n\nMocninná funkce je elementární matematická funkce, jejíž hodnoty jsou přímo úměrné určité mocnině proměnné, tedy funkce tvaru\nkde formula_2 a formula_3 jsou konstanty a formula_4 je proměnná. Konstanta formula_3 se nazývá exponent.\n\nMocninná funkce, jejíž exponent formula_3 je celé číslo nebo nula, je polynomiální funkce s nejvýše jedním nenulovým koeficientem.\n\nDefiniční obor závisí na exponentu formula_3, konkrétně na jeho celočíselnosti (tj. zda formula_8) a znaménku podle následující tabulky.\n\nObor hodnot závisí na konstantě formula_2 a exponentu formula_3.\n"}
{"id": "763527", "url": "https://cs.wikipedia.org/wiki?curid=763527", "title": "Volby do Rady bezpečnosti OSN (leden 1946)", "text": "Volby do Rady bezpečnosti OSN (leden 1946)\n\nPrvní volby do Rady bezpečnosti OSN se konaly 12. ledna 1946 na Valném shromáždění OSN v Westminster střední hale v Westminste v Londýně, Velká Británie. Během voleb bylo zvoleno šest nestálých členů Rady bezpečnosti OSN.\n\nNestálými členy Rady bezpečnosti, zvolených na 2 roky, se staly státy Austrálie, Brazílie, Egypt, Mexiko, Nizozemsko a Polsko zvolených na 2 roky.\n\nCelkem bylo 18 kandidátů na šest míst. \n"}
{"id": "763528", "url": "https://cs.wikipedia.org/wiki?curid=763528", "title": "Sezina", "text": "Sezina\n\nSezina je malá říčka tekoucí v okresech Opava, Ostrava-město a Nový Jičín v Moravskoslezském kraji. Je to levostranný a celkově největší přítok říčky Bílovky. Délka jejího toku činí 20,2 km. Plocha povodí měří 73,9 km².\n\nSezina pramení západně od Pusté Polomi v nadmořské výšce okolo 450 m. Na horním toku teče převážně jihovýchodním směrem. Pod Pustou Polomí, jejímž okrajem potok protéká, vtéká do hlubšího lesnatého údolí, v němž jihozápadně od Kyjovic přijímá zprava potok Setinu. V místě ústí je Setina delší a má i větší plochu povodí než samotná Sezina. Odtud potok proudí jihovýchodním směrem ke Zbyslavicím, pod nimiž se obrací více na jih k Bravanticím, kterými protéká. Jižně od Bravantic je po estakádě přes údolí Seziny vedena dálnice D1. O několik desítek metrů níže od přemostění posiluje Sezinu zprava potok Jamník. Po dalších zhruba 300 metrech v nadmořské výšce 234 m se Sezina vlévá zleva do říčky Bílovky.\n\n\nPrůměrný průtok Seziny u ústí činí 0,38 m³/s.\n\n"}
{"id": "763530", "url": "https://cs.wikipedia.org/wiki?curid=763530", "title": "CDV", "text": "CDV\n\nZkratka CVD může znamenat:\n\n"}
{"id": "763534", "url": "https://cs.wikipedia.org/wiki?curid=763534", "title": "Celebret", "text": "Celebret\n\nCelebret (lat. \"nechť slaví\") je „doporučující list“ vlastního ordináře nebo představeného, který umožňuje katolickému knězi, aby mohl sloužit (celebrovat) mši svatou mimo území vlastní diecéze.\n\nPovinnost prokazovat se celebretem rektorovi kostela (myslí se tím zde kdokoli, kdo má legitimně na starosti kostel nebo kapli) stanoví Kodex kanonického práva z roku 1983 kánonem 903. Předchozí Kodex z roku 1917 tuto povinnost stanovil kánonem 804. Zjednodušeně řečeno jedná se o typ „kněžské legitimace“ s univerzální platností v katolické církvi.\n\n"}
{"id": "763540", "url": "https://cs.wikipedia.org/wiki?curid=763540", "title": "Fault-tolerant system", "text": "Fault-tolerant system\n\nFault-tolerant system (česky \"systém odolný proti selhání\" nebo \"systém odolný proti chybám\") je vlastnost, která umožňuje systému (často počítačovému), aby nadále pracoval správně i v případě selhání některé jeho součásti. Pokud se sníží kvalita služby, je pokles úměrný závažnosti selhání – naopak u naivně navrženého systému může i malé selhání způsobit úplné zhroucení. Odolnost proti chybám je velmi žádoucí u systémů s vysokou dostupností nebo zajišťujících životně kritické funkce.\n\nOdolnost proti chybám není jen vlastností jednotlivých strojů, ale může také charakterizovat pravidla, podle kterých vzájemně interagují. Například Transmission Control Protocol je navržen tak, aby poskytoval spolehlivou obousměrnou komunikaci v síti s přepojováním paketů, a to i v přítomnosti síťových prvků, které jsou nedokonalé nebo přetížené. Protokol vyžaduje, aby koncové body komunikace počítaly se ztrátou, duplikací, přehozením a poškozením paketů; takové události nenaruší integritu dat, ale pouze poměrně sníží datovou propustnost.\n\nStruktura dat může být navržena tak, aby umožňovala elegantní degradaci (graceful degradation). Například formát HTML je navržen s ohledem na dopřednou kompatibilitu: nově zaváděné HTML entity mohou prohlížeče, které jim nerozumějí, prostě ignorovat, aniž by se dokument stal nepoužitelným.\n\nObnova z chyb v systému tolerujícím výpadky může být charakterizována jako roll-forward nebo roll-back. Jakmile systém zjistí, že nastala chyba, roll-forward obnova analyzuje stav systému a opraví jej. Roll-back obnova navrátí stav systému zpět k některé z dřívějších korektních verzí, například použitím bodu obnovení. Roll-back obnova vyžaduje, aby operace mezi kontrolním bodem a zjištěným chybným stavem byly idempotentní. Některé systémy využívají obě metody obnovy, roll-forward i roll-back, pro různé chyby nebo různé části jedné chyby. \n\nV rámci individuálního systému, odolnosti proti chybám může být dosaženo předvídáním mimořádných podmínek a tvořením systému schopným vypořádat se s nimi, a obecně, usilovat o samo-stabilizaci (self-stabilization), takže systém směřuje k bezchybovému stavu.\nNicméně, jestliže jsou následky selhání systému katastrofální, nebo náklady na dostatečnou spolehlivost velmi vysoké, může být lepším řešením použít nějakou formu zdvojení. V každém případě, je-li důsledek selhání systému tak katastrofální, systém musí být schopen návrátit se zpět do bezpečného režimu. To je podobné jako roll-back obnova, ale může to být lidská akce, pokud jsou lidé přítomni ve smyčce.\n\nZákladní charakteristiky systému:\n\nPokud má systém poruchu, musí pokračovat bez přestání během opravovacího procesu.\n\nKdyž dojde k poruše, musí být systém schopen izolovat poruchu do porouchané součásti. To vyžaduje mechanismy detekce poruchy, které jsou určeny pouze pro izolaci chyb.\n\nNěkteré druhy poruch mohou způsobit selhání systému šířením poruchy do ostatních částí systému. Příklad tohoto druhu poruchy je „škodící vysílač“ (\"Rogue transmitter\"), který může zaplavit komunikaci v systému a způsobit celkové selhání systému. Jsou vyžadovány mechanismy, které izolují škodícího vysílače, nebo porouchanou součást.\n"}
{"id": "763561", "url": "https://cs.wikipedia.org/wiki?curid=763561", "title": "Satoši Urušihara", "text": "Satoši Urušihara\n\nSatoši Urušihara ( (umělecké jméno) nebo (skutečné jméno), \"Urušihara Satoši\"; * 9. února 1966 Hirošima) je japonský kreslíř a ilustrátor mangy. Je známý pro svůj výrazný vkus a smysl pro tvorbu krásných kreseb. Základ jeho práce byl použit v anime,Hentai \"Plastic Little\" nebo \"Legend of Lemnear\", objevuje se i v sérii taktických RPG videoher \"Langrisser and Growlanser\".\n"}
{"id": "763565", "url": "https://cs.wikipedia.org/wiki?curid=763565", "title": "Vladimír Jukl", "text": "Vladimír Jukl\n\nVladimír Jukl (19. dubna 1925, Bratislava – 1. května 2012, Bratislava) byl slovenský římskokatolický kněz, který v době komunistického režimu spolu se Silvestrem Krčmérym zorganizoval na Slovensku rozsáhlou tajnou církev.\n\nDruhorozený syn českého otce a slovenské matky, ovlivněný působením chorvarského jezuity Tomislava Kolakoviče, nejprve vystudoval matematiku a fyziku. V roce 1948 začal v Praze studium teologie, které nedokončil, protože byl pro svou náboženskou činnost v letech 1951 až 1965 vězněn. V roce 1966 se podílel na založení prvního vysokoškolského kroužku tajné církve, jejíž síť se v průběhu 70. let 20. století rozšířila po celém Slovensku. Tajně dostudoval teologii a roku 1971 přijal od Jána Chryzostoma Korce kněžské svěcení. V letech 1990 až 1991 působil jako redaktor slovenských Katolických novin.\n\n\n"}
{"id": "763566", "url": "https://cs.wikipedia.org/wiki?curid=763566", "title": "Vůz Bee ČD", "text": "Vůz Bee ČD\n\nČeské dráhy provozují několik řad vozů s označením Bee.\n"}
{"id": "763570", "url": "https://cs.wikipedia.org/wiki?curid=763570", "title": "Chrysaora quinquecirrha", "text": "Chrysaora quinquecirrha\n\nChrysaora quinquecirrha, též zvaná mořská kopřiva, je druh medúzy žijící v teplých mořích při pobřeží Atlantského a Indického oceánu a v západním Tichomoří. Je hodná při východním pobřeží Spojených států.\n\nZvon této medúzy má slabě narůžovělou nebo žlutavou barvu, při okrajích zvonu jsou někdy tmavší pruhy. Je menší než příbuzná \"Chrysaora fuscescens\", která je rovněž označována jako mořská kopřiva, a která žije při západním pobřeží Ameriky.\n\nJe dravá, živí se zooplanktonem, korýši, larvami hmyzu, malými rybkami i jinými medúzami. Kořist zabíjí nebo omračuje jedem z žahavých buněk, u lidí způsobuje popálení přechodnou, bolestivou vyrážku.\n\n"}
{"id": "763628", "url": "https://cs.wikipedia.org/wiki?curid=763628", "title": "Karel Zajko", "text": "Karel Zajko\n\nKarel Zajko (* 4. března 1957) je český dostihový jezdec, chovatel a trenér. Stal se vítězem ve Velké pardubické v letech 1986 (kůň Valencio) a 1990 (kůň Libentína).\n\nŽil v Anglii. Pracoval v menší stáji, kde trénoval dostihové koně.\n\nJeho největší trenérský úspěch byl s koněm jménem Bost, který se stal nejlepším překážkovým koněm roku.\n"}
{"id": "763632", "url": "https://cs.wikipedia.org/wiki?curid=763632", "title": "Turko-mongolové", "text": "Turko-mongolové\n\nTurko-Mongolové nebo Tataro-Mongolové je moderní souhrnné označení pro turkické a mongolské národy. Historikové je používají nepovažují-li za možné, nebo vhodné, rozlišovat mezi mongolskými a turkickými národy a kmeny. \n\nZvláště jsou tak označovány mongolské a turecké kmeny asijských stepí ve 12. století, sdílející stejnou kulturu a sjednocené počátkem 13. století v Mongolské říši. Slovy amerického historika Davida Morgana: \n\nPojem je používán též při popisu kultury a společnosti států střední a západní Asie vzniklých po rozpadu Mongolské říše (Ílchanát, Zlatá horda, Čagatajský chanát a Tímúrovská říše), hlásících se k mongolským tradicím, ale v nichž byla mongolská vládnoucí vrstva postupně turkizována.\n"}
{"id": "763656", "url": "https://cs.wikipedia.org/wiki?curid=763656", "title": "Nyanasatta Thera", "text": "Nyanasatta Thera\n\nCtihodný Nyánasatta Thera (1908-1984) původním jménem Martin Novosad, se narodil ve Vizovicích na Moravě. V roce 1938 odešel ve svých třiceti letech na Srí Lanku, kde se stal buddhistickým mnichem. V roce 1940 se přestěhoval do Bandārawely, kde založil tzv. Zelenodolskou poustevnu (angl. Verdant Hermitage) a kde žil až do roku 1982.\nJeho publikační činnost je celosvětově známa, např. překlad Satipatthána Sutty do angličtiny nebo jeho příspěvky v Buddhist Encyclopaedia, nejobsáhlejším mezinárodním moderním díle o buddhismu. Jeho významným dílem, do češtiny přeloženém je buddhistická učebnice Základy buddhismu. Věnoval se též vzdělávání laických buddhistů a pravidelně vystupoval ve srílanském rozhlase.\nZemřel na ostrově Dodanduwa v Ostrovní poustevně (Island Hermitage) na jihu Srí Lanky a urna s jeho popelem je tam uchována dodnes.\n\n\n"}
{"id": "763672", "url": "https://cs.wikipedia.org/wiki?curid=763672", "title": "Vůz B255 ČD", "text": "Vůz B255 ČD\n\nVozy B, číslované v intervalech 50 54 29–41 a 50 54 29–48, jsou řadou rychlíkových oddílových osobních vozů z vozového parku Českých drah. Jsou to bývalé vozy Bc a Bc upravené výhradně k sezení. Původní vozy byly vyrobeny v letech 1975 a 1978 ve východoněmecké vagónce VEB Waggonbau Bautzen.\n\nNa počátku 90. let 20. století bylo několik vozů Bc upraveno na řadu B. Úprava spočívala pouze v zavření kuchyňky.\n\nJsou to neklimatizované vozy se skříní typu UIC-Y o délce 24 500 mm. Nejvyšší povolená rychlost těchto vozů je 140 km/h. Jsou vybaveny podvozky \"Görlitz Va\" se špalíkovou brzdou.\n\nVnější nástupní dveře jsou zalamovací, vnitřní přechodové jsou manuálně posuvné. Vozy mají polospouštěcí okna.\n\nVe vozech je devět oddílů po osmi místech k sezení, celkem tedy 72 míst. Sedačky jsou buď realizovány jako čtyřmístné lavice potažené červenou koženkou nebo jako samostatné sedačky.\n\nNátěr těchto vozů je přes okna zelený a zbytek je bílý.\n\nDo některých vozů byly od roku 2003 dosazeny původní sedačky z vozů BDhmsee a BDhmsee. Byť oddíly jsou stále osmimístné, tak tyto sedačky mají alespoň loketní opěrky mezi všemi místy.\n\nProvoz s cestujícími byl ukončen v roku 2014. Postupně (do roku 2018) byly všechny vozy zrušeny, na vyřazení z KOV čeká jeden vůz, po jeho vyřazení zanikne celá řada.\n\n"}
{"id": "763675", "url": "https://cs.wikipedia.org/wiki?curid=763675", "title": "Laza Kostić", "text": "Laza Kostić\n\nLaza Kostić (v srbské cyrilici Лаза Костић, 31. ledna 1841, Kovilj – 26. listopadu 1910, Vídeň) byl srbský básník, právník, překladatel a profesor. Patřil k stejné generaci autorů, jakými byl například Jovan Jovanović Zmaj, či Đura Jakšić, avšak jeho tvorba byla stále ještě romantická. Znal celkem sedm cizích jazyků, napsal okolo sto padesáti básní.\n\nMezi okolními lidmi byl považován za romantického podivínského básníka. Během svého života sepsal celou řadu básní, nebál se ale pustit se i do jiných oblastí - jakými byla například filozofie, či estetika. Do srbochorvatštiny přeložil hry Williama Shakespeara a také Homérovu Odysseiu, což ovlivnilo jeho pozdější tvorbu.\n\nByl aktivní také v politické oblasti; spoluzaložil Sjednocenou omladinu, ve které spolupracoval jak s Jovanovićem Zmajem, tak i se Svetozarem Miletićem. Kritizoval rakousko-uherský klerikalismus, stejně jako poměry v samotném obrenovićovském Srbsku, kde se dařilo byrokracii a poměry pro prosazování myšlenek moderní společnosti nebyly příznivé. To byl koneckonců i důvod, proč byl Kostić nucen odejít z Bělehradu a přesídlit se do Černé Hory, neboť časopis, který vydával (Srpska nezavisnost) byl shledán nebezpečným.\n\n27. února 1883 se stal členem srbské učené společnosti a v lednu 1909 také i řádným členem Srbské královské akademie, předchůdce dnešní SANU.\n\n"}
{"id": "763678", "url": "https://cs.wikipedia.org/wiki?curid=763678", "title": "Margaret Court Arena", "text": "Margaret Court Arena\n\nMargaret Court Arena je třetí největší tenisový dvorec areálu Melbourne Park, který leží v Melbourne, hlavním městě australského spolkového státu Victoria. Od sezóny 1988 je na něm hrán úvodní grandslam sezóny Australian Open. V rámci rekonstrukce získala aréna roku 2015 zatahovací střechu a kapacita byla navýšena na 7 500 sedících diváků.\n\nStadión byl otevřen v roce 1988 s kapacitou 6 000 sedících diváků. Původně se jednalo o dvorec č. 1 – \"Show Court One\". V roce 2003 došlo k přejmenování na současný název \"Margaret Court Arena\", po jedné z nejlepších tenistek historie a držitelce čistého grandslamu Australance Margaret Courtové, která vyhrála 1. finále Australian Open ve dvouhře v otevřené éře.\n\nV březnu 2010 se zde uskutečnilo daviscupové utkání úvodního kola 1. skupiny zóny Asie a Oceánie mezí Austrálií a Tchaj-wanem.\n\nV letech 1988–2007 byl na dvorci položen povrch zelené barvy Rebound Ace, jenž měl rychlé odskoky a byl tak výhodný pro hráče s dobrým podáním a voleji. V roce 2008 došlo k jeho náhradě a potažení modrého povrchu Plexicushion Prestige, který je vlastnostmi podobný umělému DecoTurfu, na němž se každoročně další grandslam US Open. Plexicushion má tenčí průměr než předešlý povrch, čímž v sobě zadržuje méně tepla. V sezóně 2020 byl povrch dvorců celé Australian Open Series změněn na GreenSet.\n\nV rámci projektu obnovy Melbourne Parku došlo k renovaci arény. Na Australian Open 2014 byla dostavěna zatahovací střecha, stále však nefunkční a zafixována v otevřené pozici. Následující ročník 2015 již byla zprovozněna s možností jejího zatažení. Současně se kapacita hlediště navýšila ze stávajících 6 000 diváků na 7 500 sedících návštěvníků. Australian Open 2015 se tak stal prvním grandslamem v historii, jenž využil tří dvorců se zatahovací střechou.\n\n"}
{"id": "763712", "url": "https://cs.wikipedia.org/wiki?curid=763712", "title": "Ludwig von der Tann-Rathsamhausen", "text": "Ludwig von der Tann-Rathsamhausen\n\nLudwig Samson Heinrich Arthur von der Tann-Rathsamhausen (18. červen 1815 Darmstadt – 26. duben 1881 Meran) byl bavorský generál pěchoty účastnící se prusko-rakouské a prusko-francouzské války.\n\nByl synem Heinricha Friedricha von der Tann a Sophie von Rathsamhausen, poslední z rodu Rathsamhausenů. Matčino příjmení přijal, spolu se svými bratry Rudolfem a Hugem dne 21. května 1868 v Bergu.\n\nV roce 1848 s vpuknutím první šlesvicko-holštýnské války odešel jako major bojovat proti Dánům do Šlesvicka. Zde se vyznamenal jako velitel dobrovolnických sborů z Hamburku, Magdeburku a Kielu. V roce 1849 se stal náčelníkem štábu divize pod velením prince Eduarda Sasko-Altenburského a v červenci 1850 již v hodnosti plukovníka náčelníkem štábu generála Karla Wilhelma von Willisen, vrchního velitele šlesvicko-holštýnské armády.\n\nPo svém návratu do Bavorska se stal adjutantem krále Maxmiliána II.. Dne 31. března 1855 byl povýšen na generálmajora, dne 1. ledna 1860 na generál adjutanta a 25. února 1861 na generálporučíka, přičemž byl jmenován hlavním komandantem v Augsburgu a poté v Mnichově. Roku 1864 se zúčastnil jako pozorovatel německého útoku proti dánským pozicím u Dybbølu za druhé války o Šlesvicko-Holštýnsko.\n\nDne 21. května 1866 obsadil post náčelníka generálního štábu prince Karla Bavorského, vrchního velitele jihoněmeckého kontingentu. S vypuknutím prusko-rakouské války uzavřel s rakouskými veliteli dohodu o společných válečných operacích. Von der Tann se stavěl proti této válce z mnoha důvodů, částečně proto, že podrobně znal síly a slabiny jednotlivých armád, částečně také proto, že ze zásady odmítal tuto \"bratrovražednou\" válku. Nešťastný průběh bavorské válečné účasti v červenci 1866 byl bavorským tiskem přičítán právě jemu. Těmto útokům se bránil během žaloby na \"Volksboten\".\n\nDne 28. dubna 1867 byl jmenován majitelem 11. pěšího pluku. Von der Tann zůstal i přes kritiku tisku generál adjutantem krále a divizním velitelem, než byl 8. ledna 1869 jmenován generálem pěchoty a velícím generálem I. královského bavorského armádního sboru. V jeho čele bojoval v roce 1870 s vyznamenáním v bitvě u Wörthu, Beaumontu a Sedanu, ve které vedl útok proti Bazeilles. Za své rozvážné a energické velení obdržel komandérský kříž Vojenského řádu Maxe Josefa. Počátkem října 1870 obdržel vrchní velení nad jedním armádním oddílem, který byl sestaven z jeho I. sboru, 22. pruské pěší a 1. a 4. jezdecké divize. S touto jednotkou obsadil 10. října město Artenay, za což obdržel 22. prosince velkokříž Vojenského řádu Maxe Josefa. Dne 9. listopadu se musel po bitvě u Coulmiers stáhnout před francouzskou přesilou. Bojoval ve dnech 2. až 10. prosince pod velkovévodou Fridrichem Františkem II. Meklenbursko-Zvěřínským v bitvě u Orléans.\n\nPo vítězství ve válce se vrátil do vlasti jako válečný hrdina a získal nejvyšší vyznamenání jak v Bavorsku, tak i v Prusku. Stal se rytířem Johanitů a od 22. srpna 1876 velkokancléřem Vojenského řádu Maxe Josefa. Na jeho počest byl pojmenován první německý bitevní křižník SMS Von der Tann.\n"}
