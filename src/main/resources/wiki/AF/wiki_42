{"id": "847506", "url": "https://cs.wikipedia.org/wiki?curid=847506", "title": "Final Fantasy IX", "text": "Final Fantasy IX\n\nFinal Fantasy IX ( ファイナルファンタジーIX, \"Fainaru Fantadží Najn\") je RPG videohra ze série Final Fantasy, kterou vytvořil Hironobu Sakaguči. Hra byla naprogramována a vydána studiem Square. Hlavním konceptem tohoto dílu série byl především návrat ke kořenům a žánru fantasy, neboť předchozí dva díly byly až moc ve stylu sci-fi.\n\nTato videohra je jednou z posledních, jež byla vyrobena pro platformu PlayStation. Tomu odpovídá i grafické ztvárnění, které umožňuje vykreslit nádhernou předrenderovanou pohádkovou scenérii, ale v ne příliš vysokém rozlišení. Prostředí dané lokace je tudíž většinou statické nebo se obraz jen otáčí. Přes toto pozadí jsou vykresleny objekty, s nimiž může hráč interagovat, a herní postavy. Může se tedy stát, že při některých nastaveních grafiky jsou postavy a efekty vykresleny v mnohem vyšším rozlišení a kvalitě než zbytek hry. Všechny postavy a pohyblivé objekty se chovají jako sprajti ve starých 2D hrách, ale zde jsou trojrozměrnými modely.\n\nHráč má k dispozici malou skupinu hrdinů, s níž prozkoumává celý svět Gaia, pojmenovaný po matce přírodě. Pohybuje se po něm v několika rovinách: První je na mapě dobrodružství, kdy cestuje přes kontinent nebo přes moře a překonává ohromné vzdálenosti. Ve druhé prozkoumává hrady, města a jiná místa, ve třetí prozkoumává podzemní kobky, jeskyně a podivné obrovské stromy. A ve čtvrté rovině prozkoumává záhadné objekty a prostory mimo svět Gaia. Při svém putování musí skupina bojovat při náhodně generovaných bitvách na mapě světa nebo prozkoumávání objektů s mnoha monstry. V této skupině však mohou být nanejvýš čtyři členové celé party. Putování je proloženo pohádkovým příběhem, který se později vyvine v krvavou válku a nakonec v boj o zachování samotného světa s vyššími silami.\n\nSouboje jsou vedeny systémem \"Active Time Battle\". Víceméně se jednotlivé postavy a nepřátelé střídají v tazích. Hráč má možnost dávat svým postavám pokyny v reálném čase, nebo využít systém, kdy se čas při výběru pokynu postavě přeruší. Když se vykoná hráčův nebo počítačem řízený příkaz, vynuluje se lišta akčních bodů a je nutné vyčkat, než se obnoví, aby bylo možné dát postavě nový rozkaz. Hráč může zadat fyzický útok na nepřítele nebo i přítele, kouzlo na nepřátele i přátele, využít některý z předmětů, nebo využít jednu ze speciálních dovedností, které jsou pro každou postavu unikátní. Když se životy postavy vynulují, je poslána do stavu KO a je možné ji vrátit do boje sesláním příslušných oživovacích kouzel nebo předmětem fenixovo pírko. Pokud jsou všechny hráčovy postavy ve stavu KO, prohrál a hra končí. Za vítězství dostanou postavy zkušenostní body a z nich potřebné úrovně.\n\nV tomto díle byl představen nový systém učení dovedností. Kromě vrozených talentů se postava učí aktivní kouzla využíváním předmětů, které má na sobě. Jsou jimi zbraň, pokrývka hlavy, zbroj, pokrývka rukou a doplněk ve formě drahokamu, bot, opasku nebo jiných předmětů. Pokud postava nosí určité předměty dostatečně dlouho, získá časem potřebný počet magických bodů (AP), díky nimž se dovednosti stanou trvalými a předmět může sundat, aniž by o dovednost přišel. Hráč se stejným způsobem může naučit používat širokou paletu pasivních dovedností, které musí aktivovat vkládáním magických kamenů. S vyššími úrovněmi jejich počet roste, ale musí se vždy rozmýšlet, kam je investuje, aby jeho potava byla více agresivní nebo obranyschopná.\n\n\n\n\nGaiu obývají lidé a spousta jiných různých ras:\n\nHra začíná příletem divadelní lodi \"Prima Vista\" společnosti \"Tantalus\" do Alexandrie, aby odehrála drama \"Chci být tvým kanárkem\", největší hit v zemi. Princezna Garnet slavila šestnácté narozeniny a Tantalus před přistáním projednal skutečný důvod příletu, a to její únos. Na představení dorazil z Trena i malý černý čaroděj Vivi, kterému pomohlo krysí dítě jménem Puck dostat se do hlediště načerno.\n\nZatímco Tantalus bavil publikum a královnu Brahne, Zidan s Blankem přemohli dva strážné rytířů Pluta a dostali se do hradu, aby provedli únos. Sama princezna se však vytratila z lóže a v převleku unikla na jednu ze čtyř věží alexandrijského hradu, odkud se slanila na divadelní loď. Zidan ji následoval a vše viděl kapitán Steiner rytířů Pluta. Na Prima Vistě se princezna Zidanovi představila a k jeho překvapení ho požádala, aby ji unesl. Museli však utéct před Steinerem až na jeviště, kde odimprovizovali konec dramatu. Viviho a Pucka mezitím nachytali rytíři Pluta a černý mág utekl na jeviště, kde v sebeobraně omylem podpálil princeznin bílý plášť a odhalil ji. Baku nastartoval mlžné motory a s lodí unikl. Rozzuřená Brahne nechala na loď střílet obří harpuny s řetězy a také dělem, ale marně. Loď však byla přesto natolik poškozená, že za městem havarovala pod úroveň mlhy do Zlověstného lesa.\n\nBrahne rozkázala šaškům Thornovi a Zornovi přivést princeznu za každou cenu zpět, protože zmizela i s Alexandrovým přívěskem. Ti vyslali tři černé Waltze. Ve zlověstném lese unesly princeznu Garnet pohyblivé masožravé rostliny přímo před zraky Zidana, Viviho i Steinera, tak byl Zidan rozhodnutý ji najít (byl do ní zamilovaný a při každé příležitosti s ní flirtoval). Postavil se tedy Bakuovi a ignoroval jeho rozkazy. Prosadil si svou a s Vivim a Steinerem v lese pátral po Garnet. Steiner Zidanem i celou bandou Tantalus opovrhoval a vyhrožoval, že bude viset, avšak k Vivimu choval úctu, přestože byl celkově zmatený a nesebevědomý. Nakonec Garnet zachránili, ale popudili proti sobě mocné síly lesa. Díky Blankovi se povedlo s princeznou utéct do bezpečí, avšak za cenu toho, že spolu s celým Zlověstným lesem zkameněl, ale stihl předat Zidanovi mapu \"Mlžného kontinentu\".\n\nJakmile se princezna probrala, dorazila skupina přes ledové jeskyně do odlehlé vesnice \"Dali\", aby unikli nebezpečné mlze podněcující agresivitu. V cestě stál první Černý Waltz, jehož Zidan porazil. Princezna Garnet si proto změnila identitu a začala si říkat \"Dagger\" podle Zidanovy dýky. V Dali objevili podzemní mlžnou továrnu na výrobu černých mágů pro Brahne. Vivi byl pohledem na linku šokován a začal pochybovat o tom, co je sám zač. Museli se však ukrýt do balicího stroje, aby nebyli odhaleni. Steiner mezitím vyhledal řídící věž zdejšího \"letiště\" a počkal na přistání nákladní vzducholodi. V jedné z beden k naložení objevil i trojici hrdinů. Čtveřici poté napadl druhý Černý Waltz.\n\nPo jeho porážce chtěl Steiner eskortovat princeznu zpět na Alexandrijský hrad, ale Dagger mířila do Lindblumu za strýčkem Cidem požádat ho o pomoc. Věděla, že se v Alexandrii něco zlého chystá. Převzala po bezduchých černých mázích řízení vzducholodi, když skupinu napadl třetí Černý Waltz, jenž rozmetal celý náklad a poničil loď. Černí mágové si celou dobu Viviho a ostatních nevšímali, ovšem nyní jako jeden muž chránili Viviho svými těly. Pohledem na tu destrukci a smrt \"svých lidí\" dosáhnul Vivi bájného \"tranzu\" a Černého Waltze smetl, avšak ten se nevzdal a přeskočil na člun Zorna a Thorna monitorujících situaci. Černého Waltze nakonec zastavila lindblumská jižní brána, kde havaroval.\n\nV Lindblumu je přivítal regent Cid, kterého jeho manželka přeměnila za milostnou aféru v odporného brouka \"oglopa\" a beze stopy zmizela s parní vzducholodí Hilda Garde, symbolem pokroku na Gaie. Lindblum bylo největší a nejvyspělejší město na světě s těžkým průmyslem na létající lodě s mlžným pohonem. Cid marně stavěl novou Hildu Garde 2, ale v své nynější formě nedokázal plně využít svůj intelekt. Přesto dál vládl a monitorovat politiku. Své neteři Garnet řekl, že to on nařídil Bakuovi její únos, protože věděl o ambicích Brahne a chtěl dodržet slib jejímu zesnulému otci, a přímá konfrontace by pouze rozpoutala válku.\n\nV tu dobu se konal Velký lovecký festival. Zidan, Vivi a spousta dalších se zúčastnili a mezi nimi byla i burmécká dragounka Freya, Zidanova dávná známá. Po skončení lovu dorazil do Lindblumu burmécký posel, že Brahne právě vyhlásila Burmécii válku a vyslala armádu černých mágů. Dagger tam chtěla jít a zastavit ji, ale ostatní odmítli ji do válečné zóny pustit. Zklamaná Dagger tedy všechny kromě Steinera přiotrávila uspávacími bylinkami, aby se vydala pěšky zpět do Alexandrie. Zidan se poté vydal s Freyou a Vivim do Burmécie a doufal, že Dagger zamířila také tam. Postup jim usnadnila nová pomocnice Quina a ochočený chocobo, jenž je dovezl až ke Gizamalukeho sluji na hranici Lindblumu se státem věčného deště Burmécií. Zde bojovali s hordou černých mágů i se samotným Gizamalukem.\n\nDo Burmécie však dorazili pozdě. Město bylo zničené, obyvatelstvo vyvražděno nebo uprchlé a král se stáhl k dávným sousedům v Cleyře. V ruinách jeho paláce probíhala porada Brahne, generála Beatrix a záhadné osoby jménem Kudža o dalším postupu. Zidan však nedokázal generála zastavit a Kudža se po bitvě vydal na svém stříbrném drakovi do Trena, zatímco Brahne se vrátila do Alexandrie. Skupina hrdinů se po probrání z bezvědomí vydala do pouště k stromovému městu Cleyra, chráněnému pradávnou magickou bouří.\n\nMezitím se Dagger se Steinerem dostala k lindblumské jižní bráně a lanovkou překročili hranici. Znovu se setkali s Tantalusem a Marcuse doprovodili do Trena za zbytkem. Sháněli totiž lektvar Supersoft na rozpuštění Blankovy kletby. Dagger jim pomohla ho získat a všimla si i Kudži, kterého viděla už dříve se svou matkou. Setkala se i se svým soukromým učitelem Totem, jenž z Alexandrie před rokem emigroval. Princezně se Steinerem však ukázal pradávnou podzemní cestu Garganů, vedoucí až do Alexandrie. Zde však padli do léčky Zorna a Thorna, kteří princeznu, Steinera i Marcuse uvěznili. Kudža pak Dagger mocným zaklínadlem uspal a oba šašci z ní začali extrahovat eidolony. Brahne se pak na své mlžné vzducholodi Rudá Růže vydala do Cleyry, aby dokonala na Burmecijcích dílo zkázy.\n\nNejprve do města vyslala Beatrix a černé mágy zrušit bouři a ukradnout místní krystal, aby poté použila ukradeného Garnetina eidolona Odina k totálnímu zničení města, jež vypadalo jako nukleární výbuch. Zidanově partě se povedlo na poslední chvíli uprchnout díky teleportaci černých mágů. Na Rudé Růži se dozvěděli o královnině úmyslu popravit princeznu Garnet, protože ji už nepotřebuje, takže se teleportací dostali do Alexandrie napřed. Steiner a Marcus mezitím utekli z vězení a setkali se se Zidanem a ostatními, aby v kobce našli Dagger a šašky Zorna a Thorna extrahující posledního eidolona. Zanedlouho dorazila i Brahne a generál Beatrix. Ta partu znovu snadno porazila, ale Zidan ji přiměl změnit stranu a připomněl jí, k čemu se v armádě zavázala: chránit princeznu a ne provádět válečné zločiny. Beatrix sama nesla těžce královninu zálibu v užívání zbraní hromadného ničení namísto její dívčí pěchoty, tak svou mocí vyléčila Dagger z Kudžova prokletí a po boku Freyi a Steinera bojovala proti přivolaným příšerám. Ostatní uprchli garganskými tunely. Brahne povolala do služby námezdní lovce, aby našli a zabili princeznu, Viviho i Zidana.\n\nGargan se však splašil, takže skončili až na výběžcích za Lindblumem, kde se setkali s duchem eidolona Ramuha, jenž se zaslíbil Dagger. Ta věděla už dříve, že má moc je vyvolávat, ale bála se jí. Nyní však neměla na vybranou. Všichni tři se tedy vydali pěšky do Lindblumu, ale královna Brahne zatím zaútočila černými mágy na město a vyvolala eidolona Atomose, aby sáním a vichřicí zničil průmyslovou čtvrť a vážně poničil i zbytek města, včetně Cidova hradu. Když tu zkázu viděla Dagger, propadla málem hysterii. Regent chtěl zabránit nejhoršímu a vzdal se. Brahne měla dvě podmínky kapitulace: zabavení lodi Hilda Garde 2 a všech plavidel a odevzdání krystalu.\n\nZidane se s Dagger proplížili do hradu za Cidem, jenž jim vysvětlil situaci. Brahne se chystala na moře, aby zkompletovala celý Alexandrijský krystal z Daggeřina přívěsku a z ostatních částí, jež patřily Cleyře a Lindblumu. Také se potvrdilo podezření, že v pozadí války stojí obchodník se zbraněmi Kudža, jenž své technologie nabízel v minulých letech i Lindblumu. Cid dal Zidanovi národní poklad: úplnou mapu celé Gaiy, a vyslal je do podzemní chodby mezi Mlžným a Vnějším kontinentem do neznáma, neboť mlžné vzducholodě přes moře létat nedovedou. Měli najít odpovědi i Kudžu. V bažinách se k partě připojila Quina, která při lovu žab \"omylem\" objevila vstup do podzemních šachet.\n\nPo týdnech cesty na garganově hřbetu v podmořském tunelu se ocitli ve vyprahlém Vnějšího kontinentu, kde nebyla žádná mlha. Nalezli tam skalní město trpaslíků Conde Petie, kde viděli mluvící černé mágy. Vydali se za nimi do suchého lesa, ale ti je ve své vesnici přivítali s panickou hrůzou. Časem k Zidanově skupině důvěru získali. Byli to původně ti černí mágové, které využívala Brahne k válce, ale nabyli vědomí a uprchli sem. Nechápali však, co znamenalo „zastavení“ jejich druhů a po vzoru lidí své kolegy pohřbívali. Průměrně se to stávalo rok po jejich vyrobení. Vivi zde našel místo, kam patří, a Zidan to Dagger okomentoval podle své vlastní zkušenosti, když se jednou také vydal hledat domov, na který si pamatoval jen jako na modré světlo.\n\nPo návratu z vesnice Černých mágů se potřebovali dostat dále za Conde Petie, jenže tam směli pouze novomanželé. Dagger tedy podstoupila se Zidanem obřad (ona pouze jako vstupenku dále, on to myslel vážně) a potom i Vivi s Quinou. Za městem našli dívenku jménem Eiko a jejího moogla Moga, kteří kradli potraviny. Eiko pozvala ostatní k sobě domů do ruin města Madain Sari, kde žila sama pouze s moogly jako poslední Vyvolávač. Dětinsky se zamilovala do Zidana, jemuž to nebylo vůbec příjemné, ale přijali její pohostinnost. Dagger toto místo připadalo podezřele povědomé. U večeře pak Eiko vyprávěla, že čtyři roky před jejím narozením byla osada zničena a přežila jen její rodina. Její rodiče zemřeli krátce po porodu a dědeček zemřel nedávno, takže zůstala sama. Zidan Eiko přemluvil, aby pro ně prolomila pečeť od vchodu k obřímu stromu Iifa, kde chtěli hledat Kudžu. Udělala to a doprovodila je až do útrob stromu, přestože to měla od dědečka zakázané.\n\nZde sjeli velmi hluboko do nitra stromu kilometry do podzemí, které vypadalo spíše jako rafinérie mlhy. Brzy se objevil strážce a potvrdil, že je strom Iifa skutečně produkuje mlhu, jež podněcuje agresivitu všeho živého. Po jeho likvidaci produkce mlhy zcela ustala a zmizela z celého Mlžného kontinentu. Přestaly fungovat i mlžné vzducholodě a byla zastavena i produkce černých mágů v Dali. Vypadalo to, že je problém vyřešen, ale Eiko zjistila, že byl ukraden krystal, který měla chránit svým životem. Navíc ji unesla námezdní lovkyně Lani a odvlekla do Síně eidolonů. Její kolega žhnoucí Amarant však nařídil Eiko propustit a vyzval na souboj Zidana, ovšem prohrál. Zidan mu pak nabídl členství v partě.\n\nEiko měla sice zakázáno opouštět Madain Sari dříve, než jí bude 16 let, ale slib porušila. Než se vydali zpět ke stromu Iifa, tak si Dagger uvědomila, že není skutečnoou princeznou Garnet, ale vyvolávačkou jako Eiko. Na stromě Iifa pak Zidan konfrontoval Kudžu, jenž netrpělivě čekal jak na něj, tak na královnu Brahne, která konečně s flotilou dorazila na místo. Vypukla velkolepá bitva mezi ní a armádou Kudžových příšer. Brahne totiž hodlala Kudžu zabít, aby ukojila své choutky po neomezené moci, a vyvolala eidolona Bahamuta. Kudža odpověděl signálem \"Nezdolnému\", obřímu oku, aby ovládl Bahamuta, jenž se rozběsnil zničil Brahninu flotilu. Dagger mezitím s Eiko nalezla sídlo eidolona, jehož jejich předci kdysi neúspěšně vyvolali, a získala nad ním kontrolu, aby zachránila matku, ale byl to Leviathan, který neuměl létat. Kudža se pak z bitvy mírně zraněný stáhl.\n\nDagger pak našla na břehu záchranný člun a v němž umírající Brahne. Ta si nyní uvědomila, že ji její nenasytnost zničila a zaslouží si zemřít. Poprosila tedy před svou smrtí „dceru“ o odpuštění, ať vládne lépe než ona.\n\nV Alexandrii vystrojili Brahne pohřeb a o tři dny později byla Garnet korunována. Věrnost jí přísahal Steiner, Beatrix a do Alexandrie se vrátil i doktor Tot. Zidan se opíjel v hospodě, protože byl do nastávající královny zoufale zamilovaný a ničila ho vidina, že se s Dagger už neuvidí. Eiko ve snaze získat Zidana pro sebe sepsala za pomocí Tota milostný dopis,ale doručení se nezdařilo. Baku našel Zidana opilého v hospodě a důrazně mu vysvětlil, že v Tantalusu není místa pro ty, kdo \"neumí lapit svého kanárka\". Dagger celou partu pozvala před korunovací na poslední setkání. Eiko si s ní vyměnila krystaly, avšak Zidan nebyl schopen vyjádřit své pocity a vypadalo to, že Garnet také ne.\n\nRozhodl se tedy opustit Alexandrii a spolu s Eiko, Totem, Quinou, Freyou a Amarantem zamířil do Trena na karetní turnaj. Zde se setkal opět s regentem Cidem, jenž testoval Hildu Garde 2, ale ihned po turnaji přišla z Alexandrie znepokojivá zpráva o hrozícím nebezpečí. Na Hilda Garde 2, které velmi skřípaly motory, se tedy vydali za Garnet. Kudža totiž v Alexandrii provedl rituál s pomocí Nezdolného na vyvolání Bahamuta, který město zalil ohněm. Novopečená královna nezpanikařila a vydala rozkazy Steinerovým rytířům Pluta, kdysi lenochům a povalečům. Ti nyní organizovali evakuaci města, zatímco Steiner s Beatrix lovili v ulicích Kudžovy příšery. Garnet omdlela, když začal její přívěsek modře zářit. Hilda Garde 2 se totiž blížila na dosah Alexandrie a přívěsek Eiko, který obsahoval pár Garnetiných krystalů, omráčil i ji. Za chvíli se obě probraly a celý hrad jakoby ožil a okolo obří mečovité věže vyrostla soustava dalších věží, kam se Garnet vydala. Eiko na parovzducholodi rozeznala, oč jde: o vynesení Alexandrova rozsudku.\n\nSeskočila z lodi a levitací se přesunula až k Dagger. Alexandrijský eidolon, údajně nejmocnější na světě, volal svého pána, aby byl vyvolán. Společně provedly rituál a hrad obepnul obří eidolon s obrovskými křídly dlouhými jako celé město. Alexandrův rozsudek byl vynesen a ten snadno zkrotil Kudžova Bahamuta svatou magií. Vzducholoď mezitím havarovala kousek za městem a Zidan se vydal hledat Dagger. Kudža vyslal signál na Nezdolného, aby ovládl Alexandra, avšak plán mu překazil muž jménem Garland, který nasměroval na Alexandra obří oko a zabil ho. Kudža si uvědomil, co se děje, a uprchl z města. Alexandrova smrt knockoutovala Dagger i Eiko a Alexandrijský hrad se začal rozpadat. Zidan našel Dagger s Eiko na poslední chvíli a svého \"kanárka\" zachránil před jistou smrtí. Slanil se s nimi dolů pod hrad. Eiko ale byla uražena pohledem na Dagger v Zidanově náruči. Sám však utrpěl vážné zranění a zachránili je až členové Tantalu, Cid a zbytek party. Garland pak vyslal další výstřel, který zničil Alexandrovo mrtvé tělo, zbytek hradu a kompletně zničil celé město se slovy, že byly duše opět „vráceny“.\n\nDagger byla stále v šoku ze ztráty království, Brahne, své pravé matky, jež zemřela, když se s ní ocitla na malé loďce na břehu Alexandrie. Trpěla, že není skutečnou Garnet, neboť ta zemřela v den jejího nalezení a ji přijali do královské rodiny, protože jí byla velmi podobná. To byl také důvod, proč Brahne neměla problém vydat rozkaz k její popravě. V Dagger se navíc probudily i dávné vzpomínky na zkázu jejího rodiště. Nabyla přesvědčení, že nikdy neměla být královnou a vše bylo špatně. Upadla do depresí a zcela ztratila hlas. Když se Zidan probral z kómatu, proběhlo v Lindblumu jednání.\n\nRegent Cid se chtěl za každou cenu vrátit do podoby člověka, aby sestrojil novou loď, mají-li Kudžu zastavit. Byl navíc uražen, protože viděl v jeho držení svou loď Hildu Garde 1 a měl tedy podezření, že s ním je jeho manželka Lady Hilda. Zidan v Lindblumu našel suroviny na kouzelný lektvar, avšak ten Cida přeměnil pouze z oglopa v žábu. Cid se proto rozhodnul najít Hildu za každou cenu. Zahájili tedy pátrání na lodi Modrý Narcis, na níž uprchli z Alexandrie, a jelikož si Vivi všimnul černých mágů na Hilda Garde 1, začali právě v jejich vesnici. Zde však zbyli pouze tři, neboť ostatní ze strachu před blízkou smrtí následovali Kudžu, který jim slíbil prodloužení života. Černý mág č.288 po rozmluvě s Vivim pochopil, o co jde, a prozradil ve víře, že budou i ostatní tak stateční jako Vivi, že Kudža má podzemní palác na druhém konci Vnějšího kontinentu. Zde však parta padla do léčky a byla uvězněna. Kudža si nechal zavolat Zidana a přinutil ho výhrůžkami smrtí jeho společníků ke spolupráci. Měl získal v paláci \"Oeilvert\" gulugský kámen, který Kudža sám získat nemohl, neboť celý komplex chránil protimagický štít. Zidan spolu se třemi spolubojovníky a za dozoru Zorna a Thorna zamířil na loď Hilda Garde 1 a s ní na západ do Zapomenutého kontinentu.\n\nDo Oeilvertu musel přes úzké kaňony pěšky, protože přímo na místě přistát nešlo. Parta byla ohromena: Oeilvert byla totiž mimogaianská základna a místo očekávaného středověkého hradu to uvnitř vypadalo jako dílo vyspělé civilizace s elektronikou, počítači a hologramy. Největší záhadou byla Zidanova schopnost ovládat zdejší zařízení a rozumět jazyku, přestože se s tím vším setkal poprvé v životě. Hologramy hovořily o historii civilizace, která se před pěti tisíci lety pokusila neúspěšně spojit s Gaiou do jednoho světa, protože Terra jako planeta umírala. Částečně byl celý proces vysvětlen v místnosti mnoha tváří. V jiné místnosti zas nalezli plány ke stavbě terranských válečných lodí, včetně Nezdolného. Samotný Oeilvert, Kudžův palác a další objekty na Gaie byly pozůstatkem neúspěšného spojení světů do jednoho. Zidan však nebyl schopen tyto informace pochopit, zatím. Každopádně nalezli gulugský kámen a vrátili se zpět za Kudžou.\n\nKdyž Kudža dostal od Zorna a Thorna zprávu o splnění mise, rozhodl se ostatní Zidanovy přátele popravit. Záměr překazil regent Cid v podobě žáby, jenž překonal strach a proklouzl okolo žabožravé příšery ke spínači, kterým otevřel cely. Zbytek party se nakonec dostal až do trůnního sálu, kde spustil teleportovací zařízení a automatickou počítačovou ochranu paláce Valia Pira. Teleport je dostal až do Kudžova apartmá, kde se z druhého zařízení spojeného s přístavem pro Hildu Garde 1 už před tím vrátil Zidan. Toho si Kudža pozval k sobě a snažil se ho dále vydírat hologramy členů jeho party, které hodlal usmrtit vhozením do lávy.\n\nDíky včasnému zásahu ostatních se Kudža teleportoval pryč a Zorn s Thornem unesli Eiko na Hildu Garde 1 a zmizeli. Ostatní je pronásledovali na Modrém Narcisu až na Ztracený kontinent na severu, až do Esto Gazy, poutního místa považované za svaté kvůli blízkosti k \"Třpytivému ostrovu\", kde byl často viděn Nezdolný a říkalo se mu i cesta pro odcházející duše. Každopádně sem Kudža unesl Eiko. Parta se musela probít přes hluboké jeskyně ve vyhaslé sopce Gulug, a v rozvalinách po dávné civilizaci podobné Vyvolávačům. V hlubinách hory nařídil Kudža Zornovi a Thornovi extrahovat z Eiko eidolony, ovšem bez úspěchu, neboť Eiko bylo teprve 6 let a ne požadovaných 16. Zidan a ostatní pak sledovali další pokus o extrakci, který by ji už zabil. Život jí zachránila její moogle Mog, která odhalila svou skutečnou totožnost: byla eidolonem Madeen a dosáhla tranzu, čímž si vrátila svou původní podobu a jedinou ranou zabila Zorna a Thorna. Kudža byl chvíli šokován, ale pochopil pár věcí, aby se mohl postavit Garlandovi, který z něj chtěl vysát duši, tak mrtvoly Zorna a Thorna spojil do příšery Meltigemini, aby Zidana a ostatní zabila. Ti dva byli po bitvě definitivně zneškodněni. Zdrcení černí mágové se dověděli, že byli podvedeni, tak jim Vivi dodal chuť zbytek jejich krátkého života prožít naplno. Zidan pak z vedlejší místnosti vysvobodil Lady Hildu, manželkou regenta Cida.\n\nLady Hilda zrušila proměnu regenta Cida a odpustila mu jeho aféru. Zidana a všechny ostatní pak informovala o všem, co se od Kudži dozvěděla. To on ukradl Hildu Garde 1, aby měl další prostředek k neomezenému cestování po světě, ale spolu s ní ukradl i ji, s čímž nepočítal. Často se jí svěřoval, o co usiluje a že nepochází z Gaiy, ale ze světa jménem Terra, s nímž je Gaia prostřednictvím \"magického\" portálu spojena. Usiloval o využití všech zdrojů Gaiy k zisku nejvyšší moci. Tento portál na Třpytivém ostrově však nemohl použít, protože brána do Terry byla uzamčena a klíč se nacházel ve staré zřícenině na Zapomenutém kontinentu, kterou Hilda pojmenovala Ipsenův hrad.\n\nDagger se mezitím ztratila a Steiner ji zoufale hledal po celém Lindblumu. S hledáním mu pomohli i lidi z Tantalu, kteří přerušili opravu Divadelní čtvrti. Regent Cid mezitím provedl inspekci nových parních motorů a vydal pokyn rozebrat Modrý Narcis, jejíž kostru měli přestavět na parovzducholoď, aby se ušetřilo co nejvíce času. Dagger nalezli až v Alexandrii, kde ji Zidan našel nad hrobem své adoptivní matky, kde také poprvé po dlouhé době promluvila a poprosila ho, aby jí dal dýku, podle které se přejmenovala. S tou si uřezala své dlouhé vlasy, aby začala znovu a znovu nezklamala svůj lid, který se pustil do obnovy města i hradu.\n\nZanedlouho Cid dokončil konstrukci Hildy Garde 3 a vyslal skupinu do Ipsenova hradu, aby v zájmu všech obyvatel světa zjistila, co se to vlastně na Gaie děje. Hrad vypadal jakoby obrácený vzhůru nohama a uvnitř nalezli čtyři klíče ve tvaru talíře, které Zidan sundal a přečetl si, kam je má umístit. Spustila se počítačem řízená ochrana se sirénou hlásící, že byl přerušen tok energie z Gaiy do Terry a přepadla je příšera Taharka. Ta zemřela se slovy, že vše je jedno a jedno je vše, tudíž nemohou bránu do Terry nikdy odemknout, a rozplynula se jako hologram. Dle získaných informací Zidan vyvodil, že vstup do Terry musí otevřít všemi čtyřmi klíči najednou. Dagger s Eiko vysadil v podmořské vodní svatyni kousek od Ipsenova hradu, Freyu s Amarantem v ohnivé svatyni sopky Gulug, Steinera s Vivim ve svatyni větru a sebe s Quinou do svatyně země. V domluvený čas pak všichni vložili talířovitý klíč do oltáře a byli přepadeni strážci Terry, od nichž si vyslechli pár urážek a výhrůžek (nižší formy života apod.) Díky týmové práci ve dvou však všechny čtyři dvojice strážce porazily a Zidan pak nabral všechny zpět na palubu a zamířil na Třpytivý ostrov, který se proměnil v magický vír, jenž osmici hrdinů přenesl do jiné dimenze. Hilda Garde 3 a zbytek posádky zůstal na Gaie a nejspíš se vrátili do Lindblumu.\n\nOcitli se v modrém paralelním světě, kde stojí čas i voda, zdánlivě svírající Terru ze všech stran. Stáli na kilometry vysokých plošinách ve tvaru hub prošpikovaných moderní technikou jako např. teleporty s všudypřítomným modrým světlem. Zidan zahlédl dívku, která mu byla dost podobná, a vydal se za ní. „Vítej doma,“ řekla a ukázala mu vesnici \"Bran Bal\". V ten moment se objevil Nezdolný ve své skutečné podobě, jejíž oko Dagger dobře poznala a omdlela.\n\nV Bran Balu žili lidé s ocasem stejným, jako měl Zidan. Byly to geneticky vykonstruované bytosti: genomy, jež se chovaly jako bez duše či jako zombie. Dívka mu v laboratoři na klonování genomů vysvětlila, že on je jiný, má vlastní duši a vyšší účel bytí. Zmínila Garlanda, který usiluje o obnovení Terry. Genomové mají být bezduch= nádoby, připravené pro příjem spících duší vyhynulých Terranů, a na krystalovém počítači vysvětlila proces slučování světů. Až bude dokončen, modrá se změní v červenou a Gaia se stane Terrou. Proces to měl být krátký, ale před 5 tisíci lety selhal. Garland musel vyčkat a mezitím se pokusil narušit koloběh duší, vznikajících v jádru Gaiy, a po smrti se tam zase vracely. Zidana šokovala, že právě on měl Garlandovi tohle všechno umožnit. Ostatní genomům nerozuměli, pouze Vivi byl přesvědčen, že jejich mysl není tak prázdná, jak vypadá a srovnal je s černými mágy.\n\nGenomka pak Zidana zavedla ke Garlandovi do létajícího hradu Pandemonium, sídla duší Terry. Zidan byl ze všeho velmi zmaten a nabyl dojmu, že je tedy nepřítelem Gaiy. Garland mu vysvětlil zbytek. Před 12 lety ztratil svého nejdokonalejšího genoma Zidana, který měl narušit koloběh duší na Gaie. Ne vše šlo dle plánu, na Gaiu se Zidan vůbec neměl dostat a za to byl zodpovědný Kudža, jehož stvořil před 24 lety jako prvního genoma se samostatnou duší, s myslí příliš silnou, aby nesl někoho z Terranů. Přesto byl užitečný a vyslal ho na Gaiu urychlit koloběh duší vyvoláním válek. Kudža však trpěl pocitem nesmrtelnosti, ale Garlandovi to nevadilo a toleroval mu jeho vlastní zájmy, dokud plnil misi. Kudža však na svého \"bratra\" žárlil a v jeho šesti letech ho unesl z Bran Balu do Lindblumu, kde doufal, že zemře spolu s Gaiou. Zidan se pak zeptal, proč tohle všechno dělá. Garland pokračoval: Narušením koloběhu duší vzniklo na Gaie duchovní vakuum, které mohl doplnit dušemi Terry. Války astronomicky urychlily umírání a strom Iifa sestrojený Garlandem před tisíciletími třídil zemřelé duše a tvořil mlhu jako odpadní produkt uvízlých gaianských duší, která ještě více podněcovala agresivitu a války. Zidan však zastavením mlhy pouze zcela zastavil koloběh duší Gaiy a umožnil svět naplňovat dušemi Terry bez jakéhokoliv omezení, neboť nyní mohl Garland zcela obejít gaiskou přirozenou planetární obranu. Garland ukázal observatoř namířenou na jádro Gaiy, kde začíná i končí koloběh duší, a byla již patrná změna modré gaianské barvy na rudou terranskou. Strom Iifa byl na jádro planety napojený a konal proces, jenž byl téměř dokončený. Pak řekl Zidanovi, že měl Kudžu v pozici terranského \"anděla smrti\" jednoho dne nahradit.\n\nZidan se však vzepřel a Garlandovu nabídku odmítnul. Aby ochránil své přátele, rozhodl se zničit zničit Terru i Garlanda. Ten tedy Zidana omráčil, aby ho tedy předělal v běžného genoma. Umístil ho do jakési komory, která mu postupně mazala vzpomínky z jeho mozku. Do Pandeminia se však včas dostali Eiko a Vivi a včas ho probudili. Zidan se vzpamatoval a dobelhal se až k bráně, aniž by si jich všímal, a dost sprostě odmítal pomoc i otázky, proč šel do pevnosti Pandemonium sám. Postupně odmítal pomoc od Freyi, Amaranta, Quiny, Steinera i Dagger. Ta ho ale nakonec byla schopna přivést opět k rozumu a připomněla mu, že ji vždycky ochraňoval a dával pozor i na ostatní, zatímco ostatní dávali pozor na něj. Zidan se všem omluvil a společně pokračovali dále.\n\nPomocí teleportů a levitujících plošin se vyšplhali až na vrchol Pandemonia za Garlandem. Zidan se ho zeptal ještě jednou na jeho motivy, proč koná takové zlo a zejména, proč nespí s dušemi ostatních Terranů. Odpověděl, že i on je ve skutečnosti umělou životní formou pověřenou ke správě Terry, když se spojení s Gaiou před 5 tisíci lety nezdařilo. Měl ji připravit na druhý pokus. Poté začal se skupinou bojovat, ale její sílu podcenil a byl poražen. Na scénu vstoupil Nezdolný a Kudža a poděkoval Zidanovi za umožnění návratu do Terry a porážku Garlanda, o němž věděl, že při úspěšném sjednocení světů by se ho zbavil. Pak se skupinou také bojoval a během bitvy poprvé v životě dosáhnul bájného tranzu znásobujícího jeho moc. Partu knockoutoval svou \"Ultimou\". Původně chtěl své ambice naplnit pomocí eidolonů, ale tranz byl daleko mocnější. On sám nebyl schopen tranzu dosáhnout, ale díky Nezdolnému využil duše těch, které zabilo \"velké oko\". Poražený Garland mu však prozradil jedno malé tajemství: Kudža bez ohledu na svou nynější moc stále zůstává smrtelníkem, navíc defektním, takže své nové schopnosti stejně nevyužije. Jeho smrt byla geneticky načasována do Zidanovy plnoletosti. Takový narcis, jakým Kudža byl, tohle nepřijmul a zešílel. Garlanda zabil a prohlásil, že nedovolí, aby Terra existovala déle než on a v tranzu začal celý modrý svět systematicky ničit.\n\nZidan se rychle vrátil teleporty před Pandemonium, kde jeho společníci ukradli Nezdolného, a vrátili se pro něj a Dagger do Bran Balu pro ostatní genomy. Zidan musel přesvědčit i tu genomskou dívku, která mu prve vše vysvětlovala. Dověděl se od ní, že měla nahradit Kudžu i Zidana, kdyby selhali. Nyní však neviděla žádný smysl své existence, neboť byl Garland mrtev a Terra byla postupně ničena. Zidan jí řekl, že neví, proč by měl někoho zachraňovat, ale stojí za to aspoň zkusit najít nový smysl života. Genomka mu také konečně pověděla své jméno: Mikoto. Na Nezdolném pak vymanévrovali z trosek Terry přes bílý portál na obloze, jenž je dovedl na hladinu gaianského moře.\n\nCelá Gaia se ocitla až po vrcholky hor v mlze. Dříve byla přítomna pouze na Mlžném kontinentu, ale strom Iifa evidentně znovu ožil. Vivi navrhl, aby genomy ubytovali ve vesnici Černých mágů, kteří je přivítali s otevřenou náručí, protože měli ve zbytku svých krátkých životů koho učit vše, co znali. Zanechali tam i Mikoto, která Zidana varovala, že proti Kudžovi nemají sebemenší šanci. Na Nezdolném se přesunuli ke stromu Iifa, nad jehož korunou byl obrovský zářící portál, a kde se Kudža bezpochyby nacházel. Ze stromu Iifa vylétly stovky bílých draků, které zatarasily vstup a málem Nezdolného zničily, ale z mlhy se vynořila lindblumská armáda mlžných a parních vzducholodí v čele s Hildou Garde 3 a s regentem Cidem a Tantalem na palubě. Doprovodila je i Rudá Růže, kterou pilotovala generál Beatrix s rytíři Pluta. Postupně vyklidili pro Nezdolného cestu. Jak se později ukázalo, byla to Mikoto, kdo je povolal a využila k tomu své zvláštní schopnosti. Zidan měl původně v plánu do bitvy s Kudžou obyvatele Gaiy nezatahovat, aby nešířili paniku, ale Baku z Hildy Garde vyslal k Zidanovi zprávu, že si snad nechtěl tu \"srandu\" užít sám bez nich.\n\nNezdolný proletěl portálem a celá skupina se ocitla v jiné dimenzi zvané \"Memoria\". V bílé září museli porazit strážného bílého draka a rozpadající se loď opustili teleportem. Dopadli na chaotické místo a k Zidanovi začal promlouvat Garlandův hlas. Vysvětlil mu, že je Memorie tvořena pouze ze vzpomínek, a má mu ukázat, jak to všechno bylo doopravdy. Dále viděli výjev zničení Alexandrie a Garland zde potvrdil, že věděl, že ho chtěl Kudža zničit za využití Alexandra, proto musel zasáhnout. Zidan později zjistil, že je schopen vidět vzpomínky cizích, např. Dagger nastupující na člun se svou matkou za bouřky těsně před zničením Madain Sari. Garland se bál eidolonů a musel jednat, než se stanou vážným problémem, proto to tehdy udělal. To, co viděl, bylo z jeho vlastní paměti a ne z paměti Dagger. Také vysvětlil, že před staletími byl vyvolán natolik mocný eidolon (Alexandr), že se ho báli natolik, že ho zapečetili v Alexandrijském hradu a drahokam vyvolání rozčtvrtili a uschovali v Alexandrii, Cleyře, Lindblumu a v Madain Sari.\n\nDále skupina zahlédla výjev srážky dvou planet. Garland ukázal, že přesně tohle se stalo před 5 tisíci lety. Terra potřebovala do sebe absorbovat mladou planetu, aby mohla žít dál, jenže na Gaie už život existoval a neměli na vybranou. Hledat jinou vhodnou neobydlenou planetu k asimilaci už nemohli, nestihli by to. Fúze světů však měla pro Terrany velmi tragické následky, neboť již byla i tak příliš stará, aby byla schopná proces dokončit. Všichni Terrani tedy zemřeli a celá Terra se ocitla v podzemí Gaiy. Garland tedy vytvořil strom Iifa, aby z jádra Terry absorboval duše zemřelých do Pandemonia. V další síni plné vody si Zidan s Vivim a Freyou uvědomili, že Gaia bývala kdysi čistě oceánskou planetou, na což si ale nemohli pamatovat. Usoudili, že když půjdou dál, dostanou se k původnímu zdroji veškeré existence.\n\nPřesunuli se do prostoru, kde zahlédli záznam zrození Gaiy. V téže době dosáhla Terra vrcholu existence, ale bláhově se domnívala, že je nemůže nic zničit, takže po vyplundrování všech přírodních a duchovních zdrojů nastal rychlý úpadek. Zoufalí Terrani před svým vyhynutím stvořili Garlanda, aby se postaral o budoucnost. V další místnosti už ale Zidan narazil na prázdnotu. Garland ho přiměl, aby šel dál, do vesmírné prázdnoty směrem ke společným vědomostem všech. Vysvětlil mu, že je veškerý život mezi sebou propojen: každý živáček potřebuje rodiče a ti zase své rodiče a tak dále, až se člověk dostane k původnímu zdroji veškerého života. Totéž platí pro vzpomínky. Každý má dáno do vínku něco ze starých zkušeností předků a své vlastní pak předá dál. Vzpomínky a evoluce jdou proto ruku v ruce, nicméně většina živých forem si původní podstatu vzpomínek neuvědomuje. Je jím \"krystal\". Garland poté zadal Zidanovi poslední úkol (a první, který kdy splní): musí se postarat o Kudžu a udělat vše pro ochranu krystalu, který je nyní v nebezpečí. Poté se jeho hlas rozplynul.\n\nOcitli se v další krystalické dimenzi, kde narazili na Kudžu, jenž byl překvapený, že se jim povedlo porazit zmary, jež stvořil z paměti původního krystalu. Vyhrožoval, že ho zničí a spolu s ním i Gaiu, celý vesmír i kolektivní vzpomínky všech bytostí. Pokud ho porazí, Gaia stejně zanikne, protože sjednocení obou světů bylo znovu zahájeno a strom Iifa spustí ničivou reakci, která rozmetá Gaiu i již zničenou Terru v prach, takže vyhraje tak jako tak. Zidan mu řekl, že jestli tak touží zemřít, tak ať do toho nezatahuje vše živé. Kudža se mu vysmál, na co by svět existoval bez něj, a napadl ho. Nejprve na Zidanovu partu poslal svého nejmocnějšího draka Deathguise, potom se do boje pustil sám. Kudža však prohrál, tak se rozhodl vzít Zidana a jeho přátele s sebou a prostřednictvím tranzu na ně seslal opět Ultimu.\n\nKouzlo však pouze Kudžu vyhodilo portálem pryč z Memorie a Zidanovu družinu přesunulo do podsvětí. Když se probrali, zajímal se o osud krystalu, který měl naposledy Kudža u sebe. Zde promluvila neznámá bytost, ale pouze o smrti, strachu a temnotě a o jediném léku, totálnímu zničení. Kudža se stal obětí vlastního strachu ze smrti a v šílenství se domníval, že se zachrání zničením krystalu. V jeho očích tudíž Kudža v praxi dokázal teorii, že vše žije jen, aby zemřelo, pro nic jiného. A nyní nastal čas ukončit existenci celého vesmíru a vrátit ho do bodu nula, kde neexistovala žádná hvězda, žádná planeta, ani žádný životodárný krystal. Zidan tomu všemu sice nerozuměl, ale zakřičel, že nikdo nic ukončovat nebude, dokud bude existovat vůle žít.\n\nTa záhadná bytost se snažila ještě zlákat Zidana na svou stranu a poukázala na jeho vlastní strach, který ho nevyhnutelně dožene, ale Zidan si tento strach vnutit nenechal. Přestože byl vyčerpaný, bojoval, aby si to budoucí generace přes kolektivní paměť navždy pamatovaly. A také to, že i když se možná zrodil jen, aby zemřel, smrti se nebojí. Bytost se zjevila jako obří démon jménem \"Nekron\", ztělesnění temnoty a nicoty. Skupina velmi dlouho bojovala na pokraji totálního vyčerpání ve zdánlivě nekonečné bitvě. Když se vše zdálo být ztraceno, k Nekronovu nepříjemnému překvapení byla skupina teleportována pryč a nějakou neznámou silou byl zničen a zapuzen z dimenze živých. Vstup do Memorie u stromu Iifa se mohutnou explozí Nekrona zhroutil a Zidanova družina byla teleportována k jeho kořenům.\n\nZidan prohlásil, že měl Kudža pravdu a svět nyní bude zničen reakcí stromu Iifa. Mezitím Rudé Růže, Hilda Garde 3 a ostatní lodě bůhvíjak dlouho hlídkovaly, když tu Mikoto ucítila Zidanovu přítomnost u kořenů obřího stromu. Generál Beatrix proto nechala poslat vzkaz na Hildu Garde 3, aby je vyzvedli, protože jsou nejblíže. Na palubu nastoupili všichni kromě Zidana, který ještě chtěl něco dodělat. Věděl, že je z Memorie vysvobodil Kudža, který byl zakleslý ve stromu Iifa a umíral. A také věděl, že na jeho místě by konal nejspíš stejně. Se všemi se rozloučil a Dagger ho objala s tím, ať se brzy vrátí. Pak už regent Cid zavelel k odletu.\n\nZidan se spustil po zdivočelých kořenech stromu Iifa až na samotné dno, kde našel svého \"bratra\" Kudžu. Dal mu rozhřešení a vyzval ho, aby místo opustili. Kudža odmítl s tím, že si po všem, co provedl, žít nezaslouží. Po své porážce si uvědomil, že už nemá nic, co by ztratil, tak si uvědomil poprvé význam života jako takového, pozdě, ale přece. Pak Kudža omdlel a pravděpodobně zemřel. Následně se vnitřek stromu Iifa zhroutil a zdivočelé kořeny zasáhly Kudžu i Zidana. Tato reakce měla celou Gaiu zničit, ale po týdnu se uklidnila, je možné, že ji Kudža nějakým způsobem ještě před svou smrtí zastavil. Každopádně se po nějaké době prošla po kořenech stromu Iifa Mikoto a řekla nad Kudžovým hrobem, že dělal strašné věci, ale dodal genomům naději na vlastní život, protože se vzepřel tomu, k čemu byli všichni původně určeni.\n\nPo nějaké době došlo k obnově všech zničených království kromě Cleyry a v Alexandrii slavila své narozeniny královna Garnet, při nichž měl po dlouhé době odehrát Tantalus, tentokrát bez únosů nebo loupeží, drama Chci být tvým kanárkem. Garnet sama sobě přísahala, že se již nebude rmoutit pro smrt matky, macechy i Zidana, jak ji to on sám učil. Co se stalo s jednotlivými hrdiny, vyprávěl ve formě recitovaných pamětí Vivi, který po bitvě o Iifu také zemřel jako ostatní černí mágové. Zanechal však po sobě šest synů (nových černých mágů), které v Dali pravděpodobně stvořil ze zbývající mlhy, a naučil je vše, co znal a co se naučil od Zidana. Ti také byli přítomni na představení. Quina byla viděna v alexandrijské královské kuchyni a Freya se znovu dala dohromady se sirem Fratleyem, přestože svou amnézii nikdy nevyléčil. Amarant se nadále potuloval po světě jako námezdní lovec, ovšem některé Zidanovy zásady přijal za své, a opět se dal dohromady s lovkyní odměn Lani. Eiko zůstala v Lindblumu jako adoptivní dcera Lady Hildy a regenta Cida. Steiner byl povýšen a s Beatrix chránili královnu společně. Hlavní roli v hrál muž v kápi, který se v polovině představení při monologu přede všemi odmaskoval a nebyl to nikdo jiný než Zidan. Garnet okamžitě z královské lože vyrazila přes dav lidí na pódium a vrhla se mu do náruče. Pak se ho zeptala, jak vůbec přežil. Na to neodpověděl nijak konkrétně, jen že prostě měl vůli a důvod žít. Za potlesku celého obecenstva příběh skončil jejich políbením.\n\nV roce 2009 bylo Final Fantasy IX přeloženo do češtiny skupinou RK-Translations.\n\n"}
{"id": "847516", "url": "https://cs.wikipedia.org/wiki?curid=847516", "title": "Glennovo výzkumné středisko", "text": "Glennovo výzkumné středisko\n\nGlennovo výzkumné středisko ( , plným názvem je výzkumné středisko NASA, které leží ve Spojených státech amerických v Ohiu mezi clevelandským předměstím Brookpark a městem Fairview Park. Je jedním z velkých výzkumných center NASA, pracuje v něm přes 3400 zaměstnanců.\n\nJeho hlavním úkolem je výzkum a vývoj nových technologií pro letectví a kosmonautiku. Mimo jiné se podílelo se na vývoji motorů pro kosmické lodě Apollo, vyvinulo urychlovací stupeň Centaur, vyvíjí též iontové a nukleární pohonné jednotky. Zabývá se výzkumem pokročilých technologií získání, konverze a uchovávání energie jako jsou solární články, baterie a palivové články, radioizotopové zdroje energie. Vyvíjí materiály pro extrémní podmínky pro použití v letectví a kosmonautice.\n\nZaloženo bylo roku 1942 jako \"Aircraft Engine Research Laboratory\" řízená Národním poradním výborem pro letectví (NACA, koncem 50. let reorganizovaným v NASA). Roku 1947 bylo přejmenováno na \"Výzkumnou laboratoř leteckého pohonu\" (\"Flight Propulsion Research Laboratory\") a roku 1948 \"Lewisovu laboratoř leteckého pohonu\" (\"Lewis Flight Propulsion Laboratory\") po George Lewisovi, který v letech 1919–1947 stál v čele leteckého výzkumu NACA. Roku 1958 opět změnilo název, na \"Lewisovo výzkumné středisko NASA\" (\"NASA Lewis Research Center\"). Konečně roku 1999 získalo definitivní název, když bylo pojmenováno po astronautovi a politikovi Johnu Glennovi.\n\n"}
{"id": "847534", "url": "https://cs.wikipedia.org/wiki?curid=847534", "title": "Kanada na Zimních olympijských hrách 1992", "text": "Kanada na Zimních olympijských hrách 1992\n\nKanada se účastnila Zimní olympiády 1992. Zastupovalo ji 108 sportovců (79 mužů a 29 žen) v 11 sportech.\n\n"}
{"id": "847537", "url": "https://cs.wikipedia.org/wiki?curid=847537", "title": "Igors Vihrovs", "text": "Igors Vihrovs\n\nIgors Vihrovs (* 6. června 1978, Riga) je bývalý lotyšský sportovní gymnasta. Na olympijských hrách 2000 v Sydney vyhrál zlatou medaili v prostných.\n\nJeho zlatá medaile ze Sydney byla první lotyšská gymnastická olympijská medaile od doby, kdy země získala nezávislost na Sovětském svazu. Vítězství bylo překvapivé pro všechny včetně Vihrovse a jeho trenéra Arturse Mickevičse tím spíš, že Vihrovs cvičil se zraněným kotníkem.\n\nByl také bronzovým medailistou z mistrovství světa 2001 v Gentu. O zlatou medaili přišel také proto, že překročil časový limit na svou sestavu, za což byl penalizován srážkou 0,2 bodu. Údajně k tomu došlo proto, že neslyšel signál oznamující 10 sekund do vypršení limitu. Byl také třetí na mistrovství Evropy v roce 2000. Ve finále cyklu světového poháru ve sportovní gymnastice roku 2000 byl na prostných v Glasgow čtvrtý.\n"}
{"id": "847540", "url": "https://cs.wikipedia.org/wiki?curid=847540", "title": "Kanada na Zimních olympijských hrách 1988", "text": "Kanada na Zimních olympijských hrách 1988\n\nKanada se účastnila Zimní olympiády 1988. Zastupovalo ji 113 sportovců (83 mužů a 30 žen) v 11 sportech.\n\n"}
{"id": "847546", "url": "https://cs.wikipedia.org/wiki?curid=847546", "title": "Seznam osobností vyznamenaných 28. října 2012", "text": "Seznam osobností vyznamenaných 28. října 2012\n\nSeznam osobností, které prezident České republiky Václav Klaus vyznamenal státními vyznamenáními dne 28. října 2012. Jedná se o poslední 28. říjen, kdy vyznamenával Klaus.\n\n\n\n\n\n\n\n"}
{"id": "847552", "url": "https://cs.wikipedia.org/wiki?curid=847552", "title": "Jaime Lucas Ortega y Alamino", "text": "Jaime Lucas Ortega y Alamino\n\nJaime Lucas kardinál Ortega y Alamino (18. října 1936 Jaguey Grande – 26. července 2019) byl kubánský římskokatolický kněz, arcibiskup Havany, kardinál.\n\nKněžské svěcení přijal 2. srpna 1964 v Matanazas. Poté působil jako duchovní v této diecézi (s přestávkou v letech 1966–1967, kdy byl internován v pracovním táboře). Zabýval se zejména pastorací mládeže a katechezí, přednášel rovněž v havanském semináři.\n\nDne 4. prosince 1978 byl jmenován biskupem diecéze Pinar del Rio, biskupské svěcení přijal 14. ledna 1979. V listopadu 1981 ho papež Jan Pavel II. jmenoval arcibiskupem v kubánské metropoli Havaně. V letech 1988–1998 a opět v letech 2001 až 2007 byl předsedou Kubánské biskupské konference. Při konzistoři v listopadu 1994 byl jmenován kardinálem. Ve funkci havanského arcibiskupa ho v roce 2016 vystřídal Juan García Rodriguez.\n\n\n"}
{"id": "847554", "url": "https://cs.wikipedia.org/wiki?curid=847554", "title": "Vrbina hajní", "text": "Vrbina hajní\n\nVrbina hajní (\"Lysimachia nemorum\") je žlutě kvetoucí vlhkomilná rostlina s poléhavou lodyhou dorůstající jen do výšky 30 cm, její výskyt je převážně spojen s vlhkem, stínem a lesem. Je to druh patřící do širokého rodu vrbina.\n\nJe rozšířena hlavně v Evropě kde roste v mírném podnebném pásu. V teplejších oblastech se nachází podstatně méně často v nížinách než ve vyšších polohách. Vyrůstá ve vlhkých, stinných lesích, na lesních pasekách, loukách a v ledovcových karech jakož i v okolí lesních pramenišť a potoků. Pro svůj růst si vybírá půdy převážně neutrální nebo jen mírně kyselé, dobře zásobené humusem, dlouhodobě provlhlé a se zvýšenou hladinou spodní vody. Může dobře růst na plném slunci i v polostínu, přežívá i v hlubokém stínu kde ale nekvete.\n\nV České republice ji nacházíme nejčastěji ve vyšších polohách a to roztroušeně až hojně. Je diagnostickým druhem lesních pramenišť svazu \"Caricion remotae\", údolních jasanovo-olšových luhů podsvazu \"Alnenion glutinoso-incanae\" a horských klenových bučin podsvazu \"Acerenion\".\n\nPodle \"Florabase.cz\" se vrbina hajní v ČR vyskytuje:\nTento mělce kořenící, vytrvalý chamaefyt má poléhavou, nepravidelně hranatou, na konci převážně vystoupavou lodyhu která bývá dlouhá 10 až 30 cm a obvykle se nevětví. Lysá, nejčastěji tmavě zelená lodyha která má někdy načervenalý nádech je porostlá vstřícnými křižmostojnými listy. Jejich čepele tvaru kopinatého až vejčitě kopinatého mají po obvodě úzký bělavý, pilovitě zubatý lem, u báze jsou zaokrouhlené a na vrcholu tupě špičaté.\n\nObvykle jen po jednom vyrůstají oboupohlavné květy na stopkách asi 25 mm dlouhých z paždí horních listů. Kalich je tvořen pěti úzkými, jen u báze krátce srostlými špičatými trojúhelníkovými lístky. Koruna žluté barvy je kolovitá a má pět lístků světle žluté barvy obvejčitého tvaru které jsou mírně žláznatě brvité.\n\nV květu je pět tyčinek s volnými a neztloustlými nitkami nesoucí prašníky a svrchní semeník s jedinou čnělkou s bliznou. K opylení může dojít v prvé etapě cizím pylem za pomoci opylovačů hledajících v květech nektar a sbírajících pyl. Ve druhé etapě, kdy už dozrál vlastní pyl, dochází k samoopylení, tehdy se prašníky přiblíží k bliznám a ty dosud neopylené zúrodní svým pylem. Květy rozkvétají od června do srpna. Plody jsou kulovité mnohosemenné tobolky pukající nahoře dvěma chlopněmi rozeklanými ve dva až tři zuby.\n\nV České republice není vrbina hajní, rozmnožující se nejčastěji semeny, ohrožená a tudíž ani chráněna. Ekonomicky je bezvýznamná a protože neroste na obdělávané půdě není ani obtížným plevelem.\n\n \n"}
{"id": "847556", "url": "https://cs.wikipedia.org/wiki?curid=847556", "title": "Vrbina", "text": "Vrbina\n\nVrbina (\"Lysimachia\") je rod s asi 150 druhy vytrvalých bylin nebo vzácně i polokeřů, od plazivých a poléhavých až po přes metr vysokých které se vyskytují převážně v mírném a subtropickém pásu severní polokoule. Na jižní polokouli, v Austrálii a Jižní Americe rostou minimálně.\n\nV minulosti byl tento rod řazen do čeledi \"Myrsinaceae\", která byla po prověření fylogeneze zrušena a podle APG III byl rod přeřazen do čeledi prvosenkovitých, kde je začleněn do podčeledi \"Myrsinoideae\".\n\nV České republice vyrůstá ve volné přírodě těchto pět druhů vrbiny:\n\nRostliny rodu vrbina mají lodyhy vztyčené, poléhavé nebo vystoupavé, lysé i chlupaté, válcovité, oblé, kuželovité nebo několikahranné. Přisedlé nebo řapíkaté listy obvykle s celistvou čepelí vyrůstají na lodyze střídavě, vstřícně nebo ve vícečetných přeslenech. Mimo lodyžních listů rostou listy variabilního tvaru i v přízemní růžici, někdy jsou listy k nerozeznání od listenů.\n\nOboupohlavné květy, nejčastěji 5četné, vyrůstají na konci lodyhy nebo v paždí horních listů jednotlivě nebo ve skupinách, kdy bývají seskupeny do hroznů, lat nebo chocholíků. Hluboce laločné kališní lístky jsou zelené, bělavé nebo narůžovělé. Koruny mají krátkou nálevkovitou trubku, jejich lístky jsou žluté (někdy s načervenalou či nahnědlou bázi), bílé nebo narůžovělé, mnohdy tmavě zabarvená podle pryskyřičných kanálků. V květech je 5 tyčinek s nitkami volnými nebo srostlými do kruhu, kulovitý nebo vejčitý semeník a jednoduchá nitková čnělka. Plody jsou kulovité tobolky většinou podélně se otvírající o rozměrech 1,5 až 7 mm s 1 až 20 lesklými hnědými nebo černými semeny. Ta bývají oválných nebo hranatých tvarů, hladká nebo drsná, někdy i s drobnými křidélky.\n\nNěkteré druhy se používaly místně v lidovém léčitelství např. vrbina penízková, jiné se někdy vysazují jako nenáročné okrasné rostliny např. vrbina penízková, vrbina tečkovaná, \"Lysimachia ciliata\", \"Lysimachia clethroides\". Vrbina penízková a \"Lysimachia clethroides\" jsou ale poměrně agresivní druhy a při zanedbání se mohou lehce stát invazivní. Žádný druh vrbiny není ekonomicky významný.\n\n \n"}
{"id": "847559", "url": "https://cs.wikipedia.org/wiki?curid=847559", "title": "Hvězdný prach (film, 2007)", "text": "Hvězdný prach (film, 2007)\n\nHvězdný prach (v anglickém originále Stardust) je britský-americký romantický fantasy film režiséra Matthewa Vaughna natočený studiem Paramount Pictures. Námětem pro film byl stejnojmenný román Neila Gaimana. Premiéru měl v roce 2007 a jeho tržby činily přes 135 milionů dolarů.\n\nFilm Hvězdný prach se odehrává na pomezí dvou světů, a to kouzelného království Hromotvrz (Stormhold) a anglické vísky Zeď, která je pojmenovaná právě podle zdi, jež brání průchodu mezi těmito světy.\nV úvodní části filmu se mladík Dunstan Thorne vydává na průzkum za zeď. U průchodu v pobořené části zdi je konfrontován jejím hlídačem, kterého ale obelstí. A tak se Dunstan ocitá v království Hromotvrz, kde objeví tamější tržiště. Na tržišti je opravdu neobvyklé zboží, živé oči ve skleněné nádobě, malí sloni v kleci pro ptáky a spousta dalších podivuhodností. Dunstan je však nejvíc okouzlen místní prodavačkou, proto se od ní pokouší koupit květiny. Ta mu za polibek nabídne skleněnou sněženku, která majiteli propůjčuje veliké štěstí. Po uskutečnění obchodu mu prozradí, že je čarodějnicí vězněnou princeznou a pozve jej k sobě do vozu. Poté se Dunstan vrací do Zdi. Devět měsíců na to mu hlídač od zdi přináší překvapení v podobě jeho novorozeného syna Tristrana Thorne, kterého někdo nechal u průchodu ve zdi.\nHlavní dějová linie se odehrává po osmnácti letech. Popisuje příběh mladého Tristrana. Tristran se snaží okouzlit krasavici Victorii Forester. Victoria je bohužel zadaná, její přítel Humphrey je bohatý a zcestovalý, proto Tristran jako pouhý pomocník v obchodě má u Victorie jen málo šancí.\n\nMezi tím probíhá v královském paláci boj o trůn, ze sedmi synů má umírající král Hromotvrzi ještě čtyři dědice. Je zvykem, že následníkem trůnu se stává poslední žijící mužský potomek. Královský dvůr je tedy místem plným pletich a bratrovražd. S ohledem na současnou situaci se král pro zbývající syny rozhodne vytvořit úkol, který spočívá v hledání královského klenotu, který kouzlem vyšle vysoko na oblohu, odkud spadne na neznámé místo. Shodou okolností zasáhne hvězdu, která společně s klenotem dopadne na zem.\n\nStejného večera, kdy se Tristran snaží okouzlit krásnou Victorii, se od ní dozví, že si bude za týden Humphreyho brát. Pár okamžiků na to spolu vidí na obloze padat hvězdu. Victoria se tedy s Tristranem dohodne, že pokud jí do týdne přinese spadlou hvězdu, svatbu si rozmyslí.\nTristran se vydává za spadlou hvězdou. Jeho cesta vede přes zeď, kde se setkává s jejím hlídačem, od něhož se dozví, že se jeho otec také pokoušel projít. Když je Dunstan konfrontován svým synem, prozradí mu celý příběh a dá mu dopis od jeho matky. Z přečtení dopisu vyplyne, že pokud Tristran zapálí svíčku a bude myslet na svou matku, tak se za ní přenese – „Nejrychleji se cestuje po světle svíčky.“\n\nPo rozžehnutí svíčky je Tristran přenesen do Hromotvrzi, přistane na mladé dívce. Je chvíli dezorientovaný, ale pak si uvědomí, že v poslední chvíli mu probleskla hlavou myšlenka na Victorii a zřejmě proto skončil v kráteru po spadlé hvězdě. Z rozhovoru s dívkou Yvaine vyplyne, že právě ona je tou spadlou hvězdou. Tristran jí navrhne, že pokud se s ním vydá za Victorií, tak jí nechá zbytek svíčky. Poté se společně vydávají na cestu. Yvaine, jakožto hvězda, není zvyklá být vzhůru ve dne a začíná být brzo unavena, proto jí Tristran nechává odpočinout a vydá se hledat něco k snědku.\n\nTristran ale není sám, kdo touží po spadlé hvězdě. Tři čarodějnice si povšimnuly padající hvězdy a touží po jejím srdci, po jehož snědení by měly znovuzískat nesmrtelnost. Proto se Lamia, nejstarší z nich a královna čarodějnic, vydává na lov hvězdy. Za pomocí runových kamenů zjistí, kde má připravit past. Na místě u cesty, tam, kam jí runové kameny ukázaly, vykouzlí Lamia hostinec, promění svého služebníka Bernarda v děvečku a kozla přemění na hostinského Billyho.\nKdyž je Tristran pryč, přijde Yvaine na pomoc jednorožec. Ten se s Yvaine vydává hledat někoho jiného, kdo by jí pomohl dostat se zpět na oblohu. Po nějakém čase spolu naleznou hostinec s hostinskou Lamií. Ta se snaží, aby Yvaine byla spokojená, a tím i začala co nejvíce zářit. Její srdce tak bude účinnějším prostředkem pro dosažení nesmrtelnosti. Když už se Lamia chystá chopit ostrého střepu, nástroje pro vyříznutí srdce, začne se do hostince dobývat princ Primus a Tristran, hledající nocleh. V hostinci si Primus povšimne náhrdelníku Yvaine. Je to královský klenot, po němž pátrá. Než se ho však stihne zmocnit, je podříznut královnou čarodějnic Lamií, čemuž je svědkem i Yvaine a Tristran vracející se ze stájí. Čarodějnice se je pokusí uvězněné mezi kouzelnými plameny zabít, ale Tristran nezaváhá, svou nově objevenou hvězdu chytí za ruku, řekne jí, ať myslí na domov a strčí kouzelnou svíčku do plamenů. Vzhledem k tomu, že Tristran myslel na svůj domov a Yvaine na její, ocitají se na půli cesty v oblacích, kde je chytí pirátská loď.\n\nKapitán této vzdušné lodi je obávaný pirát Shakespeare, který si před posádkou hraje na hrdlořeza, přitom je to milovník umění a Anglie. Proto se rozhodne oběma pomoci a přepraví je zase o něco blíže ke Zdi. V průběhu plavby se Yvaine do Tristrana zamiluje a chvílemi začíná zářit.\n\nPo vylodění potkávají povoz čarodějce Špindíry Sal, která vězní Tristranovu matku, momentálně žijící v podobě modrého ptáčka. Tristran jí požádá, aby je dopravila na tržiště u Zdi. Ta souhlasí výměnou za skleněnou sněženku, kterou má pověšenou v klopě. Tristran s obchodem souhlasí a sněženku jí dává. Ta je však kouzelná a chránila ho před magií. Čarodějnice ho následně proměňuje v myš a zavírá do klece. Vzhledem k tomu, že je Sal pod vlivem kletby, díky níž nevidí, neslyší ani necítí žádnou hvězdu, nechává Yvaine bez povšimnutí a vydává se zpět na cestu na trh. Během cesty Yvaine vyznává myši Tristranovi svou lásku. Na trhu Špindíra Sal vrací Tristranovi jeho vlastní podobu.\n\nTristran, leč v podobě myši, slyšel a pochopil vyznání od Yvaine a přiznává jí, že je do ni také zamilovaný. Na trhu si najímají pokoj. Druhého dne ráno Tristran uřízne Yvaine pramínek vlasů a vydává se za Victorií, tak jak slíbil, a oznámil jí, že už o ní nemá zájem. Zanechává zkaz pro Yvaine u hostinského. Ten však zprávu zkomolí a ze vzkazu vyplyne, že se Tristran vrací za svou pravou láskou Victorií. Když si Yvaine tuto zprávu vyslechne, jde se zlomeným srdcem ke zdi přes trh, kde ji hledá královna čarodějnic Lamia. Mimo Lamii si jí všimne i Una, Tristranova matka, nyní v lidské podobě. Ta uzavře povoz, ve kterém spí Špindíra Sal, a s povozem se vydává za Yvaine. Ještě než stačí Yvaine překročit zeď, za kterou by se z ní stal jen hvězdný prach, dožene jí Una se vzbuzenou Sal a následně i Lamia. Sal dojde, že je zde přítomná i hvězda, tak začne s Lamií bojovat, Sal následně umírá. Tohoto boje byl svědkem i hlídač schovaný za zdí. Lamia zajímá Yvaine i Unu a odváží je do svého sídla, ke svým dvěma sestrám.\n\nKdyž se Tristran vrací za zeď u průchodu, potkává vystrašeného hlídače. Ten mu vylíčí, co se stalo. Tristran prohledá povoz čarodějnice Sal, ve kterém objeví skleněnou sněženku a z povozu vypřáhne koně, na kterém se vydává zachránit Yvaine. Před sídlem čarodějnic potkává Tristran i posledního prince Septima, se kterým se vydává do boje proti čarodějnicím. Septimus zabíjí jednu z čarodějnic, pak je však zabit královnou Lamií. Tristran se zatím měl postarat o Unu, kterou mylně považovali za jednu z čarodějnic. Dozvídá se od ní, že je jeho matkou. Tristran se vrhne do boje s posledními dvěma čarodějnicemi. První se zbaví tak, že na ni vypustí zvířata určená k provozovaní magických rituálů. Lamie je však moc silná a Tristranovi se nedaří jí porazit. Když už situace vypadá beznadějně, řekne Yvaine Tristranovi, ať jí obejme. Po obejmutí začne Yvaine zářit tak silně, že Lamiu spálí na popel.\n\nTristran, syn princezny Uny, dcery krále Stormholdu, se jako poslední dědic království stává králem a Yvaine královnou.\n\n\nV polovině dubna 2006 se začaly natáčet hlavní scény filmu. Některé scény se točily ve filmovém studiu Pinewood Studios v Londýně. Další scény se natáčely v Anglii ve Skotsku, Walesu a na Islandu.\nSeznam lokací, kde se natáčelo:\n\nAnglie:\nSkotsko:\nWales:\nIsland:\n\nHudba k filmu byla zahrána Londýnským metropolitním orchestrem.\nVe filmu zazní tyto klasické skladby:\nPro závěrečné titulky byla nahrána píseň „Rule The World“ od britské chlapecké skupiny Take That.\nTrailer k filmu doprovázela skladba \"Eradication Instincts Defined\" od norské black metalové skupiny Dimmu Borgir.\n\nSvětová premiéra proběhla v amerických a ruských kinech 10. dubna 2007.\nPremiéra v českých i slovenských kinech proběhla 27. září 2007.\n\nFilm byl vydán v obou regionech na DVD a HD DVD 18. prosince 2007.\nV České republice vyšel na DVD 9. dubna 2008. Ve vydavatelství Magic Box, a. s.\n\nDVD mimo jiné obsahovaly: film , vynechané scény, nepovedené scény a trailer.\n\n"}
{"id": "847561", "url": "https://cs.wikipedia.org/wiki?curid=847561", "title": "Matthias Platzeck", "text": "Matthias Platzeck\n\nMatthias Platzeck (* 29. prosince 1953, Postupim) je německý sociálnědemokratický politik, ministerský předseda Braniborska (2002-2013). V letech 2005–2006 byl předseda Sociálnědemokratické strany Německa (SPD).\n\n"}
{"id": "847568", "url": "https://cs.wikipedia.org/wiki?curid=847568", "title": "Miroslav Kašpárek", "text": "Miroslav Kašpárek\n\nMiroslav Kašpárek (* 6. dubna 1940) byl český politik, v 90. letech 20. století poslanec České národní rady a Poslanecké sněmovny za SPR-RSČ, pak za Liberální stranu národně sociální (později poslanecký klub Občanské národní hnutí).\n\nVe volbách v roce 1992 byl zvolen do ČNR, jako poslanec za Sdružení pro republiku - Republikánskou stranu Československa (volební obvod Severomoravský kraj). Zasedal ve výboru pro vědu, vzdělání, kulturu, mládež a tělovýchovu.\n\nPo vzniku samostatné České republiky v lednu 1993 se ČNR transformovala na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. Ještě v roce 1993 se profiloval jako loajální člen své strany. V lednu 1993 se zúčastnil rozpravy před volbou prezidenta republiky a spolu s dalšími republikánskými poslanci kritizoval Václava Havla. Prohlásil o něm, že jako silný kuřák není vhodnou osobou pro prezidentský úřad, protože kouření je známkou slabé vůle. Následujícího roku se ale se svou mateřskou stranou rozešel a již před letními prázdninami roku 1994 žádal o vstup do klubu Liberální strany národně sociální (LSNS). 5. srpna 1994 ukončil členství v SPR-RSČ a ještě během srpna se stal poslancem LSNS. V roce 1995 oznámil republikánský poslanec Bohuslav Kuba kritizující vedení své strany, že poté, co poslanecký klub republikánů opustil Miroslav Kašpárek, mělo za ním vedení SPR-RSČ vyslat komando s cílem fyzicky ho napadnout. Útok se prý nakonec neodehrál, protože se jeho členům nepodařilo odpadlického poslance najít. V červenci 1995 patřil Miroslav Kašpárek mezi čtveřici poslanců za LSNS, kteří opustili její poslanecký klub, čímž tento okamžitě zanikl, protože ztratil potřebný počet členů. Obratem pak založili klub nový (po přibrání dalšího poslance), pod stejným jménem, ovšem nyní již bez bývalého člena klubu LSNS a předsedy této strany Pavla Hirše. Tato sněmovní frakce byla počátkem roku 1996 přejmenována na klub Občanského národního hnutí. Kašpárek ovšem v březnu 1996 dával najevo, že uvažuje o vystoupení z tohoto klubu. V té době byl členem formace SD-LSNS.\n\nV senátních volbách roku 1996 kandidoval jako bezpartijní za hnutí NEZÁVISLÍ za senátní obvod č. 66 - Olomouc. Získal ale jen 2 % hlasů a nepostoupil do 2. kola. V komunálních volbách roku 1998 a komunálních volbách roku 2002 neúspěšně kandidoval do zastupitelstva města Olomouc za Českou stranu národně sociální. Profesně se uvádí jako lékař.\n\n"}
{"id": "847576", "url": "https://cs.wikipedia.org/wiki?curid=847576", "title": "Holub (příjmení)", "text": "Holub (příjmení)\n\nPříjmení Holub či Holubová mělo v roce 2011 v Česku 13 236 osob. Podobná příjmení Holoubek nebo Holoubková má 1 876 osob.\n\n"}
{"id": "847578", "url": "https://cs.wikipedia.org/wiki?curid=847578", "title": "Jānis Ķipurs", "text": "Jānis Ķipurs\n\nJānis Ķipurs (česky též Janis Kipurs, * 3. ledna 1958, Kurmene) je bývalý lotyšský bobista, reprezentant Sovětského svazu, nyní trenér. Pilotoval dvojbob, který na olympijských hrách 1988 v Calgary získal zlatou medaili.\n\nĶipurs se začal bobovému sportu věnovat v roce 1980 na výzvu, kterou si přečetl v novinách.\n\nV Calgary byl Ķipurs s brzdařem Vladimirem Kozlovem po první jízdě až čtvrtý. Ve druhé jízdě ale dosáhl nejrychlejšího času, zatímco dosavadní lídři a hlavní favoriti Wolfgang Hoppe s Bogdanem Musiolem z NDR ztratili 1,21 sekundy. Hoppe si po jízdě stěžoval na nečistou trať, celkem šest výprav (včetně NDR a SSSR) podalo protest a požadovalo zrušení výsledků prvních dvou jízd, což se ale nestalo. Zrušena ale byla druhý den třetí jízda, protože trať byla ještě více zasypána navátým pískem. Třetí den pal Ķipurs obě jízdy s Hoppem prohrál, ostatní soupeře ale nechal za sebou a náskok na čele udržel. Stal se tak olympijským vítězem a mistrem světa zároveň. Následně společně s Kozlovem a dalšími spolujezdci Guntisem Osisem a Jurisem Tonem získali ještě bronz v soutěži čtyřbobů. Ķipurs svůj bob na olympijských hrách v Calgary zbarvil lotyšskými národními barvami na protest proti sovětské okupaci.\n\nV následujícím roce 1989 ještě vyhrál s Aldisem Intlersem bronz na mistrovství světa.\n\nPo ukončení sportovní kariéry se stal trenérem a dosahoval i v této oblasti úspěchů. Jeho služeb využívali bobisté ve Švýcarsku, Francii či Kanadě. V roce 2010 se stal členem trenérského týmu národního družstva Spojených států s výhledem spolupráce až do olympijských her 2014 v Soči. V roce 2012 ale změnil zaměstnavatele a stal se hlavním trenérem švýcarské reprezentace.\n"}
{"id": "847582", "url": "https://cs.wikipedia.org/wiki?curid=847582", "title": "Stardust", "text": "Stardust\n\nAnglické slovo Stardust, , je použito ve spojení více významů:\n\n\n\n\n\n"}
{"id": "847584", "url": "https://cs.wikipedia.org/wiki?curid=847584", "title": "Michael Šimůnek", "text": "Michael Šimůnek\n\nMichael „Šimon“ Šimůnek (* 3. června 1971, Vyškov) je český bubeník.\n\nNarodil se a vyrostll ve Vyškově na Moravě a díky svému otci začal poslouchat rockovou hudbu a hrát na bicí. V letech 1985–1991 studoval Vejvanovského konzervatoř v Kroměříži, obor flétna a hrál v několika studentských kapelách (Mr. Dattel apod.). Po dokončení školy spoluzaložil se svými přáteli skupinu Nšo Či. V roce 1996 tuto skupinu opustil a s některými spoluhráči se stal součástí skupiny Divoké srdce Michala Ambrože. Roku 2002 nastoupil do skupiny Hudba Praha, v níž nahradil odcházejícího bubeníka Ludvíka „Emana“ Kandla.\n\n"}
{"id": "847585", "url": "https://cs.wikipedia.org/wiki?curid=847585", "title": "Kněžský seminář v Litoměřicích", "text": "Kněžský seminář v Litoměřicích\n\nKněžský seminář v Litoměřicích (nazývaný též \"Alumnát litoměřický\", \"Biskupský kněžský seminář\", \"Bohoslovecký seminář Litoměřice\" apod.) byl ústavem katolické církve pro přípravu budoucích kněží se sídlem v Litoměřicích. Historie tohoto ústavu se odbývala v několika etapách a seminář v Litoměřicích sídlil na několika místech.\n\nNejprve byl, podle nařízení tridentského koncilu, zřízen v litoměřické konzistoriální budově na Dómském náměstí čp. 9 z podnětu papeže Klementa XI. bulou zaslanou třetímu biskupovi litoměřickému, hraběti Königseggovi (1716–1720).\n\nSvatá kongregace pro šíření víry (lat. \"Sacra congregatio de propaganda fide\") doručila roku 1734 biskupu Mořicovi, vévodovi saskému (1734–1759), obnos 10 000 zlatých pro novostavbu alumnátu. Právně tento kněžský seminář zřídil až v roce 1738 generální vikář litoměřické diecéze Friedrich Ignaz Reintsch.\nVlastní stavba semináře byla sice v roce 1741 dokončena, ale svému účelu začala sloužit až v roce 1755. \n\nStanovy alumnátu předpisují, aby se přijímali jen kandidáti podle předpisů tridentského koncilu způsobilí, a aby se jurisdikce nikomu neudílela, kdo by nebyl, po výchově v tomto ústavu, uznán za schopného. Ustavující listina předepisuje, aby biskup zvolil některého ze starších kanovníků litoměřické kapituly jako ředitele (lat. \"director studiorum\") a inspektora (lat. \"inspektor\") alumnátu. Jim pak byla předána agenda dosavadního ředitele (rektor) semináře. Dále se v ustavující listině mluví o \"instructores\". Tito instruktoři, ustanovení biskupem, mají být: \"muži osvědčení, učení a zbožní\" (lat. \"viri probi, docti et pii\").\n\nPro kandidáty se předepisuje, aby byli již vysvěceni na kněze. Dále se předepisuje, aby měli dobré vysvědčení z dokončených teologických studiích na pražské univerzitě, a také se prokázali osvědčením ze zkoušky z katechetiky. Tento předpis je totožný s nařízením císařovny Marie Terezie z roku 1753. Stanovy připouštěly, aby byli přijímání též \"minorité\", subdiakoni a diakoni.\n\n\"Domácí řád\" obsahuje následující tituly: \n\nDenní řád obsahoval povinnost alumnů zastávat úřad vikaristů v katedrálním chrámě, kde recitovali hodinky a měli \"zpívanou mši\" („missa matura“) nebo mši konventní („conventualis“).\n\nNa začátku byli vikaristé jen tři, ale biskup nařizoval, aby byl jejich počet doplněn do dvanácti a jejich dotace byla zvýšena příspěvky beneficiátů. Rovněž následující biskup, hrabě Valdštejn (1760–1789), se o ústav pečlivě staral. Od papeže Klementa XIII. obdržel (1765) 20 000 rýnských k zakládání far a k založení semináře pro kleriky. Obnos byl rozdělen k obojímu účelu na stejné díly. Tak byla vytvořena u biskupské konzistoře „cassa parochorum“ (farářská pokladna). Roku 1778 zaplatila podkladna semináře (tzv. „semenářská kassa“) „při vpádu nepřátelských Prusů“ částku 1833 zlatých výpalného.\n\nDvorním dekretem ze dne 30. března 1783 bylo nařízeno, aby veškeré biskupské ústavy jednotlivých diecézí ustoupily generálním seminářům. Následkem toho měl být, podle dvorního dekretu z roku 1788, i v Litoměřicích zřízen jen ústav, kde by vysvěcení kandidáti dokončili svou výchovu pro propuštění z pražského generálního semináře. Tito kandidáti měli vykonávat v Litoměřicích a v okolí duchovní správu a zdokonalováním se v bohoslužebném ritu v litoměřické katedrále, se měli na kněžský úřad lépe připravit. Pro tento účel však nedostačovala budova konzistoře, proto bylo navrženo a vládou schváleno, použít zrušený litoměřický dominikánský klášter v dnešní Krajské ulici čp. 1. V budově bývalého dominikánského kláštera a pozdějšího tzv. \"kněžského domu\" byli bohoslovci až do roku 1810, kdy jej definitivně opustili. Pro seminář se využíval také jezuitský kostel Zvěstování Panny Marie a přízemní místnosti jezuitské koleje. \n\nStanovy i pro tento kněžský ústav (něm. \"Priesterhaus\") mohl sice vydat biskup sám, bylo mu však dvorním dekretem 1. října 1787 připomenuto: \"Aby se pěstovala důkladná zbožnost a potlačováno bylo veškeré „pobožnůstkářství“, vštěpován pojem pravé ctnosti a přístup veškeré „mnišské askesi“ byl navždy znemožněn\". Tato „připomenutí“ jako i celá studijní osnova mají známý ráz tehdejších nařízení: „in publico-ecclesiasticis“ (církevněpolitické reformy Josefa II.). Správa alumnátu dle těchto stanov, schválených zemskou vládou 23. dubna 1789, byla odevzdána generálnímu vikáři. Dozor na domácí řádem měl jako prefekt (lat. \"praefectus\") jeden starší alumnus. Prvních dvacet alumnů bylo do ústavu uvedeno 7. července 1788. \n\nChronologické záznamy následujících let, které udává „liber memorabilium domus presbyterialis Litomericensis“ (v archivu kapituly litoměřické), obsahují téměř výhradně jen seznamy otázek ukládaných alumnům před vysvěcením nebo před udělením jurisdikce. Zvláštní zmínka je o odchovanci pražského generálního semináře Josefu Jüstelovi, který byl v roce 1788 v Litoměřicích vysvěcen a stal se korepetitorem již zmíněného generálního semináře. Jedná se o pozdějšího státního radu (něm. \"Staats- und Konferenzrat\") Jüstela, který věnováním svého domu v Litoměřicích pro školské účely též vymohl právo u zastupitelstva města roku 1788, aby alumnát užíval litoměřický jezuitský kostel a přízemní místnosti bývalé jezuitské koleje.\n\nZrušením generálních seminářů v roce 1790 byl zrušen v jednotlivých diecézích i tento jejich doplněk tzv. \"Kněžské domy\" (\"Priesterhäuser\"). Od té doby kandidáti kněžství studovali na pražské univerzitě na své útraty a podrobovali se zkoušce pro udělení jurisdikce v Litoměřicích. Podle dvorního dekretu císaře Františka z 25. března 1802 došlo i na litoměřický ordinariát vyzvání, aby sdělil, zdali tam má být zřízen diecézní seminář, jak je veliký seminární fond a příspěvek duchovenstva (tzv. \"seminaristicum\"). Na to odpověděl biskup Chlumčanský (1802–1815) obšírnou zprávou záporně. Odůvodňoval to velikými náklady, které by novostavba alumnátu vyžadovala, nedostatkem kněží, z nichž by se nová správa alumnátu měla utvořit a nutností rychlejšího doplnění v duchovní správě, než by se mohlo stát zřízením nového alumnátu. \nProto požádal, aby se jeho kandidátům poskytla podpora pro tříleté teologické studium v Praze, a také aby v České Lípě a v Mělníce byla zřízena gymnázia. Vyhověno bylo jeho žádosti o podporu chudých. Přesto však v roce 1804 podal biskup Chlumčanský prosbu k císaři, aby litoměřičtí kandidáti kněžství byli z Prahy přeloženi do Litoměřic na tříleté studium. Dále, aby byla studia zkrácena na dva roky, aby byla dotace zvýšena z 80 na 120 zlatých pro úpravu poslucháren. Prosil též, aby každoroční sbírky na \"seminaristicum\" v částce 1144 zlatých 50 krejcarů byly biskupovi ponechány a třem profesorům po bylo poukázáno 600 zlatých. Byt a stravu měli alumni prozatím u zbožných křesťanských rodin po městě. Dekretem 17. července 1804 bylo vše povoleno. Profesoři měli na pražské univerzitě patřičně prokázat svou způsobilost. \nDne 4. listopadu akademického roku 1804–1805 započala v Litoměřicích teologická studia. Byla rozdělena na tři roky podle tehdejšího všeobecného studijního plánu. Profesory ustanovoval biskup na základ konkurzu, který schválila pražská teologická fakulta v součinnosti s vídeňskou dvorní studijní komisí.\nVe školním roce 1805–1806 byl dům pro kněze upraven již tak, že v něm mohl poslední ročník být ubytován. S organizací ústavu jakožto \"biskupského semináře\" (lat. \"seminárium episcopale\"), v jehož čele byl \"rector\" (rektor) a \"praeses\", a seminárním litoměřickým studiem (\"studium seminarii litomericensis\") včele s \"directorem\" a šesti profesory, se započalo již v roce 1806. Počet alumnů až do roku 1810 se pohybuje mezi 48 až 100, aniž by počtu jednoho sta kdy dosáhl. Od roku 1810 až do II. světové války sídlil alumnát v bývalé budově jezuitské koleje, do které byl umístěn dvorním dekretem z 30. ledna 1806.\nUmístění litoměřického alumnátu do budovy bývalé jezuitské koleje spojené krytým přemostěním s jezuitským kostelem bylo se jevilo jako nejvhodnější. Budova, která se mohutně vypíná řekou Labe byla postavena nákladem císaře Ferdinanda II. a odevzdána jezuitům. Po zrušení koleje v roce 1773 sloužila jako kasárny, poté byla předána litoměřickému biskupovi, který v ní zřídil kněžský alumnát. Dvorním dekretem z 24. října 1814 bylo zavedeno 4leté teologické studium. Křiklavé, církvi i státu škodlivé nedostatky dosavadního teologického studia, byly konečně pro naléhavé žádosti episkopátu v roce 1850 odstraněny. V roce 1856 byl společným usnesením rakouských biskupů ustanoven studijní řád, který platil až do rozpadu Rakouska-Uherska.\n\nPodle pokynů encykliky Lva XIII. \"Aeterni patris\" ze 4. srpna 1879 byly zavedeny přednášky scholastické filozofie, nejprve dvě hodiny týdne v I. ročníku, od 1890 tři hodiny v I. a dvě hodiny ve II. ročníku, a konečně ve školním roce 1904/1905 byla zřízena samostatná katedra (sedmá) pro filozofii a fundamentální teologii.\n\nŘízení semináře měl až do roku 1825 jediný rektor, kterému byl po ruce pro ekonomické záležitosti \"provisor\". Biskup Milde odevzdal v roce 1825 duchovní vedení alumnů spirituálovi a dozor nad disciplínou vicerektorovi. \n\nPočet alumnů (tzv. \"numerus fixus\") byl v roce 1869 stanoven na 118. V letech 1870–1885 nebyl nikdy dosažen, ba stále klesal. V roce 1878 klesl až na 42 alumnů ve všech 4 ročnících. K vyplnění nastalých mezer v duchovní správě byl v roce 1891 povolen \"numerus fixus\" na pět let na 135 alumnů. Podle národností neodpovídal vždy počet alumnů poměru farností německých k českým (asi 2 : 1). V letech 1870–1890 bylo víc Čechů než Němců. Pro dorost schopných kandidátů německé národnosti přispíval vydatně biskupský seminář (\"konvikt\") v Bohosudově u Teplic, založený v roce 1851. Správa tohoto \"biskupského malého semináře\" byla svěřena řádu Tovaryšstva Ježíšova (jezuité). Když pak po dvou letech trvání získal tento \"malý seminář\" (lat. \"Seminarium Minor)\" veřejnoprávní status, začalo přibývat německý mluvících kandidátů. Pro kandidáty z české části diecéze, kteří měli s němčinou obtíže a často téměř nerozuměli, z podnětu bývalého rektora litoměřického kněžského semináře ThDr. Kordače byl v Mladé Boleslavi založen „konvikt“, který byl vydržován „Podpůrným spolkem“ českého duchovenstva litoměřické diecéze za značné podpory biskupa Schöbla a biskupské konzistoře.\n\nČinnost semináře v bývalé jezuitské rezidenci a kostele ukončila II. světová válka. Na počátku dubna 1940 německé ozbrojené síly zabraly budovu semináře (jmenovitě objekt čp. 22 v Jezuitské ulici v Litoměřicích) pro své potřeby. Biskup Anton Weber, pro nějž seminář představoval stěžejní instituci, se rozhodl přenechat pro jeho účely svou vlastní litoměřickou biskupskou rezidenci (Dómské náměstí čp. 1) a sám našel útočiště v litoměřickém dominikánském klášteře. Nicméně ani v biskupské rezidenci nevydržel seminář dlouho, protože od jara 1941 byl do ní umístěn tábor pro děti z německých měst ohrožených bombardováním a německy mluvící seminaristé museli narukovat do armády. Většina z nich byla odeslána do bojů na východní frontě odkud se málokdo vrátil živý.\n\nV roce 1953 se pražský arcibiskupský seminář spolu s teologickou fakultou přestěhoval do Litoměřic s názvem Cyrilometodějská katolická teologická fakulta v Praze – Litoměřicích. Po nějakou dobu bylo studium zkráceno na čtyři roky. Až do roku 1990 pak sídlil v Litoměřicích na Komenského ulici 4 (dnes DDKT) a také na Dómském náměstí čp. 3 a čp. 4 (poslední studijní ročník před kněžským svěcením).\n\nPo odchodu pražského arcibiskupského semináře z Litoměřic zpět do Prahy, byl v Litoměřicích na Komenského ulici čp. 4 zřízen tzv. \"nultý ročník semináře\" (\"propedeutikum\") pod názvem Teologický konvikt, který byl určený pro kandidáty ze všech českých a moravských diecézí. Tento jednoroční institut přípravy kandidátů na studium ke kněžství představoval celkem 12 ročníků v letech 1990 až 2002. Rektorem litoměřického teologického konviktu byl po celou dobu Mons. František Koutný. V roce 2002 byl z rozhodnutí České biskupské konference přeložen do olomouckého semináře pod názvem Teologický konvikt Olomouc.\n\n\n\n\n\n\n\nV sousedním Sasku se stali apoštolskými vikáři a titulárními biskupy:\n\nOpaty řádu cisterciáků v Oseku se stali:\n\n\n\n\n"}
{"id": "847587", "url": "https://cs.wikipedia.org/wiki?curid=847587", "title": "Energetický štítek", "text": "Energetický štítek\n\nEnergetický štítek je označení elektrických spotřebičů a nově také budov, který označuje energetickou náročnost. Jedná se o spotřebu elektrické energie, vody, objem vyprodukovaných emisí, hlučnosti a pod. Domácí spotřebiče je v Evropské unii povinné energetickými štítky označovat od roku 2001. U budov institut energetického štítku zanikl s novelou zákona o hospodaření energií, která vstoupila v platnost 1.1.2013. Jednalo se o tzv. Energetický štítek obálky budovy. Nové budovy (a budovy stávající v různých případech) označuje tzv. Průkaz energetické náročnosti budovy (v médiích mylně uváděný jako \"energetický štítek\"). Postupně jej budou muset mít téměř všechny budovy, a to do roku 2019.\n\nHlavním cílem energetických štítků je možnost rychlého porovnání spotřebičů (domů) a odhad nákladů za x let provozu.\n\nNa nových evropských energetických štítcích od roku 2010 se především uvádí energetická třída. Stupnice je dána typem spotřebiče od A+++ až G. Energetická třída spotřebiče A+++ označuje nejúspornější spotřebič, G nejméně úsporný. Stupnice se liší podle druhu spotřebiče, např. pro chladničky je to A+++ až D, pro televizory A+ až F. Do budoucna plánuje EU změnu v systému energetických tříd. Elektronické spotřebiče se postupně vrátí k třídám A až G a plusové třídy budou zrušeny. První \"přeštítkování\" čeká 5 skupin elektronických spotřebičů v roce 2021.\n\nNa spotřebičích je rovněž uvedena odhadovaná roční spotřeba elektřiny v kWh (na dřívějších štítcích se uváděla spotřeba za jednotku provozu, např. za 24h provozu či za cyklus). Mimo odhadovanou roční spotřebu se uvádí vždy model a výrobce spotřebiče a specifické parametry pro daný typ spotřebiče. Např. pro chladničky se uvádí objem chladicí části, objem mrazicí části a hlučnost, pro televizory se uvádí existence síťového vypínače, příkon v zapnutém stavu a úhlopříčka v cm a v palcích.\n\n\nPENB nebo také Energetický štítek určuje, jak je na tom daná nemovitost se spotřebou energie, tedy jaké budou náklady na její provoz a tím má chránit spotřebitele. Ceny energií stále rostou a energetický štítek má sloužit jako ochrana spotřebitele před nákupem energeticky náročné stavby.\n\nPovinnost zpracování průkazu energetické náročnosti budovy vznikla na základě novely zákona o hospodaření s energií. Cílem těchto opatření je významně snížit spotřebu energií na provoz budov.\n\nPovinnost vypracovat průkaz energetické náročnosti budovy platí pro novostavby a rovněž na větší změny dokončených budov. Dále platí povinnosti pro veřejné budovy. Nově také platí pro vlastníky a společenství vlastníků pro užívané bytové a administrativní budovy do roku 2015-2019 (podle vztažné plochy). Průkaz je také potřeba při prodeji nebo pronájmu od roku 2016.\n\nNový Průkaz energetické náročnosti budov obsahuje nově informace nejen o dodané energii do budovy, ale také o neobnovitelné primární energii, která vyjadřuje vliv provozu budovy na životní prostředí. Součástí průkazu jsou i doporučující informace o možných opatřeních, která by pomohla snížit energetickou náročnost budovy.\n\nPrůkaz energetické náročnosti budovy platí 10 let ode dne jeho vyhotovení, avšak při větší změně budovy je třeba jej aktualizovat.\n\n\n"}
{"id": "847590", "url": "https://cs.wikipedia.org/wiki?curid=847590", "title": "Ed Gein: The Butcher of Plainfield", "text": "Ed Gein: The Butcher of Plainfield\n\nEd Gein: The Butcher of Plainfield (česky přeloženo \"Ed Gein: řezník z Plainfieldu\") je americký filmový horor z roku 2007, který režíroval Michael Feifer. Vychází ze zločinů sériového vraha Eda Geina podobně jako další filmy \"Texaský masakr motorovou pilou\" (režie Tobe Hooper) nebo \"Psycho\" (režie Alfred Hitchcock).\n\nV úvodu filmu marně bojuje zraněná mladá dívka s Edem Geinem. Ten ji omráčí nějakým předmětem. Když se dívka probere z bezvědomí, je zavěšená za kůži na ramenou na dvou hácích ve stodole, všude kolem jsou torza těl, vypreparované obličeje, lidské lebky, zkrvavené řezné zbraně, řetězy, ... Dívka se začne v šoku zmítat na hácích až se jí přetrhne kůže na ramenou a ona dopadne na zem. Snaží se utéci, ale Gein ji snadno dostihne.\n\nMladý policista Bobby nalezne na silnici opuštěný automobil s otevřenými pravými dveřmi a zakrvaveným sklem. Informuje policejní stanici. Podle nalezených věcí vše nasvědčuje tomu, že auto patřilo mladé přibližně osmnáctileté dívce. Mladý policista chce pokračovat v pátrání, ale šerif jej krotí. Nedávno byl Bobby povýšen na zástupce šerifa. Večeří společně s matkou Verou a svou přítelkyní Ericou (dcerou šerifa). Necítí velkou radost z povýšení, štve jej, že nemůže pomoci dívce, která byla přepadena a ještě je možná naživu. Později Ed Gein se svým pomocníkem Jackem v noci vykrádá hroby. Jackovi (který vypadá prostomyslně) se to moc nezamlouvá, obává se, že je to protizákonné. Když cestou zpátky oznámí Geinovi, že už to příště nebude dělat, ten jej napadne lopatou a přiváže za svůj automobil. Odvleče jej na svou farmu. Cestou mine policejní vůz Bobbyho, který se uvnitř mazlí s Ericou. Bobby si nevšimne přivázaného těla, říká Erice, že je to místní podivín Gein, kterému před rokem zemřel bratr a matka, na kterou byl dost fixovaný. Erica ho lituje. Bobby jí pak věnuje řetízek se srdíčkem na krk.\n\nGein jde mezitím s pytlem podél hřbitova, kde jej zastaví ostraha hřbitova. Říká mu, že je na soukromém pozemku a musí se vrátit. Když Geinovi vypadnou z pytle uřízlé lidské končetiny a hlavy, muž na něj vytáhne pistoli. Není však dost obezřetný a sériový vrah jej zabije. \n\nV místní hospodě si ve dne objedná karamelovou limonádu. Barmanka Sue Laytonová mu ji přinese. V hospodě jsou ještě dva lidé, muž se ženou. Když si žena všimne, že je Gein pozoruje, znejistí a přesvědčí partnera, aby se zvedli k odchodu. Venku ještě zahlédne, jak Gein líbá barmanku. To je však její domněnka, Gein ji právě škrtí. Pak ji odveze k sobě domů, kde ji ve stodole (ještě je živá) odřízne končetiny a trup stáhne z kůže. \n\nJejí manžel Rick ji pohřešuje a žádá vyhlášení pátrání. Šerif se zmíní, že byla viděna, jak líbá cizího muže. To Rick popírá, tvrdí, že by ho Sue nikdy nepodvedla. Bobby doma varuje matku, aby byla opatrná, je to už druhý případ zmizení v okrsku. Jeho matka Vera prodává v místním železářství. Chystá se otevřít obchod, zvenku ji pozoruje Ed Gein. Chce dovnitř, ale Vera jej nepustí, ještě neotvírá. Gein se ale stejně dovnitř nějak dostane a vyleká Veru. Ta nakonec souhlasí, aby si nakoupil. Při nákupu se řízne o list pily, ale nenechá si ránu ošetřit. Při placení má vidiny, že mluví se svou matkou, která ho peskuje. Nereaguje na Veřiny slova, jestli je v pořádku. Po chvíli se vzpamatuje, zaplatí a kvapně odchází pryč.\n\nBobby odjíždí obhlédnout lokál, kde pracovala Sue. Bere s sebou i Ericu, protože má o ni strach. Pak jedou společně do vedlejšího okrsku, kde stráví celý den. Mezitím se pohřešuje i Bobbyho matka Vera. Šerif volá tuto zprávu vysílačkou Bobbymu, který jede okamžitě s Ericou zpátky. Ve vysoké rychlosti havaruje a Erica se vážně zraní. Vysílačka je poškozená a Bobby jde pro pomoc. Když se mu ji podaří sehnat a přijede s lidmi na místo, Erica už tam není. Našel ji Ed Gein a odvlekl ji do své stodoly. Erica chvílemi blouzní, chvílemi vnímá. Ed jí narovná zlomenou kost a zafixuje jí nohu do dlahy z trámku. Šerif se mezitím dozvěděl zásadní informaci od syna pumpaře, který viděl projíždět Eda Geina v jeho dodávce, přičemž zahlédl v autě ženskou nohu. Šerif se svými zástupci a panem Laytonem se vydávají okamžitě ke Geinovu domu. Nervózní Bobby konečně dorazí a řekne šerifovi, co se stalo a že Erica zmizela. Šerif je šokován, jde teď o jeho dceru. Policisté jdou do domu, kde jeden z nich objeví v kuchyni pověšenou kůži Sue Laytonové včetně jejího obličeje. Šerif přikáže Bobbymu, aby zůstal venku a jde s ostatními do stodoly. Ví, že tam najde další oběť, Bobbyho matku Veru a nechce, aby ji Bobby viděl. Neplete se, zakrvácené bezruké torzo Very visí hlavou dolů ze stropu. \n\nPolicisté pátrají po Erice. Gein je nedaleko, ještě ji nezabil. Bobby najde její řetízek a pak zaslechne její volání. Erice se v nestřežený moment podařilo Geina uhodit kamenem do tváře a upozornit na sebe. Ed Gein ji chce zastřelit, ale její snoubenec doběhne právě včas, aby mu stačil zbraň strhnout bokem. Na místo přiběhnou už i ostatní. Bobby chce pomstít smrt své matky a Geina zastřelit, ale nakonec se ovládne a neudělá to.\n\nV závěru filmu se na obrazovce objeví text:\n\n\n"}
{"id": "847593", "url": "https://cs.wikipedia.org/wiki?curid=847593", "title": "Basilejský výbor pro bankovní dohled", "text": "Basilejský výbor pro bankovní dohled\n\nBasilejský výbor pro bankovní dohled (\"Basel Commitee on Banking Supervision\", BCBS) je spíše neformální instituce zajišťující diskusi a spolupráci mezi institucemi bankovního dohledu (centrálními bankami). Působí při Bance pro mezinárodní vypořádání (\"Bank for International Settlements\", BIS). Označuje se též zkráceně jako Basilejský výbor.\n\nVýbor byl založen v roce 1974 členy skupiny G10 a Lucemburskem, v současnosti má 27 členů z různých oblastí světa. Jeho vznik byl vyvolán rostoucím množstvím zahraničních úvěrů v bankách.\n\nVýbor vydává poměrně široké regulační standardy, doporučuje konkrétní postupy v oblasti bankovního dohledu a snaží se o postupné sbližování regulačních norem. Řada států jeho doporučení zohledňuje a přijímá do vlastní legislativy. Standardy vydávané výborem se označují Basel a byly dosud vydávány ve třech generacích označovaných jako Basel I, Basel II a Basel III.\n\n"}
{"id": "847610", "url": "https://cs.wikipedia.org/wiki?curid=847610", "title": "Abstraktní fotografie", "text": "Abstraktní fotografie\n\nAbstraktní fotografie označuje zvláštní oblast fotografie, která je protipólem předmětné fotografie. Termín definoval v roce 1916 Alvin Langdon Coburn.\n\nJiž v rané době abstraktního fotografického umění na počátku 20. století fotografové stanovili, že se může mluvit o abstraktní fotografii v podstatě pouze v případě, že se autor úplně vzdá své kamery a nechá působit světelné efekty na světlo citlivé látky - takzvané „snímky bez fotoaparátu“. Tak přišly na svět „vortografie“ Alvina Langdona Coburna, „schadografie“ Christiana Schada nebo „rayogramy“ Mana Raye. Všechny obrázky byly zhotovené bez fotoaparátu.\n\nAlvin Langdon Coburn v roce 1916 vyvinul ze skleněných hranolů a zrcadel kaleidoskopické zařízení, pomocí kterého vytvářel abstraktní fotografie zvané \"vortografie\". Byl ovlivněn vorticismem a skupinou britských umělců, mezi kterými byl také básník Ezra Pound. Coburn vystavil v roce 1917 v Londýně celkem 18 vortografií, které vyvolaly velkou pozornost. Man Raye proslavily především „fotografie bez kamery namalované světlem“ zvané rayogramy, které tak pojmenoval po experimentování s abstraktní fotografií v roce 1922. Postup umístění objektu na světlocitlivý materiál a vystavení objektu světlu je známý sice již ze třicátých let 19. století, ze snímků F. Talbota, zde se s ním však setkáváme ve zcela jiném kontextu.\n\nVýrobní proces fotografií byl ve své době definován a obsahoval několik možností:\n\n\n\n\n\nPo roce 1930 se utvořily v podstatě dva směry abstraktní fotografie: konstruktivistický a surrealistický směr. Laszlo Moholy-Nagy založil v roce 1937 v Chicagu spolek „New Bauhaus“ s vlastní laboratoří pro formování světla, kde vznikaly především luminogramy a inscenované obrazy v tradici konstruktivistických obrazových představ jako svobodné kompozice geo- případně stereometrické základní formy.\n\nParalelně k dominujícímu abstraktnímu malířství se po druhé světové válce přidala také renesance konstruktivistického fotografického umění stejně jako biomorfní případně pohybové fotografické abstrakce, které se však zastavilo s příchodem pop artu.\n\nPřes různorodost dnešních poloh abstraktní fotografie je potřeba v zásadě rozlišovat dva koncepční přístupy, které primárně odrážejí své vlastní podmínky vzniku, respektive „proces vzniku obrazu“ a tedy vytvářejí provozují něco jako fotografický základní výzkum a také je potřeba rozlišovat více esteticky orientované přístupy „fotografické zkoumání základů“ , u kterých stojí v popředí realizace a další rozvoj klasického pochopení abstraktního malířství pomocí nejrůznějších fotografických prostředků. Ten druhý případ se sám vnímá jako „fotografické malířství“, respektive „piktorální fotografie“, což se sice ohledně svého konceptu zásadně od abstraktního malířství neodlišuje, a který na základě svých fotografických metod a postupů uplatňuje jakoby „sám pro sebe“. Snaží se o vytvoření jedinečné a malířskými prostředky neuskutečnitelné formy nové abstrakce.\n\nNaproti tomu u obou velmi známých zástupců abstraktní fotografie současnosti Thomase Ruffa a Wolfganga Tillmanse nás nejprve napadne, že se neupínají jen na abstraktní fotografii a určité stylové zaměření. Spíše se na teoreticko-konceptuální rovině ptají po obsahu pravdivosti fotografie respektive obrazu jako takového a zpracovávají toto téma systematicky ve formě sérií obrazů, které se v celku nerozdělují na předmětné a abstraktní. V tom je to opět podobné s postmoderním malířstvím Gerharda Richtera.\n\nRuffův přístup se podle toho vyznačuje takzvanou „otevřeností v používání nejrůznějších zdrojů fotografických podnětů, výchozích materiálů a typů zpracování“. Výchozí bod jeho takzvaných „substrátových obrazů“ jsou například „komiksy manga“, které byly na počítači tak dlouho rozkládány do jednotlivých pixelů, až z původního banálního motivu vznikly proudy do sebe propojených rozpitých barev, které ukazují takzvaný „substrát“ obrazu. Se svými takzvanými „novými jpegy“ tematizuje Ruff digitální zpracování obrazu a přenos obrazu.\n\nVelmi podobně se vytváří aktuální postoj Wolfganga Tillmanse k abstraktní fotografii, postoj, který je Krönerem charakterizován jako „přírodovědný“ a také jako „obrazově vědecky motivované fotografické hledání stop“. Stejně jako výše popsané postupy bez fotoaparátu vznikají jeho práce jako přímé osvícení fotografického papíru nebo zdůrazňují, stejně jako série \"Lighter\", objektivní charakter fotografie tím, že jsou prezentovány monochromatické části fotografií v plexisklovém boxu.\n\nJacek Tylicki (* 1951, Sopoty) je polský multimediální umělec tvořící v USA. Je jedním z předchůdců konceptualismu a zakladatel populární \"Now Gallery\" v New Yorku. V roce 1973 začal cyklus s názvem \"\"Natural Art\"\", kde na plátno nebo papír nechal působit vodu, vítr a další přírodní živly, ponechával je na dlouhý čas ve volné přírodě (Švédsko, Polsko, Indie, Island, USA). Dává tak přírodě možnost vytvářet formu podobně jako tvoří umělec.\n\nRicardo Calero (* 1955, Zaragoza, Španělsko) je španělský konceptuální fotograf. svá díla vytváří tak, že nechává na papír působit světlo, čas, počasí, ale i výstřel i z pistole. Základními motivy umělcovy tvorby jsou existence a přežití.\n\n\n\nV Čechách měly značný ohlas zejména Man Rayovy rayogramy. Umělci a teoretici je přijímali s nadšením i kriticky. Karel Teige, přední teoretik devětsilovské avantgardy, rayogramy oceňoval jako obrazové básně. Teoretik a fotograf Jaromír Funke rayogramy kritizoval. V českém prostředí vytvořil první a zároveň nejpůsobivější fotogramy Jaroslav Rössler. Když jeho fotogramy spatřil Karel Teige, údajně prohlásil, že jsou lepší než ty Man Rayovy (1923).\n\nJiří Šigut se v devadesátých letech věnoval technice fotogramu, kdy fotocitlivý papír rozmísťoval a nechával ležet v krajině. Papír po několikadenní expozici ustálil. Jeho cyklus \"Záznamy\" vznikl v devadesátých letech minulého století a byl založen na principu fotogramu, který sehrál významnou úlohu v avantgardním umění. Šigut zredukoval fotografickou technologii na papír a ustalovač, čímž se jeho práce odlišují od tradičních fotografických postupů. Využil toho, že fotografický papír je schopen pracovat v čase a věrně zaznamenávat cokoli se na něm, třeba jen na chvíli, objeví. Ve fotografických obrazech zaznamenal tvarové zlomky přírodnin, ale i záznam přírodních světelných změn, stopy energie či pohybu hvězd, Měsíce, ale třeba i světlušek a dalších živých tvorů. Důležitý je i osobní umělcův přístup a prožitek, když klade fotografický papír na určité místo a nechává jej tam na několik dní. Tyto snímky pak postrádají okamžikovost fotografie.\n\n\n\n\n"}
{"id": "847616", "url": "https://cs.wikipedia.org/wiki?curid=847616", "title": "Investiční společnost", "text": "Investiční společnost\n\nInvestiční společnost je zakladatel a správce (obhospodařovatel) fondů. V České republice podléhá zvláštní regulaci dané zákonem č. 240/2013 Sb., o investičních společnostech a investičních fondech. Její činnost je kontrolována také depozitářem a auditorem.\n\nHistorie kolektivního investování sahá do Anglie 19. století, kde vznikla první investiční společnost. Byla to společnost Foreign and Colonial Government Trust. Společně s dalšími nově vzniklými britskými a skotskými investičními společnostmi financují ekonomický rozvoj Spojených států. Investuje se na území Spojených států amerických především do hypoték, železnic a průmyslu. Následně v USA roku 1983 vzniká první uzavřený fond, který financuje působení profesorů na Harvardově univerzitě.\n\nPrvní otevřený fond byl založen v Bostonu roku 1924 s názvem Massachusetts Investor Trust. Otevřený fond neměl limit v počtu podílníků, vydával novým zájemcům nové akcie a na požádání odkupuje své podílové listy zpět. Během jednoho roku vzroste majetek na 392 000 dolarů s 200 podílníky. Celé fondové odvětví skládající se z otevřených a uzavřených podílových fondů spravuje 10 milionů dolarů. Díky rostoucímu akciovému trhu a používání techniky spekulace na newyorské burze proběhne v říjnu 1929 krach.\n\nV roce 1933 a 1934 byl schválen americký Zákon o cenných papírech a Zákon o burze cenných papírů díky předchozí zkušenosti krachu na newyorské burze. Vyžaduje se registrace fondu u americké Komise pro cenné papíry a každý fond musí mít prospekt. V roce 1940 se legislativa doplňuje o zákon o investičních společnostech. Zákon především dává povinnost oceňovat a odkupovat podílové listy za podíl na čistých aktivech. Výplata peněz probíhala do sedmi dnů.\n\nV roce 1940 byl představen zahraniční akciový fond. V roce 1946 bylo zavedeno automatické reinvestování dividend umožňující zvýšení výnosu investice a v roce 1949 byl zřízen hedgeový fond.\n\nObjem spravovaných aktiv rostlo meziročně i o 600 % v 50. a 60. letech. Vznikají první fondy zaměřené na technologie z jaderné energetiky, chemického a elektronického průmyslu. V roce 1969 jsou představeny fondy do státních dluhopisů.\n\nRoku 1972 vznikly první peněžní fondy, dále se objevují první vysoce výnosové dluhopisové fondy a v roce 1976 byli představeny indexové a municipální dluhopisové fondy.\n\nV osmdesátých létech probíhá rozkvět podílových fondů způsobených schválením programu individuálního penzijního spoření (IRA). Program dovoluje každému vkládat určitou částku na penzijní účet prostřednictvím podílových fondů. Podílové fondy začínají spolupracovat s finančními zprostředkovateli, kteří jsou odměňování z nově vzniklých vstupních poplatků jednotlivých fondů. Společnost Morningstar zavádí hodnocení podílových fondů tzv. rating.\n\nV devadesátých letech vznikají první finanční supermarkety, které umožňují investovat do širokého spektra podílových fondů. Vznikají nové fondy na progresivní technologie. Ve spojených státech je na přelomu roku 2000 investováno 60 % všech finančních aktiv v podílových fondech. Na světě existuje cca 53 000 otevřených podílových fondů s celkovými aktivy ve výši 11 biliónů amerických dolarů.\n\n\n"}
{"id": "847644", "url": "https://cs.wikipedia.org/wiki?curid=847644", "title": "Como 1907", "text": "Como 1907\n\nComo 1907 je italský klub hrající v sezóně 2018/19 čtvrtou ligu a sídlící ve městě Como. Klub byl založen 25. května 1907 jako \"Como Foot-Ball Club\". V roce 1926 se klub spojuje s dalším klubem Esperia Football Club a je stvořen jiný název - \"Associazione Calcio Comense\". Krach je vyhlášen v sezoně 2004/05 a v létě roku 2005 je stvořen klub nový - \"Calcio Como\". Další krach přijde v sezoně 2015/16. Sezonu dokončí ale klub končí. Nový klub je založen v létě roku 2017 pod novým názvem - Como 1907. \nNejvyšší soutěž hrál ve 14 sezonách a prvně jej hrál v sezoně 1914/15. Serii A hrál v sezonách: 1949/50 až 1952/53, 1975/76), 1980/81 až 1981/82, 1984/85 až 1988/89 a 2002/03. Největší úspěch je 6. místo v sezoně 1949/50.\n\nEvropské poháry ještě nehráli.\n\n"}
{"id": "847665", "url": "https://cs.wikipedia.org/wiki?curid=847665", "title": "Kanada na Zimních olympijských hrách 1984", "text": "Kanada na Zimních olympijských hrách 1984\n\nKanada se účastnila Zimní olympiády 1984. Zastupovalo ji 67 sportovců (47 mužů a 20 žen) v 8 sportech.\n\n"}
{"id": "847666", "url": "https://cs.wikipedia.org/wiki?curid=847666", "title": "Svaz mladých komunistů Československa", "text": "Svaz mladých komunistů Československa\n\nSvaz mladých komunistů Československa (SMKČ) je spolkem zaregistrovaným Ministerstvem vnitra ČR 29. října 2008 (IČO 26580861). Činnost zahájil Ustavujícím sjezdem, který se uskutečnil 22. listopadu 2008 v Přerově.\n\nČlenem SMKČ může být jen fyzická osoba trvale žijící na území České republiky ve věku 15–35 let, která souhlasí se stanovami a programovým cílem SMKČ.\n\nVe dnech 15. – 16. listopadu 2014 proběhlo v Praze jednání III. sjezdu SMKČ (zatím poslední sjezd SMKČ) a bylo na něm zvoleno nové vedení, nebyla však zveřejněna jména členů, jenž byli do vedení zvoleni. Dříve byl předsedou Lukáš Kollarčík. Organizace je členem maoisticky orientované Mezinárodní koordinace revolučních stran a organizací.\n\nPeriodikem SMKČ je československý časopis \"Vzdor\", který vydává společně se slovenskou politickou stranou Vzdor – strana práce.\n\nDo povědomí vešel SMKČ především v souvislosti se smrtí bývalého prezidenta České republiky Václava Havla, kdy vydal letáky s výzvou k národním oslavám tohoto skonu. SMKČ byl také zmiňován v souvislosti s vyhrožováním fyzickou likvidací jeho názorových oponentů.\n\nOrganizace je také známá svým útokem na KSM. SMKČ je jedním antikomunistickým blogerem mimo jiné spojován s kauzou poslaneckého asistenta Jiřího Dolejše Jaromíra Petelíka, na jehož facebookovém profilu byla údajně zveřejněna výzva: \"„Je čas rozvěšet pravičáky po městech republiky, vyvlastnit násilím všechny podnikatele, do desátého kolena zabavit majetky jejich rodinám…“\". Autorem této výzvy je podle onoho blogera patrně člen SMKČ Dalibor Špidla. Členství v SMKČ údajného autora této „výzvy“ však nikdy nebylo prokázáno, ani sám autor se k členství nikdy nehlásil.\n\nKSČM i KSM se od SMKČ opakovaně distancují a deklarují, že s touto organizací nemají nic společného.\n\nV dubnu 2014 oznámil (dnes již vyloučený člen SMKČ) Vojtěch Mišičák, že spoluzakládá politickou stranu s názvem Komunistická strana česká 21.\n\n"}
{"id": "847668", "url": "https://cs.wikipedia.org/wiki?curid=847668", "title": "Petr Kavan", "text": "Petr Kavan\n\nPetr Kavan (28. července 1943 - 1. října 2009) byl český politik Moravské národní strany, v 90. letech 20. století poslanec České národní rady a Poslanecké sněmovny za Hnutí za samosprávnou demokracii - Společnost pro Moravu a Slezsko, později nezařazený poslanec a dále aktivista mimoparlamentních moravistických formací.\n\nVe volbách v roce 1992 byl zvolen do České národní rady za HSD-SMS (volební obvod Jihomoravský kraj). Zasedal ve výboru pro veřejnou správu, regionální rozvoj a životní prostředí. V rámci poslaneckého klubu HSD-SMS ovšem zastupoval Moravskou národní stranu, která ve volbách roku 1992 kandidovala na společné listině s HSD-SMS. V říjnu 1992 se podílel na petici Moravské národní strany, v níž se požadovala proměna České republiky na spolkový stát.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. Koncem roku 1992 se uváděl jako jeden z kandidátů na předsedu HSD-SMS na nadcházejícím sjezdu této formace. Na sjezdu v lednu 1993 postoupil do druhého kola, v němž získal 112 hlasů, ale se 127 hlasy ho porazil a předsedou strany se stal Jan Kryčer. Strana byla tehdy přejmenována na Hnutí samosprávné demokracie Moravy a Slezska - HSDMS. V lednu 1993 se Kavan uvádí jako předseda poslaneckého klubu HSD-SMS. Ještě koncem ledna 1993 ovšem opustil spolu s několika dalšími poslaneckými kolegy poslanecký klub HSDMS pro nesouhlas s novou orientací strany a působil jako nezařazený poslanec. V červnu 1993 pak byl obnoven sněmovní klub HSD-SMS. Jeho předsedou byl Kavan a tvořilo ho několik moravistických poslanců a skupina bývalých členů klubu SPR-RSČ. Názvem tento klub sice upomínal na původní formaci HSD-SMS z voleb roku 1992, ale tato strana (mezitím transformovaná do HSDMS) se od něj distancovala. V tomto klubu setrval do dubna 1994, kdy z něj s několika dalšími poslanci vystoupil a následně byl nezařazeným poslancem, reprezentujícím důsledně moravistické postoje.\n\nV březnu 1996 spoluzakládal nový politický subjekt Hnutí samosprávné Moravy a Slezska – Moravské národní sjednocení (HSMS-MNSj). Následně byl vyloučen z Moravské národní strany. Byl místopředsedou HSMS-MNSj.\n\nV sněmovních volbách v roce 1996 neúspěšně kandidoval za HSMS-MNSj. Na podzim pak v senátních volbách roku 1996 kandidoval za tuto formaci, respektive za střechovou alianci Moravskoslezská koalice za senátní obvod č. 49 - Blansko. Získal ale jen 3 % hlasů a nepostoupil do 2. kola.\n\nÚspěšný byl na komunální úrovni. V komunálních volbách roku 1994 byl zvolen do zastupitelstva města Blansko za Moravskou národní stranu. V říjnu 1995 ovšem na mandát v zastupitelstvu rezignoval. Opětovně sem byl zvolen v mimořádných komunálních volbách v roce 1996, nyní za HSMS-MNSj a mandát obhájil v komunálních volbách roku 1998, rovněž za HSMS-MNSj. Profesně je uváděn jako energetik.\n\nRoku 1996 inicioval vytvoření praporu města Blansko, přičemž heraldickou podobu mu dal jeho kolega z parlamentu Jiří Bílý. V roce 1997 coby zastupitel Blanska navrhl udělit čestné občanství bývalému komunistickému ministrovi vnitra Rudolfu Barákovi. Návrh byl ale zamítnut. Na přelomu století se po odtržení části města Blansko Spešov stal starostou této nově samostatné obce. V té době se zapojil do sporů se starostkou Blanska, kterou kritizoval za hospodaření s obecním majetkem a na kterou roku 2000 podal trestní oznámení, protože ho měla označit za fašistického extrémistu. Mandát v zastupitelstvu Spešova obhájil v komunálních volbách roku 2002, nyní již jako bezpartijní.\n\nOpětovně se pokoušel o návrat do celostátních zákonodárných sborů. V sněmovních volbách v roce 1998 byl na kandidátce Moravské demokratické strany, ale mandát nezískal.\n\nRoku 2009 se zastřelil vlastní zbraní, spekulovalo se, že příčinou sebevraždy byly vážné zdravotní problémy.\n\n"}
{"id": "847669", "url": "https://cs.wikipedia.org/wiki?curid=847669", "title": "Kanada na Zimních olympijských hrách 1980", "text": "Kanada na Zimních olympijských hrách 1980\n\nKanada se účastnila Zimní olympiády 1980. Zastupovalo ji 59 sportovců (41 mužů a 18 žen) v 8 sportech.\n\n"}
{"id": "847675", "url": "https://cs.wikipedia.org/wiki?curid=847675", "title": "Stimul", "text": "Stimul\n\nStimul může označovat:\n"}
{"id": "847678", "url": "https://cs.wikipedia.org/wiki?curid=847678", "title": "Kanada na Zimních olympijských hrách 1976", "text": "Kanada na Zimních olympijských hrách 1976\n\nKanada se účastnila Zimní olympiády 1976. Zastupovalo ji 59 sportovců (38 mužů a 21 žen) v 8 sportech.\n\n"}
{"id": "847680", "url": "https://cs.wikipedia.org/wiki?curid=847680", "title": "Grand Hotel Praha v Jičíně", "text": "Grand Hotel Praha v Jičíně\n\nGrand Hotel Praha v Jičíně je ubytovací zařízení v secesní budově v Jičíně.\n\nRoku 1895 se známý český architekt, pan Antonín Holeček (nar. 5.1. 1850 ve Vršovicích v Praze), poprvé zmiňuje o stavbě okrasné nárožní budovy s věží. Návrh budovy umísťuje na svůj pozemek 858/7 v místě zvaném \"u Sokolovny\" v Jičíně. Obtížná komunikace a dohady s tehdejší C.K. slavnou městskou radou zdržovaly pana architekta od zahájení stavby více než 10 let. Teprve roku 1906 mohla započít stavba hotelu- v \nté době pojmenovaného jako Hotel Paříž. Roku 1909 pan architekt Holeček navrhuje nové plány fasády ve stylu francouzského baroka, kde \nnahrazuje vysoké štíty a věž, které do budoucna považuje za nebezpečné svému okolí. Tyto plány předkládá jičínskému stavebnímu výboru.\nSpolečně s fasádou mění i název hotelu, a to na vlastenecky znějící Grand Hotel Praha. Dne 23. srpna roku 1910 hotel prošel kolaudací a stává se nejmodernějším hotelem na celém severovýchodě Čech. Hotel prvního řádu měl v té době 35 pokojů-udržovaných ve vzorné čistotě,\nmoderní ústřední topení, vlastní lázně, plynové osvětlení, moderní garáže a vlastní číslo telefonu 38. Svojí secesní výstavností byl obdivován celou tehdejší českou společností.\n\nPrvním provozovatelem hotelu je hoteliér z Mladé Boleslavi, pan Alois Liška. Pro hotel pořizuje kočár se spřežením, dvanáctimístný omnibus\ntažený koňmi- určený pro dopravu hostů z jičínského vlakového nádraží, ale i například na výlety do Prachovských skal. Hotel měl k dispozici\ni osobní automobil značky Laurin a Klement. V hotelové pivnici se již tehdy čepuje plzeňské pivo.\n\nRoku 1912 umírá pan architekt Holeček na mozkovou mrtvici a dědicem Grand Hotelu Praha se stává jeho nejstarší syn František (nar.3.12 1884)\n-tím zároveň přebírá otcovu firmu. Hotel provozuje a pronajímá až do konce první světové války. Dne 30.8. 1918, kdy inflace dosahuje svého vrcholu, prodává František Holeček vrcholné otcovo dílo Grand Hotel Praha za 150 000 zlatých tehdejšímu nájemci Emanueli Ludvíku Pavikovskému. Ludvík Pavikovský a slečna Marta Bergrová zároveň kupují vedlejší nemovitost (Fügnerova 209) a následně obě stavby propojují.\n\nDne 22.4. 1920 se slečna Marta za pana Pavikovského- o 30 let staršího podnikatele z Berouna- provdává a společně vychovávají dvě neteře slečny Bergrové, jelikož ta byla bezdětná zatímco její sestra měla 9 dětí. Roku 1925 pan Pavikovský umírá. Marta Pavikovská se zanedlouho podruhé provdá, tentokrát za blízkého rodinného přítele Eduarda Maye, který byl sládkem ve Šlikově pivovaru ve Vokšicích. Pan May se 13.2.1925 stává vlastníkem hotelu. Po jeho smrti se paní Mayová v pokročilém věku stěhuje do Prahy, kde o ní pečuje její nevlastní dcera. Hotel pronajímá panu hoteliérovi Procházkovi, který ho udržuje ve vzorném pořádku i v náročných letech protektorátu a války. Paní Mayová tou dobou ustavuje svou oblíbenou vnučku Martu dědičkou hotelu.\n\nDne 3.5.1950 byl hotel původním majitelům Mayovým, dle vyhlášky ministerstva vnitra, znárodněn. 21.12. 1959 se do budovy nastěhoval podnik státního obchodu Restaurace a jídelny a tím začíná i totální devastace hotelu. Mizí secesní prvky, rozkrádá se nábytek a původní vybavení. Do hotelových interiérů se zabudovaly dveře ze sololitu, z pokojů pro hotelové hosty vznikaly kanceláře. Na překrásné secesní dlaždice se do asfaltu položila linolea. Půvab proslulého historického hotelu tím zcela zanikl.\n\nPo restitucích roku 1991 prodává Marta Fuchsová 5.11.1993 hotel České spořitelně, která ho nechává dále chátrat. Spořitelna hotel roku 2001 prodává spol. s.r.o. Pod Zvičinou, která ho 3.2.2006 prodává firmě CF INVEST spol.s.r.o. Po 5 letech náročné rekonstrukce- chátrající dům, s padajícím zdivem i omítkou ohrožoval kolemjdoucí- stavební firmou pana Františka Gabriela se podařilo z ruiny vzkřísit slávu a krásu Grand Hotelu Praha s maximálním zachováním původních historických prvků.\n\nJičín i jeho okolí je známou turistickou lokalitou a mnoho návštěvníků jak v minulosti tak současnosti volilo ubytování právě v Grand Hotelu Praha, jenž je právem považován za důstojnou výkladní skříň města. V 30. letech byl oblíbeným cílem celebrit z barrandovských ateliérů. Plnými doušky si zde užívala pobyt Adina Mandlová,Hugo Haas, Vlasta Burian, husí paštiku připravoval hotelový personál herečce Lídě Baarové. V raných poválečných letech v hotelu bydlel československý prezident Dr. Edvard Beneš. Slavný motocyklový závodník František Šťastný byl v hotelu ubytovaný při závodech, tehdy se konajících v okolí města. Stejně tak v dnešní době jsou osobnosti politického, kulturního i sportovního významu častými hosty hotelu, při nejrůznějších akcích konajících se ve městě Jičín.\n"}
{"id": "847681", "url": "https://cs.wikipedia.org/wiki?curid=847681", "title": "Kanada na Zimních olympijských hrách 1972", "text": "Kanada na Zimních olympijských hrách 1972\n\nKanada se účastnila Zimní olympiády 1972. Zastupovalo ji 47 sportovců (29 mužů a 18 žen) v 7 sportech.\n \n"}
{"id": "847682", "url": "https://cs.wikipedia.org/wiki?curid=847682", "title": "Hindsight 35", "text": "Hindsight 35\n\nHindsight 35 je cyklistické digitální zpětné zrcátko. Jde o bezpečnostní a měřící systém, který cyklistovi umožňuje vidět za sebe, aniž by musel otáčet hlavou. Přístroj pracuje na principu kamerového snímání prostoru za zády cyklisty, následného přenosu obrazu na čelní display umístěný na řídítkách v zorném poli cyklisty (podobně pracuje také digitální zpětné zrcátko od Audi). Přístroj současně zobrazuje naměřené cyklometrické hodnoty a funguje také jako tzv. „černá skřínka cyklisty“ tedy ukládá do paměti posledních 5 minut záznamu videa.\n\nTento bezpečnostní projekt odstartoval v roce 2007 americký cyklista, reprezentant státu Kansas a designer Evan Solida (ve své designérské dílně „6 design“ realizoval už několik projektů závodních silničních kol ve spolupráci s americkým výrobcem závodních kol Blue Competition Cycles a také návrh speciálního leho/kleko kajaku s obchodním názvem Bellyak), který po tragické nehodě na kole, při které ho srazil automobil zezadu, málem nepřežil a kvůli svým zraněním byl nucen ukončit profesionální kariéru závodníka. V roce 2009 Evanův projekt, jak pomoci ostatním jezdcům vyhnout se podobné situaci, podpořila také americká společnost UCAN, která se svými investicemi soustředí na zaštiťování nadějných projektů v oblastech technologií a výzkumu. I díky tomuto přínosu se Hindsight 35 dočkal světla světa a do konce roku 2012 přišel na světový cyklistický trh společně se základní řadou příslušenství k měření rychlosti, hrudní frekvence a kadence.\n\n\n"}
{"id": "847683", "url": "https://cs.wikipedia.org/wiki?curid=847683", "title": "Vladimír Hekerle", "text": "Vladimír Hekerle\n\nVladimír Hekerle (15. dubna 1970, Jihlava) je bývalý český fotbalista, obránce. Po skončení aktivní kariéry působí v rodné Jihlavě jako trenér u mládeže.\n\nHrál za TJ Spartak Jihlava, FC Zbrojovka Brno, 1. FC Slovácko, FC Tescoma Zlín, FC Vysočina Jihlava a FC Zenit Čáslav. V české lize nastoupil ve 21 utkáních.\n\n"}
{"id": "847691", "url": "https://cs.wikipedia.org/wiki?curid=847691", "title": "Kanada na Zimních olympijských hrách 1968", "text": "Kanada na Zimních olympijských hrách 1968\n\nKanada se účastnila Zimní olympiády 1968. Zastupovalo ji 70 sportovců (55 mužů a 15 žen) v 9 sportech.\n\n"}
{"id": "847701", "url": "https://cs.wikipedia.org/wiki?curid=847701", "title": "Kanada na Zimních olympijských hrách 1964", "text": "Kanada na Zimních olympijských hrách 1964\n\nKanada se účastnila Zimní olympiády 1964. Zastupovalo ji 55 sportovců (43 mužů a 12 žen) v 8 sportech.\n\n"}
{"id": "847702", "url": "https://cs.wikipedia.org/wiki?curid=847702", "title": "Petr Koháček", "text": "Petr Koháček\n\nPetr Koháček (* 3. srpna 1951 Praha) je český politik, v 90. letech 20. století a počátkem 21. století poslanec České národní rady a Poslanecké sněmovny za Občanské fórum a ODS.\n\nProfesně působil jako knihkupec a propagátor díla bratří Čapků. Ve volbách v roce 1990 byl zvolen do České národní rady za Občanské fórum. Mandát obhájil ve volbách v roce 1992, nyní za ODS (volební obvod Praha). Zasedal v ústavněprávním výboru.\n\nV listopadu 1992 se oženil s poslaneckou kolegyní Milenou Kolářovou. V dubnu 1993 kritizoval, že Česká televize dává malý prostor vládní koalici.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát obhájil ve volbách v roce 1996 a volbách v roce 1998. V dubnu 1993 se stal členem stálé komise pro sdělovací prostředky. V letech 1996–1998 byl členem ústavněprávního výboru a v letech 1996–2002 výboru pro obranu a bezpečnost (v období let 1998-2002 jeho místopředsedou). Zároveň působil v letech 2000-2002 jako místopředseda poslaneckého klubu občanských demokratů.\n\nNa kandidátní listině pro sněmovní volby v roce 2002 byl zařazen na nevolitelné místo a mandát neobhájil. Po volebním neúspěchu se nicméně uvádí jako poradce poslaneckého klubu ODS.\n\n"}
{"id": "847704", "url": "https://cs.wikipedia.org/wiki?curid=847704", "title": "Alkohol tester", "text": "Alkohol tester\n\nAlkohol tester (digitální detektor alkoholu) je zařízení sloužící k zjištění přítomnosti alkoholu v dechu testované osoby. Kvalita alkohol testeru je dána typem měřícího senzoru. Tržní hodnota přístroje je také dána jeho výbavou. Například možnost připojení k PC přes USB pro archivaci záznamů, napájení do zásuvky autozapalovače 12V, odolná konstrukce a další.\n\nZákladní modely alkohol testerů jsou obvykle využívány v domácnostech nebo jako reklamní předměty. Kvalita nabízených modelů na trhu v této kategorii je dána kvalitou použitých materiálů při konstrukci. Pokud je polovodičový alkohol tester dobře konstruován je schopen měřit výsledky s přesností okolo 5 % naměřené hodnoty. Polovodičová čidla je obvykle nutno po cca 200 měřeních zkalibrovat nebo vyměnit. Možnost kalibrace alkohol testeru poukazuje na jeho vyšší kvalitu v rámci třídy polovodičových testerů. Princip tohoto senzoru spočívá v tom, že se zahřeje na teplotu kolem 300 °C, vydechnutý vzduch dopadá v průběhu zkoušky na čidlo, kde se mění v závislosti na množství alkoholu a jiných těkavých látek el. napětí v čidle. Změna napětí je pak vyhodnocena a jako výsledek je pak zobrazena hodnota na displeji.\n\nSlabinou této technologie je, že naměřená hodnota závisí na síle dechu a čidla také reagují i na jiné chemické látky než je pouze alkohol, jako jsou například žvýkačky, cigarety, káva, energetické nápoje, zubní pasta a jiné. Měření může být tímto ovlivněno. Stabilita těchto čidel je výrazně nižší a dochází k rychlejšímu opotřebení oproti alkohol testerům, které používají technologii Fuel Cell. Polovodičové alkohol testery jsou také náročné na spotřebu energie. Tyto přístroje nejsou vhodné pro pravidelně měření a je možné je použít jen pro orientační dechovou zkoušku. Pokud takové přístroje používají např. firmy pro testování zaměstnanců, nelze výsledky měření brát jako průkazný fakt.\n\nJak samotný název napovídá, technologie je založena na principu palivového článku, který se v současné době začíná používat třeba k pohonu aut. Fuel cell se nezahřívá (vyšší výdrž baterií) v průběhu zkoušky pouze tlakové čidlo kontroluje množství vydechnutého vzduchu a na konci zkoušky pumpa nasaje do článku přesný objem vzorku. Článek začne spalovat alkohol a vyrobí z něj elektrický proud. Podle množství vyrobeného proudu je určeno množství alkoholu v dechu. Fuel cell technologie není ovlivněna žádnými cizími látkami ani silou dechu.\n\nJednotlivé Fuel cell alkohol testery se mezi sebou liší objemem nasátého vzduchu pro analýzu, čím větší objem tím větší přesnost a také výdrž (viz obrázek s velikostí senzorů detektoru). Vzhledem k prudkému rozvoji technologií a velkosériovou výrobou těchto lepších detektorů, došlo prudkému zlevnění Fuel Cell alkohol testerů a jejich rozšíření mezi běžnými uživateli a v sektoru menších a středních firem.\n\n\nJedná se o alkohol testery jejichž důkazní – výpovědní hodnota je shodná s hodnotou získanou krevním rozborem. Seznam státem schválených stanovených měřidel na stránkách Českého metrologického institutu. Na základě těchto přístrojů je možno podnikat právní kroky např. propouštění zaměstnanců. Z legislativního hlediska mají i tyto přístroje povolenou odchylku měření která v praxi činí 0,2 promile alkoholu v krvi. Proto také např. policie ČR hladinu zbytkového alkoholu do 0,2 promile nebere při silničních kontrolách v potaz – jedná se o zákonem tolerovanou odchylku měřidla. V praxi však kvalitní detektory ukazují velmi přesně. Pokud odchylka případně vzniká, tak v případě kdy dech již stopové množství obsahuje.\n\nKalibrace se provádí pomocí simulátoru alkoholu v dechu. Tato armatura do kalibrovaného přístroje vhání směs vzduchu a alkoholu přesně stanovené hodnoty a na základě toho je alkoholtester seřizován, kalibrován. Tato zařízení jsou vázána na etalony Českého metrologického institutu. Ke každému detektoru by měl být servisním místem po kalibraci laboratoří vydán protokol. Z legislativního hlediska je kalibrace nutná pouze u stanovených měřidel kde by v případě prošlého protokolu byl problém s průkazností měření. Obvyklý servisní interval je cca 200 měření nebo 1–2 roky.\n\nZákladem dlouhé životnosti přístrojů je správné používání. Pravidla použití jsou součástí záručního listu přístroje. Nejčastější chybou při používání alkohol testeru bývá foukání do přístroje bezprostředně po požití alkoholu. Tím dochází k extrémnímu opotřebení senzoru přístrojů. U nejlevnějších přístrojů hrozí zničení, u lepších pak předčasná kalibrace či výměna čidla. Profesionální fuel cell přístroje jsou schopny zatížení snášet výrazně lépe. Servisní interval přístrojů jde tedy výrazně ovlivnit správným použitím. Obvykle to znamená dýchat do přístroje co nejpozději po požití alkoholu v co nejnižší frekvenci.\n\n"}
{"id": "847705", "url": "https://cs.wikipedia.org/wiki?curid=847705", "title": "Realization (horolezecká cesta)", "text": "Realization (horolezecká cesta)\n\nRealization, někdy také Biographie, je horolezecká cesta v lezecké oblasti na jižní straně hory Montagne de Céüse (2016 m n. m.) nedaleko Gap a Céüse ve Francii.\n\nJejí prvovýstupce, Chris Sharma, nenavrhl obtížnost, ale obecně se udává 9a+ (francouzská stupnice) nebo 5.15a (americká stupnice). Mezi cestami, které zopakoval další lezec, je \"Realization\" první, u které panovala shoda na obtížnosti 5.15a, což ji k roku 2001 učinilo do té doby nejtěžší cestou na světě. V roce 1996 navrhl Fred Rouhling ještě vyšší obtížnost, 9b (5.15b), pro svou nezopakovanou cestu \"Akira\", u té však nebyla shoda na obtížnosti. Po roce 2001 již došlo k mnoha výstupům oficiálně obtížnějších cest.\n\nPojmenování této cesty je sporné. Ve Francii dává cestě jméno člověk, který ji osadil jištěním, zatímco v Americe ji většinou pojmenuje prvovýstupce. V roce 1989 osadil Jean-Christophe Lafaille celou délku této cesty a pojmenoval ji \"Biographie\". Arnaud Petit v roce 1996 přidal řetěz do poloviny cesty a téhož roku jako první vylezl první půlku (8c+/5.14c). (Okolo roku 2007 byl řetěz označující konec Petitovy cesty ze stěny odstraněn.) V červenci roku 2001 se Sharma stal prvním člověkem, který vylezl celou tuto cestu a podle amerického způsobu ji pojmenoval \"Realization\".\n\nMnoho Američanů teď považuje \"Biographii\" za první polovinu cesty, jak ji v roce 1996 vylezl Petit, a \"Realization\" je pro ně celá cesta včetně druhé poloviny. Jiní lezci, jako třeba Adam Ondra a Sylvain Millet, nazývají cestu v celé své délce \"Biographie\".\n\nV interview pro kairn.com v dubnu roku 2010 Sharma připustil, že čas a námaha, které do cesty člověk vloží ještě před jejím prvovýstupem, mají velký význam a ne každý tedy může o cestě rozhodovat stejně jako ten, kdo cestu osadil. Tehdy hovořil o své cestě \"First Round First Minute\" (tehdy ještě projekt) v Katalánsku a v dubnu roku 2011, den poté co tuto cestu vylezl, použil v interview pro planetmountain.com jméno \"Biographie\" pro označení cesty, kterou kdysi pojmenoval \"Realization\".\n\n\"Biographii\" zopakovali Sylvain Millet (24. května 2004), Patxi Usobiaga (29. července 2004), Dave Graham (30. července 2007), Ethan Pringle (2. září 2007), Ramón Julián Puigblanque (27. července 2008), Enzo Oddo (srpen 2010) a Jonathan Siegrist (červen 2014).\n"}
{"id": "847710", "url": "https://cs.wikipedia.org/wiki?curid=847710", "title": "Kanada na Zimních olympijských hrách 1960", "text": "Kanada na Zimních olympijských hrách 1960\n\nKanada se účastnila Zimní olympiády 1960. Zastupovalo ji 44 sportovců (34 mužů a 10 žen) v 7 sportech.\n\n"}
{"id": "847711", "url": "https://cs.wikipedia.org/wiki?curid=847711", "title": "Benátky FC", "text": "Benátky FC\n\nBenátky FC (anglicky \"Venezia Football Club\", zkráceně \"Venezia FC\", často jen \"Venezia\" - takto anglicky psáno i v Itálii) je italský fotbalový klub hrající v sezóně 2019/20 ve druhé lize a sídlící ve městě Benátky v regionu Benátsko. \n\nKlub byl založen 14. prosince 1907 lidi co provozovali gymnastiku jako \"Venezia Foot-Ball Club\". První úspěchy klubu byli již na začátku své klubové historie. Zúčastnili se první ligy a postoupili až do semifinále. Hráli i finále 1911/12, ale prohráli s klubem SG Pro Vercelli 0:13 na dva zápasy.\n\nNejvětší úspěchy klubu byli ve 40. letech 20. století. V sezoně 1940/41 vyhráli Italský pohár, v sezoně 1941/42 se umístili na 3. místě v lize. a Finále italského poháru v sezoně 1942/43. Po válce se klub už nevrátil do skvělých dob. Do sezony 1997/98 hrál klub první ligu 20x. Poté jí hrál v sezonách (1998/99, 1999/00 a 2001/02. Sestoupili a po sezoně 2004/05 přišel bankrot. Byl založen klub nový \"Società Sportiva Calcio Venezia\" a začínají hrát 4. ligu. Postoupí do třetí ligy, jenže kvůli dalším finančním potížím klub opět končí bankrotu (po sezoně 2008/09). Nový klub se zrodil 27. července 2009 - \"Foot Ball Club Unione Venezia\". Začínají hrát ve Serie D, nejvyšší amatérské lize. v sezoně 2011/12 ji vyhrají a postupuji do 4. ligy. Na sezonu 2014/15 se klub nestihl kvůli finanční průtahům zapsat do ligy. Klub zanikl a musel se založit nový - \"Venezia Football Club Società Sportiva Dilettantistica\" a opět hráli Serii D. \n\nV nejvyšší lize hrál klub celkem 23 sezon, naposledy 2001/02. Nejlepší umístění bylo 3. místo v sezoně 1941/42.\n\n\n\n\n"}
{"id": "847714", "url": "https://cs.wikipedia.org/wiki?curid=847714", "title": "Kanada na Zimních olympijských hrách 1956", "text": "Kanada na Zimních olympijských hrách 1956\n\nKanada se účastnila Zimní olympiády 1956. Zastupovalo ji 35 sportovců (27 mužů a 8 žen) v 7 sportech.\n\n"}
{"id": "847722", "url": "https://cs.wikipedia.org/wiki?curid=847722", "title": "Hurikán Sandy", "text": "Hurikán Sandy\n\nHurikán Sandy byla osmnáctá pojmenovaná tropická bouře a desátý hurikán atlantické hurikánové sezóny roku 2012.\n\nBouře se zformovala 22. října v západní části Karibského moře. Pak sílila a pohybovala se k Velkým Antilám. Dne 24. října dosáhla síly hurikánu a vzápětí dosáhla pobřeží Jamajky. Dále se pohybovala na sever a pobřeží Kuby dosáhla ráno 25. října se silou hurikánu kategorie 2 dle Saffirovy-Simpsonovy stupnice. Pak oslabovala a přešla Bahamy jako hurikán kategorie 1. Brzy ráno 27. října jí byl dokonce nakrátko odebrán i status hurikánu. Pozdě večer 28. října přesáhla svým průměrem 1500 kilometrů hurikán Igor a stala se tak největším zaznamenaným atlantickým hurikánem v historii. V osm hodin večer 29. října dosáhl Sandy východního pobřeží Spojených států amerických a to osm kilometrů na jihozápad od města Atlantic City ve státě New Jersey.\n\nV Spojených státech zasáhl díky své šířce nejméně 24 států, od Floridy po Novou Anglii a Západní Virginii. Zvýšená hladina moře těžce zasáhla New York a zaplavila kromě mnoha ulic také některé tunely a stanice newyorského metra v oblasti Dolního Manhattanu a také Brooklynu, kde byl postižen zejména Red Hook (např. Red Hook Stores a okolí).\n\nNa všech zasažených územích si bouře k 29. říjnu vyžádala nejméně 67 obětí, dne 31. října bylo ohlášeno již přes 100 obětí na životech.\n\nNejvíce, přes padesát mrtvých, bylo na Haiti, které se ještě vzpamatovává ze zemětřesení v roce 2010. Na Haiti také přišlo zhruba dvě stě tisíc lidí o střechu nad hlavou. V sousedící Dominikánské republice přišli o život dva lidé. Na celé Hispaniole byly velkým problémem zejména povodně z dešťů, které hurikán provázely.\n\nNa Jamajce přišel o život jeden člověk, ovšem celkové narušení běžného života bylo značné. Například Jamaica Public Service Company, dodavatel elektrické energie, oznámila, že 70 % lidí má přerušené dodávky.\n\nNa Kubu udeřil hurikán Sandy v bezprostřední blízkosti druhého největšího města, Santiago de Cuba. Podle médií zemřelo v důsledku Sandyho na celé Kubě nejméně 11 lidí, zejména zavalením v ruinách domů.\n\nHurikán Sandy byl označen vlivným americkým evangelickým pastorem Johnem McTernanem za Boží trest pro příslušníky LGBT komunity.\n\nZároveň žurnalista William Koenig označil hurikán Sandy za Boží trest pro USA za podporu řešení izraelsko-palestinského konfliktu formou koexistence dvou nezávislých států.\n"}
{"id": "847725", "url": "https://cs.wikipedia.org/wiki?curid=847725", "title": "Maďarská ústava", "text": "Maďarská ústava\n\nTermín „maďarská ústava“ může odkazovat k vícero ústavním dokumentům:\n\n"}
{"id": "847729", "url": "https://cs.wikipedia.org/wiki?curid=847729", "title": "Some Kind of Monster (film)", "text": "Some Kind of Monster (film)\n\nDokument Some Kind of Monster přináší pohled na životy členů trash-metalové kapely Metallica. Natáčení tohoto dokumentu probíhalo v průběhu nahrávání alba St. Anger a trvalo přes dva roky. V dokumentu se diváci důvěrně seznámí s jednotlivými členy kapey, jejich postoji a vzájemnými vztahy.\n\nVe snímku se objevují úryvky z live koncertů, záznamy z televize, rozhovory s jednotlivými členy kapely.\nBěhem tvorby tohoto dokumentu vznikly videoklipy k písním St. Anger, Frantic, Some Kind of Monster, The Unnamed Feeling. Ve snímku se přibližuje tvorba videoklipu k titulní písni alba St. Anger, která probíhala v ostře střežené věznici Sant Quentin, Callifornia. V této věznici mimo jiné koncertoval také Johnny Cash\n"}
{"id": "847738", "url": "https://cs.wikipedia.org/wiki?curid=847738", "title": "Konflikt nikoli nevyhnutelný", "text": "Konflikt nikoli nevyhnutelný\n\nKonflikt nikoli nevyhnutelný ( „The Evitable Conflict“) je vědeckofantastická povídka spisovatele Isaaca Asimova, která vyšla poprvé v červnu 1950 v časopise \"Astounding Science Fiction\". Byla následně zařazena do sbírek \"I, Robot\" (1950), \"The Complete Robot\" (1982) a \"Robot Visions\" (1990). Česky vyšla ve sbírkách \"Já, robot\" (Triton, 2004) a \"Robohistorie II.\" (Triton, 2004).\n\nToto literární dílo je spíše autorovou úvahou nad budoucností lidstva, kde roboti (resp. Stroje s pozitronickým mozkem) ovlivňují činnost člověka a kontrolují světovou ekonomiku. Na konci povídky se objevuje i náznak rozšíření původních tří zákonů robotiky v pasáži, kdy dr. Susan Calvinová hovoří o pojetí prvního zákona pro řídící Stroje:\nTato pasáž připomíná tzv. nultý zákon robotiky („Robot nesmí ublížit lidstvu nebo svou nečinností dopustit, aby mu bylo ublíženo.“), který byl v tomto znění publikován v románu \"Roboti a impérium\" z roku 1985.\n\nProtagonista příběhu Stephen Byerley se objevuje i v jiné autorově povídce „Důkaz“, kde je během volební kampaně na funkci starosty nařčen svým protivníkem Francisem Quinnem, že je humanoidní robot.\n\n\nSvětový koordinátor Stephen Byerley se setká s robopsycholožkou Susan Calvinovou a žádá si její názor na funkci Strojů s pozitronickým mozkem. Tyto stroje kontrolují světovou ekonomiku, lidé jim zadají vstupní data a Stroje určí, co je potřeba vykonat. Byerley zaregistruje, že poslední dobou dochází k výkyvům v hospodářství, sice nikterak závažným, přesto početnějším nežli v minulosti. Z toho důvodu se obrátí na specialistku na robotické myšlení – dr. Calvinovou.\n\nByerley postupně navštívil jednotlivé světové oblasti a hovořil s každým oblastním koordinátorem. Každý z nich si je vědom drobných nedostatků v poslední době, nicméně je nepovažují za alarmující a nadále věří Strojům. Pouze koordinátorka Evropské oblasti madame Szegeczowska upozorní, že v Severní oblasti panuje nedůvěra vůči Strojům. Pro Byerleyho to není novinka, v Severní oblasti existuje hnutí zaměřené proti Strojům – Společnost pro humanitu. Jejími členy jsou mj. ředitelé důležitých podniků.\n\nSusan Calvinová předestře, že problém vůbec není problémem, jak se Byerleymu jeví. Uvede domněnku podloženou jejími letitými zkušenostmi v oboru, totiž že Stroje se řídí jakýmsi derivátem prvního zákona, který si vztáhly na celé lidstvo. Tudíž vytváří občas drobné výchylky, aby zabránily mnohem větším otřesům. Jejich úlohou je chránit lidstvo, disponují mnohem větším množstvím informací, které si díky nesmírně složitým pozitronickým mozkům dokáží dát do kontextu, jak by to lidé nikdy nedokázali.\n\nStroje s pozitronickým mozkem Isaac Asimov zmiňuje postavou jménem Keith Harriman v povídce „...že jsi naň pamětliv“ vydané v roce 1974, jejíž děj se odehrává přibližně 100 let po událostech z povídky „Konflikt nikoli nevyhnutelný“. Harriman vysvětluje robotovi Sidneymu Desátému, že se Stroje samy vyřadily z provozu poté, co vyřešily ekologické problémy lidstva. Učinily tak proto, že by se lidstvo na nich mohlo stát příliš závislé a tím utrpět škodu, což odporuje prvnímu (resp. nultému) zákonu robotiky.\n\n"}
{"id": "847739", "url": "https://cs.wikipedia.org/wiki?curid=847739", "title": "Kostel svatého Josefa (Dolní Dvůr)", "text": "Kostel svatého Josefa (Dolní Dvůr)\n\nKostel svatého Josefa v Dolním Dvoře je klasicistní v centrální části obce Dolní Dvůr, při soutoku Malého Labe a Kotelského potoka. Kolem kostela prochází turistická žlutá značka z Horního Lánova na Klínové Boudy.\n\nPředchůdcem kostela je kaplička sv. Michaela archanděla z 16. století, postavená tyrolskými horníky, které sem přivedl majitel zdejšího panství Kryštof Gendorf z Gendorfu.\n\nObec Dolní Dvůr, která měla více než tisíc obyvatel, byla přifařena k Lánovu a cesta na bohoslužbu byla dlouhá a časově i fyzicky náročná, pro starší obyvatele nemožná. Až v roce 1802 povolil císař zřízení samostatné lokálie a výstavbu kostela. Kostel byl postaven v letech 1802-1806 na místě zaniklé rudné huti, ve které byla těžba ukončena v roce 1790. Ještě nevysvěcená hrubá stavba posloužila v roce 1804 bohulibému poslání, když v ní byla vydávána pro chudé tzv. Rumfordská polévka (1 žejdlík hrstkové polévky a půl libry (400g) chleba na osobu a den). Vysvěcen byl na sv. Martina, 11. listopadu 1806, biskupem královéhradeckým. Patronem a investorem stavby byl náboženský fond, vrchlabská vrchnost darovala na stavbu stavební materiál a obyvatelé Dolního Dvora přispěli vlastní prací. Zasvěcen byl sv. Josefu na počest patronky výstavby – hraběnky Josefíny Černín-Morzinové\nV 19. století byl kostel postupně vybavován, byly pořízeny věžní hodiny a bronzové zvony. Varhany firmy Rieger s 7 registry a 309 píšťalami byly pořízeny roku 1905 a opraveny roku 2001. Původních pět bronzových zvonú o váze 11–321 kg bylo zrekvírováno za 1. světové války, nahrazeny byl v roce 1921 zvonem litinovým, odlitým v Broumově. Okenní vitráže – Panna Maria a narození Ježíše Krista byly věnovány roku 1901 hraběnkou Morzinovou a farářem Proschwitzerem, třetí vitráž sv. Josef věnoval v roce 1905 Růžencový spolek.\n\nObnoven byl kostel v letech 1932, kdy byla provedena rozsáhlá vnější rekonstrukce a měděná střecha. Opravy byly prováděny ze sbírek a darů. Další rekonstrukce po roce 1990 byla financována státních a církevních prostředků, ze soukromých darů (rodina Smejkalova), sbírek a finančně se podíleli i původní němečtí obyvatelé Dolního Dvora – Niederhofu.\n\nKostel je jednolodní klasicistní stavba s plochým stropem. Presbytář je polygonální, vížka nad průčelním štítem bedněná. Vnějšek je zdoben nahazovanými lizénami. Kruchta dřevěná, hlavní oltář pseudorománský, boční oltáře s původními obrazy.\n\nPřed kostelem jsou sochy sv. Josefa a sv. Jana Nepomuckého, které jsou darem vrchlabských měšťanů a byly vytvořeny v roce 1922 vrchlabskými kameníky.\n\nV roce 1995 byla z poslední vůle paní Anny Aleny Kyšerové instalována a vysvěcena zvonkohra z dílny paní Tomáškové-Dytrychové z Brodku u Přerova. Hraje denně v 10.00 a 17.00, o víkendu i v 12.03, různé melodie ve čtyřech ročních obdobích a o vánocích.\n\nPravidelné bohoslužby se zde nekonají.\n\n"}
{"id": "847743", "url": "https://cs.wikipedia.org/wiki?curid=847743", "title": "Mount Erie (Washington)", "text": "Mount Erie (Washington)\n\nMount Erie je hora v okrese Skagit v americkém státě Washington. Nachází se v parku vlastněném a provozovaném městem Anacortes a nachází se jižně od chráněného území Anacorteské městské lesy. Své jméno získala roku 1841 od členů Wilkesovy expedice, kteří ji pojmenovali po bitvě o Erijské jezero.\n\nSvého prozkoumání se kopec dočkal až v 60. letech minulého století, kdy ji zkoumali místní lezci, včetně Dallase Kloka. Místně je známá jako místo pro horolezce a pro výhled na okolí, který nabízí. Nachází se ve městském parku a jejího vrcholku lze dosáhnout po jednoproudové zpevněné cestě. Dosahuje výšky 388 metrů nad mořem, a je tak nejvyšším bodem Fidalgova ostrova. Z jejího vrcholu lze zahlédnout i zhruba 70 km vzdálenou Mount Baker, za jasného počasí pak i téměř 200 km vzdálenou Mount Rainier.\n\nHora se skládá především z živce a dioritu bohatého na rohovec. Dokonce se po ní jmenuje místní indie rocková kapela Mount Eerie, jejíž zpěvák Phil Elverum pochází z Anacortes.\n\n"}
{"id": "847749", "url": "https://cs.wikipedia.org/wiki?curid=847749", "title": "Loan to value", "text": "Loan to value\n\nLoan to value (LTV) v překladu znamená „úvěr k hodnotě“. Jedná se o finanční výraz vyjadřující poměr mezi hypotečním úvěrem a zástavní hodnotou nemovitosti. Udává se často v kombinaci s číselnou hodnotou Např. obecně používaný výraz \"osmdesátiprocentní hypotéka\" je tedy formálně nazývána jako LTV 80. Číslo značí procento z ceny nemovitosti z kterého lze vypočítat maximální výši hypotečního úvěru. Pokud je tedy například cena nemovitosti 2 500 000,-, při LTV 50 (padesátiprocentní hypotéce) může klient požádat o hypotéku v maximální výši 1 250 000,-.\n\nLTV je jeden z hlavních rizikových faktorů, který věřitel (např. banka) hodnotí při kvalifikaci dlužníka (žadatel o hypotéku). Pravděpodobnost prodlení při splácení a hrozba, že dlužník nebude moci hypotéku splácet, se zvyšuje s vyšším LTV poměrem, který dlužník žádá. Proto věřitelé často požadují od dlužníka pojištění hypotéky (životní pojištění dlužníka, pojištění nemovitosti, atd.). Toto zvyšuje náklady na hypotéku. Obecně lze říci, že čím vyšší LTV, tím může být vyšší úrok. \n\nNásledující tabulka vyjadřuje poptávku potenciálních žadatelů po hypotéce dle LTV. Je patrné, že LTV 100, stoprocentní hypotéka, byla v daném období mezi občany České republiky nejžádanější.\n\nVe Spojených státech amerických je limitní hodnota LTV 80. Pro hypoteční úvěry vyšší než LTV 80 je požadováno pojištění nemovitosti od dlužníka.\n\nV Austrálii je Loan to Value Ratio zkracováno jako LVR místo LTV. LTV rovno nebo menší než 80 je bráno jako malý risk pro věřitele. Pro LTV menší než 60 nejsou požadovány od dlužníka dokumenty o jeho financích (např. doložení příjmu, atd.)\n\nVe Velké Británii byly na začátku hypotečních úvěrů možné LTV až do 125. Ke konci roku 2011 jsou ale nejběžnější hypoteční úvěry LTV 75, zatímco nad LTV 90 již nejsou lehce dostupné.\n\n\n"}
{"id": "847753", "url": "https://cs.wikipedia.org/wiki?curid=847753", "title": "Pavel Kolář (politik)", "text": "Pavel Kolář (politik)\n\nPavel Kolář (* 21. listopadu 1965) byl český politik, v 90. letech 20. století poslanec České národní rady a Poslanecké sněmovny za Křesťanskodemokratickou stranu, později za ODS.\n\nVe volbách v roce 1992 byl zvolen do České národní rady za Křesťanskodemokratickou stranu (KDS), respektive za volební koalici ODS-KDS (volební obvod Severomoravský kraj). Zasedal v hospodářském výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období parlamentu, tedy do voleb v roce 1996. Zasedal v poslaneckém klubu KDS (v roce 1995 se stal jeho místopředsedou), po sloučení této strany s ODS přešel od dubna 1996 do poslaneckého klubu občanských demokratů. V letech 1995-1996 byl členem organizačního výboru sněmovny.\n\n"}
{"id": "847754", "url": "https://cs.wikipedia.org/wiki?curid=847754", "title": "Pavel Kolář", "text": "Pavel Kolář\n\nJméno a příjmení Pavel Kolář má více nositelů:\n\n"}
{"id": "847757", "url": "https://cs.wikipedia.org/wiki?curid=847757", "title": "Steve Jordan", "text": "Steve Jordan\n\nSteve Jordan (* 14. ledna 1957) je americký multiinstrumentalista, hudební skladatel a producent. Za svou producentskou práci získal cenu Grammy. Působí také jako hudební pedagog, je autorem instruktážního DVD pro bubeníky \"The Groove is Here\". \n\nU svých fanoušků je asi nejznámější jako bubeník. Za bicími také strávil největší část své hudební kariéry, ať už jako člen různých skupin nebo jako studiový bubeník. Nejvíce se zviditelnil jako bubeník, spoluautor a koproducent skupiny X-pensive Winos, kterou dal dohromady kytarista Rolling Stones Keith Richards. Později hrál Steve Jordan v triu kytaristy Johna Mayera a ještě o něco později koncertoval s Ericem Claptonem. \n"}
{"id": "847763", "url": "https://cs.wikipedia.org/wiki?curid=847763", "title": "Zeitgeist: Moving Forward", "text": "Zeitgeist: Moving Forward\n\nZeitgeist: Moving Forward (česky \"Duch doby: Stále kupředu\") je celovečerní dokumentární film, který prezentuje argumenty pro nutnost přechodu ze současného socio-ekonomického měnového paradigmatu. Jde o třetí díl série \"Zeitgeist\"; prvním dílem byl a druhým . Scenáristou a režisérem je opět Peter Joseph.\n\nV první části film zpochybňuje zdůvodňování různých povahových a zdravotních deformací tzv. „genetickým předpokladem“. Argumentuje, že problémy mají kořeny daleko hlouběji a že pro jejich odstranění je zapotřebí změna hodnotového žebříčku a vztahů ve společnosti. Dále se film zabývá otázkou, jaký mozek vlastně ovládá onu „neviditelnou ruku trhu“, jak trh funguje, kdo na něm profituje a kdo na to naopak doplácí. Představuje koncept „ekonomie založené na zdrojích“, kde hlavní hybnou silou nejsou peníze virtuální hodnoty, nýbrž nerostné, energetické, lidské a jiné zdroje.\n\n"}
{"id": "847782", "url": "https://cs.wikipedia.org/wiki?curid=847782", "title": "Gustav Vránek", "text": "Gustav Vránek\n\nGustav Vránek (29. listopadu 1906 Mezimostí nad Nežárkou [dnes součást Veselí nad Lužnicí<nowiki>]</nowiki> – 15. července 1981 Praha) byl český houslista a hudební skladatel.\n\nPrvní hudební vzdělání získal v rodině. Jeho strýc, profesor František Vránek, byl učitelem hudby a skladatelem v Českých Budějovicích. Od roku 1922 studoval na Pražské konzervatoři hru na housle u Jan Mařáka. Absolvoval v roce 1926. Dále pokračoval jako soukromý žák, Jaroslava Kociana ve hře na housle a Vítězslava Nováka ve skladbě. Od roku 1927 působil jako houslista v České filharmonii. Česká filharmonie se také ujala provedení některých jeho děl.\n\nDěti skladatele se staly rovněž hudebníky. Syn Tomáš Vránek vystudoval Akademii múzických umění v Praze, působil jako klarinetista v Divadle F. X. Šaldy v Liberci a ve Vinohradském divadle v Praze. Později se stal pedagogem na katedře hudební výchovy Jihočeské univerzity v Českých Budějovicích. Dcera Jitka je korepetitorkou Národního divadla v Praze. Mladší dcera Hana je houslistkou orchestru Národního divadla.\n\n\n\n"}
{"id": "847784", "url": "https://cs.wikipedia.org/wiki?curid=847784", "title": "Síň slávy astronautů Spojených států", "text": "Síň slávy astronautů Spojených států\n\nSíň slávy astronautů Spojených států ( ) je muzeum v Titusville na Floridě ve Spojených státech amerických určené pro nejvýznamnější astronauty Spojených států. Vystavuje také předměty spojené s kosmickými lety, například skafandr Gusse Grissoma z jeho suborbitálního letu Mercury-Redstone 4, nebo kosmickou loď Mercury Sigma 7. Muzeum je součástí Kennedyho vesmírného střediska.\n\nMyšlenka na založení síně slávy pro astronauty tak, analogicky k jiným síním slávy, již ve Spojených státech amerických existujících, vznikla v 80. letech 20. století. Iniciativu ve vytvoření muzea měli přeživší astronauti programu Mercury.\n\nSíň slávy astronautů byla otevřena 29. října 1990. Roku 2002 kvůli finančním problémům přerušila činnost, ale byla koupena NASA, přičleněna do návštěvnického komplexu Kennedyho vesmírného střediska a znovuotevřena.\n\n"}
{"id": "847785", "url": "https://cs.wikipedia.org/wiki?curid=847785", "title": "Katedrála svatého Petra a Pavla (Washington)", "text": "Katedrála svatého Petra a Pavla (Washington)\n\nKatedrála svatého Petra a Pavla ( ), neformálně Národní katedrála ve Washingtonu ( ), je katedrála Episkopální církve ve Washingtonu, hlavním městě Spojených států amerických.\n\nJe postavená v novogotickém slohu a je šestou největší katedrálou ve světě a druhou největší ve Spojených státech, a s výškou věže 92 metrů třetí nejvyšší budovou ve Washingtonu.\n\nKatedrála je sídlem jak hlavy církve, předsedajícího biskupa, tak biskupa washingtonské diecéze. Ročně do ní přijde kolem 700 tisíc turistů a věřících. Roku 2009 byla průměrná účast na nedělních bohoslužbách 1667 věřících, nejvyšší z episkopálních farností ve Spojených státech.\n\nRozhodnutí o výstavbě katedrály padlo roku 1893, základní kámen byl položen za účasti prezidenta Theodore Roosevelta 29. září 1907, stavba byla dokončena roku 1990 za účasti prezidenta Bushe.\n\nV novogotické výzdobě katedrálního exteriéru se nachází mnoho netradičních grotesek, např. pískovcová hlava Dartha Vadera od Jay Hall Carpentera, která slouží jako chrlič. \n\n"}
{"id": "847792", "url": "https://cs.wikipedia.org/wiki?curid=847792", "title": "Přechodová ekonomika", "text": "Přechodová ekonomika\n\nPřechodová ekonomika je taková ekonomika, která se mění z plánované ekonomiky na tržní ekonomiku. Dochází k ekonomické liberalizaci a trh začíná vyvářet ceny sám, spíše než orgány plánované ekonomiky. Vzniká tlak na privatizaci státem vlastněných firem a přírodních zdrojů, dále vzniká nový finanční sektor, který má usnadnit makroekonomickou stabilizaci a kontrolovat pohyb soukromého kapitálu. Tento proces byl uplatněn zejména ve státech Východního bloku, Rusku a Číně.\n\nPři přechodu ekonomiky často dochází k řadě krátkodobých negativních jevů, například k nárůstu nezaměstnanosti způsobenému tím, že nově zprivatizované společnosti začnou pracovat efektivněji. Dalším častým jevem je nárůst inflace jako výsledek odstranění státní kontroly nad cenami zboží a služeb.\n\nZákladním předpokladem tržní ekonomiky je existence soukromého vlastnictví.\n\nHlavními ukazateli přechodu jsou:\n\n"}
{"id": "847794", "url": "https://cs.wikipedia.org/wiki?curid=847794", "title": "Creobroter gemmatus", "text": "Creobroter gemmatus\n\nCreobroter gemmatus je kudlanka patřící do čeledi \"Hymenopodidae\". Díky pestrému zbarvení se řadí také mezi tzv. květinové kudlanky.\n\n\"Creobroter gemmatus\" patří mezi menší kudlanky, samice dorůstá 4 cm a samec 3 cm. Zbarvení je velmi atraktivní. U těchto kudlanek převládá světle žlutá barva těla s okrově zbarvenými některými partiemi. Křídla dospělých jedinců jsou sytě zelená a zhruba v polovině mají typické nápadné „oko\". Podobné oko mají také nymfy na tergitech zadečku. Tykadla jsou středně dlouhá, nitkovitá a na těle nejsou žádné výrůstky. Zbarvení malých nymf je kombinací černé a bordové. V druhém instaru jsou již světlejší a od třetího instaru trvá jejich typické žlutavé zbarvení.\n\nkudlanky rodu \"Creobroter\" pochází z jižní Asie (Vietnam) a z jižní části Filipín. Oblíbenými stanovišti těchto zvířat jsou listy stromů, květiny a různé trávy. Vyhledávají vlhčí prostředí.\n\nV České republice patří rod \"Creobroter\" k často chovaným, v insektáriích se zde vyskytují druhy \"C. gemmatus\", \"C. elongata\", \"C. meleagris\" a \"C.pictipennis\".\n\nJelikož se jedná o malou kudlanku, postačí k jejímu chovu menší insektárium, o rozměrech např. 20 x 20 x 20 cm. Jako substrát se používá rašelina či kokosová drť (lignocel). Důležité je, umístit do insektária větvičku, na kterou se bude moci zvíře zavěsit při svlékání.\n\nTeplota, vhodná pro chov těchto kudlanek, se pohybuje v rozmezí 26 - 30 °C přes den. V noci by teplota neměla klesnout pod 20 °C. Vlhkost v insektáriu by měla být 50 - 60 %. Potředné vlhkosti docílíme rosením zhruba obden.\n\nKudlanka \"Creobroter gemmatus\" přijímá potravu dobře a obzvláště samice jsou velice dravé. Jako potravu používají chovatelé cvrčky v přiměřené velikosti.Přes léto se dá použít také nasmýkaný hmyz.\n\nDospělé jedince páříme 2 týdny po dospělostním svleku samice (u samce je ideální 1 - 2 týdny po dospělostním svleku. páření trvá až 6 hodin a je důležité, aby byla samice dobře nakrmena a nezaútočila na samce. Průměrně 2 týdny po páření začne samice tvořit ootéky. Inkubační doba ootéky je 32 - 50 dnů, v závislosti na teplotě. Z jedné ootéky se líhne zhruba 25 jedinců. Jedna samice vytvoří za život až 5 ooték.\n\n\n"}
{"id": "847809", "url": "https://cs.wikipedia.org/wiki?curid=847809", "title": "Kanada na Zimních olympijských hrách 1952", "text": "Kanada na Zimních olympijských hrách 1952\n\nKanada se účastnila Zimní olympiády 1952. Zastupovalo ji 39 sportovců (31 mužů a 8 žen) v 6 sportech.\n\n"}
{"id": "847813", "url": "https://cs.wikipedia.org/wiki?curid=847813", "title": "Fixace úrokové sazby", "text": "Fixace úrokové sazby\n\nFixace úrokové sazby u hypotečního úvěru je časový úsek, po který je úroková sazba neměnná. Po ukončení fixace se úroková sazba mění dle aktuálních hodnot trhu. Novou úrokovou sazbu, délku fixace, délku splatnosti hypotečního úvěru, atd. lze zpravidla v tento okamžik vyjednávat s věřitelem (bankou). \n\nV České republice jsou obvyklé následující fixace úrokových sazeb:\n\nZvláštní kategorií jsou hypoteční úvěry s variabilní úrokovou sazbou, kde nedochází k zafixování úrokové sazby na určité období, ale výše úrokové sazby je upravována každý měsíc. \n\nV následující tabulce je uveden podíl počtu poskytnutých hypotečních úvěrů podle fixace úrokové sazby.\n\n"}
{"id": "847817", "url": "https://cs.wikipedia.org/wiki?curid=847817", "title": "Kanada na Zimních olympijských hrách 1948", "text": "Kanada na Zimních olympijských hrách 1948\n\nKanada se účastnila Zimní olympiády 1948. Zastupovalo ji 28 sportovců (24 mužů a 4 žen) v 7 sportech.\n\n"}
{"id": "847826", "url": "https://cs.wikipedia.org/wiki?curid=847826", "title": "Kanada na Zimních olympijských hrách 1936", "text": "Kanada na Zimních olympijských hrách 1936\n\nKanada se účastnila Zimní olympiády 1936. Zastupovalo ji 29 sportovců (22 mužů a 7 žen) v 7 sportech.\n\n"}
{"id": "847828", "url": "https://cs.wikipedia.org/wiki?curid=847828", "title": "Foveon X3", "text": "Foveon X3\n\nFoveon X3 je obrazový snímač pro digitální fotoaparáty využívající technologii CMOS. Byl vyvinut firmou Foveon (v listopadu 2008 odkoupena společností Sigma Corporation) a představen v roce 2002 jako převratný typ snímače, který změní vývoj digitální fotografie. Foveon X3 je na rozdíl od běžných CCD a CMOS snímačů používaných v digitálních fotoaparátech schopen zaznamenat úplnou barevnou informaci pro každý obrazový bod.\n\nPrincip je založen na skutečnosti, že různé vlnové délky světla pronikají do rozdílných křemíkových vrstev – tedy do různé hloubky. Tento čip se tedy skládá ze tří vrstev pixelů umístěných v křemíku. Každá vrstva světlocitlivých buněk zachycuje jinou barevnou složku světla podle toho, do jaké vrstvy proniká. Horní vrstva zachycuje modrou složku, prostřední vrstva zelenou a spodní červenou složku. Pro každý obrazový bod je tak k dispozici informace o všech barevných kanálech RGB. Algoritmus pro zpracování obrazu následně složí z těchto tří kanálů informaci o výsledné barvě daného pixelu.\n\nJelikož je každá vrstva zachycující jednu z barev v podstatě samostatným snímačem, lze pozorovat určitou principiální podobnost s tříčipovým snímáním, které je běžné hlavně u videokamer. V případě Foveonu X3 jsou ovšem všechny tři snímače integrovány do jednoho.\n\nNa levé části obrázku je vidět, do jaké hloubky křemíku jsou různé barvy schopny pronikat - barvy s delší vlnovou délkou (červená) proniknou hlouběji než barvy s kratší vlnovou délkou (modrá). Tomu je přizpůsobeno pořadí a síla jednotlivých vrstev snímače (pravá část obrázku).\n\nNaprostá většina digitálních fotoaparátů využívá snímače s Bayerovou maskou, které mají zcela odlišnou konstrukci v porovnání s Foveonem X3. Jednotlivé světlocitlivé buňky tradičních snímačů jsou schopny rozpoznat pouze jas, barvu nikoli. Proto jsou tyto klasické čipy pokryty mozaikou barevných filtrů (Bayerova maska) podle modelu RGB (červená, zelená, modrá) – pro každý pixel snímače jeden filtr, který propouští pouze jednu barvu. To znamená, že aby byla informace o barvě každého pixelu kompletní, musí se dopočítávat ze sousedních pixelů – pomocí tzv. interpolace. Výsledný obraz je tak vždy pouze zprůměrovaný. Pro odstranění nevyžádaných vad obrazu (artefaktů), které by mohly vznikat u tohoto typu senzoru, se používá tzv. anti-aliasing filtr. Ten obraz mimo jiné také jemně rozostřuje. Pokud by toto nebylo korigováno doostřujícím algoritmem, výsledné surové snímky přímo ze senzoru by nebyly nikdy zcela ostré. Naproti tomu Foveon X3 disponuje úplnou barevnou informací pro každý jednotlivý pixel, takže z důvodu průměrování obrazových informací nemohou vznikat žádné artefakty.\n\nU fotoaparátu Sigma SD1 Merrill využívajícího nejnovější snímač Foveon X3 uvádí výrobce rozlišení 46 Mpix. V porovnání s klasickými CCD a CMOS snímači toto není počet pixelů výsledné fotografie. Výsledná fotografie má rozlišení 4800 x 3200 pixelů, tedy 15,36 Mpix. Rozdíl mezi uváděným a skutečným rozlišením je způsoben tím, že každý obrazový bod je zaznamenán celkem třikrát – na každé ze tří vrstev jednou. Proto výrobce počítá celkové rozlišení 4800 x 3200 x 3 vrstvy.\n\n\n\n\n"}
{"id": "847832", "url": "https://cs.wikipedia.org/wiki?curid=847832", "title": "Kanada na Zimních olympijských hrách 1932", "text": "Kanada na Zimních olympijských hrách 1932\n\nKanada se účastnila Zimní olympiády 1932. Zastupovalo ji 42 sportovců (38 mužů a 4 ženy) v 6 sportech.\n\n"}
{"id": "847834", "url": "https://cs.wikipedia.org/wiki?curid=847834", "title": "Pièze", "text": "Pièze\n\nPièze (značka pz) je jednotka tlaku, která v současné soustavě SI odpovídá jednomu kilopascalu.\n\n"}
{"id": "847845", "url": "https://cs.wikipedia.org/wiki?curid=847845", "title": "Kanada na Zimních olympijských hrách 1928", "text": "Kanada na Zimních olympijských hrách 1928\n\nKanada se účastnila Zimní olympiády 1928. Zastupovalo ji 23 sportovců (20 mužů a 3 ženy) v 6 sportech.\n\n"}
{"id": "847849", "url": "https://cs.wikipedia.org/wiki?curid=847849", "title": "Grand Theft Auto V", "text": "Grand Theft Auto V\n\nGrand Theft Auto V (nebo také GTA Vice city a GTA 5) je hra s otevřeným světem, RPG, akční a dobrodružná hra vyvinutá společností (Rockstar Games) a vydána Take-Two Interactive. Byla vydána 17. září 2013 na Xbox 360 a PlayStation 3, 18. listopadu 2014 na Xbox One a PlayStation 4 a 14. dubna 2015 vyšla i na Microsoft Windows. Tato hra je první velká hra ze série Grand Theft Auto od roku 2008, kdy vyšla hra Grand Theft Auto IV. Byla umístěna do smyšleného státu San Andreas, založeném na Jižní Kalifornii. Single-playerový příběh následuje tři kriminálníky, kteří usilují spáchat loupeže a zároveň jsou pod tlakem ze strany vládní agentury. Otevřený svět nabídnutý v této hře nabízí pohyb po státě San Andreas, ale zároveň i po smyšleném velkoměstě Los Santos, které bylo vytvořeno na základě Los Angeles.\n\n. Po světě se pohybujete zejména pěšky, letadlem, vrtulníkem a hlavně autem přeci od toho má hra název. Příběh je založen na částech, které se odvíjejí od loupeží, většina těchto misí jsou mise střílecí, nebo řídící. Hráči, kteří páchají trestnou činnost (zabíjení lidí, střílení, kradení aut), mohou vyvolat agresivitu policejního sboru i vojáků, který je vytvořen pomocí systému \"Wanted\" známého z dřívějších dílů série. Hráči se tak mohou dostat až na úroveň 5 hvězdiček, kdy je ve vzduchu pronásledují helikoptéry a je proti nim nasazen celý tým NOOSE. Grand Theft Auto Online, online-multiplayer mode, dovoluje si užít zábavu až ve 30 hráčích (Xbox One, PlayStation 4, Microsoft Windows), samozřejmostí jsou mise, deathmatche, závody, ale i Heisty, které můžete hrát až ve čtyřech lidech.\n\nVývoj této hry začal hned po vydání Grand Theft Auto IV a zapojilo se do něj mnoho studií, ne pouze . Vliv na hru měli i ostatní hry podobného žánru vydané touto společností, nejvíce si vzali z her a Max Payne 3. Největší inovací bylo zasazení hned tří postav do příběhu, místo obvyklé jedné, bylo to také kvůli tomu, aby se změnilo jádro hry, které se po léta nezměnilo. Vytváření hry s otevřeným světem zabralo mnoho sil a byly také prováděny dokumentace okolí Kalifornie a města Los Angeles. Město Los Santos vytvořili pomocí 200 000 fotek, které byly vyfoceny za tímto účelem.\n\nGrand Theft Auto V překonalo veškeré rekordy prodejnosti a stalo se tak nejrychleji prodávaným zábavním produktem. Získalo jedny z nejlepších hodnocení, na čemž se podílí propracovaný herní svět, hned tři postavy a propracovaný gameplay. To mu vysloužilo 97 bodů ze 100 (Metacritic). Prodalo se více než 100 milionů kusů, což hru řadí na 3. místo v žebříčku nejprodávanějších her historie.\n\nHrajete za 3 kriminálníky, kteří se jmenují:\nMůžete mezi nimi libovolně přepínat a to někdy i v misích.\n\nGrand Theft Auto V je dobrodružná akční hra, hratelná z třetí, ale i z první osoby (pouze na PS4, Xbox One a PC). Hráči dělají mise, které mají určitý spád a vždy mají úkol, důvod je, aby se hráči posouvali v příběhu. Mimo mise se hráči mohou volně pohybovat po světě San Andreas. Svět je složen z obrovského státu San Andreas a jeho fiktivním hlavním městem Los Santos, svět hry Grand Theft Auto V je mnohem větší než světy ostatních předešlých dílů v sérii. Svět můžete prozkoumávat celý již od začátku hry, což je také změna od předešlých dílů, kde jste museli nejdříve projít částí příběhu.\n\nHráči při bojích používají ruční útoky, střelné zbraně a výbušniny k útoku na nepřátele. Mohou běhat, skákat, plavat, potápět se a používat vozidla k pohybu ve hře. Aby se přizpůsobila velikost mapy, byla sem přidána i vozidla, která chyběla v minulém díle, což jsou letadla. V bojích vám může pomoci automatické zaměřování a krycí systém, který je také předělán. Pokud hráči ztratí více než polovinu zdraví, tak se jim automaticky doplní na polovinu. Pokud hráči zemřou mimo misi, tak se objeví u nemocnice a bude jim stržen poplatek, který závisí na počtu peněz, které máte. Pokud hráči páchají trestnou činnost, policejní sbor půjde po nich. Ukazatel hledanosti se nachází v pravém horním rohu. Čím více budete dělat neplechu, tím víc se bude stupeň hledanosti zvyšovat (např. když zabijete policistu, tak dostanete tři hvězdičky hledanosti, poté po vás půjde i helikoptéra). Zbavíte se ho, když se budete dostatečnou dobu skrývat před policejními jednotkami. Nezapomeňte, že byste se měli i poté chvíli stranit, jelikož budete mít titul \"Hledaný\".\nSingle player vám dovoluje ovládat tři postavy: Michael De Santa, Franklin Clinton a Trevor Philips. Kriminálníci, jejichž vztahy se propojí poté, co dokončí mise. Některé mise jsou pouze pro jednoho, některé pro dva, ale i pro tři. V single playeru si hráči mohou volně přepínat mezi postavami. V misích někdy hra přepne za vás, abyste dokončili daný úkol. Hráčův kompas v pravém dolním rohu bude blikat červeně u postavy, která je v nebezpečí a blikat, když má výhodné postavení. I když hráči dokáží přežít mise, tak na heisty je potřeba kvalifikovaných AI-Postav s unikátními vlastnostmi jako \"hacker\" nebo řidič. Pokud spolupachatelé přežijí heist, tak si strhnou část peněz (byla určena při startu heistu) a zlepší se jejich schopnosti o 25%. Každý charakter má vlastnosti, které můžete trénovat, jako řidič, nebo pilot (Trevor má např. větší \"skill\" v létání než ostatní). Ve hře existují i speciální vlastnosti, které má každý charakter jiné (Michael si může v přestřelkách zpomalit čas, Franklin si může při jízdě zpomalit čas a Trevor je v době trvání schopnosti nesmrtelný a dává větší poškození). Ukazatel se nachází pod radarem úplně vpravo a každý charakter má svou barvu (Michael modrou, Franklin zelenou a Trevor žlutou - viz obrázek vlevo). Schopnost se vylepšuje tím, že tyto vlastnosti často používáte.\n\nMimo mise se hráči mohou zúčastnit potápění, skoku s padákem a ostatních aktivit jako střílení zvěře atd. Postavy u sebe také mají telefon, se kterým mohou kontaktovat přátele, startovat aktivity, navštěvovat internet a volat služby - např. Taxi služba. Na internetu je možnost kupovat a prodávat akcie firem, které se nachází ve hře, ale také zde můžete kupovat vozidla, nemovitosti a procházet samotný internet, který je opravdu rozsáhlý. V obchodech Ammu Nation můžete nakupovat a vylepšovat zbraně, kupují se zde také náboje, ale i věci jako handsfree, vesty, boty nebo oblečení. Je to také jediné místo, kde si můžete koupit padák. Samozřejmostí je nákup oblečení, návštěva kadeřnictví nebo tatérského salónu.\n\nMichael De Santa, (dříve Michael Townley) společně se svým parťákem Trevorem tvořili kdysi v Ludendorffu (městečko ve hře) úspěšnou dvojici bankovních lupičů, ovšem Michael se chtěl vzdát zločineckého života a zajistit sobě a své rodině nový a lepší život, tak jednoho dne uzavřel tajnou dohodu s agentem FIB Davem Nortonem, že bude u bankovní loupeže fingovat svou smrt (že by ho Norton jako zabil, což by značně zvedlo jeho kariéru, že zabil nejhledanějšího lupiče v USA).\nTak jednoho dne Michael a Trevor společně s komplicem Bradem šli vykrást banku, ovšem neproběhlo vše podle plánu. Během přestřelky s policií to schytal jejich komplic Brad (zraněním nakonec podlehl a zemřel), pak druhou kulku schytal Michael (což bylo plánované) a Trevor se dal na útěk a dalších 9 let žil v ústraní v poušti v domnění že Michael je mrtvý. Michael tak fingoval svojí smrt (místo něho byl pochován Brad do jeho hrobu), Dave Norton mu změnil identitu, příjmení na De Santa a Michael se tak společně se svou rodinou přestěhoval do luxusní vily v Los Santos.\n\nDevět let po neúspěšné bankovní loupeži žije Michael pod ochranou svědků se svou rodinou v Los Santos. Život je tam pro něj dost depresivní, jelikož jeho žena Amanda ho pořád podvádí a se svými dospívajícími dětmi si Michael moc nerozumí.\nPři jedné z misí se seznámil s pouličním kriminálníkem Franklinem Clintonem, který původně chtěl ukrást auto jeho syna. Ale Michael mu to odpustil a vzal ho tak pod svá křídla a začal ho brát jako vlastního syna, jelikož si s tím svým moc nerozuměl.\n\nNásledně se Michael dozvěděl, že mu manželka Amanda byla nevěrná se svým tenisovým instruktorem. Michael jej pronásledoval až k luxusní vile, kterou v návalu vzteku zničil. Až poté se dozvěděl, že vila nebyla jeho, ale mexického drogového bose Martina Madraza, který po Michaelovi požadoval odškodné ve výši několika milionů.\nTato událost tak Michaela donutila k tomu, aby obnovil svou zločineckou kariéru. Protože neměl dostatek peněz na zaplacení škody, tak se rozhodl že vykrade klenotnictví. Jako komplice a parťáka si samozřejmě vybral Franklina.\nTato událost ale vzbudila velkou pozornost jak u FIB tak u Michaelova dávno ztraceného a zmizelého komplice Trevora, který žil mezitím za ty roky v ústraní v poušti ve svém přívěsu a vedl docela podprůměrný život. Byl agresivní a psychicky labilní psychopat, který dokonce zabil protagonistu Johnnyho Klebitze (z datadisku GTA IV TLaD), který se společně se svým motorkářským gangem a přítelkyní Ashley přestěhoval do Trevora bydliště a začali se mu míchat do jeho kšeftů, tak je Trevor zabil a celý motorkářský gang zlikvidoval.\n\nTrevor byl z toho úplně v šoku jak zjistil že Michael žije, tak ho pak v Los Santos vyhledal a od této chvíle to šlo především s Michaelem z kopce. Rodina jej opustila a Michael musel kvůli své účasti na loupeži zlatnictví dělat různé úkoly např. pro FIB (Federal Investigation Bureau), která jej jinak nebude moci udržet pod dřívějším krytím. \n\nBěhem 24 hodin od vydání hry, Grand Theft Auto V vydělala více než $800 milionů, přičemž prodala přibližně 11.21 milionů kopií. Počet prodejů téměř dvojnásobně přesáhl očekávání pro tento titul. Tři dny po vydání, hra vydělala přes $1 miliardu a stala se tak nejrychleji prodávaným zábavním produktem v historii. Po šesti týdnech od vydání se Rockstar pochlubil s prodeji ve výši 29 milionů prodaných kusů, čímž přesáhl prodeje minulé hry stejné značky Grand Theft Auto IV. V březnu 2014 značka vydělala bezmála $2 miliardy. V srpnu 2014 se prodalo již 34 milionů kusů hry a to pouze na konzolích Xbox 360 a PS3. K datu 31. Prosince 2014 překonala hra hranici 45 milionů kusů, včetně vydaných verzí hry na konzole Xbox One a PS4. Na začátku srpna 2015 Rockstar oznámil, že prodal již 54 milionů kusů hry na všech platformách. Grand Theft Auto V je čtvrtá nejprodávanější hra světa, přičemž nejprodávanější hrou je , na 2. místě se nachází a na 3. - bronzovém místě - .\n\nMichael je ze všech tří hratelných postav nejstarší a nejzkušenější.\n\n\n\n\n\nProtagonista Franklin je hodně podobný protagonistovi Carlovi Johnsnovi z GTA San Andreas,tak se spekuluje o tom, že je jeho nemanželským synem. Což je ale nemožné, jelikož Franklin se narodil r.1988, 4 roky před GTA SA, které se odehrávalo roku 1992 a Carl Johnson v té době žádného 4-letého syna neměl. Toto se však dá vysvětlit tím že o něm Jeho \"otec\" Carl Johnson nevěděl.\n\nNa konci hry dostane Franklin příkaz od FIB, aby zabil buď Trevora (možnost A), nebo Michaela (možnost B). Franklin si však může vybrat i možnost, kde se vykašle na příkaz a rozhodne se zabít Devina Westona a Steva Hainse (možnost C) Pokud zabijete Trevora, rozdělíte si mezi zbývající postavy 50 milionů dolarů a postavy se vrátí ke svému bývalému životu. Pokud zabijete Michaela, jeho částka půjde Michaelově rodině a Trevor s Franklinem přestanou spolupracovat a nadále nebudou přáteli. Pokud si ovšem vyberete možnost C, opět si rozdělíte mezi všechny postavy 50 milionů a však Franklin, Michael a Trevor přestanou spolu pracovat, ale nadále zůstanou přáteli.\nV hráčském hlasování v anketě INVAZE 2013 na herním webu Hrej.cz obsadilo Grand Theft Auto V 1. místo v kategorii Nejlepší akční hra se ziskem 213 hlasů (28 %). V INVAZI 2014 pak jeho edice pro konzole nové generace vyhrála kategorie Nejlepší hra roku 2014 (1492 hlasů) a Nejlepší 3rd person akce (1850 hlasů).\n\n\n\n"}
{"id": "847859", "url": "https://cs.wikipedia.org/wiki?curid=847859", "title": "Kanada na Zimních olympijských hrách 1924", "text": "Kanada na Zimních olympijských hrách 1924\n\nKanada se účastnila Zimní olympiády 1924. Zastupovalo ji 12 sportovců (11 mužů a 1 žena) v 3 sportech.\n\n"}
{"id": "847865", "url": "https://cs.wikipedia.org/wiki?curid=847865", "title": "Propyl", "text": "Propyl\n\nPropyl (též \"n\"-propyl nebo nesprávně prop-1-yl či zbytečně a nad rámec pravidel detailně propan-1-yl) je uhlovodíková funkční skupina odvozená od propanu odejmutím vodíku z  koncového (prvního) atomu uhlíku.\n\nOdejmutím vodíku z prostředního (druhého) uhlíku vznikne propan-2-yl (isopropyl).\n\n"}
{"id": "847870", "url": "https://cs.wikipedia.org/wiki?curid=847870", "title": "Propan-2-yl", "text": "Propan-2-yl\n\nPropan-2-yl (též isopropyl nebo 2-propyl nebo prop-2-yl) je uhlovodíková funkční skupina odvozená od propanu odejmutím vodíku navázaného na prostřední (druhý) atom uhlíku. Odejmutím z okrajového (prvního) uhlíku vznikne propyl (\"n\"-propyl).\n\nVzhledem k rozvětvení řetězce by se skupina dala považovat za sekundární propyl (\"sek\"-propyl), tento název se však prakticky nepoužívá.\n\nFormálně je isopropylová skupina obsažena například v aminokyselině valin.\n\n\n"}
{"id": "847878", "url": "https://cs.wikipedia.org/wiki?curid=847878", "title": "Saw 5", "text": "Saw 5\n\nSaw 5 je americko-kanadský hororový film z roku 2008, který režíroval David Hackl.\n\nDetektiv Mark Hoffman se stal dalším komplicem Jigsawa, kterému napomáhal již při předchozích událostech. Na stopu se mu dostává detektiv Strahm, který předchozí útok Jigsawa přežil a pátrá po pravdě. Hoffman se tedy snaží výběrem dalších obětí zahladit stopy.\n"}
{"id": "847880", "url": "https://cs.wikipedia.org/wiki?curid=847880", "title": "Leathers.CZ", "text": "Leathers.CZ\n\nObčanské sdružení Leathers.CZ bylo zaregistrováno 14. února 2011, ale jejich srazy již v té době měly několikaletou tradici. V současné době sdružení již neexistuje. Sdružení se snažilo sdružit kožeňáky z České a Slovenské Republiky a pořádat pro ně různá setkání, akce a výlety. Sdružení se nesnažilo orientovat jen na fetišisty na kůži, ale směřovalo i na fetišisty na latexové, vojenské či skin oblečení.\n\nKdyž se v 90. letech 20. století dostala do naší země kožeňácká kultura, kožeňáci se setkávali pouze soukromě ve malých skupinách. Protože byla snaha začít pořádat větší sešlosti, začátkem 21. století vznikly webové stránky www.leathers.cz, informující o termínu nejbližšího srazu. Většina domlouvání ale stále probíhala přes internetové seznamovací a chatovací portály. Až v roce 2010 se začali webové stránky intenzivně rozvíjet a několik nadšenců z pravidelných návštěvníků srazů začalo připravovat další akce pro komunitu a připravovat první kalendář či trička a hrnky. V únoru 2011 bylo těmito nadšenci založeno občanské sdružení, které tyto události zaštiťovalo.\n\nNa schůzi Shromáždění členů 20. května 2017 bylo schváleno rozpuštění spolku. Spolek již nepřijímá žádné nové členy ani neprovádí registrace příznivců.\n\nNejčastější akcí byly pravidelné srazy kožeňáků. Tyto srazy nebyly jen soukromou záležitostí fanoušků kůže, ale účastnily se jich další skupiny gay fetišistů, se kterými sdružení spolupracovalo. Leathers.CZ také pořádalo některé akce ve spolupráci s pražskými medvědy Prague Bears nebo se skupinou fetišistů na gumu RubberPrag. Sdružení také udržovalo přátelské vztahy s Českou společností AIDS pomoci a pomáhalo jim s propagací bezpečného sexu i pravidelného testování.\n\nNejvýraznější akcí sdružení byla Leather Zone neboli kožená zóna, která si získávala velkou pozornost odpůrců homosexuální kultury a tím i médií. Akce byla pořádána v rámci festivalu Prague Pride a byla obvykle uváděna jako akce, která by neměla být podporována. Odpůrci byla dokonce často dávána do souvislosti se sexem na veřejnosti a se šířením pohlavních chorob.\n\nČlenové sdružení na této akci obvykle seznamovali návštěvníky formou přehlídky s různými druhy fetiš oblečení, bavili je scénkami z prostředí blízkého sdružení a dalšími vstupy a hrami se je snažili seznámit se svou komunitou. \n\nLogo sdružení bylo navrženo tak, aby reprezentovalo veškeré sexuální minority, které se snaží sdružit: - kruh pro příznivce BDSM; plynová maska pro fetišisty na gumu, latex a neopren; oděvní značka usně pro fetišty na kůži; bota pro fetišisty na vojenské a skin oblečení.\nLogo se svou výrazností od jiných symbolů LGBT skupin velice odlišuje a netradičními symboly někdy evokuje pravicové extrémisty. Proto byli členové několikrát policií či médii mylně označeni za odpůrce průvodu.\n\n"}
{"id": "847888", "url": "https://cs.wikipedia.org/wiki?curid=847888", "title": "Sibylina proroctví", "text": "Sibylina proroctví\n\nSibylina proroctví nebo věštby, latinsky \"Oracula Sibyllina\", je soubor velmi různorodých textů, pocházejících z doby mezi rokem 150 př. n. l. a rokem 300 n. l., který někde ve východní části Římské říše sestavil neznámý křesťanský autor v 6. století. \n\nNezaměňovat s římskými Sibylinskými knihami (\"Libri Sibyllini\"), které se nezachovaly.\n\nSoubor je rozdělen do 14 knih, které obsahují kratší i delší texty židovského, křesťanského i pohanského původu. Knihy I.-II. jsou křesťanské zpracování židovské předlohy, kdežto kniha III., kterou mnozí badatelé pokládají za nejstarší část souboru, je čistě židovského původu a vznikla patrně v Egyptě ve 2. století př. n. l. Kniha IV. je dílo židovského autora, vzniklé někdy kolem roku 80 a vedle narážky na zničení Pompejí roku 79 obsahuje i narážky na zničení Jerusalémského chrámu roku 70. Verše 49-101 obsahují starší text pohanského původu, obvykle datovaný do 3. století př. n. l., který shrnuje světové dějiny do čtyř následných království o deseti generacích. Kniha V. obsahuje velmi různorodé věštecké výroky (orákula), namířené například proti Egyptu nebo proti Římu, stať o válce mezi hvězdami, ale i seznam římských císařů až do Hadriána. Proto se obvykle datuje kolem roku 80. Knihy VI.-VIII. jsou křesťanského původu, kdežto knihy IX. a X. jen opakují texty z jiných knih, a proto se v moderních vydáních vynechávají.\n\nPřes různá přepracování představují Sibylina proroctví cenný materiál pro studium spíše lidových náboženských a historických představ té doby, včetně výkladu politických událostí císařské doby.\n\nKřesťanští autoři od pozdní antiky pokládali Sibyly za prorokyně a od vrcholného středověku se knihy jejich (domnělých) výroků v Evropě velmi rozšířily, takže se někdy vyskytují i v rukopisech Bible. Lze je rozdělit do čtyř textových linií: \n\n"}
{"id": "847890", "url": "https://cs.wikipedia.org/wiki?curid=847890", "title": "Zelena Glava", "text": "Zelena Glava\n\nZelena Glava (2155 m n. m.) je nejvyšší hora vápencového pohoří Prenj (podcelek Dinárských hor). Leží v jižní části Bosny a Hercegoviny v blízkosti měst Mostar, Jablanica a Konjic.\n\n"}
{"id": "847891", "url": "https://cs.wikipedia.org/wiki?curid=847891", "title": "Maďarsko na Zimních olympijských hrách 1980", "text": "Maďarsko na Zimních olympijských hrách 1980\n\nMaďarsko na Zimních olympijských hrách v roce 1980 reprezentovala výprava 2 sportovců (1 muž a 1 žena) v 1 sportu.\n\n"}
{"id": "847892", "url": "https://cs.wikipedia.org/wiki?curid=847892", "title": "Anno 2070", "text": "Anno 2070\n\nAnno 2070 je pátým dílem série Anno. Díl 2070 je vyvíjen společností Ubisoft. Hra je kombinace bojové a obchodní strategie.\n\nV roce 2070 globální oteplovaní rozpustilo všechny ledovce a pobřeží všech kontinentů je zatopeno. Jako kapitán Archy – futuristického plavidla – je hráč pověřen, aby kolonizoval ostrovy.\n"}
{"id": "847905", "url": "https://cs.wikipedia.org/wiki?curid=847905", "title": "Maďarsko na Zimních olympijských hrách 1956", "text": "Maďarsko na Zimních olympijských hrách 1956\n\nMaďarsko na Zimních olympijských hrách v roce 1956 reprezentovala výprava 2 sportovců (1 muž a 1 žena) v 1 sportu.\n\n"}
{"id": "847909", "url": "https://cs.wikipedia.org/wiki?curid=847909", "title": "Velmi neobyčejně veselé Vánoce", "text": "Velmi neobyčejně veselé Vánoce\n\nVelmi neobyčejné veselé Vánoce (v americkém originále Extraordinary Merry Christmas) je devátá epizoda třetí série amerického hudebního televizního seriálu \"Glee\" a v celkovém pořadí padesátá třetí epizoda. Zároveň je poslední epizodou seriálu vysílanou v roce 2011 a je sezónním polovičním finále. Napsala ji Marti Noxon, režíroval ji poprvé Matthew Morrison (v seriálu hraje jednu z hlavních rolí, Willa Schuestera) a vysílala se ve Spojených státech dne 13. prosince 2011. Členové sboru New Directions v této epizodě účinkují v černobílém televizním speciálním vánočním pořadu.\n\nV této epizodě zazní devět písní a osm z nich se objevilo na druhém soundtrackovém albu \"Glee\", tedy na . Tato epizoda má v originále stejný název jako původní skladba na tomto albu, \"Extraordinary Merry Christmas\", kterou pro seriál napsali seriálový výkonný hudební producent Adam Anders, producent písní Peer Åström a Shelly Peiken. Zbývajících osm písní jsou cover verze a všechny písně vyšly jako singly. Kritici většinou chválili hudbu z epizody.\n\nAčkoliv speciál uvnitř epizody získal většinou pozitivní recenze, tak epizoda jako celek vzbudila rozporuplné komentáře od kritiků. Některé aspekty z ohraničené sekvence byly kritizovány, zvláště Racheliny přehnané požadavky na vánoční dárky i přes fakt, že je Židovka. V původním vysílání epizodu sledovalo 7,13 milionů amerických diváků a získala 3,0/8 Nielsenova ratingu/podílu na trhu ve věkovém okruhu od osmnácti do čtyřiceti devíti let. Celková sledovanost nepatrně vzrostla oproti předchozí epizodě s názvem Drž si svých 16.\n\nSue (Jane Lynch) najímá sbor, aby zpívali v útulku pro bezdomovce, kde bude ona dobrovolnicí, protože chce odvést pozornost od jejích prvních Vánoc bez sestry Jean, která v tomto roce zemřela. Finn (Cory Monteith) řekne Rachel (Lea Michele), že vše, co chce k Vánocům, je ona. Rachel (Lea Michele) mu odpoví, že on je také vše, co si přeje, ale dává Finnovi (Cory Monteith) dlouhý seznam návrhů na vánoční dárky pro ni. Finn je zděšen, jak moc Rachel tyto věci chce, i když ta ho ujistí, že pět věcí ze seznamu stačí. Když mu Rachel později naznačí, že dřívější dárek by nebyl od věci, tak ji Finn překvapí s darováním prasnice, kterou pojmenoval po ni, jako pomoc pro Afričany. Rachel je nešťastná, připomene Finnoci, že je veganka a doporučí mu, aby se raději držel jejího zadaného seznamu, aby se vyhnul ztrapnění, zatímco se zmíní o tom, že by chtěla náušnice.\n\nNew Directions oslavují nadcházející svátky, když Mercedes (Amber Riley) zpívá \"All I Want For Christmas Is You\". Rory (Damian McGinty) věnuje píseň \"Blue Christmas\" své rodině; toto jsou první Vánoce, co je bez nich. Sam (Chord Overstreet) nabídne Rorymu, že ho vezme k nim domů, aby mu ukázal pravé americké Vánoce. Vedoucí sboru Will Schuester (Matthew Morrison) oznámí, že New Directions byli osloveni, aby vytvořili vánoční speciální pořad pro místní televizní stanici PBS a režisérem by byl člen sboru, Artie (Kevin McHale). Vedoucí stanice souhlasí s Artieho konceptem-černobílé poctě pořadům \"Star Wars Holiday Special\" a \"Judy Garland Christmas Special\". Pořad moderují Kurt (Chris Colfer) a Blaine (Darren Criss), kteří zdvořile uvítají všechny své přátele a zpívají s nimi veselé písničky. Rory bude hrát roli Itchyho, vánočního elfa a recitovat \"Frosty the Snowman\". Sam poukáže na to, že \"Frosty\" nemá šťastný konec a že malý smutek také patří k Vánocům. Artie chce ale pouze ukázat tu \"šťastnou\" část Vánoc a přepíše příběh Frostyho a tak se Sam rozhodne, že se k nim nepřipojí. Sue jejich zkoušku přeruší, aby znovu potvrdila, že New Directions budou zpívat v útulku pro bezdomovce v pátek, ale natáčení pořadu proběhne také v pátek. Artie žádá o přeložení, ale Sue řekne, že je to již očekává a je skálopevně přesvědčená: musí to být páteční večer. Členové sboru se rozhodnou pro natáčení a Sue ve znechucení nad nimi odejde.\n\nKurt a Blaine začínají pořad \"Glee Holiday Spectacular\" svým vystoupením s písní \"Let It Snow\", Rachel a Mercedes přichází a se svými hostiteli zpívají \"My Favorite Things\", dále se ukazují Finn a Puck (Mark Salling) jako ne zcela reálné postavy ze Hvězdných válek a a zpívají \"Santa Claus Is Coming to Town\". Píseň \"Christmas Wrapping\" zpívá Brittany (Heather Morris), v doprovodu Santany (Naya Rivera), Tiny (Jenna Ushkowitz), Mika (Harry Shum mladší) a několika roztleskávaček. Když přichází Rory jako Itchy, jsou ostatní zklamáni, když jim řekne, že nebude číst \"Frosty the Snowman\"; místo toho jim přečte biblický příběh narození z evangelia podle Lukáše.\n\nQuinn (Dianna Agron) a Sam jsou v útulku pro bezdomovce společně se Sue a pomáhají podávat rychle mizící jídlo. Později přijdou New Directions a přinesou více jídla a nějaké dárky. Sbor pro lidi zde zpívá \"Do They Know It's Christmas?\". Zpět na McKinleyově střední si vše Rachel rozmyslí a pojmenuje Finnův dárek \"Barbra\". Finn ji dá náušnice, které chtěla, ale ona je nakonec vrátí do obchodu a vrátí i iPod, který mu dala: věnují peníze charitativní organizaci, které pomáhají Sam a Rory a pomáhají jim s vybíráním peněz.\n\n"}
{"id": "847910", "url": "https://cs.wikipedia.org/wiki?curid=847910", "title": "Maďarsko na Zimních olympijských hrách 1952", "text": "Maďarsko na Zimních olympijských hrách 1952\n\nMaďarsko na Zimních olympijských hrách v roce 1952 reprezentovala výprava 12 sportovců (8 mužů a 4 ženy) v 4 sportech.\n\n"}
{"id": "847912", "url": "https://cs.wikipedia.org/wiki?curid=847912", "title": "Maďarsko na Zimních olympijských hrách 1948", "text": "Maďarsko na Zimních olympijských hrách 1948\n\nMaďarsko na Zimních olympijských hrách v roce 1948 reprezentovala výprava 22 sportovců (17 mužů a 5 žen) v 5 sportech.\n\n"}
{"id": "847916", "url": "https://cs.wikipedia.org/wiki?curid=847916", "title": "Maďarsko na Zimních olympijských hrách 1936", "text": "Maďarsko na Zimních olympijských hrách 1936\n\nMaďarsko na Zimních olympijských hrách v roce 1936 reprezentovala výprava 25 sportovců (22 mužů a 3 ženy) v 5 sportech.\n\n"}
{"id": "847917", "url": "https://cs.wikipedia.org/wiki?curid=847917", "title": "Maďarsko na Zimních olympijských hrách 1932", "text": "Maďarsko na Zimních olympijských hrách 1932\n\nMaďarsko na Zimních olympijských hrách v roce 1932 reprezentovala výprava 4 sportovců (2 muži a 2 ženy) v 1 sportu.\n\n"}
{"id": "847918", "url": "https://cs.wikipedia.org/wiki?curid=847918", "title": "Melissa Benoist", "text": "Melissa Benoist\n\nMelissa Marie Benoist (* 4. října 1988, Houston, Texas, Spojené státy americké) je americká herečka a zpěvačka, která se proslavila rolí Marley Rose v seriálu stanice Fox, \"Glee\". V roce 2014 si zahrála ve filmu \"Whiplash,\" který získal tři Oscary a dvě další neproměněné nominace. V lednu 2015 bylo oznámeno, že získala roli Kary Zor-El v seriálu stanice CBS, \"Supergirl\".\n\nMelissa Benoist je dcera Jima a Julie Benoist, narodila se Houstonu, v Texasu a vyrostla v Denveru, v Coloradu. Má čtyři sestry a tři bratry. Odmaturovala na Arapahoe High School v Centennialu v roce 2007 a na Marymount Manhattan College v New Yorku v roce 2011 získal titul bakaláře umění a divadelního umění.\n\nDebutová role přišla s filmem \"Tennessee\" v roce 2008. V květnu 2012 podstoupila konkurz do seriálu stanice Fox, \"Glee\" a získala roli Marley. V červenci 2013 byla obsazena do filmu \"Danny Collins\" společně s Al Pacinem nebo Jennifer Garner. V říjnu 2014 měl premiéru film \"Whiplash\", ve kterém hrají Miles Teller nebo J. K. Simmons. Film získal několik nominací, včetně nominace na \"Oscara\" v kategorii nejlepší film.\n\nV lednu 2015 bylo oznámeno, že získala hlavní roli Kary Zor-El v seriálu stanice CBS, \"Supergirl\". V květnu 2015 nahradila Lily Collins a Nicolu Peltz ve filmu \"Lowriders\". Objevila se ve filmu \"Druhá míza\", po boku Al Pacina a Jennifer Garner, který měl premiéru 20. března 2015. V srpnu 2015 získala hlavní roli v dramatu \"Oxford\", se Samem Heughanem v hlavní roli. V lednu 2016 udílela jednu z cen na People's Choice Awards a též uváděla po boku Granta Gustina jednu z cen na 73. ročníku udílení Zlatých glóbů. V červnu téhož roku byla jednou z tváří kampaně organizace Human Rights Campaign, která vydala video vzdávající čest obětem masakru v Orlandu. Benoist a další vyprávěli příběhy zabitých lidí.\n\nV roce 2012 začala chodit se svým kolegou z \"Glee\", Blakem Jennerem. Dvojice oznámila zasnoubení dne 11. července 2013 a v březnu 2015 byl oznámen jejich sňatek. Benoist řekla, že jsou svoji už „déle než si všichni myslí“, některé zdroje hovoří o tom, že se vzali již v roce 2013. Nicméně v prosinci 2016 podala žádost o rozvod, důvodem byly „neslučitelné rozdíly“. \n\nNa začátku roku 2019 se zasnoubila se svým hereckým kolegou ze seriálu \"Supergirl\" Chrisem Woodem a v září 2019 byl pár oddán. \n\n"}
{"id": "847919", "url": "https://cs.wikipedia.org/wiki?curid=847919", "title": "Nizozemsko na Zimních olympijských hrách 2010", "text": "Nizozemsko na Zimních olympijských hrách 2010\n\nNizozemsko na Zimních olympijských hrách 2010 reprezentovalo 32 sportovců (15 mužů a 17 žen) v 4 sportech.\n\n"}
{"id": "847929", "url": "https://cs.wikipedia.org/wiki?curid=847929", "title": "Zdaňovací období", "text": "Zdaňovací období\n\nZdaňovací období je časový úsek, za který je vyměřována daňová povinnost (nutnost odvodu daní) a je finančnímu úřadu vystavováno daňové přiznání. Jeho délku je obvykle určena v zákoně, jenž danou daň stanovuje. Některé druhy daní ovšem nejsou vyměřovány na základě období a tudíž zdaňovací období nemají.\n\nÚdaje uvedené v textu odpovídají české legislativě v roce 2012.\nDaně právnických osob jsou upraveny zákonem číslo 586/1992 Sb., o daních z příjmů. Problematika stanovení zdaňovacího období je řešena v § 21a, který se dále odvolává \nna pojmy hospodářský rok a účetní období. Tyto pojmy jsou stanoveny zákonem číslo 563/1991 Sb. Zákon o účetnictví.\nVarianty stanovení zdaňovacího období jsou následující:\n\n\n\n"}
{"id": "847930", "url": "https://cs.wikipedia.org/wiki?curid=847930", "title": "Óscar Andrés Rodríguez Maradiaga", "text": "Óscar Andrés Rodríguez Maradiaga\n\nÓscar Andrés kardinál Rodríguez Maradiaga SDB (29. prosince 1942 Tegucigalpa) je honduraský římskokatolický kněz, arcibiskup Tegucigalpy, prezident Caritas Internationalis, kardinál.\n\nDne 3. května 1962 vstoupil do řádu salesiánů. Vzdělával se v řádovém domě Don Rua v San Salavadoru, kde získal doktorát z filozofie, dále studoval na několik římských univerzitách (na Papežské salesiánské univerzitě získal titul doktorát z teologie a na Papežské univerzitě Gregoriana doktorát z morální teologie) Na univerzitě v Innsbrucku vystudoval klinickou psychologii a psychoterapii. Má také hudební vzdělání, studoval hru na klavír na konzervatoři v San Salvadoru a harmonii a kompozici v Guatemale a USA. Kněžské svěcení přijal 28. června 1970. Poté působil jako učitel různých předmětů (mj. chemie, teologie a církevní hudby) na salesiánských školách v Guatemale. V letech 1975 až 1978 byl rektorem Salesiánského filozofického institutu v Guatemale.\n\n28. října 1978 byl Maradiaga jmenován pomocným biskupem Tegucigalpy, biskupské svěcení přijal 8. prosince téhož roku. V letech 1981 až 1984 plnil funkci apoštolského administrátora diecéze Santa Rosa de Copan. Dne 8. ledna 1993 ho papež Jan Pavel II. jmenoval arcibiskupem Tegucigalpy.\n\nV letech 1987 až 1991 byl generálním sekretářem CELAM, a v letech 1995 až 1999 byl jejím předsedou. V letech 1997 až 2003 byl předsedou Honduraské biskupské konference.\n\nPři konzistoři 21. února 2001 jmenoval Jan Pavel II. Maradiagu kardinálem. Již při konkláve v roce 2005 byl označován za možného kandidáta na nástupnictví zemřelého papeže (tzv. papabile). Podobná situace se opakovala i při konkláve roku 2013.\n\nV červnu 2007 byl Maradiaga zvolen předsedou Caritas Internationalis na období čtyř let. V květnu 2011 byl v této funkci potvrzen na další čtyři roky účastníky 19. valného shromáždění této mezinárodní organizace sdružující lokální charity. \n\nDne 13. dubna 2013 bylo ve Vatikánu oznámeno, že papež František ustanovil nový poradní sbor osmi kurijních kardinálů, které mu má pomoci při vypracování reformy vatikánské kurie. Jedním z členů této pracovní skupiny se stal i kardinál Maradiaga.\n\nKardinál Maradiaga je otevřený ke spolupráci s jinými křesťanskými církvemi, kromě španělštiny hovoří anglicky, německy, italsky, portugalsky a francouzsky. K jeho přátelům patří zpěvák skupiny U2 Bono, má licenci pilota.\n\n\n\n"}
{"id": "847932", "url": "https://cs.wikipedia.org/wiki?curid=847932", "title": "Pohotovostní spotřeba elektřiny", "text": "Pohotovostní spotřeba elektřiny\n\nPohotovostní spotřeba elektrické energie (označováno také jako „standby“) u domácích spotřebičů a výpočetní techniky je spotřeba během toho kdy je zařízení vypnuté. Pohybuje se od méně než jednoho wattu až po 20 wattů. Prakticky jde o ztrátu energie, protože spotřebič nevykonává svoji činnost.\n\nČasto jde například o adaptéry různých zařízení, elektrické obvody a senzory pro příjem signálu. Víceméně většina dnešních spotřebičů má režim standby – televizory, monitory, hifi věže apod.\n\nV Evropské unii se průměrně spotřebuje 12 % elektrické energie pouze spotřebiči v pohotovostním režimu. Česká republika má podíl 8 – 10 %. Ve Švýcarsku je spotřeba energie z pohotovostních režimů cca 2 miliardy kilowatthodin ročně. To odpovídá spotřebě asi 600 000 domácností.\n\nPodle nařízení Evropské unie musí být od ledna 2010 spotřeba nově prodávaných spotřebičů v pohotovostním režimu nižší než 1 watt. Od ledna 2013 musí být spotřeba pouze 0,5 wattu (plyne z nařízení č. 1275/2008).\n\n\n"}
{"id": "847941", "url": "https://cs.wikipedia.org/wiki?curid=847941", "title": "Velký potočný rybník", "text": "Velký potočný rybník\n\nVelký potočný rybník je rybník, který se nachází 6,6 km jihozápadně od Písku u obce Kestřany v okrsku Kestřanská pánev Českobudějovické pánve. Má rozlohu 32 ha.\n\nRybníkem protéká Brložský potok, která je levým přítokem Otavy.\n\nNa sever vybíhá zátoka dlouhá 1 km, na jejímž východním břehu je les. Po západním břehu vede silnice z Kestřan do Dobve.\n\nRybník s okolím je chráněn coby přírodní památka Velký Potočný.\n\n"}
{"id": "847942", "url": "https://cs.wikipedia.org/wiki?curid=847942", "title": "NIO", "text": "NIO\n\nSpojení písmen N, I a O může mít různé významy:\n\n\n\n"}
{"id": "847943", "url": "https://cs.wikipedia.org/wiki?curid=847943", "title": "Nosatec žirafí", "text": "Nosatec žirafí\n\nNosatec žirafí (\"Trachelophorus giraffa\") je endemický brouk z Madagaskaru. Za své jméno vděčí prodlouženému krku, což je znak, který má společný s žirafou. Nosatec žirafí je pohlavně dimorfní, sameček má krk obvykle dvakrát až třikrát delší než samička. Většina těla brouka je černé barvy, kromě výrazně červených krovek kryjících křídla. Sameček má celkovou délku téměř 2,5 cm, čímž se řadí mezi nejdelší druhy čeledi zobonoskovitých. Prodloužený krk je adaptací, která slouží pro stavbu hnízda a pro boj.\n\nKdyž přijde čas rozmnožování, oplodněná samička pevně zavine list hostitelské rostliny (\"Dichaetanthera cordifolia\" či \"Dichaetanthera arborea\" – stromky z čeledi melastomovitých), a poté do této ruličky naklade jediné vajíčko. Nakonec ruličku odstřihne od zbytku listu, čímž vajíčko připraví k vylíhnutí.\n\n"}
{"id": "847947", "url": "https://cs.wikipedia.org/wiki?curid=847947", "title": "Value at risk", "text": "Value at risk\n\nValue at Risk (zkráceně VaR, z angličtiny „hodnota v riziku“, „riskovaná hodnota“) je jednou z kvantitativních metod používaných v bankovnictví a pojišťovnictví k řízení rizika. Tento ekonomický ukazatel udává odhad nejvyšší potenciální ztráty z daného portfolia finančních nástrojů. Jde v podstatě o statistický odhad udávající nejhorší ztrátu, ke které může dojít s určitou pravděpodobností v určitém budoucím období.\n\nPodle toho, na jaké riziko se metoda používá, označuje se jako tržní value at risk, úvěrová value at risk aj. V bankovnictví se často používá v rámci tzv. vnitřních modelů pro výpočet kapitálových požadavků k tržnímu riziku (především v obchodním portfoliu, případně i u některých položek v bankovním portfoliu). Metoda se používá k výpočtu kapitálových požadavků proto, že s určitou pravděpodobností očekávaná ztráta z úvěru se může přímo promítnout do snížení zisku banky, případně do velikosti jejího kapitálu. Úvěrové ztráty většího rozsahu by mohly mít vliv na stabilitu banky, případně celého bankovního sektoru, a proto se metoda Value at risk využívá i v rámci regulačních nástrojů centrálních bank.\n\nNa rozdíl od metod zátěžového testování („stress testing“) se VaR používá k měření rizika v běžných, každodenních tržních podmínkách.\n\nMetody měření VaR vycházejí ze standardních metod měření rizika podle pravidel Basel I, která obsahují přesný postup výpočtu kapitálového požadavku v závislosti na rizicích. Tento postup měl řadu omezení a nebral v úvahu rozložení rizik v portfoliu ani volalilitu jednotlivých rizikových faktorů, což vedlo k nadměrnému kapitálovému požadavku. Na to reagovala pravidla Basel II a vznik modelů VaR.\n\nOd poloviny 80. let 20. století se metoda VaR stala široce používanou a akceptovanou metodou. Je totiž lehce pochopitelná a může být aplikována na rizika při investování prakticky do všech finančních instrumentů. K jejímu rozšíření přispěla jednak pravidla doplňující Basilejskou dohodu z roku 1988, jednak v roce 1994 bezplatné zveřejnění systému \"RiskMetrics system\" používaného bankou JP Morgan na Internetu. Velké americké banky ji začaly používat v souvislosti s rozvojem trhu derivátů.\n\nPolouček uvádí definici VaR podle JP Morgan: „Maximální odhadnutá ztráta v tržní hodnotě dané pozice, která může být utrpěna, než je pozice neutralizována nebo nahrazena.“\n\nStatisticky jde o jednostranný kvantil (např. 99 nebo 95 %) z rozdělení zisků a ztrát drženého portfolia v průběhu určité doby (např. 1 nebo 10 dnů) stanovený na základě relevantního minulého období (např. 1 roku). Výsledkem metody VaR tak může být např. matematicky podložené tvrzení, že denní hodnota v riziku je 1 milion korun se spolehlivostí 95 %, tj. případná denní ztráta vyšší než 1 milion korun hrozí s pravděpodobností 5 %. Za daných podmínek lze tedy ztrátu vyšší než 1 milion korun očekávat v následujícím dnu jen v jednom z dvaceti případů.\n\nJe třeba dodat, že tím není určena maximální možná ztráta a ani o velikost málo pravděpodobných ztrát. Proto se VaR doplňuje dalšími ukazateli, zátěžovými testy, které zkoumají možná rizika v extrémních situacích. Pokud by se věřitel spoléhal jen na ukazatel VaR, mohlo by to stimulovat užívání nebezpečných a velmi rizikových obchodních strategií. V rámci regulace bankovního sektoru tak musí být podle konceptu kapitálové přiměřenosti alespoň trojnásobek 99procentního VaR s horizontem 10 pracovních dní pokryt vlastním kapitálem banky.\n\nMetody užívané v praxi k výpočtu Value at risk se dělí do tří skupin:\n\nBanky pro své běžné řízení rizik počítají obvykle s jednodenním dobou držení. Vzhledem k omezené likviditě, neumožňující pružné reagování na vývoj ze dne na den, však často počítají VaR i pro 5- a 10denní dobu držení, investiční manažeři pak užívají i měsíční nebo delší dobu držení.\n\nPolouček uvádí vzorec Value at risk:\n\nkde formula_2 je tržní hodnota pozice formula_3, dále formula_4 je citlivost na změnu ceny na USD tržní hodnoty a formula_5 nepříznivý vývoj ceny v období formula_6.\n\nValová nabízí výpočet hodnoty Value at risk podle vzorce:\n\nkde formula_8 je hodnota rizikové expozice, formula_9 faktorová citlivost, formula_10 denní volatilita rizikového faktoru a formula_11 koeficient statistické spolehlivosti odhadu.\n\n"}
{"id": "847949", "url": "https://cs.wikipedia.org/wiki?curid=847949", "title": "Svatý kámen (Hvězdná brána)", "text": "Svatý kámen (Hvězdná brána)\n\nSvatý kámen je 14. epizoda 2. řady sci-fi seriálu Hvězdná brána.\n\nSG-1 přichází na planetu Madrona, kde zamýšlejí studovat zařízení nazývané \"Svatý kámen\". Toto zařízení ovládá počasí na planetě. Jakmile SG-1 dorazí na planetu, jsou obviněni Madroňany z krádeže artefaktu. Madroňané tvrdí, že lidé oblečeni v uniformách SGC ukradli zařízení. Bez artefaktu nelze ovládat počasí na Madroně a Madrona bude zničena blížící se bouří. SG-1 Madroňaům slíbí, že artefakt vypátrají.\n\nPo návratu na zemi, SG-1 informuje generála Hammonda. Po kontrole počítačů na základně, objevuje kapitán Samantha Carterová, že byla použita druhá pozemská Hvězdná brána, ale ne ta z SGC. Carterová vysvětluje, že brána byla použita v přesném okamžiku aktivace brány v SGC, aby nedošlo k odhalení. Daniel Jackson má také podezření, protože si všímá neobvyklých změn počasí v celé Americe a uvědomí si, že příčinou musí být \"Svatý kámen\".\nPo neúspěšných pokusech kontaktovat Prezidenta Spojených států, začíná Hammond věřit, že někdo řídí Prezidentův rozvrh, aby nebyl k zastižení. Carterová provedla měření pomocí satelitů a potvrzuje umístění druhé Hvězdné brány v Nevadě. Hammond pak odhaluje to, že plukovník Harry Maybourne byl právě přemístěn do Oblasti 51, umístěné v Nevadě.\nSG-1 odchází do Oblasti 51 pod záminkou doručení tajných dokumentů. Přivítá je major Albert Reynolds, který je provází komplexem. Během prohlídky jsou SG-1 konfrontováni s Maybournem, který tvrdí, že druhá brána je stále v oblasti. SG-1 se jde přesvědčit a zjistí, že druhá brána byla nahrazena replikou.\n\nDr. Daniel Jackson a plukovník Jack O'Neill se vrací na Madronu, aby přetížili bránu a vyvolali tak spojení s druhou pozemskou bránou. Jackson s O'Neillem posílají skrze bránu MALP. V SGC teď mohou pomocí satelitů zjistit, že druhá brána je umístěna někde v jižním Utahu.\n\nHammond má ještě jeden kontakt, a to Bernieho Whitlowa, který mu dluží laskavost. Hammond se od něj dozvídá, že dostal žádost o povolení přistání letadla C-5 Galaxy na letiště námořní rozvědky v Utahu. C-5 je dost velké letadlo na to, aby mohlo přepravovat Hvězdnou bránu.\n\nSG-1 přichází na letiště, kde najdou druhou bránu. Získají zpět \"Svatý kámen\", ale čtyři muži proskočí bránou před tím než se SG-1 může dozvědět adresu cíle.\n\nSG-1 vrací \"Svatý kámen\" na Madronu, kde lidé stáli před smrtelnou zimní bouří. Díky návratu artefaktu je počasí změněno a Madroňané jsou zachráněni.\n\nDruhá Hvězdná brána je přemístěna, tentokrát pod kontrolu SGC, kde je na ní instalovaná Iris. Brána bude nepřetržitě hlídána vojáky pod Hammondovým velením.\n"}
{"id": "847953", "url": "https://cs.wikipedia.org/wiki?curid=847953", "title": "Nizozemsko na Zimních olympijských hrách 2006", "text": "Nizozemsko na Zimních olympijských hrách 2006\n\nNizozemsko na Zimních olympijských hrách 2006 reprezentovalo 33 sportovců (16 mužů a 17 žen) v 4 sportech.\n\n"}
{"id": "847954", "url": "https://cs.wikipedia.org/wiki?curid=847954", "title": "Milan Halás", "text": "Milan Halás\n\nMilan Halás (31. března 1934 – 25. září 2014) byl slovenský fotbalista, obránce.\n\nV československé lize hrál za Křídla vlasti Olomouc, Slovan Bratislava a Slovan Nitra. V československé lize nastoupil ve více než 50 utkáních a dal 1 gól.\n\n"}
{"id": "847956", "url": "https://cs.wikipedia.org/wiki?curid=847956", "title": "Nizozemsko na Zimních olympijských hrách 2002", "text": "Nizozemsko na Zimních olympijských hrách 2002\n\nNizozemsko na Zimních olympijských hrách 2002 reprezentovalo 27 sportovců (14 mužů a 13 žen) v 4 sportech.\n\n"}
{"id": "847957", "url": "https://cs.wikipedia.org/wiki?curid=847957", "title": "Nizozemsko na Zimních olympijských hrách 1998", "text": "Nizozemsko na Zimních olympijských hrách 1998\n\nNizozemsko na Zimních olympijských hrách 1998 reprezentovalo 22 sportovců (10 mužů a 12 žen) v 3 sportech.\n\n"}
{"id": "847962", "url": "https://cs.wikipedia.org/wiki?curid=847962", "title": "Třída E a F", "text": "Třída E a F\n\nTřída E a F byla třída torpédoborců sloužících v Royal Navy v období druhé světové války. Postaveno jich bylo celkem 16 jednotek. Jako vůdčí lodě torpédoborců třídy \"E a F\" byly postaveny torpédoborce HMS \"Exmouth\" a HMS \"Faulknor\". Za války jich bylo devět ztraceno. Zahraničními uživateli třídy se staly Kanada, Řecko a Dominikánská republika.\n\nV letech 1933–1935 byly postaveny dvě skupiny po osmi torpédoborcích této třídy. Dostaly jména začínající písmeny \"E\" a \"F\".\n\nTorpédoborce třídy \"E a F\" po dokončení nesly čtyři 120 mm kanóny, umístěné v jednodělových věžích. Protiletadlovou výzbroj tvořily dvě čtyřčata 12,7 mm kulometů. Nesly též osm 533 mm torpédometů. K napadání ponorek sloužily dva vrhače a jedna skluzavka pro svrhávání hlubinných pum. Nejvyšší rychlost dosahovala 36 uzlů.\n\nZa druhé světové války bylo ztraceno pět jednotek třídy \"E\" a další čtyři třídy \"F\".\n\nTorpédoborec \"Echo\" získalo roku 1944 řecké námořnictvo. \"Express\", \"Fortune\", \"Foxhound\" získalo v letech 1943–1944 kanadské námořnictvo, které je provozovalo jako \"Gatineau\", \"Saskatchewan\" a \"Qu'Appelle\". Všechny byly brzy po válce vyřazeny. Posledním zahraničním uživatelem třídy byla Dominikánská republika, která roku 1949 zakoupila torpédoborec \"Fame\".\n"}
{"id": "847973", "url": "https://cs.wikipedia.org/wiki?curid=847973", "title": "Třída C a D", "text": "Třída C a D\n\nTřída C a D byla třída torpédoborců sloužících v Royal Navy v období druhé světové války. Postaveno jich bylo celkem 12 jednotek. Jako vůdčí lodě torpédoborců třídy \"C a D\" byly postaveny torpédoborce HMS \"Kempenfelt\" a HMS \"Duncan\". Za války jich bylo devět ztraceno. Jediným zahraničním uživatelem třídy byla Kanada.\n\nV letech 1930-1932 byly postaveny čtyři torpédoborce třídy \"C\" a v letech 1931–1933 dalších osm, mírně modifikovaných, torpédoborců třídy \"D\". Plavidla dostala jména začínající písmeny \"C\" a \"D\".\n\nTorpédoborce třídy \"C\" po dokončení nesly čtyři 120mm kanóny, umístěné v jednodělových věžích. Protiletadlovou výzbroj tvořily dva 40mm kanóny. Nesly též osm 533mm torpédometů. K napadání ponorek sloužily dva vrhače a jedna skluzavka pro svrhávání hlubinných pum. Třída \"D\" měla svou výzbroj posílenu o jeden 102mm kanón, přičemž čtyři z nich nenesly 40mm protiletadlové kanóny, nýbrž osm 12,7mm kulometů. Nejvyšší rychlost dosahovala 36 uzlů.\n\nZa druhé světové války byly ztraceny dvě jednotky třídy \"C\" a dalších sedm třídy \"D\".\n\nVšechny čtyři jednotky třídy \"C\" získala ve 30. letech Kanada. Kanadské námořnictvo je provozovalo jako \"Restigouche\" (ex \"Comet\"), \"Ottawa\" (ex \"Crusader\"), \"St. Laurent\" (ex \"Cygnet\") a \"Fraser\" (ex \"Crescent\"). Během druhé světové války byly získány ještě torpédoborce \"Diana\" a \"Decoy\", přejmenované na \"Margaree\" a \"Kootenay\".\n"}
{"id": "847974", "url": "https://cs.wikipedia.org/wiki?curid=847974", "title": "Jozef Jajcaj", "text": "Jozef Jajcaj\n\nJozef Jajcaj (* 19. března 1923) je bývalý slovenský fotbalista, obránce.\n\nV československé lize hrál za NV Bratislava, Ingstav Teplice, ČH Bratislava a Jednotu Trenčín. V československé lize nastoupil ve 158 utkáních a dal 4 góly. V Pohárů mistrů nastoupil ve 2 utkáních. Se Slovanem získal v letech 1949, 1950, 1951 a 1955 mistrovský titul.\n\n\n"}
{"id": "847975", "url": "https://cs.wikipedia.org/wiki?curid=847975", "title": "Nizozemsko na Zimních olympijských hrách 1994", "text": "Nizozemsko na Zimních olympijských hrách 1994\n\nNizozemsko na Zimních olympijských hrách 1994 reprezentovalo 21 sportovců (13 mužů a 8 žen) v 4 sportech.\n\n"}
{"id": "847979", "url": "https://cs.wikipedia.org/wiki?curid=847979", "title": "Nizozemsko na Zimních olympijských hrách 1992", "text": "Nizozemsko na Zimních olympijských hrách 1992\n\nNizozemsko na Zimních olympijských hrách 1992 reprezentovalo 19 sportovců (9 mužů a 10 žen) v 2 sportech.\n\n"}
{"id": "847980", "url": "https://cs.wikipedia.org/wiki?curid=847980", "title": "Nizozemsko na Zimních olympijských hrách 1988", "text": "Nizozemsko na Zimních olympijských hrách 1988\n\nNizozemsko na Zimních olympijských hrách 1988 reprezentovalo 11 sportovců (6 mužů a 5 žen) v 1 sportu.\n11 (6 mužů a 5 žen)\n"}
{"id": "847982", "url": "https://cs.wikipedia.org/wiki?curid=847982", "title": "Nizozemsko na Zimních olympijských hrách 1980", "text": "Nizozemsko na Zimních olympijských hrách 1980\n\nNizozemsko na Zimních olympijských hrách 1980 reprezentovalo 29 sportovců (25 mužů a 4 ženy) v 2 sportech.\n\n"}
{"id": "847984", "url": "https://cs.wikipedia.org/wiki?curid=847984", "title": "Třída B (1930)", "text": "Třída B (1930)\n\nTřída B byla třída torpédoborců sloužících v Royal Navy v období druhé světové války. Postaveno jich bylo osm jednotek. Součástí třídy je i vůdčí loď torpédoborců HMS \"Keith\". Za války jich bylo pět ztraceno (včetně vůdčí lodě). Jediným zahraničním uživatelem třídy bylo Řecko.\n\nV letech 1929-1931 bylo postaveno osm torpédoborců třídy \"B\" a jedna vůdčí loď s mírně větším výtlakem a početnější posádkou.\n\nTorpédoborce třídy \"B\" po dokončení nesly čtyři 120mm kanóny, umístěné v jednodělových věžích. Protiletadlovou výzbroj tvořily dva 40mm kanóny. Nesly též osm 533mm torpédometů. K napadání ponorek sloužily dva vrhače a jedna skluzavka pro svrhávání hlubinných pum. Nejvyšší rychlost dosahovala 36 uzlů.\n\nZa druhé světové války bylo ztraceno pět jednotek třídy \"B\", včetně vůdčí lodě \"Keith\".\n\nJediným zahraničním uživatelem třídy bylo Řecko. Řeckému námořnictvu byl roku 1944 zapůjčen torpédoborec \"Boreas\", který sloužil jako \"Salamis\". Zbylé lodě byly krátce po válce vyřazeny.\n"}
{"id": "847986", "url": "https://cs.wikipedia.org/wiki?curid=847986", "title": "Nizozemsko na Zimních olympijských hrách 1976", "text": "Nizozemsko na Zimních olympijských hrách 1976\n\nNizozemsko na Zimních olympijských hrách 1976 reprezentovalo 7 sportovců (3 muži a 4 ženy) v 2 sportech.\n"}
{"id": "847987", "url": "https://cs.wikipedia.org/wiki?curid=847987", "title": "Vladimír Chaloupka", "text": "Vladimír Chaloupka\n\nVladimír Chaloupka (* 25. ledna 1976, Brno) je bývalý český fotbalový útočník. Po skončení aktivní kariéry trénuje ve Zbrojovce Brno mládež. Jeho starším bratrem je Jindřich Chaloupka.\n\nStejně jako jeho bratr je dorosteneckým mistrem se Zbrojovkou/Boby Brno (1992/93).\n\nZbrojovácký odchovanec nastoupil v nejvyšší soutěži ke 107 utkáních a dal 6 gólů. Debutoval v dresu Boby Brno, dále hrál ve Slovácké Slavii Uherské Hradiště, Jablonci a Viktorii Plzeň. Na podzim 2000 hostoval v Semilech, v ČFL vstřelil 5 branek v pěti startech.\n\nKariéru končil v rakouských nižších soutěžích v týmu SC Zwettl. Jaro 2011 a ročník 2011/12 strávil v SV Weitra, od 2. srpna 2012 byl hráčem FK SK Bosonohy.\n\nPo skončení hráčské kariéry se věnuje ve Zbrojovce Brno trénování mládeže.\n\n\n"}
{"id": "847989", "url": "https://cs.wikipedia.org/wiki?curid=847989", "title": "Nizozemsko na Zimních olympijských hrách 1972", "text": "Nizozemsko na Zimních olympijských hrách 1972\n\nNizozemsko na Zimních olympijských hrách 1972 reprezentovalo 11 sportovců (5 mužů a 6 žen) v 2 sportech.\n"}
{"id": "847990", "url": "https://cs.wikipedia.org/wiki?curid=847990", "title": "Skalice u České Lípy (přírodní památka)", "text": "Skalice u České Lípy (přírodní památka)\n\nPřírodní památka Skalice z České Lípy je zimoviště netopýrů v opuštěném lomu, kde těžbou pískovce na úpatí Skalického kopce vznikly umělé jeskyně. Pro veřejnost jsou částečně zřícené jeskyně nepřístupné. Lokalita je na okraji obce Skalice u České Lípy, poblíž jeskyní je vedena naučná stezka. Chráněné území je ve správě Krajského úřadu Libereckého kraje.\n\nSkalický vrch (484 m n. m.) je na okraji obce Skalice u České Lípy. V letech 1800 – 1880 zde byl těžen pískovec pro sklářské potřeby (tvrdý kvalitní křemenec) a díky tomu (vytěžení) zde vzniklo patnáct podzemních prostor propojených chodbami. Šířka podzemních prostor dosahovala 110 metrů, hloubka 40 m, výška až 8 m. Časem došlo k závalům a jeskyně byly z bezpečnostních důvodů uzavřeny mřížemi. Návrh Libereckého kraje vyhlásit jeskyně chráněnou přírodní památku přes počáteční váhání obec akceptovala.\n\nV jeskyních byla zjištěna přítomnost a existence zimoviště 11 druhů netopýrů včetně chráněného netopýra velkého (Myotis myotis). Dalšími jsou vrápenec malý, netopýr hvízdavý, netopýr večerní, netopýr řasnatý, netopýr vodní, netopýr vousatý, netopýr velkouchý, netopýr severní, netopýr černý a netopýr ušatý.\n\nKrajský úřad Libereckého kraje svým nařízením ze dne 4. září 2012, účinným od 3. listopadu téhož roku, prohlásil lokalitu přírodní památkou. \n\nJeskyně byla atraktivní i pro filmaře, byly zde například natočeny pohádky \"Peklo s princeznou\" a \"Tajemství staré bambitky\".\n\nKolem jeskyně je vedena Naučná stezka po památkách obce Skalice u České Lípy. Její zastavení i s informačním panelem č. 11 k jeskyním je na cestě pod nimi.\n\n"}
{"id": "847991", "url": "https://cs.wikipedia.org/wiki?curid=847991", "title": "Nizozemsko na Zimních olympijských hrách 1968", "text": "Nizozemsko na Zimních olympijských hrách 1968\n\nNizozemsko na Zimních olympijských hrách 1968 reprezentovalo 11 sportovců (5 mužů a 6 žen) v 2 sportech.\n"}
{"id": "847992", "url": "https://cs.wikipedia.org/wiki?curid=847992", "title": "Vlastimil Chobot", "text": "Vlastimil Chobot\n\nVlastimil Chobot (22. února 1922 – 22. dubna 1990 Teplice) byl český fotbalista, záložník a fotbalový trenér.\n\nV lize hrál za Teplice a Hradec Králové. Celkem odehrál v lize 123 utkání a vstřelil 3 góly. V roce 1950 nastoupil v jednom utkání za reprezentační B-tým.\n\nV lize byl trenérem Teplic, Plzně a Třince. V nižších soutěžích působil ve Vítkovicích, Frýdku-Místku, Jablonci a Gottwaldově/Zlíně.\n\n"}
{"id": "848002", "url": "https://cs.wikipedia.org/wiki?curid=848002", "title": "Finále Fed Cupu 2012", "text": "Finále Fed Cupu 2012\n\nFinále Fed Cupu 2012 se stalo vyvrcholením jubilejního 50. ročníku největší každoročně hrané týmové soutěže v ženském sportu. Fed Cup jako soupeření ženských reprezentačních družstev v tenise vznikl roku 1963. V sezóně 2012 se do soutěže zapojilo 90 týmů a v nejvyšší osmičlenné úrovni – Světové skupině – došly do finále výběry České republiky a Srbska. Český výběr obhájil titul z předchozího ročníku, když vyhrál 3:1 na zápasy.\n\nDějištěm finále byla ve dnech 3. a 4. listopadu 2012 pražská O arena, která se stala první halou na světě, jež hostila finále Fed Cupu i finále Davis Cupu v témže roce. O čtrnáct dnů později v ní český daviscupový tým vyhrál finále mužské soutěže nad družstvem Španělska.\n\nVrchní rozhodčí finále byla Australanka Pam Whitecrossová. Hlavními rozhodčími zápasů pak Britka Alison Langová a Španěl Enric Molina.\n\nČeská republika obhajovala vítězství z předchozího ročníku, kdy v moskevském finále porazila Rusko 3:2 na zápasy. Pro Češky to byl první titul od rozdělení československého státu na konci roku 1992. Mezinárodní tenisová federace pojímá český tým jako nástupce československého fedcupového družstva, které v soutěži startovalo pravidelně již od jejího založení v roce 1963. Do statistik jsou tak české reprezentaci připsány všechny výsledky od tohoto data, včetně pěti titulů, které československé tenistky vyhrály v rozmezí let 1975–1988.\n\nSrbsko ve Fed Cupu startuje od roku 1995. Do roku 1992 nastupovaly srbské hráčky za Socialistickou federativní republiku Jugoslávii. V období 1995–2003 reprezentovaly tehdy existující státní útvar Svazová republika Jugoslávie, v letech 2004–2006 pak nástupnickou zemi Srbsko a Černá Hora. Od roku 2007 hrají pod hlavičkou Srbska.\n\nFinále mezi českým a srbským týmem bylo prvním vzájemným utkáním. Československo mělo s Jugoslávií aktivní bilanci, když proti ní v minulosti odehrálo tři vzájemné duely s poměrem výher 3:0. Srbské tenistky postoupily do finále Světové skupiny poprvé v historii a před rokem 2012 v ní nevyhrály ani jeden mezistátní zápas.\n\nČSSR–Jugoslávie 3:0\n\nČSSR–Jugoslávie 3:0\n\nČSSR–Jugoslávie 3:0\n\nFinále se odehrálo v Praze, hlavním městě České republiky. V O areně s kapacitou kolem 14 tisíc sedících diváků byl instalován tenisový dvorec s tvrdým povrchem Novacrylic Ultracushion System. Použity byly míče značky „Wilson Tour Davis Cup“.\n\nO Arena se stala prvním krytým stadionem na světě, v němž proběhla finále Fed Cupu a Davis Cupu během jedné sezóny.\nFedcupovému týmu České republiky patřilo v době konání 1. místo na žebříčku ITF. Nehrajícím kapitánem byl Petr Pála. V únorovém čtvrtfinále Světové skupiny Češky porazily na antuce stuttgartské Porsche-Areny Německo 4–1. V dubnovém semifinále pak v ostravské ČEZ Aréně vyhrály nad Itálií také poměrem 4–1 a podruhé v řadě postoupily do finále.\n\nČeské družstvo mělo na svém kontě šest vítězství v soutěži z let 1975, 1983, 1984, 1985, 1988 a 2011.\n\nVe středu 24. října odstoupila Petra Kvitová z Turnaje mistryň. Důvodem byl zánět nosohltanu. Následně užívala antibiotika a v pondělí 29. října pak odehrála v pražské O areně exhibici s Marií Šarapovovou. Místo plánovaných dvou setů nastoupila k jedinému a ve druhém ji nahradila Lucie Šafářová. Pro zdravotní problémy omezila v týdnu před finále tréninkové dávky.\n\nFedcupovému týmu Srbska patřilo v době konání 4. místo na žebříčku ITF. Nehrajícím kapitánem byl Dejan Vraneš. V únorovém čtvrtfinále Srbky vyhrály historicky první mezistátní zápas ve Světové skupině, když v charleroiské hale Spiroudome pokořily domácí Belgii nejtěsnějším rozdílem 3–2. V dubnovém semifinále pak v moskevské Megasport Aréně zvítězily nad Ruskem stejným poměrem 3–2 a premiérově se probojovaly do finále.\n\nNejlepším výsledkem srbského týmu před rokem 2012 byla účast ve Světové skupině 2010, v níž Srbky prohrály v úvodním kole s Ruskem.\n\nTabulka uvádí poměr vzájemných zápasů hráček českého a srbského týmu ve dvouhře, stejně jako celkový poměr singlových výher a proher (V/P) v sezóně 2012.\n\n"}
{"id": "848006", "url": "https://cs.wikipedia.org/wiki?curid=848006", "title": "Třída A (1929)", "text": "Třída A (1929)\n\nTřída A byla třída torpédoborců sloužících v Royal Navy v období druhé světové války. Pro britské námořnictvo bylo postaveno osm sériových jednotek této třídy, které doplnila devátá jednotka – větší a silněji vyzbrojená vůdčí loď HMS \"Codrington\". Další dva torpédoborce byly postaveny pro Kanadské námořnictvo.\n\nV letech 1927-1931 bylo postaveno celkem 11 torpédoborců třídy \"A\". Osm sériových jednotek pro britské námořnictvo doplnila vůdčí loď \"Codrington\". Pro kanadské námořnictvo byly navíc postaveny torpédoborce \"Skeena\" a \"Saguenay\".\n\nTorpédoborce třídy \"A\" po dokončení nesly čtyři 120mm kanóny, umístěné v jednodělových věžích. Protiletadlovou výzbroj tvořily dva 40mm kanóny. Nesly též osm 533mm torpédometů. Nejvyšší rychlost dosahovala 36 uzlů.\n\nZa druhé světové války bylo ztraceno sedm jednotek této třídy. Torpédoborec \"Codrington\" potopily v roce 1940 poblíž Doveru německé bombardéry. \"Acheron\" se potopil na mině. Torpédoborce \"Ardent\" a \"Acasta\" potopily německé bitevní křižníky \"Scharnhorst\" a \"Gneisenau\". \"Achates\" byl potopen v roce 1942 v Barentsově moři těžkými křižníky \"Admiral Hipper\" a \"Lützow\". \"Arrow\" byl v Alžíru těžce poškozen výbuchem nedaleko kotvící lodě SS \"Fort La Montee\". Nakonec byl odepsán jako totální ztráta. Kanadský torpédoborec \"Skeena\" v roce 1944 ztroskotal u pobřeží Islandu. Zbylé lodě byly vyřazeny nedlouho po skončení války.\n"}
{"id": "848009", "url": "https://cs.wikipedia.org/wiki?curid=848009", "title": "Požár Ústavu sociální péče v Měděnci", "text": "Požár Ústavu sociální péče v Měděnci\n\nPožár Ústavu sociální péče v Měděnci se odehrál v nočních hodinách z 1. na 2. listopadu roku 1984. Šlo o tragickou událost, při níž vyhořel zdejší Ústav sociální péče, ve kterém zahynulo 26 chovanek a několik dalších utrpělo zranění. Tato událost se později stala námětem filmu \"Requiem pro panenku\", který ale podle výpovědí některých svědků vykresluje událost jednostranně podle tehdejší oficiální verze prezentované při soudním přelíčení. Na důvody a průběh události existuje mnoho rozcházejících se názorů zúčastněných a ačkoliv se o nalezení objektivní verze snaží mnoho článků vycházejících dosud, skutečně objektivní verzi nelze v současnosti zjistit.\n\nBudova původně sloužila továrně na výrobu nití E. Altmanna, kde pracovalo 250 zaměstnanců z Měděnce a okolí. Ta v roce 1948 zanikla. Od počátku 50. let 20. století do roku 1960 zde působila poddůstojnická škola Pohraniční stráže. Poté byla budova využívána k různým účelům. Ústav sociální péče zde působil do roku 1984. V dřívějších dobách ústav obstarávaly řádové sestry z řádu sv. Dominika, v ústavu přímo bydlely, avšak po roce 1975 je po nuceném odchodu komunistický režim nahradil civilními zaměstnanci. Ovšem dle výpovědí některých obyvatel z Měděnce po jejich odchodu v ústavu nevládlo žádné násilí. Po tragickém požáru, který zde vypukl z 1. na 2. listopadu téhož roku, byla dvoupatrová budova se zděným přízemím a dřevěnou nástavbou v hodnotě přes milión sto tisíc korun zcela zničena.\n\nPožár vznikl v prvním patře budovy od zapálené skříně s novinami. Mimo jiné tuto hypotézu potvrzuje samotná žhářka Eva Kováčová. V soudních spisech je uvedeno, že použila hořlavinu. Ústav sociální péče měl pět oddělení. V prvním oddělení se nacházelo patnáct dívek, které byly zcela odkázány na péči zdravotních sester. Jednalo se v podstatě o duševně i tělesně postižené bytosti, říkalo se jim „ležáci“. Ve druhém oddělení bylo také patnáct dívek schopných alespoň chůze, ovšem též duševně i tělesně postižených. Ve třetím oddělení bylo patnáct slabomyslných dívek, tělesně jinak zdravých. Ve čtvrtém oddělení bylo patnáct dívek, které dokázaly pomáhat v kuchyni, na zahradě, při úklidu a naučit se některé ruční práce. V pátém oddělení bylo patnáct zdravých, fyzicky nepostižených dívek. Byly schopné učit se, psát, počítat, kreslit, ovšem nutno podotknout, že i tak nezvládaly učivo zvláštních škol. Ústav byl domovem pětasedmdesáti dívek ve věku od třinácti do osmatřiceti let, pracovištěm dvou desítek zaměstnanců (zdravotních sester, vychovatelek, ředitele, údržbáře). Osudnou noc měly službu jen dvě vychovatelky. Následující průběh požáru do příjezdu požárníků se dle výpovědí jednotlivých svědků liší. Za jednu z fatálních chyb však lze označit zamčené telefony. Důvodem k uzamčení bylo, aby je vychovatelky nepoužívaly k soukromým účelům. Další hrubou chybou byly nefunkční hasicí přístroje východoněmecké výroby. Zdali hasicí přístroje fungovaly je otázkou, neboť je údajně personál nedokázal správně použít. Ovšem faktem je, že jejich účinek k rozsahu požáru by byl nulový. Tehdy vychovatelky běžely k jednomu z aparátů do vesnice a teprve poté zavolaly požárníky. Dle výpovědí požárníků telefonní hovor nesměřoval na okresní ohlašovnu požáru, nýbrž na jednu z dobrovolných požárních jednotek v okolí. Při samotném požáru zavládl ohromný zmatek, neboť dle slov vychovatelek byly chovanky zvyklé na půlnoční buzení na WC, jenže ve chvíli, kdy je vyhnaly z ložnic, se jim vracely zpátky do požáru. Přesto všechno se vychovatelkám částečná evakuace chovanek zdařila. V době požáru nebyl v ústavu ani nouzový východ.\n\nPožárníci se sice po příjezdu k požáru nechovali nejlépe, nenamáhali se zasáhnout v některých ložnicích v horních patrech budovy, avšak to bylo způsobeno zejména nedostatečným vybavením. Kupříkladu neměli dnes používané nomexové obleky. Měli nedostatek dýchacích přístrojů, bez kterých nelze zasahovat v hořící budově, a nedostatek cisternových automobilů. U ústavu se nenacházel hydrant ani jiný zdroj vody a bylo nutné zavést cisternovou kyvadlovou dopravu. Posilové požární jednotky dojížděly ze vzdálenosti 50 km. Tehdy neexistovala ani přetlaková ventilace. Po pozdním příjezdu požárníků k požáru byl už v takovém rozsahu, že se nebylo možné do budovy dostat. Dřevěná budova vzplála velice rychle.\nDle výpovědi jedné z vychovatelek o kvalitě zásahu požárníků svědčí fakt, že se poztrácela spousta věcí. Kupříkladu Marie Plevková přišla o kabelku se všemi penězi a doklady, kterou měla v požárem nedotčené přízemní šatně. Nepřímo tak obvinila požárníky z krádeže.\n\nPři této tragédii nejvíce pomohl číšník ze zdejší restaurace, který s nasazením vlastního života z hořící budovy vynesl 15 dívek.\nChovanky před ním utíkaly, praly se s ním, byla to velice těžká práce. Po požáru byl dokonce stíhán pro násilnou trestnou činnost kvůli konfliktu s požárníky, kteří se nesnažili tak jako on. Později dostal vyznamenání Za statečnost.\n\nNejzásadnějším faktorem pro rozsah této tragédie byla dlouhá doba od vzniku požáru do jeho ohlášení a také to, že ústav nebyl proti požáru vůbec zabezpečen a nacházel se na odlehlém místě. Po požáru byli všichni převezeni do Vejprt.\n\nSamotná žhářka Eva Kováčová se snažila pomáhat, vynášela dívky z ústavu. Nikdo ji v tu chvíli ze žhářství nepodezíral, přiznala se teprve několik dnů poté.\n\nChovanky, které tragédii přežily, byly přemístěny do obdobného zařízení v Mařenicích na Českolipsku. V tehdejším ústavu sociální péče uhořelo 26 lidí.\n\nJe nutné říci, že tehdejší oficiální stanovisko vyšetřovatelů a soudců bylo interpretováno tak, aby se veřejnost nikdy nedozvěděla, že Ústav sociální péče v Měděnci nebyl proti požáru vůbec zabezpečen a Eva Kováčová, žhářka, do tohoto ústavu nikdy nepatřila. O této tragédii se v té době příliš neinformovalo, kupříkladu v Rudém právu se objevilo pouze několik řádek v rubrice z černé kroniky.\n\nTato tragédie nebyla nikdy zcela objasněna a dodnes je předmětem nepodložených mediálních spekulací a hypotéz. Přestože se tato tragédie stala před poměrně dlouhou dobou, mnoho svědků nechce dodnes o této události mluvit.\n\nČteme-li pouze fakta, může nám tato tragédie připadat zcela jasná, ovšem bez poskvrny nezůstávají ani rodiče dívek, které v ústavu žily po dlouhá léta. Mnozí rodiče se o své dcery vůbec nezajímali, nenavštěvovali je a po požáru chtěli nahradit jejich osobní věci dle jimi připraveného seznamu.\n\nSoud označil za hlavní viníky této tragické události žhářku Evu Kováčovou a vychovatelky tehdejšího ústavu.\n\nEva Kováčová patřila do jiného druhu zařízení. Byla zdravá a bystrá, jen poněkud narušená a delikventní a tento ústav nebyl na tento druh péče zařízen. Mladé vychovatelky měděneckého ústavu výchovu problematické Evy nezvládaly, byly příliš kruté a dvě z nich za to byly odsouzeny nepodmíněným trestem odnětí svobody v délce trvání jednoho roku a to podle § 215 za týrání svěřené osoby, třetí vychovatelka pak na devět měsíců, též nepodmíněně. Své chovanky tlumily zbytečnými léky, které jim ale předepisovali psychiatři a pediatři. Výjimkou nebyly z dnešního pohledu ani nepřiměřené tresty, ale v té době byly v těchto zařízeních podobné metody zcela běžné. Mediálně známo je především tzv. zavírání do „klece“. Ve skutečnosti se jednalo o uzavřenou postel, která byla umístěna na zdravotním oddělení.\n\nCelá tragédie započala v Chomutově, kdy pracovníci sociální péče poslali zdravou, bystrou, avšak velice neposlušnou dívku mezi mentálně postižené dívky, které často neuměly mluvit nebo se nedokázaly samy najíst. Dle výpovědi jedné z vychovatelek se Eva při nástupu do ústavu hanlivě vyjádřila vůči chovankám. Okamžitě si uvědomila, že si nebude s nikým z ústavu rozumět. Eva z ústavu utíkala, mnohdy ubližovala dětem, které se nemohly bránit, ničila jim panenky, mnohdy jim ale i pomáhala. Svojí přítomností výrazně narušovala celý chod ústavu, nepatřila tam.\n\nEva se ihned po narození dostala do kojeneckého ústavu, když jí sousedé našli ve sklepě domu, kam ji matka po porodu zavřela. Po šesti letech se vrátila do původní romské rodiny, která bydlela na Chomutovsku. Postupně si začala uvědomovat, že nemá ráda svoje dívčí tělo. Lidé s transsexualitou mnohdy zažívají veliké utrpení, které mohou kompenzovat agresivitou. Eva se tak střídavě ocitala v dětských domovech a v původní rodině, až se nakonec dostala do zařízení, kde po 4 letech pobytu způsobila tuto tragédii a za žhářství dostala pětiletý trest. Vzhledem k tomu, že fyzicky napadala dozorce, trest jí byl opakovaně prodlužován, pardubické vězení opustila až po devíti letech v roce 1993. Tehdy se jí ujal jezuitský páter František Lízna, kterému se říkalo \"kněz vyděděných\", zejména kvůli jeho milosrdenství.Strávili spolu půl roku. Po půlročním soužití se páter dostal na úplné dno, neboť Eva dostávala záchvaty těžké agrese vůči sobě a několikrát se pokusila o sebevraždu. Poté se Evy ujala jeho švagrová Alena, spolu žili přes deset let. V té době prodělala Eva operativním zákrokem proměnu v muže, k čemuž ji ve druhé polovině 90. let dopomohla sexuoložka Hana Fifková; z vlastního rozhodnutí se z ní stal \"René Lízna\".\n\nBěhem vztahu Aleny a Reného trpěl on i celé jejich okolí. Když byla Alena vyčerpaná, odjela do Kanady a přerušila jejich kontakt. René poté zapálil byt a ohrozil tak všechny obyvatele domu. Tehdy se měl René vrátit do vězení, avšak psychologové rozhodli, že je vážně nemocný. Pobýval proto na uzavřeném oddělení v psychiatrické léčebně v Brně, kde byl několik let zcela opuštěný. Jeho jedinou oporou byl páter František. Sám říkal, že se zbláznil v roce 1984, ovšem jeho názor na tehdejší vychovatelky ústavu zůstával stejný.\n\nRené byl pohřešován od 25. července 2014, kdy opustil léčebnu, a několik měsíců po něm pak pátrala policie. Hned následující den (26. 7.) však pravděpodobně spáchal sebevraždu skokem pod vlak, tělo bylo ovšem identifikováno až dodatečně.\n\nVe filmu \"Requiem pro panenku\" byl měděnecký ústav sociální péče vykreslen jako hrůzostrašný dům, avšak jednalo se o velice pěknou vilu se zahradou, kde rostly růže. Mimo jiné se film natáčel na Zámku Lešná a na Zámku ve Veselí nad Moravou. Žhářku Evu Kováčovou ztvárnila Anna Geislerová. Filmová role skutečné Evě příliš neodpovídala, například Evu navzdory skutečnosti vykreslovala jako hodnou dívku. Eva Kováčová byla inteligentní romská dívka, jež navzdory vykreslení ve filmu velice často pendlovala mezi rodinou a dětskými domovy. Byla těžko zvladatelná, temperamentní, s lesbickými sklony. Prošla si velice krutým dětstvím a matka s otcem jí tvrdě šikanovali.\n\nTehdejší student FAMU Filip Renč se nechal svést reportérem Josefem Klímou, který se s odstupem času do Měděnce vrátil a ve své knize \"Brutalita\" se pokusil najít viníka. Na základě prostudování soudních spisů začal Filip Renč připravovat film, ovšem nikdo z nich se s Evou Kováčovou nikdy nesetkal, neboť v té době byla ve vězení. Josef Klíma se po několika letech k případu vrátil a vychovatelkám z tehdejšího ústavu se omluvil před televizní kamerou, dodnes ho tíží svědomí. Dále pak jsou ve filmu scény, které se v Měděnci nikdy nemohly odehrát. Kupříkladu žádná z chovanek si nehrála na pokoji s kladivem. Z filmu také vyplývá, že požárníci se po příjezdu k požáru nechovali nejlépe, avšak tehdejší ústav nebyl vůbec zabezpečen proti požáru. Navíc požární jednotky v roce 1984 vyspělou technikou a vybavením nedisponovaly. Přesto nikdo nezpochybňuje, že ze strany zasahujících požárníků nebylo vše v úplném pořádku. Současný pohled na událost ovlivňuje zejména tento film.\n\nNa místě budovy stojí dnes malý pomníček, který zde byl z rozhodnutí měděneckého zastupitelstva instalován teprve v roce 2008.\n\n"}
{"id": "848013", "url": "https://cs.wikipedia.org/wiki?curid=848013", "title": "Karel Vrátný", "text": "Karel Vrátný\n\nKarel Vrátný, literární pseudonym C. W. Čech nebo Karel z Prahy, (2. června 1819 Praha – 1873) byl český hudební skladatel a spisovatel žijící ve Španělsku.\n\nVystudoval polytechniku v Praze. Hudbu studoval soukromě. Stal se úředníkem v Souticích. V roce 1847 odešel jako obchodník do Madridu. Zkomponoval několik oper a věnoval se i literární činnosti. Psal humoresky ze španělského prostředí. Jeho skladby měly úspěch. Předehra k opeře \"Cleopatra\" se hrála i na Světové výstavě v Paříži v roce 1867. V roce 1873 se vrátil do Prahy, ale jeho další osud není znám.\n\n\n"}
{"id": "848014", "url": "https://cs.wikipedia.org/wiki?curid=848014", "title": "Gehl", "text": "Gehl\n\nSpolečnost GEHL je americký výrobce stavební a zemědělské techniky sídlící ve státě Wisconsin. Nosným výrobním programem společnosti GEHL je produkce smykem řízených kolových a pásových nakladačů, kompaktních kloubových nakladačů a teleskopických manipulátorů dále vyrábí pásové dumpery, minirypadla a finišery\n\nHistorie společnosti se datuje od roku 1869, kdy v malé kovářské dílně bylo započato s výrobou zemědělské techniky.\n\n\n\n\n"}
{"id": "848015", "url": "https://cs.wikipedia.org/wiki?curid=848015", "title": "Analýza algoritmů", "text": "Analýza algoritmů\n\nAnalýza algoritmů je v matematické informatice určení rozsahu výpočetních prostředků potřebných k vykonání algoritmu. Jako primární kritéria náročnosti algoritmu se volí doba běhu a použitý paměťový prostor. Většina algoritmů je navržena tak, že mohou přijímat vstup o libovolné délce. Nákladnost (složitost) algoritmu je obvykle vyjádřena jako matematická funkce, která na základě délky vstupu určí časovou a paměťovou složitost výpočtu.\n\nObvykle se pojem „analýza algoritmů“ používá pro teoretickou analýzu chování algoritmu v závislosti na velikosti dat, viz asymptotická složitost. Jiná činnost je měření charakteristik konkrétního procesu, např. při profilování.\n\nAnalýza algoritmů je důležitá součást obecnější teorie složitosti, která poskytuje teoretické odhady potřebných zdrojů pro provedení jakéhokoli algoritmu, který řeší určitý výpočetní problém. Tyto odhady mohou poskytnout užitečná vodítka pro hledání efektivních algoritmů. Jestliže chceme algoritmy analyzovat, potřebujeme jazyk pro popis algoritmů (zdrojový kód nebo pseudokód) a výpočetní model. Výsledkem analýzy je obvykle funkce, která poskytuje odhad doby, po kterou se bude daný algoritmus vykonávat. Jejím parametrem (\"n\") je velikost vstupních dat.\n\nDoba běhu algoritmu v praxi závisí na mnoha faktorech. Je zřejmé, že výkonnější počítač při stejném vstupu provede daný algoritmus rychleji. Další úskalí spočívá v tom, jak se vlastně tento čas měří. Při opakování měření se může stát, že získáme rozdílné údaje doby běhu i pro zcela stejné vstupní hodnoty. Zvláště výrazný bývá tento rozdíl u malých časů. Výsledné hodnoty se proto počítají jako aritmetický průměr z několika měření. Praktické experimenty mají tato hlavní omezení:\n\nAnalýza algoritmů je v praktické informatice velmi důležitá, protože použití neefektivního algoritmu může významně ovlivnit výkon a stabilitu systému. Například u aplikací, u kterých je důležitá rychlost, může dlouhé čekání na výsledek způsobit, že získaná data budou již zastaralá a zbytečná. Tento problém byl aktuální především v dobách, kdy počítače dosahovaly velmi omezených výkonů a strojový čas byl velmi drahý.\n"}
{"id": "848020", "url": "https://cs.wikipedia.org/wiki?curid=848020", "title": "El'azar Menachem Man Šach", "text": "El'azar Menachem Man Šach\n\nEl'azar Menachem Man Šach ( , 1./13. ledna 1898 – 2. listopadu 2001) byl jedním z vůdčích charedi rabínů litevského původu působící v Izraeli.\n\nSpolečně s rabi Šmu'elem Rozovskym vedl jako roš ješiva Ponevežskou ješivu v Bnej Brak, jednu z prominentních ješiv of litevských Židů. K nim se později připojil jako třetí rabi David Povarsky. Později založil politickou stranu Degel ha-Tora která zastupovala zájmy litevských Židů v Knesetu.\n\nMnozí jej považovali za velikána své generace (\"gadol ha-dor\") a označovali ho uctivým titulem \"Maran\" („pán“).\n\nZa mimořádného talmudického učence ho považovali rabi Jicchak Ze'ev Solovejčik (Briský rabi) i rabi Isser Zalman Meltzer (strýc jeho ženy), což také uvedli ve svém doporučení jeho hlavního díla, komentáře k Mišne Tora vydaného pod názvem \"Avi ezri\". Solovejčik podpořil distribuci prvního vydání \"Avi ezri\" učenci Tóry.\n\nŠach se narodil ve vesnici Vabalninkas ( , Vabojlnik) v dnešní severní Litvě v rodině rabi Ezri'ela a Batševy Šach. Rodina Šach se po generace věnovala obchodu, ale rodina Levitan, z níž pocházela Batševa, byli učenci Tóry, kteří působili v mnoha litevských obcích. Bratr Batševy, rabi Nisan Levitan, se později stal významnou postavou v Unii ortodoxních rabínů. El'azar byl považován za „zázračné dítě“ a již v sedmi letech začal studovat na Ponevežské ješivě. Ve třinácti letech přešel do ješivy Slabodka, kde jeho nadání upoutalo pozornost roš ješiva, rabbi Natan Cvi Finkela, a také rabi Iser Zalmana Meltzera, z ješivy Słuck. V té době vzniklo také přátelství a vzájemný respekt mezi rabi El'azarem Šachem a rabi Meltzerem, které jim vydrželo celý život.\n\nPo vypuknutí první světové války byli studenti ješivy Slabodka rozptýleni po celé Evropě. Šach se nejprve vrátil ke své rodině, ale později cestoval po Litvě od města k městu bez stálého bydliště a pokračoval ve studiu Tóry. Po válce se znovu připojil k rabi Meltzerovi a jeho zeti, rabi Aharonu Kotlerovi v Klecku v tehdejším Polsku (dnes v Bělorusku). Když se později rabi Meltzer vrátil do Słucku, Šach jej následoval.\n\nSłucká ješiva později proslula v Americe jako ješiva Lakewood.\n\nMeltzer byl mladému Šachovi patronem a ochráncem, dokonce mu zorganizoval sňatek se svojí neteří Gutel, kterou si Šach vzal v roce 1923. Šach obdržel od Meltzera smichu a v letech 1927–1932 vyučoval na klecké ješivě. Po smrti rabi Me'ira Šapiro, roš ješiva na ješivě Chachmej Lublin, poslal rabi Chajim Ozer Grodzinski správě ješivy dopis, ve kterém doporučil na uvolněnou pozici Šacha. Šach přednesl na ješivě Chachmej Lublin přednášku a poté odcestoval do Vilna poradit se s Grodzinskim, zda je moudré tuto pozici přijmout. Po zvážení různých aspektů této nabídky Grodzinski změnil názor a doporučil Šachovi nepřijmout tuto nabídku. Šach poté vyučoval Talmud na ješivě Novardok. V roce 1936 se stal roš ješiva na ješivě karlinských chasidů v Łuninci.\n\nKrátce před vypuknutím druhé světové války a začátkem holokaustu vedení některých ješiv zvažovalo možnost evakuace rabínů, studentů a jejich rodin. Kotler odjel do Ameriky; cestoval přes Sibiř a dorazil do Spojených států během války. Šach odcestoval v r. 1939 nejprve do Vilna, kde byl rovněž rabi Chajim Ozer Grodzinski. V tomtéž roce onemocněla a zemřela Šachova matka a také jeho nejstarší dcera. Na začátku roku 1940 se Šachova rodina rozhodla opustit Litvu. Šachův strýc z matčiny strany, rabi Aron Levitan, pomohl Kotlerovi získat emigrační vízum, ale Šach se rozhodl odjet raději do Palestiny, kde působil Meltzer jako roš ješiva na ješivě Ec chajim v Jeruzalémě, na níž později působil i Šach sám. Jeho strýc mu pomohl získat imigrační povolení pro sebe i pro rodinu a pomohl jim při těžkých začátcích po příjezdu.\n\nNěkolik let poté, co byla znovu zřízena poněvežská ješiva v Bnei Brak mu bylo nabídnuto místo jednoho z jejích představitelů. Na této pozici rav Šach setrval až do své smrti. Mezi tisíci studentů, které učil, jsou i významní rabíni a vedoucí ješiv v Izraeli i mimo něj.\n\nŠach byl respektován jako duchovní vůdce více než 100,000 striktně ortodoxních židů, a jako propagátor konceptu „společnosti učenců“ v poválečném charedi světě. To silně povzbudilo fenomén mladých mužů plně se věnujících studiu Tóry na ješivách a kolelech. Přestože tento životní styl byl v meziválečné Evropě poměrně vzácný, stal se v mnohých charedi komunitách v Izraeli společenskou normou společně se státní podporou poskytovanou mladým rodinám s mnoha dětmi. Současně je však doloženo, že rav Šach při četných příležitostech zdůrazňoval, že židovský národ sestává nejen z učenců Tóry, ale rovněž z „balebatim“, laiků, kteří podporují studium Tóry.\nŠach si dopisoval s rabíny Mordechajem Gifterem, Avrahamem Karelicem, Isserem Zalmanem Meltzerem, Chaimem Grodzinskim, Moshe Feinsteinem a Jicchakem Hutnerem. Jeho stěžejní dílo, \"Avi ezri\", bývá citováno v současné rabínské literatuře. Když byl rabi Jechezkela Levensteina vybrán na post \"mašgiacha\" ponevežské ješivy, bylo to zejména na základš Šachova doporučení; Šach byl společně s Levensteinem v kletzské ješivě a v pozdějších letech na ponevežsé ješivě ovlivnil rabi Josefa Šlomo Kahanemana, \"roš ha-ješiva\", aby angažoval Levensteina jako mašgiacha.\n\nKdyž r. Šach navštívil Chazon Iše, ten povstal, aby mu vzdal čest. Na dotaz, proč vstává na Šachovu počest, odpověděl Chazon Iš: „Protože studuje Tóru \"li-šmah\" (pro ni samotnou).“ Při jiné příležitosti Chazon Iš vyprovázel rabi Šacha po skončení návštěvy a při návratu poznamenal před svým \"chevrutou\" (spolustudujícím): „Právě jsem vyprovodil živoucí \"sefer Tora\"!“ Chazon Iš jednou řekl svému synovci: „Rav Šach má vše, co má velký muž mít.“ V r. 1952, když se Šach stal vedoucím ponevežské ješivy, Chazon Iš řekl svému synovci: <q>Po Briském rabínu a rav Isseru Zalmanovi, rav Šach je hlavou a rameny nad ostatními…</q> Kdykoli mělo být podepsáno veřejné prohlášení nebo veřejná výzva ke \"Klal Jisra'el\" (židovskému společenství), Steipler vždy trval na tom, aby Šachův podpis byl před jeho. Nebylo výjimkou, že Steipler přicházel k Šachovi neohlášen, aby s ním zkonzultoval nějakou životně důležitou záležitost židovského života.\n\nŠach byl na počátku 70. let členem izraelské Mo'etzet gedolei ha-tora (Rada velikánů tóry); do tohoto kolegia jej přijal Chazon Iš. Šach napomáhal při formování sefardské náboženské strany Šas, jejímž ideovým vůdcem je nyní jeho tehdejší spojenec rabi Ovadja Josef. V r. 1984 Šas kandidoval ve volbách do 11. knesetu a Šach vyzval své litvacké stoupence, aby hlasovali pro jejich kandidátku. Tento krok mnozí vnímali jako klíčový v Šachově politickém a náboženském rozchodu s chasidy ovládanou Agudat Jisra'el. Šas byl v počátečním období pod Šachovou záštitou, později však ve straně vzrůstal vliv rabi Josefa. Tento proces vyvrcholil v r. 1992 rozhodnutím Šasu podpořit ve 13. knesetu Stranu práce, což odmítl jak Degel ha-Tora, tak Agudat Jisra'el.\n\nTěsně před volbami v r. 1988 se Šach definitivně rozešel s Agudat Jisra'el na protest proti tomu, že ve deníku ha-Modia zveřejnila formlou placené inzerce sérii článků založených na učení Lubavičského rebeho, rabi Menachema Mendela Schneersona. Šach kritizoval Schneersona za jeho údajné mesiášské aspirace. Chtěl, aby se Aguda postavila proti lubavičským, nicméně téměř žádný ze zastoupených chasidských směrů (kromě belžských chasidů) ho nepodpořil. Šach a jeho stoupenci tedy vytvořili stranu Degel ha-Tora (\"Prapor Tóry\"), která měla reprezentovat \"nechasidské\" aškenazské charedim. Schneerson vyzval své stoupence, aby podpořili Agudat Jisra'el. Aguda získala téměř třikrát více hlasů než v r. 1984 a posílila své zastoupení v Knesetu ze dvou křesel na pět, Degel ha-Tora získal pouze dvě křesla. Po hořké zkušenosti z voleb v r. 1988 přistoupil Degel ha-Tora na spolupráci s Agudat Jisra'el ve volbách v r. 1992, do kterých šli pod názvem Sjednocený judaismus Tóry. Tato koalice vydržela dodnes.\n\nKolem r. 1995 se Šach začal z politického dění stahovat v důsledku zhoršování svého zdravotního stavu, až nakonec odešel z politiky zcela. Vůdčími osobnostmi Degel ha-Tora se po něm stali rabi Josef Šalom Eljašiv a rabi Aharon Leib Shteinman.\n\nŠach byl odpůrcem sionismu, a to jak sekulárního, tak i náboženského. Zásadně odmítal sekulární Izraelce a jejich kulturu. Příkladem je promluva z r. 1990, v níž spílal kibucnikům a označil je za „chovatele králíků a prasat,“ kteří ani „nevědí, co je Jom kipur.“ Ve stejném proslovu uvedl, že Izraelská strana práce se odřízla od své židovské minulosti a snaží se „najít novou Tóru.“ Šach si podle všeho nic nedělal z konfliktů, které jeho ostrá prohlášení mohla způsobit. Říkal: „Není třeba se trápit kvůli \"machlokes\" (sporům, diskusím) … člověk musí být \"ba'al-machlokes\" (hádavý). Není nic záslužného na tom být v souladu se všemi.“ Šach měl i kritické názory na demokracii, kterou jednou označil jako „rakovinu“ a dodal, že „pouze svatá Tóra je opravdová demokracie.“\n\nŠach podporoval stažení z Izraelem ovládaných území. Tento názor opíral o halachický princip \"pikuach nefeš\" (záchrana duše), podle něhož má záchrana života přednost před téměř všemi dalšími povinnostmi vyplývajícími z Tóry, včetně těch, které se týkají svatosti země Izrael. Kritizoval izraelské osídlování Judey a Samaří a pásma Gazy (které byly v té době osídleny především sekulárními Židy a náboženskými sionisty) jako „nehorázné provokování mezinárodního společenství“ a vyzýval charedim, aby se do těchto komunit nestěhovali.\n\nŠachova pohřbu v r. 2001 se zúčastnilo 200 000 lidí. Premiér Ariel Šaron ocenil jeho zásluhy, když řekl: „Bezpochyby jsme ztratili významnou osobnost, která poznamenala mnoho let. Vyjadřuji soustrast jménem nás všech; sdílíme truchlení a zármutek jeho rodiny a charedi komunity.“\n\nRav Šach měl tři děti, které se narodily v Klecku ve 20. letech: Mirjam Rajzel, Dvoru, a Efrajima. Mirjam Rajzel zemřela v r. 1939 na zápal plic. Dvora se provdala za rabi Me'ira Cvi Bergmana, s nímž měla několik dětí.\n\nEfrajim se připojil k hnutí náboženského sionismu. Sloužil v izraelské armádě, získal doktorát z historie a filosofie a působil jako poradce na izraelském ministerstvu vzdělávání. Zemřel v r. 2011.\n\nŠachova žena Guttel zemřela v r. 1969 na komplikace spojené s cukrovkou.\n\n\n\n"}
{"id": "848027", "url": "https://cs.wikipedia.org/wiki?curid=848027", "title": "Milena Kolářová", "text": "Milena Kolářová\n\nMilena Kolářová (* 26. června 1960) je bývalá česká politička, v 90. letech 20. století poslankyně České národní rady a Poslanecké sněmovny za ODS, později za Unii svobody.\n\nProfesně působí jako rehabilitační lékařka, původně gynekoložka, publikovala knihy v oboru rehabilitace.\n\nVe volbách v roce 1992 byla zvolena do České národní rady za ODS (volební obvod Praha). Zasedala v ústavněprávním výboru. V listopadu 1992 se provdala za poslaneckého kolegu Petra Koháčka. Později se jim narodila dcera Zuzana. Oba pak spolupracovali i politicky. V roce 1993 předložili společný návrh zákona o distribuci tisku. V červenci 1993 ale tento návrh odmítla vláda, zejména kvůli výhradám k možnému regionálnímu monopolu distributorů.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát obhájila ve volbách v roce 1996. V lednu 1998 přešla do poslaneckého klubu Unie svobody. V letech 1996-1998 byla místopředsedkyní výboru pro sociální politiku a zdravotnictví. Již na jaře 1998 ale podepsala analýzu \"Jednadvacet záznamů o pravicové havárii\", kterou zpracoval Milan Uhde, v níž se kriticky vyjadřuje i o nově vzniklé Unii svobody. Ve volbách v roce 1998 kandidovala za Unii svobody do sněmovny, ale nebyla zvolena.\n\n"}
{"id": "848041", "url": "https://cs.wikipedia.org/wiki?curid=848041", "title": "Vladimír Koronthály", "text": "Vladimír Koronthály\n\nVladimír Koronthály (* 20. května 1951 Bratislava) je český muzikolog a bývalý politik, v 90. letech 20. století poslanec České národní rady a Poslanecké sněmovny za Křesťanskodemokratickou stranu, později za KDU-ČSL, později místostarosta Prahy 1 a kancléř pražského arcibiskupství.\n\nProfesně působil jako muzikolog a hudební režisér v oboru vážné hudby. Vystudoval SVŠ v Bratislavě, kde maturoval roku 1969. V letech 1969-1971 studoval Římskokatolickou cyrilometodějskou bohosloveckou fakultu v Bratislavě a v roce 1977 dokončil studium na Filozofické fakultě Univerzity Karlovy (obor hudební věda - dějepis). V letech 1977–1978 a 1979–1980 působil jako lektor církevního zpěvu na Cyrilometodějské bohoslovecké fakultě v Litoměřicích. V letech 1981 - 1992 byl hudebním režisérem v oddělení vážné hudby n.p. Supraphon.\n\nVe volbách v roce 1992 byl zvolen do České národní rady za Křesťanskodemokratickou stranu (KDS), respektive za volební koalici ODS-KDS (volební obvod Západočeský kraj). V parlamentu se zaměřoval na mediální problematiku. V červnu 1995 se o něm uvažovalo jako o možném řediteli České filharmonie.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období parlamentu, tedy do voleb v roce 1996. Byl členem výboru pro vědu, vzdělání, kulturu, mládež a tělovýchovu a jeho místopředsedou. Zasedal v poslaneckém klubu KDS, ale nesouhlasil s příklonem KDS k ODS. V květnu 1995 přešel do odštěpeneckého klubu KDS I a v září 1995 ukončil členství v KDS a stal se členem poslaneckého klubu KDU-ČSL.\n\nV sněmovních volbách roku 1996 neúspěšně kandidoval za KDU-ČSL. Pak se stal náměstkem ministra kultury. Ve funkci se udržel i po nástupu vlády Josefa Tošovského. Ve volbách v roce 1998 se opět bez úspěchu pokoušel o kandidaturu do sněmovny za KDU-ČSL. Z postu náměstka odešel krátce po nástupu vlády Miloše Zemana a nového ministra Pavla Dostála. Ten v roce 1998 ostře kritizoval působení lidovců v rezortu kultury včetně Koronthályho.\n\nNásledně se angažoval zejména v komunální politice. Již v komunálních volbách v roce 1994 byl zvolen do zastupitelstva městské části Praha 1 za KDS. Mandát obhájil v komunálních volbách v roce 1998, nyní za KDU-ČSL. Na přelomu století se uvádí jako místostarosta Prahy 1. Na funkci místostarosty rezignoval z osobních důvodů v červenci 2000.\n\nV letech 2005-2011 působil i jako concert manager v sdružení Psalterium, s.r.o. V letech 2000-2003 byl kancléřem pražského arcibiskupství, kde působí nadále jako vicekancléř.\n\n"}
{"id": "848052", "url": "https://cs.wikipedia.org/wiki?curid=848052", "title": "Waasland", "text": "Waasland\n\nWaasland je historický region v Belgii ve Flandrech, je součástí dvou provincií Východní Flandry a Antverpy. Na severu hraničí s Nizozemskem, další hranice území Waasland tvoří řeky s Scheldt a Durme. Neformální hlavní město regionu je Sint-Niklaas. Tento region je bez administrativních funkcí. Území je také nazýváno \"Land van Waas\". \n\nVýznam \"Waas\" je s největší pravděpodobností znamená mokrou půdu tohoto regionu, i když přesná etymologie není známa – jednou z možností je odvozenina od anglického slova pustina (\"wasteland\"). Tuto oblast ve velmi dávné historii charakterizovaly bažiny, které jsou ale již několik set let odvodněny a zúrodněny. Historicky byl z důvodu podmáčených a chudých půd region řídce obydlen ve srovnání se zbytkem Flander. Charles Townshend, jeden z otců počátku zemědělské revoluce byl obhájce zemědělských postupů, které nejprve rozvíjel zde. Například použití vodnice v osevním postupu.\n\nEpický holandský příběh o lišce Reynard pochází z tohoto regionu. Příjmení „Waas“ a jeho varianty je docela běžné v Belgii i Holandsku a pochází z této oblasti.\n\n"}
{"id": "848059", "url": "https://cs.wikipedia.org/wiki?curid=848059", "title": "Kostel Nanebevzetí Panny Marie (Velká Jesenice)", "text": "Kostel Nanebevzetí Panny Marie (Velká Jesenice)\n\nKostel Nanabevzetí Panny Marie je římskokatolický filiální, do roku 2007 farní kostel ve Velké Jesenici.\n\nKolem roku 1350 byl filiálním kostelem zvolského kostela. Později byl pod patronátem opočenským. Za třicetileté války byl filiálním kostelem do Nového Města nad Metují. Asi roku 1689 Ludvík hrabě Colloredo-Mansfeld osadil faru a ke kostelu jako farnímu náležely dva kostely filiální - kostel sv. Justa ve Zvoli (1689-1773) a rohenický kostel (1689-1713).\n\nBarokní budova kostela je jednolodní s věží na západě a sakristií na východě. Původní budova kostela byla roku 1827 prodloužena o 2 okna a v západním průčelí místo dřevěné zvonice byla přistavěna věž. Stropy jsou ploché, triumfální oblouk segmentový, kruchta dřevěná.\n\nVarhany jsou z roku 1834 od výrobce Ignáce Josefa Welzla z Králík.\n\nBohoslužby se konají v neděli v 9.30.\n\n"}
{"id": "848061", "url": "https://cs.wikipedia.org/wiki?curid=848061", "title": "Václav Furmánek", "text": "Václav Furmánek\n\nVáclav Furmánek (* 1. května 1942 Ostrava-Vítkovice) je přední slovenský archeolog, zabývající se zejména archeologií pravěku, a popularizátor archeologie. Od roku 1964 působí v na Archeologickém ústavu Slovenské akademie věd v Nitře. Publikoval 17 monografií, a přes 220 jiných vědeckých textů.\n"}
{"id": "848068", "url": "https://cs.wikipedia.org/wiki?curid=848068", "title": "Stanislav Dominka", "text": "Stanislav Dominka\n\nStanislav Dominka (* 13. listopadu 1951) je bývalý slovenský fotbalista, obránce.\n\nV československé lize hrál za AC Nitra. V československé lize nastoupil v 116 utkáních. Za dorosteneckou reprezentaci nastoupil v 7 utkáních a za juniorskou reprezentaci ve 3 utkáních. V nižší soutěži hrál i za Slovan Duslo Šaľa.\n\nVe slovenské lize trénoval FC Nitra.\n\n\n"}
{"id": "848069", "url": "https://cs.wikipedia.org/wiki?curid=848069", "title": "Kostel svaté Maří Magdalény (Hovězí)", "text": "Kostel svaté Maří Magdalény (Hovězí)\n\nKostel svaté Maří Magdalény je novogotický, římskokatolický kostel v obci Hovězí. V roce 2001 byl kostel, který je zasvěcený svaté Máří Magdaléně, prohlášen za kulturní památku.\nPrvní zmínka o katolickém kostele pochází z roku 1688 , podle jiných údajů z roku 1734. Nejstarší záznamy hovoří o maličkém dřevěném kostele, který byl údajně za náboženských bouří několikrát vypálen a pravděpodobně tak na přelomu 17. a 18. století padl za oběť náboženské nesnášenlivosti. V roce 1733 byl postaven nový kamenný chrám v novorománském stylu s obloukovitě klenutými okny i vchody. Největší zásluhu na jeho postavení má majitel zdejšího panství hrabě Mikuláš Illesházy, který se stal rovněž jeho patronem.\n\nV roce 1890 začala kvůli špatnému technickému stavu celková přestavba kostela. Novogotický kostel tak vznikl nadstavbou na původní, vybudováním dnešní věže, oken, rovného dřevěného stropu, věžičky a dnes užívaných vchodů.\n\nFarnost Hovězí řídilo celkem 17 farářů vč. stávajícího, například Jan Daněk, Metoděj Směták, Ferdinand Matušů nebo Jan Soldán, který zde působil 43 let.\n\n"}
{"id": "848072", "url": "https://cs.wikipedia.org/wiki?curid=848072", "title": "Miroslav Janota (fotbalista)", "text": "Miroslav Janota (fotbalista)\n\nMiroslav Janota 12. prosince 1969) je bývalý český fotbalista, obránce.\n\nV české lize hrál za FC Viktoria Plzeň. V české lize nastoupil ve 140 utkáních a dal 6 gólů. Kariéru končil v Německu v KFC Uerdingen 05 a ZFC Meuselwitz.\n\n\n"}
{"id": "848073", "url": "https://cs.wikipedia.org/wiki?curid=848073", "title": "Dragon Age: Rozštěpení", "text": "Dragon Age: Rozštěpení\n\nDragon Age: Rozštěpení (anglicky \"Dragon Age: Asunder\") je fantasy román od autora Davida Gaidera. Kniha byla publikována roku 2011, česky roku 2012. Jedná se o třetí knihu ze série Dragon Age, která příběhem předchází stejnojmennou hru vydanou pro Xbox 360 a Microsoft Windows vyvinutou společností BioWare.\n\nPříběh se odehrává po událostech ze hry Dragon Age II a bude na ni asi mírně navazovat příběh Dragon Age III.\n\nBílou věž (věž mágů) ve Val Royeaux (Orlais) pochází „Duch věže“ neviditelný Cole, v žaláři zavraždí dívka, mágyni, protože mu to našeptával vnitřní hlas. V Bílé věži se už stalo šest podezřelých vražd.\n\nCísařovna Orlais uspořádala slavnost, zúčastnila se ji i Božská Justina V., kterou doprovázela i kněžka Leliana (bardka známá ze hry ). Božskou se pokusil zabít mág Jeannot, templářka Evangelie, ho ale zabila a zachránila tak božské život. Orlais se nachází ve značném chaosu, po vzbouření mágů v Kirkwalu, kde zuří občanská válka a hrozí, že občanská válka propukne i v Orlais.\n\nPo útoku na Božskou templáři pátraly templáři po Jeannotových pomocnících, a tak vedení Bílé věže převzal Hledač Lambert a rozjel vyšetřování. Templářka Evangelie si vzpomněla, že viděla mágy Rhyse a Adrian s Jeannotem, a vyslechly je, nicméně s tím nemají nic společného, ale i tak jsou podezřelí. Rhys Colea může vidět, jsou přátelé, Rhys neví, že Cole je tajemný „duch věže“, ale trochu ho podezírá. Chtěl ho tedy předat templářům, Cole to odmítl a svedli spolu proto boj, kvůli kterému byl později Rhys uvězněn. První čaroděj Edmonde pozval do Bílé věže Wynne (arcimágyně, známá ze hry Dragon Age: Prameny), ve své řeči vyzvala mágy k trpělivosti, což Rhyse zklamalo a proto se přidal k liberálům (skupina, jejímž cílem je nezávislost mágů na Oltáři, naopak Loajalisté s kontrolou Oltáře a templářů souhlasí). Wynne také je Rhysovou matkou. Wynne potřebovala vyrazit na misi, prošetřit posedlého Pokojného (Pokojní jsou mágové, kteří jsou zbaveni emocí a nemohou být posednuti, proto taky tento obřad podstupují), vezme sebou svého syna, Adrian a Lambert s nimi pošle i templářku Evangelii.\n\nCole skupinku sledoval, Rhys o Coleovi později řekl i Evangelii. Skupina dorazila k Nezdolné pevnosti (což byla dříve tvrz Šedých strážců), v podzemí opuštěné tvrze se nachází Pharamondova (posedlý Pokojný) laboratoř. Ve tvrzi potkají Wynninu kamarádku, golemku Shale (známá ze hry Dragon Age: Prameny), která se zde snažila najít Pharamonda, protože si myslela, že by ji pomohl získat ji zpět její trpasličí tělo a zvrátit tak proces, který z ní učinil golema. Ve sklepení Pharamonda skutečně najdou, je posedlý, a proto ho přes Únik vymítají.\n\nV Únik (říše snů, démonů a přízraků) je napadl drak, svedli s ním tuhý boj, Rhys málem zemřel, ale Cole mu zachránil život a někam se ztratil. Rhys a Evangelie se vydaly hledat Colea a Wynne, Shale a Adrian pátraly dál po démonovy.\nWynne spatřila Pharamondovu noční můru, všichni mágové v ní byly Pokojní, a setkala se i s Démonem Pýchy, kterého sama i zneškodnila, pomohl ji její hodný přízrak, kterým je posednutá, Adrian si toho všimla.\n\nElf Pharamond byl osvobozen a přiznal, že byl pověřen Oltářem, aby prováděl výzkum o zvrácení rituálu Pokojnosti. Pokojné totiž démoni posednout nechtějí, a proto se nemohou stát Ohavností. Pharamond nalákal, pomocí vražd, démona aby ho posedl, což se mu podařilo a zvrátil tak svou Pokojnost. Evangelie spatřila v Úniku Colea, a proto ho může už vidět.\nEvangelie nabídla Rhysovi, aby uprchl, zničila by i jeho fylaktérům (ampulka s krví mága, umožňuje mágy sledovat) a umožnila by útěk i Coleovi, odmítl to, s tím, že se chce naučit Pharamondovu studii. Adrian odhalila, že Wynne je „Ohavnost“, a tak se přiznala i Rhysovi. Wynne odeslala zprávu o tom, že je možné Pokojnost zvrátit do všech kruhů mágů.\n\nV říši začíná občanská válka, skupina se vrátila zpět do Val Royeax. Do Bílé věže zavítala i Božská, rozhodla, že bude konkláve, na kterém se sejdou všichni První čarodějové a templáři, pokusí se spolu vyjednat smír. Pharamond má být Pokojným; Rhys, Wynne a Adrian jsou zatím vězněni.\n\nKonkláve nedopadlo dobře, než se spolu mágové na něčem dohodli, přerušil Hledač Lambert, s tím, že Rhys zavraždil Pharamonda, což je ale lež. Templáři zaútočili na mágy, mnoho mágů ale i templářů zemřelo, přeživší mágové byli uvězněni. Wyne s Evangelií uprchly stokami, aby zachránily Rhyse. Přidal se k nim Cole, který Pharamonda taktéž nezabil.\nLambert požadoval, aby se Rhys „přiznal“ k vraždě, za oplátku by prý propustil vězněné mágy. Rhys to odmítl. Wynne osvobodila Adrian a některé ostatní mágy, také spolu s Evangelií rozbijou uskladněná fylaktéria.\nLambert najde Wynne a Evangelii, propukne mezi nimi boj, zabije „démona“ Colea a Evangelii. Wynne se pokusí Evangelii uzdravit, ale nakonec se pro ni obětuje, ochranitelský přízrak, který posedl Wynne, opustí Wynne a posedne Evangelii, čímž ji oživí. Wynne tedy umřela a Evangelie žije.\n\nPozději se Adrian (Liberánka) přizná, že sama zabila Pharamonda a svedla to na Rhyse, aby poskytla záminku k rozhodnutí, tedy k boji za nezávislost mágů. Rhyse a Adrian se staly nepřáteli, a to i přesto, že dříve byly milenci.\nRhys zastoupil svou matku Wynne u Irvinga (První čaroděj fereldenského Kruhu mágů, známý z Dragon Age: Prameny), a přidal se tedy k Equaritáncům.\n\nPrvní čarodějka Fiona, vyzvala všechny mágy k boji za nezávislost mágů, s čímž mágové souhlasili.\nCole byl původně mladík, kterého templáři zavřeli v cele a zapomněli na něj, a tak zemřel. Později ho templáři vymazali ze všech záznamů. Po své smrti se stal něčím, jakoby démonem.\nHledač Lambert van Reeves napsal dopis Božské, kterým oznámil nezávislost na Oltáři (tedy na Božské). Po dopsání dopisu ho navštívil démon-mladík (možná Cole) a asi se ho chystá zabít…\n"}
{"id": "848075", "url": "https://cs.wikipedia.org/wiki?curid=848075", "title": "Technická úroková míra", "text": "Technická úroková míra\n\nTechnická úroková míra (TÚM) je úroková míra, kterou používají pojišťovny při výpočtu pojistného v životním pojištění. Představuje takové zhodnocení rezervy pojistného, na které má klient smluvní nárok. Maximální výše technické úrokové míry je v ČR regulována vyhláškou.\n\nZákon o pojišťovnictví z roku 2009 definuje technickou úrokovou míru jako „zaručený podíl na výnosech z finančního umístění v životním pojištění“. Česká národní banka k tomu dodává, že jde o „zhodnocení pojistné rezervy. Tato rezerva je určena ke krytí budoucích závazků ze životních pojištění.“\n\nSmyslem pojištění je zmírnění škod vzniklých na hodnotách, a to materiálních i nemateriálních jako třeba zdraví a život. Pojištěný (klient) svěřuje pojistiteli (pojišťovně) své finanční prostředky (\"pojistné\"), ať už jednorázovou úhradou nebo v menších pravidelných splátkách. Část z těchto prostředků pojistitel užívá na pokrytí svých nákladů a část ukládá do tzv. \"pojistného fondu\". Nastane-li pojistná událost, z pojistného fondu je vypláceno \"pojistné plnění\" pojištěnému nebo jiným oprávněným osobám (např. pozůstalým).\n\nV době mezi přijetím finančních prostředků z pojistného a jejich vyplacením na pojistné plnění se pojišťovna snaží o jejich co nejlepší zhodnocení s cílem dosažení zisku. Použití těchto prostředků na nákup aktiv (cenných papírů, nemovitostí, uměleckých děl…) je nazýváno \"finančním umístěním\". Pojišťovna tím realizuje svou investiční strategii a investiční činnost.\n\nVedle pojistných událostí málo pravděpodobných jako jsou např. mimořádné přírodní katastrofy nebo výjimečné úrazy, dochází také k takovým pojistným událostem, které s určitostí nebo velkou pravděpodobností nastanou, jen není známo kdy a jak velké bude pojistné plnění. Takovou událostí je typicky např. úmrtí pojištěného, neboť to nastane s jistotou, ale není známo kdy a za jakých okolností. Podobně s velkou pravděpodobností může nastat dožití se určitého věku, přičemž pravděpodobnost mohou pojišťovny odvodit z úmrtnostních tabulek. Pro takové budoucí závazky vytváří tzv. \"technické rezervy\", jejichž vymezení a tvorba vyplývá ze zákona o pojišťovnictví.\n\nInvestiční činnost pojišťovny má přímý vliv na výsledky jejího hospodaření a v případě životního pojištění mohou špatné investice významným způsobem ohrozit splnitelnost závazků vůči klientům. Pro zaručení, že pojišťovna bude schopna dostát svým závazkům, je povinna udržovat finanční umístění svých technických rezerv podle zákonem stanovených zásad, limitů a v určeném složení. Zjednodušeně řečeno: musí s nimi zacházet obezřetně a hospodárně a musí být schopna je včas zpeněžit. Výše technických rezerv je přitom stanovena pojistně-technickými výpočty podle vyhlášky. \n\nPodle údajů ČNB tvořily v roce 2011 čisté technické rezervy českých pojišťoven částku přesahující 242 miliard korun, to jest 61 % všech jejich pasiv (zdrojů financování). Dalších 13 % tvořily čisté technické rezervy takového životního pojištění, u něhož je nositelem rizika pojistník, tedy osoba platící pojistné (tj. investiční životní pojištění). Více než 70 % z celkových rezerv tvořily rezervy z životního pojištění, zbytek byl z neživotního pojištění.\n\nPrávě v případech, kdy s určitostí dojde k pojistné události, připomíná pojištění svou povahou spoření. Klient postupně střádá prostřednictvím pojišťovny částku, kterou později dostane vyplacenou. Vedle své hlavní pojistné funkce plní takové pojištění i funkci spořicí. Tyto druhy pojištění jsou nazývány \"rezervotvorná pojištění\" a patří mezi ně např. pojištění pro případ smrti nebo dožití (kapitálové životní pojištění), důchodové pojištění, univerzální životní pojištění, investiční životní pojištění a další. Obecně jde o pojistné produkty spojené s dožitím se určitého věku.\n\nZatímco u pojištění jde v principu o ochranu pojištěného proti rizikům a pojišťovna vystupuje v roli poskytovatele služby, za kterou si klient platí, u spoření jde více o poskytnutí finančních prostředků, s kterými může pojišťovna volně disponovat, zhodnocovat je a těžit z nich zisk. Proto se očekává, že poskytne pojištěnému podíl na tomto zisku, zaplatí mu za možnost investovat jeho prostředky. Takto v rovině poplatků působí přidaná spořicí funkce proti funkci pojistné a prostředky uložené v rezervách pro klienty pojištění zlevňují.\n\nPři naplňování spořicí funkce jde o to, že pojišťovna investuje úspory klientů s očekáváním zisku. Investice jsou z principu zatíženy určitou mírou rizika. Protože však primární funkcí pojištění zůstává funkce pojistná a klienti očekávají především zabezpečení proti rizikům, také od pojišťovny mnohdy očekávají určité záruky zhodnocení těchto investic. Pojišťovna tak pojištěncům smluvně zaručuje alespoň minimální míru zhodnocení finančních prostředků. Tato garantovaná míra zhodnocení je vyjádřena pomocí technické úrokové míry.\n\nZhodnocení vyjádřené technickou úrokovou mírou se netýká celého zaplaceného pojistného, ale jen jeho části, po odečtení ceny rizik krytých pojistkou a nákladů pojišťoven na uzavření a správu pojistné smlouvy. Jde o zhodnocení pojistné rezervy. Výsledná garantovaná pojistná částka je ovlivněna nejen výší TÚM, ale též výší nákladových koeficientů, které snižují celkovou rezervu a výší podílu na zisku přiznaného klientovi, která závisí na konstrukci pojistného produktu.\n\nVe skutečnosti pojišťovna může dosahovat i většího zhodnocení než jaká je výše technické úrokové míry. Může tedy klientovi vyplatit větší podíl na zisku např. formou prémie k pojistné částce. Skutečné zhodnocení se pak skládá ze dvou složek: z technické úrokové míry a z podílu na zisku. Pokud se pojišťovně naopak nepodaří aktiva dostatečně zhodnotit, musí chybějící výnosy dorovnat z vlastních zdrojů nejméně do výše TÚM.\n\nVyšší TÚM znamená pro klienta levnější pojištění, pro pojišťovnu však větší tlak na zhodnocování aktiv a větší riziko platebních problémů. Nižší TÚM naopak pro klienta pojištění zdražuje a pojišťovně snižuje konkurenceschopnost. Případný podíl ze zisku formou prémie totiž může nižší TÚM vyrovnat, ale je nejistý a konzervativní klient může dávat přednost garantovanému zhodnocení před nejistou prémií. Výše TÚM se proto stává nástrojem konkurenčního zápasení mezi pojišťovnami.\n\nAby pojišťovny v konkurenčním zápasení o klienty neslibovaly až nereálně vysoké zhodnocení, stanovovalo Ministerstvo financí ČR a od roku 2006 stanovuje Česká národní banka vyhláškou maximální výši technické úrokové míry.\n\nHodnota limitu je zvolena tak, aby pojišťovna byla dlouhodobě schopna dosahovat tohoto výnosu a o tento úrok byla schopna zhodnotit své pojistné rezervy. Kdyby se pojišťovna zavázala k vysoké TÚM, ale nedokázala by ve skutečnosti rezervy sama dostatečně zhodnotit, musela by garantovanou míru dorovnat ze svých prostředků. Stát tak regulací usiluje o stabilitu celého sektoru, aby chránil klienty pojišťoven, které by jinak slibovaly přemršťané garance, jaké by nebyly schopny dodržet, a zkrachovaly by. Minimální výše TÚM upravena není.\n\nPrvní regulace byla ustanovena už od 1. dubna 2000 vyhláškou č. 75/2000 Sb., tehdy ve výši 4 %. Předtím byly nabízeny i pojistky s 5–8% garantovanou úrokovou mírou.\n\nV roce 2004 byla maximální výše snížena vyhláškou Ministerstva financí č. 303/2004 Sb. na 2,4 %. Vyhláška reagovala na evropskou směrnici z roku 2002, upravující rámec životního pojištění.\n\nK 1. dubnu 2006 došlo legislativní změnou ke sjednocení dohledu nad finančním trhem a Česká národní banka převzala funkce Úřadu státního dozoru v pojišťovnictví a penzijním připojištění (ÚDPP). Nadále už je to ona, kdo vyhláškou reguluje maximální TÚM.\n\nVyhláška České národní banky č. 434/2009 Sb. ze dne 24. listopadu 2009 upravila s účinností od 1. ledna 2010 postup pro výpočet TÚM: „Maximální výše technické úrokové míry se stanoví v rozsahu maximálně 60 % váženého aritmetického průměru průměrných výnosů státních dluhopisů v korunách českých s dobou splatnosti nejméně 5 let vydaných v průběhu posledních 36 kalendářních měsíců bezprostředně předcházejících měsíci, kdy bude zveřejněna maximální výše technické úrokové míry.“ V únoru 2010 došlo formou úředního sdělení ČNB k další změně, tentokrát k nepatrnému zvýšení na 2,5 %.\n\nKontrola horní hranice technické úrokové míry má v národních ekonomikách velký význam pro zachování stability pojistného sektoru. Existují však mezinárodní rozdíly v přístupu k regulaci. Liberální přístup s ponecháním větší zodpovědnosti na pojišťovně uplatňuje např. Austrálie. Institucionální regulaci podobně jako Česká republika uplatňovalo ve stejné době např. Německo, Portugalsko či Finsko a postupně ji zavedla celá Evropská unie.\n\nSlovensko začalo stanovovat maximální technickou úrokovou míru referenční sazbou podobně jako ČR koncem roku 2003, v návaznosti na směrnici Evropského parlamentu a Rady EU č. 2002/83/ES.\nNa základě zákona č. 95/2002 Z.z. ve znění novely zákona č. 430/2003 Z.z. bylo Ministerstvo financí SR od 1. listopadu 2003 oprávněno stanovit maximální výši technické úrokové míry.. Později přešla tato pravomoc na Národní banku Slovenska a ta ji poprvé uplatnila vyhláškou č. 172/2006 Z. z. s účinností od 31. března 2006, jíž stanovila maximální TÚM na 2,5 %. Snížila tak předchozí sazbu, která byla stanovena vyhláškou MF č. 50/2004 Z. z. z 19. ledna 2004 ve výši 4 %.\n"}
{"id": "848082", "url": "https://cs.wikipedia.org/wiki?curid=848082", "title": "HMS Amazon (D39)", "text": "HMS Amazon (D39)\n\nHMS Amazon (D39) byl britský torpédoborec sloužící v období druhé světové války. Byl postaven v druhé polovině 20. let a společně s torpédoborcem HMS \"Ambuscade\" sloužil jako prototyp pro novou generaci britských meziválečných torpédoborců, využívajících nových technologií a zkušeností z první světové války. \"Amazon\" za druhé světové války plnil eskortní úkoly. Od roku 1944 sloužil jako cvičný cíl. Vyřazen byl v roce 1947.\n\n\"Amazon\" byl postaven britskou loděnicí Thornycroft. Do služby byl zařazen roku 1927.\n\nTorpédoborec po dokončení nesl čtyři 120mm kanóny, umístěné v jednodělových věžích. Protiletadlovou výzbroj tvořily dva 40mm kanóny. Dále nesl dva trojhlavňové 533mm torpédomety. Během války se skladba výzbroje změnila, aby loď mohla lépe plnit eskortní úkoly. Od roku 1942 tak nesla dva 120mm kanóny, jeden 76mm kanón, čtyři 20mm kanóny, jeden trojhlavňový 533mm torpédomet, salvový vrhač hlubinných pum Hedgehog, dvě skluzavky a čtyři vrhače hlubinných pum. Nejvyšší rychlost dosahovala 34,5 uzlu.\n"}
{"id": "848083", "url": "https://cs.wikipedia.org/wiki?curid=848083", "title": "HMS Ambuscade (D38)", "text": "HMS Ambuscade (D38)\n\nHMS Ambuscade (D38) byl britský torpédoborec sloužící v období druhé světové války. Byl postaven v druhé polovině 20. let a společně s torpédoborcem HMS \"Amazon\" sloužil jako prototyp pro novou generaci britských meziválečných torpédoborců, využívajících nových technologií a zkušeností z první světové války. \"Ambuscade\" za druhé světové války plnil eskortní úkoly. Od roku 1944 sloužil jako cvičný cíl. Vyřazen byl v roce 1948.\n\n\"Ambuscade\" byl postaven britskou loděnicí Yarrow Shipbuilders. Do služby byl zařazen roku 1927.\n\nTorpédoborec po dokončení nesl čtyři 120mm kanóny, umístěné v jednodělových věžích. Protiletadlovou výzbroj tvořily dva 40mm kanóny. Dále nesl dva trojhlavňové 533mm torpédomety. Během války se skladba výzbroje změnila, aby loď mohla lépe plnit eskortní úkoly. Od roku 1942 tak nesla dva 120mm kanóny, jeden 76mm kanón, čtyři 20mm kanóny, jeden trojhlavňový 533mm torpédomet, salvový vrhač hlubinných pum Hedgehog, dvě skluzavky a čtyři vrhače hlubinných pum. Nejvyšší rychlost dosahovala 37,5 uzlu.\n"}
{"id": "848084", "url": "https://cs.wikipedia.org/wiki?curid=848084", "title": "Active 24", "text": "Active 24\n\nActive 24 je celoevropský poskytovatel internetového hostingu. Zaměřuje se na poskytování služeb malým a středním podnikům i soukromníkům. Nabízí nejen standardizovaná, ale i individuální řešení.\n\nSpolečnost byla založena v roce 1998 v norském Oslu jako ACTIVE ISP. Od té doby převzala firmy ve Švédsku, Nizozemsku, v Británii a Polsku, a tím si upevnila svoji pozici na trhu. Virtuálně je přítomna také v Dánsku, Finsku, Švýcarsku, Francii, Německu, Belgii, Španělsku a v Rakousku.\n\nOd roku 2006 je stoprocentním vlastníkem skupiny Active 24 norská společnost Mamut ASA, kterou v roce 2011 koupila norská softwarová firma Visma.\n\nACTIVE 24, s. r. o., je česká firma poskytující webhosting a serverová řešení. V České republice a na Slovensku má více než 70 000 uživatelů. Mezi zákazníky patří firmy, fyzické osoby, živnostníci nebo státní či neziskové organizace.\n\nSpolečnost byla založena v roce 1997 jako Globe Internet, s. r. o. se specializací na poskytování kompletního servisu na internetu. Globe byl největším poskytovatelem webhostingu a doménových registrací v ČR. Pod jeho působnost spadly největší tuzemské společnosti jako například T-Mobile nebo KFC.\n\nV roce 2004 vložila do Globe Internet svůj kapitál norská firma Active 24 a došlo k přejmenování Globe Internet na ACTIVE 24.\n\nACTIVE 24 nabízí v České republice a na Slovensku řešení pro prezentaci na internetu. Nabízí 53 různých doménových koncovek, webhostingové balíčky, e-mailové služby, řešení pro provoz internetových obchodů a serverová řešení.\n\nACTIVE 24 je činná i v neziskovém sektoru a aktivně se podílí na rozličných charitativních projektech. Spolupracuje například s občanským sdružením Wikimedia Česká republika, poskytuje bezplatný hosting neziskovým organizacím jako Akce Cihla nebo serveru autismus.cz. Z každé domény zaregistrované u ACTIVE 24 jde také 1 Kč na konto Centra Paraple.\n\n"}
{"id": "848087", "url": "https://cs.wikipedia.org/wiki?curid=848087", "title": "Jiří Otter", "text": "Jiří Otter\n\nJiří Otter (31. července 1919 Plzeň – 2. února 2018 Praha) byl český teolog a evangelický farář.\nJiří Otter se narodil jako syn evangelického faráře nového Husova sboru na Jižním předměstí v Plzni. Maturoval na klasickém gymnáziu roku 1938. Vysokoškolské studium klasické filologie na Filosofické fakultě UK bylo přerušeno uzavřením vysokých škol nacisty. Po složení diakonských zkoušek roku 1940 vyučoval evangelické náboženství na plzeňských základních a středních školách; současně studoval dálkově evangelickou teologii v tajných kursech vedených profesory uzavřené Husovy fakulty. V posledních dvou letech války byl spolu s otcem internován jako politický vězeň v německých věznicích a táborech v Bavorsku.\n\nOd roku 1945 studoval angličtinu na Filosofické fakultě UK a řádné teologické studium na evangelické fakultě, přejmenované nyní podle Komenského. V letech 1945–1946 absolvoval dva semestry zahraničního studia na Assembly’s College v Belfastu.\n\nPoté byl od roku 1948 farářem sboru ČCE v Mariánských Lázních a od roku 1952 seniorem západočeského seniorátu ČCE. V roce 1953 získal doktorát na Komenského evangelické fakultě. Od roku 1965 působil jako tajemník v ústředí ČCE v Praze a v roce 1972 se stal vedoucím tajemníkem. Od roku 1975 působil též jako externí lektor němčiny a angličtiny na Komenského evangelické fakultě. Po roce 1984 pracoval jako důchodce ve sníženém úvazku jako překladatel v ekumenickém oddělení ústředí ČCE a i v době plného důchodu od roku 1999 se věnoval výkladu řeckých textů okrajových biblických spisů.\n\nUž od školního věku byl člen TJ Sokol, byl aktivní ve cvičení i atletice, a byl též účastníkem několika všesokolských sletů. Později byl rekreačně členem tenisového oddílu TJ Praga u sv. Apolináře v Praze. Jako člen Svazu osvobozených politických vězňů a pracovník Českého svazu bojovníků za svobodu byl v roce 2006 zvolen předsedou obvodního výboru ČSBS v Praze 2; a postupně vyznamenán bronzovou a stříbrnou medailí ČSBS.\n\n\nV komunálních volbách 2014 byl ve věku 95 let nejstarším kandidátem v Česku. Kandidoval do místního zastupitelstva v Praze 2 jako nestraník navržený Stranou zelených na kandidátce „Zelená pro Prahu 2 - Strana zelených s podporou Pirátů a SNK-ED“ na posledním 35. místě.\n"}
{"id": "848090", "url": "https://cs.wikipedia.org/wiki?curid=848090", "title": "Carole King", "text": "Carole King\n\nCarole King (* 9. února 1942) je americká písničkářka. Společně se svým bývalým manželem Gerrym Goffinem napsali během šedesátých let pro různé umělce více než dva tucty hitů. Její sólové album \"Tapestry\" z roku 1971 vydrželo 15 týdnů na špičce amerického žebříčku hudebních alb a vydrželo v tomto žebříčku více než šest let.\n\nNejvětšího úspěchu jako písničkářka dosáhla v první polovině sedmdesátých let, ačkoli se její desky prodávaly už dlouho předtím a dlouho po tom. Její první hit „Will You Love Me Tomorrow”, který napsali společně s Goffinem a který se dostal až na vrchol singlové hitparády, vyšel v roce 1960, kdy jí bylo teprve 18 let. V roce 1997 byla spoluautorkou písničky “The Reason”, kterou měla nahrát skupina Aerosmith, místo ní ji však nazpívala Celine Dion. \n\nV roce 2000 ji Joel Whitburn z časopisu Billboard označil jako nejúspěšnější skladatelku období mezi léty 1955–1999. Byla totiž autorkou nebo spoluautorkou 118 popových hitů, které se umístily v americkém singlovém žebříčku Billboard Hot 100. Carole King doposud vydala 25 sólových alb a je držitelkou čtyř cen Grammy. Byla také uvedena jak do Písničkářské síně slávy, tak i do Rock’n’rollové síně slávy.\n\n\n"}
{"id": "848103", "url": "https://cs.wikipedia.org/wiki?curid=848103", "title": "Lunar Landing Research Vehicle", "text": "Lunar Landing Research Vehicle\n\nLunar Landing Research Vehicle (LLRV, volně „prostředek výzkumu přistání na Měsíci“) byl létající trenažér, na kterém astronauti programu Apollo nacvičovali přistání na Měsíci. Na objednávku NASA ho zkonstruovala a vyráběla firma Bell Aerosystems. Cílem bylo naučit astronauty manévrovat a přistávat v podmínkách šestinové gravitace.\n\nStroj byl schopen kolmého vzletu a přistání s centrálním proudovým motorem CF 700 v Kardanově závěsu, který umožnil motoru vždy zachovávat svislou polohu. Jeho tah byl seřízen tak, aby vyrovnával 5/6 váhy stroje, takže manévrování pomocí dalších raketových motorů na peroxid vodíku poměrně věrně simulovalo pohyb v podmínkách nižší měsíční gravitace.\n\nPostaveny a roku 1964 dodány byly dva LLRV, jejich zkoušky probíhaly v Leteckém výzkumném středisku NASA na Edwardsově základně v Kalifornii. Po jejich úspěšném průběhu NASA roku 1966 objednala ještě tři další, nazvané Lunar Landing Training Vehicles (LLTV, volně „prostředek tréninku přistání na Měsíci“). Výcvikové lety byly přemístěny na Ellingtonovo letiště v Houstonu. Tři z pěti dodaných strojů byly během letů zničeny, ale astronauti se vždy bezpečně katapultovali. Přeživší LLRV se vrátil do Leteckého výzkumného střediska NASA, jediný zbylý LLTV je vystavován v Johnsonově vesmírném středisku v Houstonu.\n\n"}
{"id": "848113", "url": "https://cs.wikipedia.org/wiki?curid=848113", "title": "Pojistné podmínky", "text": "Pojistné podmínky\n\nPojistné podmínky jsou dokument, který obsahuje důležité smluvní podmínky vztahující se k pojištění: především na jaké pojistné události se pojištění vztahuje, jaký je rozsah náhrady v případě škody (obvykle závisí na okolnostech a dalších podmínkách), kdy a jak může pojištění zaniknout apod. \n\nPojistné podmínky vydávají pojišťovny a platí pro určitý typ pojištění: buď pro konkrétní pojistný produkt (např. tzv. povinné ručení), nebo pro celé pojistné odvětví (v tomto případě pojištění motorových vozidel). Jsou součástí pojistné smlouvy. Existence pojistných podmínek je povinná a vychází z občanského zákoníku. \n\nPojistné podmínky jsou obecná ustanovení v pojistné smlouvě, která jsou pro mnoho smluv nebo typů smluv stejná. Jejich cílem je zjednodušit smluvní proces.\n\nPojistné podmínky mohou být uvedeny buď přímo ve vlastní pojistné smlouvě, nebo častěji jsou – právě z důvodu zjednodušení – připraveny jako samostatný dokument. V obou případech jsou však tzv. nedílnou součástí smlouvy.\n\nPodle § 2774, odst. 2 občanského zákoníku je nutné, aby byl pojistník – ten kdo smlouvu uzavírá – s pojistnými podmínkami prokazatelně seznámen před uzavřením smlouvy (výjimkou jsou podle zákona pojistné smlouvy uzavírané na dálku, obvykle přes internet nebo i telefonicky). Ve vlastní pojistné smlouvě proto bývá formulace, že pojistitel prohlašuje, že byl s podmínkami seznámen, že si je přečetl apod.\n\nNaprostá většina klientů však před sjednáním pojištění obsáhlé pojistné podmínky nečte. Přitom právě pojistné podmínky (ne vlastní pojistná smlouva) určují to, co je pro pojištěného v případě pojistné události nejdůležitější – zda se na danou škodnou událost pojištění vztahuje nebo ne. Velmi důležitá je v pojistných podmínkách proto pasáž o tzv. výlukách z pojištění. Zde bývá např. často uvedeno, že právo na pojistné plnění nevzniká za škody způsobené jadernou energií, chemickými látkami nebo biologickou kontaminací.\n\nExistenci pojistných podmínek zavádí zákon č. 277/2009 Sb., o pojišťovnictví. Ten v § 3, odst. 2, písm. k) definuje pojistné podmínky jako \"podmínky zpracované pojistitelem pro uzavírání pojistných smluv pro jednotlivá pojistná odvětví, pro skupiny těchto odvětví nebo pro jednotlivé typy pojištění uzavíraných v rámci pojistného odvětví, zejména všeobecné pojistné podmínky, zvláštní nebo doplňkové pojistné podmínky\".\n\nVlastní obsah podmínek vychází z občanského zákoníku (zákon č. 89/2012 Sb., ve znění pozdějších předpisů), který v § 2774 uvádí, co musí pojistné podmínky především obsahovat:\n\nZákon určuje obsah pojistných podmínek jen v obecné rovině, protože jejich obsah je závislý především na typu pojištění.\n\nPojistnými podmínkami se řídí konkrétní uzavřené pojištění. Jsou obvykle hlavním dokumentem, kde jsou uvedeny podmínky daného typu pojištění.\n\nDalším dokumentem, kterým se konkrétní pojištění řídí, je vlastní pojistná smlouva podepsaná při uzavírání pojištění mezi pojištěným (přesněji pojištěncem neboli pojistníkem) a pojistitelem (obvykle pojišťovnou). V ní jsou obsaženy již konkrétní podmínky a údaje: na koho nebo co se pojištění vztahuje (jméno osoby u životního pojištění, konkrétní automobil u havarijního pojištění apod.), od kdy a do kdy pojištění platí, jak vysoké je pojistné apod.\n\nPojištění se dále řídí obecně závaznými právními předpisy, především:\n\nPojišťovny mohou vydávat a používat pojistné podmínky, aniž by musel být předem schváleny orgánem dohlížejícím na pojistný trh – Českou národní bankou. Musí je však předložit ke kontrole po jejich vydání.\n\nDo 31. 12. 2013 bylo soukromé pojištění upraveno zákonem č. 37/2004 Sb., o pojistné smlouvě. Jeho obsahová část byla zrušena občanským zákoníkem, který vstoupil v účinnost 1. 1. 2014.\n\nPojistné podmínky se mohou dělit na všeobecné (obvyklá zkratka VPP), doplňkové (DPP) a speciální nebo též zvláštní (někdy ZPP).\n\n\n\n\nI když pojišťovna stále nabízí konkrétní typ pojištění (např. pojištění domácnosti), může po několika letech (zřídka měsících) vydat novou variantu všeobecných pojistných podmínek, kterými upravuje podmínky pojištění podle vývoje pojistného trhu. Pokud se např. zvýší počet krádeží vloupáním do sklepů, může na to pojišťovna reagovat tak, že v nové verzi pojistných podmínek bude pro výplatu náhrady (pojistného plnění) požadovat, aby byl sklep zabezpečen kvalitnějším a odolnějším zámkem. \n\nNa již uzavřené smlouvy však nemá nová verze pojistných podmínek vliv. Pojistné podmínky jsou podle zákona nedílnou součástí smlouvy a proto se pojištění stále řídí těmi podmínkami, které k ní byly přiloženy, resp. které platily v době, kdy byly smlouva uzavřena.\n\nPojistné podmínky nejsou závazný právní předpis, ale praktická forma pomáhající zjednodušit uzavření smlouvy. Proto je možné vlastní pojistnou smlouvou tyto předem připravené pojistné podmínky změnit. Je však třeba, aby smlouva jako celek pak byla bezrozporná a srozumitelná a aby neodporovala zákonům a dobrým mravům (v souladu s § 1 občanského zákoníku).\n\nV okamžiku uzavření pojistné smlouvy se pojistné podmínky (verze, připojená ke smlouvě) stává součástí této smlouvy a proto se už od nich nelze odchýlit. Jedinou možností, v praxi obvykle nevyužívanou, by byla dohoda obou stran – tedy pojistníka a pojistitele (pojišťovny).\n\n"}
{"id": "848115", "url": "https://cs.wikipedia.org/wiki?curid=848115", "title": "Pojištění domácnosti", "text": "Pojištění domácnosti\n\nPojištění domácností snižuje finanční výdaje na znovupořízení majetku zapříčiněné živelními katastrofami, výbuchem, vypálením, krádežemi, vandalizmem, nebo dalšími neočekávanými událostmi.\n\nPojištění domácnosti může sjednat, kdo bydlí v domácnosti nebo je majitelem nemovitosti. Pojištění domácnosti představuje produkt, který po finanční stránce kryje proti nežádoucím vlivům, kterými mohou být živelní katastrofy, havárie, úmyslná poškození, nebo krádeže.\n\nCena pojištění domácnosti v sobě zahrnuje krytí pojistné události, spoluúčast a lokalitu ve které se nachází příslušná domácnost.\n\nPojistná částka má odpovídat hodnotě majetku domácnosti. Jestliže by pojistná částka neodpovídala hodnotě majetku domácnosti a byla by nižší, hrozí podpojištění, v opačném případě přepojištění. V prvním případě hrozí nízké plnění při pojistné události. Ve druhém případě by splátka pojistného byla zbytečně vysoká, protože pojišťovna v případě pojistné události bude plnit maximálně do výše hodnoty majetku. Když by byla domácnost pojištěna u více pojišťoven, plnit se bude v případě pojistné události pouze u jedné z nich.\n\nPojištění domácnosti lze obvykle rozšířit i o další druhy pojištění jako je pojištění odpovědnosti členů domácnosti a úrazové pojištění. Tímto pojištěním lze pojistit taktéž peníze a ceniny, cenné papíry, klenoty, šperky, drahé kovy a kameny, audiovizuální a výpočetní techniku, fotografické přístroje, jízdní kola, kuchyňské a jiné domácí přístroje a osobní věci členů domácnosti.\n\nPro jednu domácnost lze sjednat i vícero pojištění. Pokud se tato pojištění vzájemně ani tak nedoplňují, jako spíše svým krytím překrývají, je obtížné a nejednoznačné předvídat, jak a nakolik by pojišťovny takovou škodnou pojistnou událost opravdu hradily. Vícenásobné pojištění totiž automaticky neznamená znásobení pojistného plnění. A ani pojistní poradci na tuto možnosti neumí předem poskytnout jednoznačnou odpověď.\n\n\n"}
{"id": "848118", "url": "https://cs.wikipedia.org/wiki?curid=848118", "title": "Neživotní pojištění", "text": "Neživotní pojištění\n\nNeživotní pojištění ( nebo ) je souhrnný název pro všechna odvětví pojištění, která nespadají pod životní pojištění. Patří sem především veškeré pojištění majetku i pojištění odpovědnosti za škodu. Uzavření některých pojištění může být nařízeno zákonem.\n\nVětšina aspektů neživotního pojištění je upravena zákonem o pojistné smlouvě; jednotlivá odvětví a skupiny neživotních pojištění pak definuje zákon o pojišťovnictví.\n\nPojištění lze dělit podle dvou základních hledisek: podle způsobu, jak se vytvářejí rezervy (peněžní prostředky určené především na výplatu pojistného plnění) nebo podle předmětu pojištění (kdo nebo co se pojišťuje). Neživotní pojištění tvoří při dělení podle prvního hlediska samostatnou skupinu. Při dělení podle druhého hlediska figurují různé druhy neživotního pojištění ve všech skupinách pojištění.\n\nTento „modernější“ způsob dělení pojištění vychází ze zákona č. 363/1999 Sb., o pojišťovnictví, který v příloze 1 definuje odvětví a skupiny pojištění. Zde v části B vyjmenovává odvětví neživotních pojištění.\n\n\nZákon č. 37/2004 Sb., o pojistné smlouvě. rozděluje soukromá pojištění jinak. Definuje dva druhy pojištění\nZákon přitom určuje, které pojištění se může sjednat jen jako škodové, které jako obnosové a které jako škodové i obnosové (např. pojištění věcí lze sjednat jen jako škodové, ale pojištění jiného majetku jako škodové i obnosové).\n\nPodle tohoto zákona se většina neživotních pojištění může uzavřít jen jako škodové. Budoucí občanský zákoník, který bude upravovat oblast pojištění a který současně k 1. 1. 2014 nahradí zákon o pojistné smlouvě, umožní naopak většinu pojištění uzavřít jako škodové i obnosové.\n\nPodle této klasifikace, která byla v České republice používána do roku 2004 podle občanského zákoníku, se pojištění dělí na:\nPodle způsobu vzniku se pojištění rozdělují na smluvní, které vzniká uzavřením smlouvy mezi pojišťovnou a pojistitelem (např. pojištění domácnosti), a zákonné, které vzniká automaticky ze zákona při splnění daných podmínek (ze soukromých pojištění již jen pojištění odpovědnosti zaměstnavatele za škodu při pracovním úrazu nebo nemoci z povolání).\n\nU pojištění spadajících do tohoto pojistného odvětví poskytuje pojišťovna pojistnou ochranu majetku v případě, že dojde k jeho zničení, poškození nebo odcizení).\n\nV oblasti pojištění majetku pojišťovny často slučují různá rizika do jedné pojistné smlouvy a nabízejí sdružená pojištění. Pro klienty je to atraktivnější a obvykle i levnější, na druhou stranu pojišťovnám to umožňuje snižovat režijní náklady.\n\nPři pojištění majetku lze pojistit věc, soubor věcí nebo jiný majetek.\n\nPojistnou hodnotou majetku je jeho obvyklá cena, kterou majetek má v době sjednání pojištění. Pojistná částka je částka uvedená v pojistné smlouvě jako horní hranice plnění pojišťovny v případě pojistné události. Není li v pojistné smlouvě stanoveno jinak (zlomkové pojištění) má pojistná částka odpovídat pojistné hodnotě. V opačném případě se jedná o přepojištění, nebo podpojištění.\n\nV pojistné smlouvě lze dohodnout, že pojištění majetku bude sjednáno na jinou než obvyklou cenu a to na cenu novou (cena nové věci) nebo cenu časovou (cena nové věci po odečtení amortizace) nebo cenu modifikovanou (cenu vedenou v účetnictví po odpisech) nebo jinak dohodnutou cenu např. (zlomkové pojištění). Z toho na jakou cenu je pojištění sjednáno se bude vycházet při poskytování pojistného plnění. § 2814 Občanský zákoník. Částka, kterou pojištěný v případě škody (pojistné události) obdrží vychází tedy ze stanovené pojistné částky (stanovené v pojistné smlouvě) z určené ceny plnění (nová, časová, modifikovaná) snížené o dohodnutou spoluúčast, jejíž výše je obvykle stanovena v pojistné smlouvě.\n\nPokud je pojištěn soubor věcí, vztahuje se pojištění na všechny věci, které byly jeho součástí při sjednání pojistné smlouvy a stanovení pojistné částky Není tedy třeba pojišťovně hlásit např. nákup nového televizoru nebo likvidaci starého pokud se výše pojistné částky stanovené v pojistné smlouvě, výrazně nemění (tolerováno +10%, - 10%). Při výraznějším zvýšení nebo snížení aktuální pojistné částky pojištěného souboru věcí je proto třeba, aby pojištěný toto oznámil pojišťovně, která s ním změní pojistnou smlouvu (např. vypracuje podepíše dodatek).[7] Jinak by došlo k přepojištění nebo podpojištění se všemi z toho plynoucími důsledky.\n\nPodpojištění\n\nVědomé či nevědomé podpojištění (§ 2854 Občanský zákoník) se většinou zjistí až při pojistné události. Tím, že byla stanovena pojistná částka nižší než je pojistná hodnota, tak z této nižší pojistné částky bylo také chybně vypočítáno nižší pojistné. Pojišťovna, aby zamezila spekulaci, že klienti budou z důvodů nižšího pojistného stanovovat nižší pojistnou částku a tím méně platit, má pro případy podpojištění sankce. O kolik procent je pojistná částka proti pojistné hodnotě nižší, o tolik procent se krátí pojistné plnění. To je důvod, proč stanovovat pojistné částky takové, které odpovídají pojistné hodnotě (na pojistném ušetří klient pár korun a na pojistném plnění může přijít i o statisíce)\n\nPřepojištění\n\nPřepojištění (§ 2853 Občanský zákoník)  je stanovení pojistné částky vyšší než je skutečná hodnota pojišťované věci. Pojišťovna při pojistném plnění platí skutečnou výši škody podle toho, je li  věc pojištěna na novou, časovou nebo modifikovanou cenu. Nemůže a také neplatí víc, důvodem je, že by to vyvolávalo spekulace a nezákonné obohacování (nelze psí boudu s hodnotou 100 Kč pojistit na 100.000 Kč a v případě jejího zničení požadovat 100.000 Kč.) Proto také nemá žádný význam stanovovat pojistnou částku věci (stanovenou v pojistné smlouvě)  nad její pojistnou hodnotu (skutečnou hodnotu). Klient zaplatí z vyšší pojistné částky vyšší pojistné, ale nedostane vyšší pojistné plnění.\n\nZlomkové pojištění – pojištění na první riziko\n\nZlomkové pojištění je pojištění, při kterém je pojistná částka po dohodě obou smluvních stran vědomě snížena pod pojistnou hodnotu pojišťované věci. Je li zlomkové pojištění výslovně ujednáno v pojistné smlouvě, nehrozí sankce za podpojištění. Zlomkové pojištění nebo také pojištění na první riziko se sjednává v případech, kdy není možné stanovit správnou pojistnou hodnotu věcí (pojistná hodnota klesá a stoupá v čase starožitnosti cenné papíry atd.), nebo kdy způsobená škoda nemůže nikdy dosáhnout pojistné hodnoty pojišťované věci např. (hodnota ocelových odlitků je vyšší než případná škoda živlem).\n\nPři pojistné události má pojištěný \"nad rámec sjednaného limitu pojistného plnění\" právo i na náhradu tzv. zachraňovacích nákladů – tedy především nákladů, které vynaložil na zmírnění přímých škod (během vlastní pojistné události) nebo i následných škod. Takovými náklady mohou být např. náklady na uhašení požáru nebo náklady na vytřídění nepoškozené části zásilky při dopravní nehodě. Z tohoto titulu jsou hrazeny i náklady, které byl pojistník povinen vydat z hygienických, ekologických či bezpečnostních důvodů při odklízení poškozených věcí.\n\nNáhrada zachraňovacích nákladů vychází z obecného zájmu (§ 415–419 občanského zákoníku), aby byla provedena opatření nutná k zabránění vzniku škod, ke zmírnění jejich následků nebo k zabránění dalších následných škod. Limit pro náhradu zachraňovacích nákladů lze v pojistných podmínkách omezit, nesmí ale být nižší než 30 % sjednané pojistné částky nebo limitu pojistného plnění.\n\nPrvním rizikem, proti kterému lze majetek pojistit, je tzv. živel. Toto pojištění se může týkat movité i nemovité věci. Základní živelní nebezpečí zde obvykle bývá požár, úder blesku, výbuch a náraz nebo zřícení letadla (podle počátečních písmen anglických názvů těchto rizik – Fire, Lightning, EXplosion, Aircraft/Air crash – se tento typ pojištění někdy označuje jako \"FLEXA\"). K nim se často přiřazují další nebezpečí jako pád stromů a stožárů, sesuv zeminy nebo skal, vichřice, krupobití, záplavy a povodně, námraza a tíha sněhu, zemětřesení nebo náraz vozidel. Přitom pro každý konkrétní pojistný produkt bývá tato kombinace různá (jiná je např. u pojištění staveb, kde může být sesuv zemin podstatným rizikem, a jiná u pojištění motorových vozidel, kde jde obvykle jen o marginální nebezpečí).\n\nTento typ pojištění se vztahuje jen na movité věci. Netýká se však škod způsobených „pouhou“ krádeží, kdy zloděj nepřekonal žádné překážky, které by chránily věc před odcizením. Toto pojištění se často doplňuje o krytí škod způsobených zpronevěrou, neoprávněným používáním věci nebo podvodem.\nZahrnuje široké pojistné krytí majetku podnikajících právnických nebo fyzických osob. Často se sjednává ve variantě tzv. \"All Risks\", kdy zahrnuje všechna nečekaná a neodvratná poškození pojištěných věci kromě těch, která jsou v pojistných podmínkách uvedena v tzv. výlukách.\n\nToto pojištění, označované často jako kasko, se sjednává na škody vzniklé v důsledku havárie vozidla (většinou motorových pozemních vozidel, ale speciální typy pojištění se používají i pro pojištění letadel nebo plavidel). Obvykle se sjednává ve zmíněné variantě \"All Risks\": kromě vlastní havárie způsobené střetem zahrnuje i pojištění proti odcizení nebo vandalismu, nárazu, pádu apod. S pojištěním vlastního vozidla lze připojistit i nadstandardní výbavu (autorádio, navigaci), čelní sklo (které bývá jinak uvedeno v tzv. výlukách z pojištění), zavazadla apod. Časté bývá i pojištění přepravovaných osob pro případ úrazu.\n\nSoučástí havarijního pojištění jsou často i asistenční služby, jejichž rozsah (limity apod.) však bývá různý – je dán pojistnými podmínkami.\n\nV havarijním pojištění se častěji než u jiných typů pojištění uplatňuje bonus (snížení pojistného při bezškodním průběhu pojištění) nebo naopak malus (zvýšení pojistného při častějších pojistných událostech).\n\nOznačuje se také jako cargo pojištění a kryje rizika při vnitrostátní i mezinárodní přepravě zboží (zasilatelskými firmami, poštou i vlastní přepravou). Do tohoto pojištění lze zahrnout i pojištění nepřímých škod: lze si tedy v případě pojistné události zajistit i náhradu zaplaceného dopravného, pojistného, cla a dokonce i očekávaného nerealizovaného zisku z prodeje zboží. Při přepravě zboží po moři je pojištění složitější a proto zvlášť propracované, k pojistné smlouvě se proto připojují speciální doložky.\n\nSkládá se z pojištění hospodářských zvířat a pojištění plodin. Kromě nich lze sjednat i jako např. pojištění dostihových koní, pojištění lesa proti živelním nebezpečím aj.\n\nV oblasti zemědělského pojištění však existuje mnoho rizik, která podle pojišťoven ztrácejí nahodilý charakter a jsou proto nepojistitelná, zvláště u pojištění plodin. Řadí se mezi ně především sucho, škody způsobené chorobami a škůdci, vandalismus a krádeže.\n\nPředmětem tohoto pojištění jsou finanční náklady, která vznikly v důsledku škodné události, ušlý zisk nebo jiné finanční ztráty dohodnuté v pojistné smlouvě.\n\nToto pojištění spadá do pojištěním majetku. Pojem finanční ztráta je v zákonu o pojistné smlouvě uveden značně neurčitě. Proto toto pojištění skýtá velkou smluvní volnost – v praxi tedy závisí na pojišťovnách, pojištění jakých ztrát pro ně může být ziskové a jaká pojištění tedy budou nabízet.\n\nPojištění finančních ztrát bývá součástí sdružených pojištění – je zahrnuto např. v některých typech zemědělského pojištění nebo pojištění zásilek.\n\nTyto typy pojištění se vztahují na škodu, kterou pojištěný způsobil přímo nebo nepřímo na zdraví jiné osoby (úraz, způsobení nemoci), poškozením nebo zničením věci, případně i za jinou škodu, za kterou pojištěný podle určitého právního předpisu odpovídá. Odpovědnost za škodu je obecně dána občanským zákoníkem (část 6., hlava II), v pracovně-právních vztazích pak zákoníkem práce (část 2., hlava XIII).\n\nI když jde z principu o jiný typ pojištění, zákon o pojistné smluvě zahrnuje pojištění odpovědnosti za škodu pod pojištění majetku.\n\nŠkoda se hradí v té výši, v jaké za ní pojištěný podle právních předpisů odpovídá. Náhradu škody neplatí pojistitel (pojišťovna) pojištěnému, ale poškozenému. Přesto smluvní vztah stále trvá mezi pojišťovnou a pojištěncem (plátcem pojistného). Pouze pokud to je uvedeno v některém zákonu nebo v konkrétní pojistné smlouvě, má nárok vůči pojišťovně přímo poškozený. Bývá to obvyklé u povinných pojištění odpovědnosti, např. tzv. povinného ručení.\n\nPokud způsobil pojištěný škodu pod vlivem alkoholu nebo omamných a psychotropních látek, má vůči němu pojišťovna právo na náhradu toho, co vyplatila na pojistném plnění. Znamená to, že pojišťovna odškodní postiženého, ale tuto částku následně vymáhá na pojištěném (jde však pouze o právo a proto pojišťovna podle svého uvážení nemusí tuto částku vymáhat vůbec nebo může požadovat pouze její část).\n\nZvláštní zákony mohou určit, v kterých případech musí být podnikatel nebo jiný subjekt při výkonu konkrétní činnosti pojištěn. Nejznámější je povinnost provozovatele motorového vozidla uzavřít pojištění za škodu způsobenou tímto vozidlem – povinné ručení.\n\nTakovýchto povinně pojišťovaných činností je celkem přes 20: pojištění odpovědnosti za škodu musí uzavřít např.\n\nToto pojištění není povinné a závisí na klientovi, jak zváží svoje riziko. V některých případech však uzavření potřebného pojištění vyžaduje zadavatel práce nebo obecně druhá strana smluvního vztahu (např. investor požaduje, aby stavební firma měla uzavřené pojištění odpovědnosti za škodu, protože jinak by jeho riziko z případné závažné havárie, pokud by ji nemohl stavebník nahradit, bylo příliš vysoké).\n\n\n\nDo neživotního pojištění patří i ty druhy pojištění osob, které mají charakter rizikového pojištění – nevytvářejí tedy rezervu na události, které v určité formě v budoucnu nastanou.\n\nFinančně zabezpečuje osobu, u které dojde v důsledku úrazu k přechodnému nebo trvalému poškození zdraví; případně zabezpečuje pozůstalé při smrti pojištěného. Často se sjednává v kombinaci s životním pojištěním.\n\nPojistnou událostí v tomto pojištění je podle zákona o pojistné smlouvě úraz, kterým se \"rozumí neočekávané a náhlé působení zevních sil nebo vlastní tělesné síly nezávisle na vůli pojištěného, ke kterému došlo během trvání soukromého pojištění a kterým bylo pojištěnému způsobeno poškození zdraví nebo smrt.\"\nZ úrazového pojištění poskytují pojišťovny pojistná plnění za:\n\nÚrazovému pojištění je podobné pojištění pro případ nemoci, které je zamýšleno především jako doplněk k systém veřejného zdravotního pojištění, který nepokrývá všechny náklady.\n\nŘeší rozdíl mezi limity dávek v pracovní neschopnosti a pravidelným příjmem. Je obvykle výhodné pro osoby s vyššími příjmy.\n\nKryje finanční rizika spojená s úrazem, náhlým onemocněním, ztrátou zavazadel a některými dalšími případy nouze. Součástí pojištění jsou podobně jako u havarijního pojištění i asistenční služby, zde však obvykle jen telefonické.\n\nDo neživotního pojištění spadají i další, dosud obvykle méně běžná pojištění.\n\nPři tomto pojištění uhradí pojišťovna věřiteli majetkovou újmu, pokud není pojištěný schopen svému závazku stanovenému v záruční listině dostát. Závazek při tom může být daný smlouvou mezi pojištěným a věřitelem (např. smlouvou o dílo) nebo může vyplývat z právního předpisu (zákona).\n\nV praxi jde o pojištění případů, kdy pojištěný převzal za dlužníka záruku nebo obdobné smluvní a celní záruky.\n\nKryje finanční ztráty věřitele (poskytovatele úvěru), pokud není dlužník schopen dostát svých závazků z důvodů platební neschopnosti. Toto pojištění poskytují většinou jen specializované komerční úvěrové pojišťovny. Toto pojištění se netýká financování vývozu se státní podporou, které bývá pojišťováno státní úvěrovou pojišťovnou.\n\nOproti pojištění záruky uzavírá toto pojištění ten, kdo úvěr nebo podobný produkt poskytuje – tedy věřitel.\nZajišťuje právní ochranu osoby, která hájí své zájmy. Poskytnutí pojistné ochrany přitom nezávisí na tom, zda je tato osoba na straně žalované nebo žalující. Pojistné plnění zahrnuje u tohoto typu pojištění odměny advokátům, soudní poplatky, náklady na znalecké posudky a i další soudní náklady v případě prohraného nebo ne zcela úspěšného sporu. Pojistitel zároveň poskytuje služby přímo spojené s pojištěním (především poradenské služby).\n\nPojistná ochrana nezahrnuje náhradu pokut, peněžitých trestů a jiných finančních sankcí uložených pojištěnému.\n\nPokrývá následné škody, které vzniknou výpadkem výroby v důsledku přímých škod (ty jsou kryty pojištěním majetku). Smyslem tohoto pojištění je zabezpečení obnovení výroby a tedy i zisku podniku.\n\nZákony mohou v některých případech nařídit fyzické i právnické osobě, aby při provozování konkrétní činnosti, která je zdrojem jistého nebezpečí pro okolí, uzavřela pojištění. Tato povinnost se týká vždy jen neživotních pojištění. Např. insolvenční správce (dříve znám jako správce konkurzní podstaty) je povinen uzavřít pojištění podle § 23 insolvenčního zákona.\n\nTyto typy povinných pojištění mají několik specifik, která definuje zákon o pojistné smlouvě v § 5:\n\nV českém právním řádu neexistuje zákon nebo jiný právní předpis, který by upravoval pouze neživotní pojištění. Jednotlivá pojištění se proto řídí několika společnými obecně závaznými právními předpisy, především:\n\nV konkrétních případech se jednotlivá pojištění řídí zvláštními předpisy, např. u pojištění motorových vozidel zákonem č. 168/1999 Sb., o pojištění odpovědnosti za škodu způsobenou provozem vozidla.\n\nDále pak existuje množství předpisů, především z oblasti pojištění odpovědnosti, které upravují neživotní pojištění jen v jednom nebo několika málo ustanoveních (paragrafech). Např. zákon České národní rady č. 381/1991 Sb., o Komoře veterinárních lékařů České republiky v § 6 stanovuje, že \"Člen Komory, který je podnikatelem, je povinen uzavřít pojistnou smlouvu v rozsahu stanoveném Komorou.\"\n\nK neživotnímu pojištění se vztahuje množství právních aktů Evropské unie. Je zde však jeden předpis, který je pro neživotní pojištění specifický:\n\n\n\n"}
{"id": "848119", "url": "https://cs.wikipedia.org/wiki?curid=848119", "title": "Podílový list", "text": "Podílový list\n\nPodílový list je majetkový cenný papír neboli doklad o vlastnictví nebo spoluvlastnictví majetku v otevřeném nebo uzavřeném podílovém fondu. Jedná se o prostředek kapitálového trhu.\n\nOtevřený podílový fond je fond, který je tvořen svým jměním, přičemž nemá právní osobnost. Investoři do něj mohou investovat trvale (životnost některých otevřených podílových fondů je i více než 100 let). \n\nUzavřený podílový fond je fond, který vypíše takzvané upisovací období, kdy je možno investovat, a buď na konci upisovacího období, nebo při dosažení potřebného kapitálu se uzavře a již není možno do něj kapitálově vstoupit. Takový uzavřený podílový fond je vytvořen na dobu určitou a po uplynutí této doby je fond vyplacen i s případnými zisky nebo ztrátami a zrušen.\n\nPodílové listy vydává (emituje) vydává administrátor fondu, přičemž podílový list představuje podíl podílníka na podílovém fondu a spojuje s ním práva podílníka z toho plynoucí. Podílový fond je založen v souladu se zákonem o investičních společnostech a fondech. Tento fond shromáždí peníze od investorů (občanů, firem) formou prodeje svých podílových listů a s takto získaným kapitálem začne obchodovat na burze, nakupovat a prodávat cenné papíry a další finanční instrumenty - cílem jejího snažení je dosažení zisku, ze kterého pak vyplácí vlastníkům podílových listů podíly. Běžně bychom označili takovou činnost za finanční spekulace. Občané a firmy chtějí zhodnocovat své peníze a aktivně se bránit inflaci, pokud si však netroufají obchodovat s cennými papíry sami, využijí tuto formu kolektivního investování.\n\nPodílové fondy v Česku procházely v roce 2000 až 2002 dvěma významnými procesy:\n\n1. přelicencování dozorčím orgánem kapitálového trhu. Tímto orgánem je v Česku Komise pro cenné papíry (KCP), která procesem přelicencování dělá v podstatě inventuru subjektů kapitálového trhu a řadě fondů vzniklých v době kupónové privatizace již odebrala licence\n\n2. otevírání fondů - přeměna uzavřených na otevřené. Základní rozdíl je v tom, že otevřený fond má ze zákona povinnost na žádost majitele podílového listu tento list od něj odkoupit zpět. Změna na otevřené podílové fondy má tedy pomoci především těm majitelům podílových listů, které se neobchodovaly na veřejných trzích.\n\nOba tyto procesy mají náš kapitálový trh zpřehlednit, zlikvidnit (peníze musí obíhat a ne být umrtvené v neprodejných cenných papírech) a přiblížit světových standardům.\n\nPráva spojená s vlastnictvím podílových listů:\n\n"}
{"id": "848123", "url": "https://cs.wikipedia.org/wiki?curid=848123", "title": "Nizozemsko na Zimních olympijských hrách 1964", "text": "Nizozemsko na Zimních olympijských hrách 1964\n\nNizozemsko na Zimních olympijských hrách 1964 reprezentovalo 6 sportovců (4 muži a 2 ženy) v 2 sportech.\n"}
{"id": "848125", "url": "https://cs.wikipedia.org/wiki?curid=848125", "title": "Latinská měnová unie", "text": "Latinská měnová unie\n\nLatinská měnová unie byla měnová unie, která existovala v letech 1865 až 1927 a spočívala ve stanovení obsahu stříbra v jedné minci každé členské národní měny na 4,5 gramu, případně obsahu zlata v jedné minci každé členské národní měny na 0,290322 gramu, poměr zlata ke stříbru byl tedy 1:15,5. Součástí dohody zároveň byla vzájemná volná směnitelnost všech členských měn v poměru 1:1. Mince byly vydávány v hodnotách 0,5, 1, 2, 5, 10, 20, 50 a 100 jednotek (ve Francii, Belgii, Švýcarsku franky, v Itálii liry, v Řecku drachmy).\n\nUnii založily v roce 1865 Druhé Francouzské císařství, Italské království, Belgické království a Švýcarská konfederace. V roce 1868 se oficiálně přidalo Řecké království. Své národní měny dle standardu této měnové unie používaly i Španělské království, Rumunské království, Srbské království, Bulharské knížectví, Venezuela a San Marino, třebaže nebyly oficiálními členy unie.\n\nUnie byla oficiálně rozpuštěna 1. ledna 1927 po vystoupení Třetí francouzské republiky a Belgického království roku 1926.\n\n"}
{"id": "848128", "url": "https://cs.wikipedia.org/wiki?curid=848128", "title": "Nizozemsko na Zimních olympijských hrách 1960", "text": "Nizozemsko na Zimních olympijských hrách 1960\n\nNizozemsko na Zimních olympijských hrách 1960 reprezentovalo 7 sportovců (5 mužů a 2 ženy) v 2 sportech.\n"}
{"id": "848132", "url": "https://cs.wikipedia.org/wiki?curid=848132", "title": "Nizozemsko na Zimních olympijských hrách 1952", "text": "Nizozemsko na Zimních olympijských hrách 1952\n\nNizozemsko na Zimních olympijských hrách 1952 reprezentovalo 11 sportovců (9 mužů a 2 ženy) v 3 sportech.\n"}
{"id": "848142", "url": "https://cs.wikipedia.org/wiki?curid=848142", "title": "Rumunsko na Zimních olympijských hrách 1968", "text": "Rumunsko na Zimních olympijských hrách 1968\n\nRumunsko se účastnilo Zimní olympiády 1968. Zastupovalo ho 30 sportovců (29 mužů a 1 žena) v 5 sportech.\n\n"}
{"id": "848144", "url": "https://cs.wikipedia.org/wiki?curid=848144", "title": "Uroševac", "text": "Uroševac\n\nUroševac (albánsky Ferizaj, srbsky Урошевац/Uroševac, před rokem 1912 Феризовићи/Ferizovići) je město v jihovýchodní části Kosova. Nachází se 38 km jižně od Prištiny. Po kosovské metropoli a Prizrenu je třetí největší v zemi (podle posledních odhadů má 68 000 obyvatel. Protéká ním říčka Nerodimka, nadmořská výška města je 573 m.\n\nV období mezi 12. až 14. stoletím bylo okolí dnešního města jedním z centrálních částí středověkého srbského státu. Nacházela se zde řada sídel tehdejších správců (Nerodimlje, Svrčin, Petrič, Pauli). \n\nMěsto se rozvíjelo podél železniční tratě, která zároveň tvoří i jeho osu. Ta byla otevřena v roce 1873 a spojovala \"Ferizaj\" s Bělehradem (na severu) a Soluní (na jihu). Do té doby se jednalo pouze o obyčejnou vesnici. Nejvýznamnější stavbou v něm byl zájezdní hostinec (tzv. han), jehož majitelem byl Feriz Šašivari. Jeho jméno dalo rozvíjející se osadě jméno. Nejprve se sem stěhovali Srbové a Albánci z Prizrenu a později i Arumuni z Bitoly. Roku 1891 byla v centru města zbudována mešita, která se dochovala do dnešních časů. Na počátku 20. století zde stálo již 400 domů. Město bylo rozděleno na jednotlivé čtvrti, kde dominovaly různé národnosti.\n\nPoté, co Srbové získali město do své správy (po balkánských válkách) změnili jeho název na Uroševac, podle Štěpána Uroše V. Město bylo přejmenováno po porážce místních povstalců a obsazení srbskou armádou dne 25. ledna 1912. \n\nV období existence meziválečné Jugoslávie ji doplnil pravoslavný chrám sv. Štěpána Uroše V. (1933). Zbudován byl přímo vedle mešity, na jejím pozemku. Podle jugoslávského sčítání lidu z roku 1921 mělo město 3529 obyvatel (728 domů), o deset let později už 5193 (1026 domů). Po začlenění do srbského státu začal jeho rozvoj; v roce 1924 byl schválen první urbanistický plán města a vybudována i první základní škola evropského stylu.\n\nMěsto bylo dne 17. listopadu 1944 osvobozeno jednotkami jugoslávských partyzánů, nicméně již v únoru 1945 bylo město předmětem střetů mezi jarmádou Jugoslávie a ozbrojenými skupinami Balli Kombëtar, bojujícími o moc.\n\nPo druhé světové válce se uskutečnila industrializace Uroševace, v rámci níž byly vybudovány různé továrny, například na výrobu nábytku a na zpracování arašídů. Zatímco v roce 1948 mělo město jen 6685 obyvatel, roku 1981 to bylo již 37 659 lidí. Od druhé poloviny 80. let až do konce let devadesátých docházelo ve městě ke změnám etnické struktury obyvatelstva. Místní srbská komunita se značně zmenšila ve prospěch albánské většiny po etnických čistkách provedených UĆK. V roce 2011 se k srbské národnosti přihlásily již jen jednotky osob, který to přežili..\n\nV roce 1999 byly v rámci bombardování SRJ letectvem NATO některé objekty na území města poničeny. V blízkosti Uroševace byla zřízena také základna Camp Bondsteel, sloužící US Army.\n\nPod město Uroševac spadají ještě do stejné opštiny následující sídla: Babljak, Balić, Biba, Burnik, Varoš Selo, Gatnje, Gornje Nerodimlje, Grebno, Grlica, Doganjevo, Donje Nerodimlje, Dramnjak, Zaskok, Zlatare, Jezerce, Jerli Prelez, Jerli Talinovac, Kamena Glava, Kosin, Košare, Laškobare, Manastirce, Mirosavlje, Muhadžer Prelez, Muhadžer Talinovac, Muhovce, Nekodim, Novi Miraš, Papaz, Plešina, Pojatište, Raka, Rahovica, Sazlija, Svrčina, Slivovo, Sojevo, Softović, Srpski Babuš, Stari Miraš, Staro Selo, Stojković, Tankosić, Trn, a Crnilo.\n\nMěsto leží na významné dopravní křižovatce tahů Priština - Skopje (severo-jižní, silniční i železniční spojení) a Gnjilane - Prizren (pouze silniční). Východním směrem obchází Uroševac silniční obchvat.\n\nVe městě působí několik sportovních klubů: FK Ferizaj, KF Vullnetari i UÇK-së a KF Vizioni. Místní uzavřená hala byla pojmenována po americkém prezidentovi Billu Clintonovi.\n\n"}
{"id": "848158", "url": "https://cs.wikipedia.org/wiki?curid=848158", "title": "Ano/Ne", "text": "Ano/Ne\n\nAno/Ne (v americkém originále Yes/No) je desátá epizoda třetí série amerického hudebního televizního seriálu \"Glee\" a v celkovém pořadí padesátá čtvrtá epizoda. Napsala ji Brad Falchuk, režíroval Eric Stoltz a poprvé se vysílala ve Spojených státech dne 17. ledna 2012 na televizním kanálu Fox. Obsahuje odhalení útěku a dvou žádostí o sňatek, včetně požádání o ruku od Willa Schuestera (Matthew Morrison) k Emmě Pillsbury (Jayma Mays).\n\ntato epizoda získala smíšené recenze. Zatímco se Willova scéna s žádostí o ruku setkala s mnoha pozitivnímu ohlasy, tak scéna, kdy Will požádá Finna (Cory Monteith), aby byl jeho svědkem, byla ostře odsouzena: představa, že Will nemá žádné dospělé přátele a zeptal se jednoho ze svých studentů, je nesmyslná a příliš nereálná. Kritici ale naopak chválili doprovodnou zápletku obsahující zájem Becky (Lauren Potter) o Artieho (Kevin McHale) a její duševní hlas, který namluvila Helen Mirren.\n\nHudební vystoupení z vystoupení se shledaly s více pozitivními ohlasy, než samotná epizoda jako celek. Všech šest hudebních čísel bylo vydáno jako singly a pět z nich se umístilo v hudebních žebříčcích Billboard Hot 100 a Canadian Hot 100. V původním vysílání epizodu sledovalo celkem 7,50 milionů amerických diváků ve věkovém okruhu od osmnácti do čtyřiceti devíti let. Celková sledovanost epizody byla větší v porovnání s předchozí epizodou s názvem Velmi neobyčejně veselé Vánoce.\n\nEmma (Jayma Mays) si klade otázku, zda ji Will (Matthew Morrison) vůbec někdy požádá o ruku. Fantazíruje o jejich svatbě a ve fantazii zpívá \"Wedding Bell Blues\". Je ponížená, když zjistí, že během jejího fantazírování ona bezděčně a veřejně požádala Willa, aby si ji vzal a okamžitě popírá, že by tak učinila. Nicméně povzbuzený Will dává sboru tento týden za úkol vybrat pro něj dokonalou píseň, kterou by požádal Emmu o ruku.\n\nMercedes (Amber Riley) a Sam (Chord Overstreet) samostatně vyprávějí svým přátelům o jejich letním vztahu a zpívají píseň \"Summer Nights\" z Pomády. Sam navrhne Mercedes, že by se měli dát znovu dohromady, ale ona mu připomene, že chodí se Shanem (LaMarcus Tinker). Sam doufá, že na ní univerzitní sportovní bunda udělá dojem a připojí se k jedinému školnímu sportovnímu týmu, který stále nabírá nové členy, k synchronizovanému plavání. Později, když Mercedes zpívá \"The First Time Ever I Saw Your Face\" s Rachel (Lea Michele), Tinou (Jenna Ushkowitz) a Santanou (Naya Rivera) pro Willa jako jejich návrh na píseň na požádání o ruku, tak si Mercedes místo Shana představuje Sama a je z toho zoufalá.\n\nBecky Jackson (Lauren Potter, jejíž vnitřní hlas namluvila Helen Mirren), se rozhodla, že chce Artieho (Kevin McHale) jako svého přítele a požádá ho o schůzku. Ten později před ní vystoupí se svým nápadem pro Willovo požádání o ruku—sexy mashupem písní \"Moves Like Jagger\" a \"Jumpin' Jack Flash\"—ale ona ho informuje, že jejich schůzka také obsahuje večeři. Sbor se bojí, že Artie bude vzbuzovat v Becky falešné naděje, ale Artie jim řekne, že se na večeři dobře bavil a že by měli zkoumat své vlastní předsudky o lidech se zdravotním postižením. Nicméně, když Becky řekne Artiemu, že se s ním chce vyspat, tak Artie zpanikaří a požádá Sue (Jane Lynch) o radu, jak přerušit jejich vztah. Sue mu poradí, aby s Becky jednal jako s kýmkoli jiným a řekl jí to přímo. Becky je zklamaná a později ji Sue utěšuje.\n\nWill požádá Finna (Cory Monteith), aby byl jeho svědkem a Finn řekne Willovi, že zvažuje, že se připojí k armádě. Will zorganizuje setkání Finna, jeho a Emmy plus Finnovy matky Carole (Romy Rosemont) a s nevlastním otcem Burtem (Mike O'Malley), kteří o Finnových plánech jít do armády nevěděli. Finn vysvětlí, že cítí jako závazek ke svému zemřelému otci, aby se stal dobrým mužem a pomáhal lidem. Jeho matka prozradí, že před ním zatajovala fakt, že jeho otec nezemřel v Iráku, ale místo tam utrpěl posttraumatickou stresovou poruchou, byl vyřazen z armády a zemřel na předávkování se léky po návratu domů. Tato novinka je pro Finna zničující a on, Rachel a Kurt mluví o tom, jak se budoucnost již nejeví slibně. Rachel zpívá Finnovi píseň \"Without You\" a ti dva se obejmou.\n\nWill požádá Emminy rodiče (Don Most a Valerie Mahaffey) o požehnání k jejich sňatku, ale oni ho odmítají udělit, protože pochybují, že by Emma mohla zvládnout svatbu a později i mít děti. Nevědomá o tomto rozhovoru se Emma později zeptá Willa o jejich pokroku směrem k manželství a on také klade otázku, zda může Emma zvládnout mít rodinu, když trpí obsedantně kompulzivní poruchou. I kdyžje Emma velice rozrušená, tak Willovi řekne, že její nemoc je částí z ní: musí se rozhodnout, jestli by měli zůstat spolu. Will si uvědomí, že bez ohledu na všechno Emmu miluje a vytvoří velkolepou žádost o ruku—pomůže mu sbor a oddíl synchronizovaného plavání, kteří zpívají a předvedou vodní balet na píseň \"We Found Love\"—kterou Emma v slzách štěstí přijímá. Později Finn překvapí Rachel s žádostí o ruku, kterou doplní zásnubním prstýnkem, což jí nechává beze slov.\n\n"}
{"id": "848167", "url": "https://cs.wikipedia.org/wiki?curid=848167", "title": "Spojené státy americké na Zimních olympijských hrách 2010", "text": "Spojené státy americké na Zimních olympijských hrách 2010\n\nSpojené státy americké na Zimních olympijských hrách 2010 reprezentovalo 212 sportovců (120 mužů a 92 žen) v 15 sportech.\n\n"}
{"id": "848171", "url": "https://cs.wikipedia.org/wiki?curid=848171", "title": "LaMarcus Tinker", "text": "LaMarcus Tinker\n\nLaMarcus Tinker (* 24. října 1990, Houston, Texas, USA) je americký herec. Jeho nejznámější role jsou teenagerovská fotbalová hvězda Dallas Tinker v televizním dramatickém seriálu \"Friday Night Lights\" a Kevin v komediálním seriálu \"Město žen\". Objevil se ve vedlejší roli Shana v třetí sérii televizního hudebního seriálu \"Glee\", vysílaném na televizní stanici Fox.\n\nChodil na West Briar Middle School, kde studoval divadlo. V šesté třídě se chtěl stát režisérem, ale zajímal se o všechny aspekty divadla včetně hraní, psané a dalších oblastí umění a účastnil se školních programů. Později navštěvoval High School For Law Enforcement and Criminal Justice (Střední škola pro vymáhání práva a trestní soudnictví), kde také pokračoval ve svých aktivitách v divadle. Absolvoval na NBCA Academy. Po maturitě získal plné akademické stipendium na University of Texas v Arlingtonu, kde studoval angličtinu.\n\nV září 2009 se připojil k obsazení seriálu \"Friday Night Lights\", kde hrál roli Dallase Tinkera, fotbalového hráče z malého města. Původně šel na natáčení seriálu, aby podpořil dva ze svých přátel, kteří získali práci jako kompars k seriálu a jel s nimi autobusem z Houstonu do Austinu. Potkal výkonného producenta seriálu, Petera Berga, který byl režisérem právě natáčející se epizody a nečekaně se ocitl ve scéně s dvěma trvalými postavami seriálu. Seriál se natáčel pomocí tří kamer, bez zkoušek a bez rozsáhlého blokování a Tinker si později vzpomínal: \"Bylo to spusťte kamery, pojďme na to. Udělal jsem to a jemu se to líbilo\". O tři dny později, plány na čtvrtou sérii seriálu byly upraveny a obsahovaly novou postavu, Dallase. Tinker byl vedlejší postavou pro čtvrtou a pátou sérii seriálu, která byla zároveň i poslední.\n\nV srpnu 2010 se připojil k druhé sérii komediálního seriálu \"Město žen\" jako postava jménem Kevin. Ztvárňuje spolubydlícího na vysoké škole Travise Cobba (Dan Byrd), syna hlavní postavy seriálu Jules Cobb (Courteney Cox). Travis je na misi, aby objevil sám sebe a teď je na vysoké škole, ale jeho spolubydlící Kevin je ne tak příjemný, jak doufal, ačkoliv nakonec ti dva začnou být přátelé.\n\nTinker byl obsazen do třetí série hudebního dramatického seriálu \"Glee\" vysílaném na televizním kanálu Fox jako Shane, dlouho slibovaný přítel pro Mercedes Jones (Amber Riley). Shane je člen fotbalového družstva a s Mercedes začal chodit v létě. Jeho první objevení v seriálu bylo hned v první epizodě třetí série s názvem Projekt „Fialové piano“.\n\nJeho první filmová role byl Big Corporation v romantickém filmu ze středoškolského prostředí s názvem \"The First Time\". Film, který napsal a režíroval Jon Kasdan, se natáčel v Los Angeles na jaře 2011 a vyjde přes Castle Rock Entertainment ve Spojených státech během roku 2012.\n"}
{"id": "848175", "url": "https://cs.wikipedia.org/wiki?curid=848175", "title": "Miroslav Janota", "text": "Miroslav Janota\n\nMiroslav Janota může být:\n\n"}
{"id": "848191", "url": "https://cs.wikipedia.org/wiki?curid=848191", "title": "Hřib satanovitý", "text": "Hřib satanovitý\n\nHřib satanovitý (\"Boletus satanoides\" ) je vzácná jedovatá houba z čeledi hřibovitých. Patří mezi barevné a modrající hřiby, blízce příbuzný je s hřibem satanem.\n\n\n\nHřib satanovitý popsal roku 1920¹) mykolog František Smotlacha. Latinský (vědecký) název \"Boletus satanoides\" však použil již v roce 1912 na první veřejné výstavě v Praze, o rok dříve pro něj používal označení \"Boletus satanas beta\".\n\nSmotlacha pod název „hřib satanovitý“ spojil tři houby, které pokládal za formy jednoho druhu, a které byly později odděleny jako druhy samostatné. Ze Smotlachova popisu například roku 1968 český mykolog Albert Pilát vyčlenil samostatný druh hřib Le Galové (\"Boletus legaliae\" ). Název hřib satanovitý (\"Boletus satanoides\") je proto v některých publikacích uváděn i jako synonymum pro hřib Le Galové (\"Boletus legaliae\").\n\nV současnosti je jako hřib satanovitý (\"Boletus satanoides\") označována původní forma, kterou Smotlacha popsal jako \"Boletus satanoides\", forma (var.) \"typica\". Ta je nyní chápána jako samostatný druh, který je blízce příbuzný hřibu satanu, případně jako forma satanu.\n\n¹) Ačkoli je v literatuře uváděn rok 1920, zmiňuje Smotlacha, že jej popsal v II. ročníku ČČSH (1921).\n\nKlobouk dosahuje až 150 milimetrů, bývá klenutý až poduškovitý. Mladý má bělavý až bělošedý odstín, mohou být přítomné růžové tóny. Později je bělavě šedý, na temeni zahnědlý.\n\nRourky jsou žluté až zelenožluté, póry nejprve karmínové, později cihlově červené. Otlaky intenzivně modrají.\n\nTřeň až 150 × 50 milimetrů, tvaru soudkovitého až kyjovitého. V horních partiích je nažloutlý, ve spodní načervenalý a celý jej kryje hustá karmínová síťka.\n\nDužnina má bělavě žluté zbarvení, na řezu zelenomodrá. Chuť je nasládlá, vůně slabá, připomínající strakoš.\n\nJde o velmi vzácný druh, který se vyskytuje v listnatých lesích pod duby či buky, popsán byl i na rybniční hrázi.\n\nV rámci chráněných území České republiky byl hřib kovář popsán mimo jiné na následujících lokalitách:\n\n\nHřib satan, nachový a Moserův se obvykle nevyskytují na hrázích rybníků. Od satanu se hřib satanovitý liší výrazněji nažloutlou barvou dužniny, drobnějšími plodnicemi a obvykle kyjovitým třeněm, který se směrem nahoru rozšiřuje.\n\nHřib satanovitý byl vyobrazen Josefem Saskou na poštovní známce z řady \"Ochrana přírody - Vzácné houby\" vydané 28. června 2000 nákladem 2 290 000 kusů.\n\n"}
{"id": "848201", "url": "https://cs.wikipedia.org/wiki?curid=848201", "title": "Finanční nezávislost", "text": "Finanční nezávislost\n\nFinanční nezávislost je pojem obecně používaný pro stav, kdy má subjekt takové finanční příjmy, které pokrývají veškeré jeho nutné výdaje. V základním významu jde o stav, kdy finanční prostředky subjektu umožňují, že si nechá vyplácet rentu, která mu stačí pro pokrytí nutných výdajů bez nutnosti vyvíjení dalších aktivit, tedy o dosažení dostatečného pasivního příjmu.\n\nV reálném ekonomickém prostředí dochází k inflaci. Je tedy nutné, aby šlo o stav, kdy čerpaná renta může růst rychlostí úměrnou inflaci a tak byla zachována podmínka pokrytí nutných výdajů do budoucnosti.\n\nV širším významu se používá finanční nezávislost ve více souvislostech. Příkladem je \"finanční nezávislost církví na státu\" nebo \"finanční nezávislost potomků na rodičích\". V těchto případech se vymezuje finanční nezávislost jen vůči konkrétnímu subjektu a je pomíjena nutnost výkonu ekonomických aktivit. Tento článek dále popisuje základní význam pojmu finanční nezávislost.\n\nK finanční nezávislosti vedou teoreticky dvě cesty. Protože jde o rozdíl příjmů a výdajů, lze pracovat s oběma položkami.\n\n\nNa počátku každého z pasivních příjmů stojí určitá investice, byť nemusí jít o investici finanční. V určitých případech může jít o investici, kterou udělal někdo dříve a na subjekt byl následně vzniklý příjem převeden například dědictvím nebo jinou cestou.\n\n\nNásledný výčet možných pasivních příjmů není úplný. Navíc je vždy nutné brát v úvahu, že i tyto příjmy podléhají různému zdanění podle platných zákonů.\n\n\n\n"}
{"id": "848206", "url": "https://cs.wikipedia.org/wiki?curid=848206", "title": "Open Inventor", "text": "Open Inventor\n\nOpen Inventor je objektově orientované API pro vývoj 3D grafiky. Jedná se o vysokoúrovňovou vrstvu nad OpenGL. Původně byl implementován pro jazyk C++, ale dnes se dá používat i v dalších jazycích, například v Javě a na platformě .NET.\n\nV současné době je Open Inventor vyvíjen firmou VSG (Visualization Sciences Group) jako komerční produkt. Jeho populární open source alternativou se stal Coin3D.\n\nV letech 1988–1989 požádal Wei Yen, tehdejší viceprezident SGI (Silicon Graphics International Corp.), Rikka Carreyho o vedení projektu IRIS Inventor. Jejich cílem bylo vytvořit nástroj, který by zjednodušil vývoj 3D grafických aplikací. Vycházeli z předpokladu, že malý počet 3D aplikací založených na nízkoúrovňovém IRIS GL je způsoben přílišnou časovou náročností vývoje a pokud by byl jejich vývoj usnadněn prostřednictvím objektově orientovaného API, začalo by jich vznikat více. Spíše než na výkon se zaměřili na jednoduchost použití a jejich krédem se stalo heslo \"3D programování pro lidi\".\n\nPrvní betaverze IRIS Inventoru (později známá jako Scenario) byla uvedena v roce 1991, což je dokonce rok před první verzí OpenGL. O rok později byl vydán IRIS Inventor 1.0, který byl postaven ještě nad IRIS GL, takže zatím nebyl platformově nezávislý. V roce 1993 vyšlo několik vylepšených revizí.\n\nV roce 1994, dva roky po uvolnění IRIS GL jako OpenGL, se licencování třetím stranám pro portování na další platformy dočkal i IRIS Inventor. Vznikl tak Open Inventor 2.0, který byl přepsán a založen na OpenGL. Ve stejném roce byl upravený grafický formát Open Inventoru navržen internetové komunitě jako možný jazyk pro popis 3D scény přes internet. Tento formát byl uznán jako VRML standard. Realizace VRML nepřímo popularizovala Open Inventor po celém světě. VRML se poté dál vyvíjel a jeho formát se stal spíše rozšířením grafického formátu Open Inventoru.\n\nV následujících letech se Open Inventor stal standardem v oblasti profesionální 3D grafiky.\n\nKe konci 90. let se SGI začala soustředit především na vývoj svého OpenGL Performeru a v roce 1998 byl vývoj Open Inventoru ukončen.\n\nV roce 2000 pak SGI vydala svou poslední verzi Open Inventoru (Open Inventor 2.1) jako open source pod licencí LGPL.\n\nFirma TGS (Template Graphics Software) zakoupila licenci na Open Inventor již v roce 1994 a portovala jej na některé další platformy (Sun, HP, IBM a Microsoft Windows NT). Poté, co SGI ukončila vývoj Open Inventoru, převzala TGS roli hlavního vývojáře. Do Open Inventoru byla přidána řada pokročilých vlastností jako multithreading, pokročilá práce se shadery, stíny, volume rendering, mesh rendering a další.\n\nV roce 2004 bylo TGS odkoupeno firmou Mercury Computer Systems, ale roce 2009 se původní TGS opět osamostatnili a změnili si název na VSG.\n\nOd roku 2009 pokračuje ve vývoji komerčního Open Inventoru firma VSG.\n\nOd roku 1995 začala nezávisle na Open Inventoru vznikat knihovna Coin3D pro vykreslování scény z formátu VRML. Po jejím rozšiřování a následném přepsání od základu se vývojáři Coin3D rozhodli implementovat Open Inventor API. Současný Coin3D je tak plně kompatibilní s rozhraním Open Inventoru 2.1, i když s ním nesdílí žádný kód.\n\nCoin3D je dostupný jako open source pod licencí BSD a stal se tak populární open source alternativou k Open Inventoru.\n\n\nOpen Inventor je konstruován jako objektová knihovna nad nízkoúrovňovým OpenGL. Poskytuje velkou sadu tříd pro práci s 3D grafikou a díky optimalizacím grafické scény může dosahovat i vyššího výkonu než přímá implementace na OpenGL.\n\nZákladem architektury Open Inventoru je databáze scény, která obsahuje informace o popisu jedné nebo více 3D scén. Jednotlivé scény popisují množiny příbuzných 3D objektů a atributů. Jednotlivé prvky v databázi scény mohou reprezentovat například dům, auto a člověka.\n\nKaždá 3D scéna je popsána pomocí grafu scény. Scéna je tvořena uspořádanou kolekcí speciálních tříd, tzv. uzlů. Uzel je základní stavební jednotkou grafu scény. Existují základní tři kategorie uzlů:\n\nKaždý uzel obsahuje množinu datových polí a každému z nich přiřazuje jméno. Pole jednoho uzlu mohou být propojena s poli jiných uzlů z důvodu šetření výpočetních nároků. Některé uzly jsou určeny ke zpracování uživatelského vstupu a k manipulaci se scénou.\n\nPři vykreslování scény je graf parsován jako strom směrem shora-dolů a zleva-doprava. Užitečným uzlem je zde tzv. separátor, který vloží stav (barva, transformační matice atd.) na zásobník. Po rozparsování podgrafu pod separátorem je stav vyjmut ze zásobníku a všechny změny provedené na daném podgrafu tak neovlivní žádné další uzly. Separátor navíc dokáže scénu pod sebou předkompilovat do OpenGL display listu a tím urychlit proces renderování.\n\nNad scénou a uzly mohou být prováděny různé akce. Mezi základní patří vykreslení, čtení, zápis, výběr prvku (picking), vyhledávání a zvýraznění (highlighting).\n\nOpen Inventor obsahuje knihovny komponent, které poskytují přístup k několika grafickým rozhraním:\n\n\n\nint main(int , char **argv)\n\n\nFirma VSG poskytuje k Open Inventoru celou řadu rozšíření, které lze využít pro specifické potřeby.\n\nRozšíření umožňují přístup k moderním vizualizačním technikám, řeší správu velkého množství dat, škálovatelnost vykreslování v distribuovaném prostředí, vědecké vizualizace, realistické vykreslování a další.\n\nV současnosti jsou k dispozici následující oficiální rozšíření:\n\n\nOpen Inventor je široce využíván zejména pro vědecké vizualizace, v medicíně, inženýrství a průmyslu, ale také pro vývoj počítačových her, protože je schopen pracovat s grafikou v reálném čase.\n\nV srpnu 2012 bylo oznámeno odkoupení VSG společností FEI, která se zabývá vývojem elektronových mikroskopů pro práci s nanotechnologiemi v oblastech výzkumu elektroniky, přírodních věd, průmyslu atd. Zatím nelze odhadovat, jaký vliv může mít tato změna na Open Inventor, ale pravděpodobně lze očekávat ještě větší využití v oblasti výzkumu.\n\n"}
{"id": "848210", "url": "https://cs.wikipedia.org/wiki?curid=848210", "title": "Asaf Avidan", "text": "Asaf Avidan\n\nAsaf Avidan (: אסף אבידן, narozen 23. března 1980) je izraelský hudebník, zpěvák a textař. Je též frontmanem izraelské folkrockové skupiny Asaf Avidan & the Mojos.\n\nNarodil se v Jeruzalémě do rodiny diplomatů a jako dítě žil čtyři roky na Jamajce. Po povinné vojenské službě v izraelské armádě studoval animaci na Becalelově akademii umění. Jeden z jeho projektů, krátký film \"Find Love Now\" vyhrál v kategorii krátkých filmů na mezinárodním filmovém festivalu v Haifě. Po dokončení studií se přestěhoval do Tel Avivu, kde pracoval jako animátor. Později se přestěhoval zpět do Jeruzaléma, kde v roce 2006 založil svou kapelu.\n\n"}
{"id": "848211", "url": "https://cs.wikipedia.org/wiki?curid=848211", "title": "Seznam dílů seriálu Ve jménu vlasti", "text": "Seznam dílů seriálu Ve jménu vlasti\n\nToto je seznam dílů seriálu \"Ve jménu vlasti\". Americký psychologický seriálový thriller \"Ve jménu vlasti\" vytvořili Howard Gordon a Alex Gansa podle izraelského seriálu \"Váleční zajatci\" od Gideona Raffa. Claire Danesová zde hraje hlavní roli Carrie Mathisonové, operační důstojnice CIA, která přišla k přesvědčení, že americký vězeň se stal nepřítelem a nyní představuje významné riziko pro národní bezpečnost. První díl seriálu měl americkou premiéru na televizní stanici Showtime dne 2. října 2011.\n\n<onlyinclude></onlyinclude>\n\n"}
{"id": "848219", "url": "https://cs.wikipedia.org/wiki?curid=848219", "title": "Nový rybník (Tchořovice)", "text": "Nový rybník (Tchořovice)\n\nNový rybník je rybník západně od obce Tchořovice ve vzdálenosti 1,5 km v okrese Strakonice v Jihočeském kraji v České republice. Nachází se v Blatenské pahorkatině.\n\nRybník má oválný tvar. Nacházejí se na něm dva ostrůvky. Po hrázi na východním břehu vede silnice z Lnáří do Kadova a nachází se zde malý lesík. Jižní břeh lemuje silnice z Tchořovic do Hradiště\n\nRybníkem protéká potok Kopřivnice a přivaděč od Hradišťského potoka. Oba potoky jsou přítoky řeky Lomnice a ústí od ní těsně pod hrází rybníka.\n\nVyužívá se pro chov ryb. Je však také přírodní rezervací pro vodní ptactvo pod názvem Nový Rybník u Lnář.\n\nV roce 1945 na konci druhé světové války se u rybníka setkaly americká a sovětská armáda při osvobozování území Československa.\n\n\n"}
{"id": "848220", "url": "https://cs.wikipedia.org/wiki?curid=848220", "title": "Shelter Bay", "text": "Shelter Bay\n\nShelter Bay je malá obec nedaleko města La Conner v okrese Skagit v americkém státě Washington. Její rozloha činí 1,3 km², z čehož 16 % tvoří voda. Nachází se území rezervace indiánského kmene Swinomišů, kteří zdejší nemovitosti pronajímají.\n\nObec nabízí přístup k soukromým plážím Martha's Beach a Rainbow Beach, početným turistickým stezkám, třem tenisovým kurtům, dvěma bazénům, malému devítijamkovému golfovému hřišti nebo dětskému hřišti. Zdejší klubovna může být pronajata k soukromým večírkům, svatbám či pohřbům. Dále se zde nachází nekryté přístaviště a několik soukromých doků.\n\nJedná se o tzv. gated community, kterou spravuje asociace vlastníků zdejších nemovitostí, jenž vybírá různé poplatky od zdejších obyvatel, spravuje místní služby a veřejná zařízení, spravuje cesty a provozuje obecní vodovodní a kanalizační systém.\n"}
{"id": "848222", "url": "https://cs.wikipedia.org/wiki?curid=848222", "title": "Jan Koucký", "text": "Jan Koucký\n\nJan Koucký (* 23. června 1953 Praha) je český odborník na školství a politik, v 90. letech 20. století poslanec České národní rady a Poslanecké sněmovny za ODS, v 90. letech a znovu v letech 2010–2011 náměstek ministra školství.\n\nJe synem komunistického odbojáře, politika a diplomata Vladimíra Kouckého. Vystudoval obor matematická statistika na národohospodářské fakultě Vysoké školy ekonomické v Praze (později získal doktorát na Pedagogické fakultě Univerzity Karlovy). Působil na ČVUT a v Ekonomickém ústavu Československé akademie věd. Od srpna 1990 působil jako náměstek českého ministra školství. Z této funkce ho ministr Petr Piťha odvolal v červenci 1992 z odůvodněním, že Koucký se stal poslancem a výkon obou funkcí je těžko představitelný. Ve volbách v roce 1992 byl Koucký totiž zvolen do České národní rady za ODS (volební obvod Středočeský kraj). Zasedal ve výboru pro vědu, vzdělání, kulturu, mládež a tělovýchovu. Od léta roku 1993 byl rovněž poslancem Parlamentního shromáždění Rady Evropy.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát obhájil ve volbách v roce 1996. V letech 1996-1998 byl místopředsedou výboru pro vědu, vzdělání, kulturu, mládež a tělovýchovu a členem zahraničního výboru.\n\nV květnu 1994 se vrátil do funkce náměstka ministra školství, do které ho jmenoval nový ministr Ivan Pilip. Konkrétně šlo o post prvního náměstka. V červenci 1996 se uvádí, že již na ministerstvu jako náměstek nepůsobí.\n\nI po odchodu z parlamentu v roce 1998 se nadále zaměřoval na školská témata. V roce 1999 prezentoval jako spoluautor výsledky studie \"České vzdělání a Evropa\". K roku 2002 se zmiňuje jako pracovník Střediska vzdělávací politiky Univerzity Karlovy. K roku 2004 jako ředitel Střediska vzdělávací politiky pražské pedagogické fakulty. Zastupoval také Českou republiku ve výborech Organizace pro hospodářskou spolupráci a rozvoj.\n\nDo vládní politiky se vrátil v listopadu 2010. Ministr školství Josef Dobeš ho jmenoval svým náměstkem, když již předtím působil jako jeho poradce. Ve funkci měl řešit zejména otázku zavedení zápisného na vysokých školách a připravovat reformu vysokých škol. V prosinci 2011 se už ale uvádí, že Kouckého na postu náměstka vystřídal Ivan Wilhelm.\n\nŽije v Dobříši.\n\n"}
{"id": "848223", "url": "https://cs.wikipedia.org/wiki?curid=848223", "title": "Koucký", "text": "Koucký\n\nPříjmení Koucký nosí tyto osobnosti:\n\n\n"}
{"id": "848224", "url": "https://cs.wikipedia.org/wiki?curid=848224", "title": "Decisions EP", "text": "Decisions EP\n\nDecisions je extended play izraelského dubstepového producenta a DJe Borgora. Obsahuje originální singl \"Decisions\", Borgorův vlastní dubstep remix, electro house remix Cedrica Gervaise a Drum and Bass remix od Dead Audio. Vokály pro originální singl nazpívala americká herečka, zpěvačka a textařka Miley Cyrus. 1. listopadu vyšel oficiální videoklip k singlu \"Decisons\".\n"}
{"id": "848227", "url": "https://cs.wikipedia.org/wiki?curid=848227", "title": "Rekuperace voda - voda", "text": "Rekuperace voda - voda\n\nV rodinných, bytových a panelových domech nachází velké uplatnění zpětné získávání tepla z teplých odpadních vod.\nTeplé odpadní vody odtékají do kanalizací bez dalšího využití ale také v průmyslových provozech, hotelech, penzionech, ubytovnách, restauracích, lázních, balneo provozech, pivovarech a všude tam, kde je teplé vody zapotřebí k zajištění běžného provozu.\nRekuperační jednotka voda – voda využívá velký potenciál teplé odpadní vody tak, že předává její teplo vodě přivedené do objektu a tu buď posílá k dohřevu standardními metodami, nebo ji rozvádí k pračkám, myčkám a dalším spotřebičům a zařízením.\n\nSystém rekuperace je navržen na bázi akumulace teplé odpadní vody v tepelně izolované nádobě, v jejímž nitru dochází k předávání tepla vodě, která jednotkou prochází jako tlaková voda z vodovodního řadu.\nSprávný poměr obsahu rekuperační jednotky a délky a obsahu šnekového potrubí s procházející chladnou vodou zajišťuje optimální předávání tepla bez potřeby nosného média a bez spotřeby dalších energií.\nOdpadní voda oddělená od splaškové WC vody se dle vlastní aktuální teploty rozvrstvuje v rekuperaci, přičemž nejchladnější voda u dna nádoby odtéká díky sifonovému efektu dále do kanalizačního řadu.\n\nRekuperační jednotku lze umístit vně i uvnitř objektu.\n\nRekuperační jednotka může za ideálních provozních podmínek a správného propočtu množství odpadní a předehřívané vody dosáhnout 70 – 90% účinnosti.\nÚčinnost klesá nenapojením všech odpadních zdrojů teplé vody do rekuperace a nízkým množstvím spotřebované teplé vody, respektive úměrně s klesajícím počtem osob v objektu.\n\nIzolovaný válec o určitém obsahu akumulované vody s dvojitě šnekovitě stočeným nerezovým potrubím, kterým prochází tlaková voda, se zvrásněnou teplosměnnou plochou.\n\n"}
{"id": "848230", "url": "https://cs.wikipedia.org/wiki?curid=848230", "title": "Sinzendorfové", "text": "Sinzendorfové\n\nSinzendorfové patřili k předním šlechtickým rodům habsburské monarchie. Původně hornorakouský rod, v roce 1654 povýšený do hraběcího a v roce 1803 do knížecího stavu. Výrazně se uplatnili v době vlády císařů Leopolda I., Josefa I. a Karla VI., kdy zastávali vysoké státní a dvorské úřady. Jejich zásluhy o monarchii byly několikrát oceněny, celkem šest příslušníků rodu získalo Řád zlatého rouna. Po meči vymřeli v roce 1822.\n\nSvůj původ odvozovali od hrabat z Altdorfu a s nimi od Jindřicha Bavorského z rodu Welfů. Jméno nesli po hradu Sinzendorf v Horním Rakousku. Prvním známým Sinzendorfem byl Jindřich, který žil okolo roku 1044.\n\nNa začátku 16. století se rozdělili do dvou hlavních rodových větví – starší ernstbrunnské, podle zámku Ernstbrunn v Rakousku a mladší fridavské, později zvané neuburské, podle dolnorakouského zámku Fridau a hrabství Neuburg am Inn. Říšskými svobodnými pány se stali v roce 1610.\n\nV roce 1654 koupili říšské hrabství Rheineck, stali se tak říšskými hrabaty a směli usednout do vestfálského kolegia na Říšském sněmu. V roce 1665 získali hrabství Thannhausen a s ním i přístup do kolegia švábského. Dědičně jim byl přiznán úřad pokladníků Svaté říše římské. Tato povýšení jim vynesla polepšení rodového erbu a titulu, který zněl: \"Dědičný pokladník Svaté říše římské, hrabě z Rheinecku, hrabě a pán ze Sinzendorfu a Thannhausenu, svobodný pán z Ernstbrunnu\" (něm. \"Heiliges Romisches Reichs Erbschatzmeister und Burggraf zu Rheineck, Graf und Herr von Sinzendorf und Thannhausen, Freiherr auf und zu Ernstbrunn\"). V Dolním Rakousku pak dědičně drželi úřady nejvyššího zemského kráječe, sudího a štítonoše (něm. Oberst Erbland Vorschneider, Kampfrichter und Schieldträger).\n\nOd 17. století patřili k největším pozemkovým vlastníkům v Rakousku. V jejich majetku se nacházela panství Ernstbrunn, Klement, Stronsdorf, Streitdorf, Steinabrunn, Steinbrunn, Stinkenbrunn, Enzersdorf im Thale, Hagenberg, Fridau, Neuburg am Inn (dnes v Německu), Gföhl, Jaidhof a další.\n\nV šedesátých letech 17. století se začali usazovat také v Čechách a na Moravě. Přechodně drželi Konopiště, Postoloprty, Jinonice, Kynšperk nad Ohří a další menší statky. Příslušníci starší rodové větve pak dlouhodobě vlastnili od roku 1665 Planou a Kočov, v roce 1707 získali Veveří a Říčany a v roce 1711 koupili Trpísty a Třebel. Mladší rodové větvi patřily od roku 1697 jihomoravské Židlochovice.\n\nPůvodním erbem byl uprostřed dělený, nahoře modrý a dole červený štít, se třemi stříbrnými, šachovnicově uspořádanými kvadráty. Po polepšení erbu v roce 1654 byl štít znovu dělený, dolní polovina nesla původní erb, zatímco v horním červeném poli se třpytila zlatá říšská koruna, symbolizující dědičný úřad říšských pokladníků.\n\nRodové jméno Sinzendorf bývá často mylně, a vzhledem k rozdílu v jediné hlásce nepřekvapivě, zaměňováno se jménem šlechtického rodu Zinzendorf. Zinzendorfové z Pottendorfu však mají zcela odlišný původ i erb, takže se nejedná o příbuzné rody. Spřízněni byli pouze sňatkem, když se v roce 1655 hrabě Rudolf ze Sinzendorfu oženil s Evou Zuzanou ze Zinzendorfu.\n\n\n\n\n\n\n\n\n\n\n\n\n\n\n\n\nSňatky byli spřízněni mimo jiné s Althany, Nostici, Kinskými, Harrachy, Trauttmansdorfy, Fürstenberky, Eggenbergy, Valdštejny a již zmiňovanými Zinzendorfy.\n\n\n"}
{"id": "848231", "url": "https://cs.wikipedia.org/wiki?curid=848231", "title": "Sever (výprava)", "text": "Sever (výprava)\n\nExpedice Sever ( ) byla první sovětskou leteckou výpravou do Arktidy. Trvala od 22. března do 25. července 1937.\nProtože byla první expedicí svého druhu, někdy je označována \"Sever-1\".\n\nČtyři letadla TB-3 dopravila na ledovou kru čtyři výzkumníky expedice Severní pól-1 a 10 tun nákladu.\n\nVelitel výpravy: Otto Juljevič Šmidt\n\n"}
{"id": "848234", "url": "https://cs.wikipedia.org/wiki?curid=848234", "title": "Andrew Luck", "text": "Andrew Luck\n\nAndrew Austen Luck (* 12. září 1989) je hráč amerického fotbalu nastupující na pozici Quarterbacka za tým Indianapolis Colts v National Football League. Luck hrál univerzitní fotbal za Stanfordovu univerzitu, a za své výkony získal ceny Maxwell Award a Walter Camp Award jako americký fotbalista roku. V sezónách 2010 a 2011 se pokaždé umístil jako druhý v prestižní Heisman Trophy a také byl jmenován ofenzivním hráčem roku v konferenci Pac-12. Analyzátor draftu NFL stanice CBS Sports Rob Rang nazval Lucka nejlepším hráčem, kterého kdy skautoval, a noviny Kansas City Star ho umístili na stejnou úroveň jako basketbalistu LeBrona Jamese a baseballistu Bryce Harpera jako \"nejnadějnější amatéry ve sportovní historii\". Ačkoli mohl být Luck draftován jako jednička již v roce 2011, rozhodl se odehrát ještě jednu sezónu za Stanford. O rok později byl stejně draftován týmem Indianapolis Colts v prvním kole Draftu NFL jako první hráče celkově.\n\nAndrew se narodil ve Washingtonu Oliveru Luckovi, bývalému Quarterbacku Univerzity Západní Virginie a Houston Oilers, a Kathy Luckové (Wilsonové).\n\nOliver byl generálním manažerem dvou týmů z World League of American Football předtím, než se stal prezidentem ligy. Andrew tak strávil rané dětství v Londýně, kde navštěvoval The American School in London, a ve Frankfurtu nad Mohanem Je nejstarším ze čtyř dětí, jeho sourozenci jsou Mary Ellen, Emily a Addison, který v současnosti bydlí v Morgantownu ve státě Západní Virginie.\n\nAndrew se vrátil do Texasu poté, co byl otec jmenován Chief executive officer Houston Sports Authority v okrese Harris. V Houstonu navštěvoval Andrew Stratford High School, kde naházel 7 139 yardů pro 53 touchdownů a naběhal dalších 2 085 yardů. Hodnocen jako čtyřhvězdičkový hráč webem Rivals.com byl Luck zvolen čtvrtým nejlepším středoškolským quarterbackem ročníku 2008. Vysoké hodnocení z něj udělalo žádané zboží, hráč sám si nakonec vybral Stanfordovu univerzitu před Northwestern University, Oklahoma State University, Purdue University, Rice University a University of Virginia poté, co ho přesvědčil hlavní trenér Stanfordu Jim Harbaugh.\n\nPo vynechání sezóny 2008 získává pozici startujícího quarterbacka před Tavitou Pritchardem a stává se tak prvním nováčkem na pozici startujícího quarterbacka po Chadu Hutchinsonovi v roce 1996. V první sezóně dovedl Luck Stanford Cardinals k vítězstvím nad elitními týmy Oregon Ducks a USC Trojans a zajistil týmu účast v Sun Bowlu 2009. V převážně běhově orientované hře postavené na výkonech Tonyho Gerharta naházel Luck 2 575 yardů a 2 929 yardů celkově, což byl pátý nejvyšší výkon v historii Stanfordu. V konferenci Pac-10 stačil jeho passer rating 143,5 na vedení a druhé místo v hodnoceních ofenzív celkově.\n\nAndrew si poranil prst na házecí ruce v posledním utkání základní části sezóny proti Notre Dame, takže se před Sun Bowlem podrobil operaci a do zápasu nezasáhl.\n\nLuck byl vyhodnocen jako jedením z nejlepších hráčů v lize. Byl jmenován Pac-10 Ofenzivním hráčem roku a vybrán do prvního all-star týmu All Pac-10. Stanford přivedl k bilanci 12-1, čtvrtému místu celkově a vítězství v Orange Bowlu. Poté, co hodil čtyři touchdownové přihrávky při vítězství nad Virginia Tech 40-12 byl jmenován Nejužitečnějším hráčem Orange Bowlu. Luck vedl konferenci druhou sezonu po sobě v úspěšnosti přihrávek (quarterback rating 170,2), poprvé v získaných yardech (3 791), naházených yardech (3 338) a touchdownových přihrávkách (32). Kromě toho naběhal 453 yardů, rekord stanfordských quarterbacků, z toho tři běhy byly přes 50 yardů. 32 přihrávek na touchdown byl také rekord, když vymazal 27 Johna Elwaye a Stevea Stenstroma. Taktéž 3 791 celkových yardů byl rekord, stejně jako procento zkompletovaných přihrávek (70) a quarterback rating. Za výkony proti Arizoně a Kalifornii byl zvolen Ofenzivním hráčem týdne konference Pac-10.\n\nAndrew mohl od konce sezóny 2010 strávit ještě dva roky na vysoké škole. V té době již byl způsobilý pro Draft NFL 2011, ale 6. ledna 2011oznámil, že zůstane ve Stanfordu, aby dokončil své vzdělání. Mnoho televizních komentátorů a odborníků ho hodnotilo jako nejlepšího quarterbacka ve vysokoškolském fotbalu, magazín Sporting News v prosinci 2010 dokonce předpověděl, že se stane jedničkou Draftu 2011.\n\nLuck vedl Stanford k bilanci 11-2, 7. místu celkově a účasti ve Fiesta Bowlu. Sám získal Maxwell Award a Walter Camp Award hráč roku. Podruhé za sebou skončil druhý v hlasování o Heismanovu trofej, když se stal čtvrtým hráčem, který skončil dvakrát druhý. Byl jmenován do první all-star týmu All America, stal se Pac-12 ofenzivním hráčem roku, teprve pátým, který byl zvolen dvakrát (předchozími hráči byli John Elway, Charles White, Reggie Bush a Rueben Mayes). Luck vytvořil nové rekordy v počtu kariérních přihrávek na touchdown (82), touchdownových přihrávek za sezónu (37), celkově získaných yardů (10 387) a počtu vítězství jako startující quarterback (31). Pro konferenci Pac-12 stanovil nový rekord v quarterback ratingu (162,8), procentu zkompletovaných přihrávek v kariéře (67) a jedné sezóně (71,3). Za výkon proti Washington State University byl jmenován Ofenzivním hráčem týdne konference Pac-12. Kromě toho obdržel cenu Academic All-America of the Year za rok 2011.\n\nV září 2010 Tony Pauline z časopisu Sports Illustrated prohlásil, že Andrew Luck je „nejpřipravenější ze všech quarterbacků hrát NFL“. Po skvělé sezóně 2011 mu byla prorokována pozice jedničky Draftu NFL 2011, ale Luck se rozhodl hrát za Stanford ještě jednu sezónu. Okamžitě po Draftu 2011 v květnu byl Luck prohlášen budoucí jedničkou Draftu 2012. V půli sezóny ho Pauline prohlásil za „nejnadějnějšího quarterbacka od Peytona Manninga“ v roce 1998, zatímco Mel Kiper junior z ESPN šel ještě dál, když ho přirovnal k Johnu Elwayovi v roce 1983. A tak, přestože měl Robert Griffin III skvělou sezónu a získal Heismanovu trofej, o pozici jedničky draftu se ani na chvíli nepochybovalo.\n\nV průběhu sezóny NFL 2011 někteří fanoušci začali přezdívat snahám týmů dostat do svých řad právě talentovaného Andrewa Lucka jako „suck for Luck“. V půli sezóny byli žhavými kandidáty na toto „vítězství“ Miami Dolphins, za což si vysloužili kritiku od svého bývalého legendárního quarterbacka Dana Marinoa. Štafetu od nich převzali Indianapolis Colts, kterým se před sezónou zranil Peyton Manning a náhradní quarterbaci si nevedli dobře. Majitel Colts Jim Irsay tak stál před zásadní volbou, jestli si nechat stárnoucího a možná také zraněními sužovaného Manninga, který se již v té době stal hrající legendou, nebo vsadit vše na mladého Lucka. Hodně napovědělo neprodloužení kontraktu s Peytonem v březnu, ale definitivní konec spekulacím učinil 24. dubna generální manažer Colts Ryan Grigson, který prozradil, že se Andrew Luck stane jedničkou draftu. Ten se tak stal čtvrtým quarterbackem Stanfordu, který byl vybrán jako první hráč celkově (po Bobby Garrettovi v roce 1954, Jimu Plunkettovi 1971 a Johnu Elwayovi 1983). Luck byl také druhým quarterbackem Stanfordu, které ho si Colts vybrali (po Elwayovi).\n\n19. července 2012 podepsal Andrew Luck čtyřletý kontrakt s Indianapolis Colts na 22 milionů dolarů. To z něj udělalo čtvrtého startujícího quarterbacka Colts za poslední dvě sezóny. V prvním přípravném utkání proti St. Louis Rams skončila Luckova první přihrávka 63-yardovým touchdownem na running backa Donalda Browna, kromě toho přihrál na tři touchdowny wide receiverovi Austinovi Collie. V prvním soutěžním utkání pro Chicagu Bears zkompletoval 23 ze 45 přihrávek pro 309 yardů, jeden touchdown a tři interceptiony, a Colts prohráli 21-41. O týden později si připsal první vítězství za 224 naházených yardů, dva touchdowny a žádnou interception. První velký obrat se mu podařil v pátém týdnu, když poločasovou ztrátu 3-21 proti Green Bay Packers Colts otočili na vítězství 30-27, přičemž Luckem hozenou vítěznou přihrávku na touchdown zachytil 35 sekund před koncem Reggie Wayne. První vítězství venku si připsal v osmém týdnu na hřišti Tennessee Titans 19-13 v prodloužení, které rozhodla přesná přihrávka do rukou Vicka Ballarda. Do konce sezóny nastoupil ve všech šestnácti zápasech a v nich zkompletoval 339 přihrávek z 627 pro 4 374 yardů, 23 touchdownů, a také zaznamenal 62 běhových pokusů pro 255 yardů. Kromě toho si ovšem připsal také 18 interceptionů, 10 fumblů z toho 5 ztracených a 41krát byl sackován. I tak byla jeho první profesionální sezóna hodnocena velmi pozitivně, o čemž svědčí také překonané nováčkovské rekordy NFL:\n\nV roce 2013 se Luck opět sešel s ofenzivním koordinátorem Pepem Hamiltonem, který ho vedl už na Stanfordu. Po zdolání Jacksonville Jaguars 37:3 ve čtvrtém týdnu se Luck dostal v prvních dvaceti zápasech na bilanci 14–6, čímž vyrovnal rekord Johna Elwaye. Za svůj výkon proti Broncos, kdy zaznamenal 228 yardů, 3 přihrávky na touchdown, 1 běhový touchdown a žádnou interception byl podruhé v kariéře AFC Ofenzivním hráčem týdne. V 17. týdnu Luck překonal rekord Cama Newtona v počtu naházených yardů v prvních dvou sezónách s 8 196 yardy (Newton jich měl 7 920).\n\nSvůj první domácí play-off zápas odehrál 4. ledna 2014proti pátým nasazeným Kansas City Chiefs. Poté, co Colts v jednu chvíli prohrávali už o 28 bodů, se jim povedl historický obrat a zvítězili 45:44. Luck k tomu přispěl 29 zkompletovanými přihrávkami pro 433 yardů a 4 touchdowny. O týden později Colts prohráli s New England Patriots 22:4, když Luck naházel 331 yardů, 2 touchdowny, ale také 4 interceptiony. Za své výkony byl poté podruhé v kariéře vybrán do Pro Bowlu.\n\nPo dvou porážkách v řadě zkompletoval Luck 31 z 39 přihrávek pro 4 touchdowny proti Jacksonville Jaguars a za to byl potřetí v kariéře jmenován AFC Ofenzivním hráčem roku. Po šestém týdnu se Luck usídlil na čele NFL v počtu naházených yardů (1 987) a skórovaných touchdownů (17).\n\nVe 13. týdnu Luck proti Redskins přihrál na 5 touchdownů, což přispělo k ceně AFC Ofenzivní hráč měsíce listopadu, kterou obdržel. Celkem zaznamenal 1 280 naházených yardů, 12 touchdownů a quarterback rating měl 112,0. Po vítězství v 15. týdnu nad Texans bylo jasné, že Luck potřetí za sebou úspěšně dovede Colts do play-off, za což byl opět nominován do Pro Bowlu. Navíc se stal teprve osmým hráčem v historii NFL, který dokázal v jedné sezóně přihrát na 40 nebo více touchdownů.\n\n9. dubna 2015 Colts oznámili, že s Luckem podepsali pětiletý kontrakt, který mu od sezóny 2016 vynese 16,55 milionu dolarů ročně.\n\n17. června 2012 Luck absolvoval Stanfordovu Univerzitu jako bakalář v oboru architektonický design a dostal cenu Ala Masterse, která je dána atletovi roku \"za vysoký standard jak ve sportu, tak akademických úspěších.\" Jeho oblíbeným muzikantem je Bruce Springsteen.\n\nV březnu 2019 se oženil s dlouholetou přítelkyní Nicole Pachancovou, bývalou českou gymnastkou a reprezentantkou.\n\n"}
{"id": "848236", "url": "https://cs.wikipedia.org/wiki?curid=848236", "title": "Venisova pyramida", "text": "Venisova pyramida\n\nVenisova pyramida se nachází v egyptské Sakkáře a nechal ji postavit panovník 5. dynastie Venis, který vládl přibližně v letech 2375-2345 př. n. l. V tomto monumentu byly nalezeny první zachovalé Texty pyramid.\n\nVstup do pyramidy se nacházel na její severní straně a byl umístěn v podlaze takzvané severní kaple. Síť podzemních chodeb a komor je velmi podobná struktuře Džedkareho pyramidy, kterou nechal postavit Venisův předchůdce. Hlavní chodba zpočátku klesá a vede až k vertikální ose pyramidy, následně je zakončena předsíní. Na západ od ní se nachází pohřební komora s tmavým břidlicovým sarkofágem a žulovým sedlovým stropem. Na východní straně je komora se třemi výklenky. Stěny této komory a předsíně jsou vyzdobeny hieroglyfickými nápisy. Pyramida byla tvořena šestistupňovým jádrem z vápence a její plášť byl z jemného bílého vápence, jehož zbytky se na některých místech dochovaly dodnes. Pyramida se ve špatném stavu nacházela již ve starověku a v období Nové říše musela být dokonce restaurována. Na východní straně pyramidy se nachází zádušní chrám. Nedaleko pyramidy se rovněž nacházel údolní chrám, který stával na břehu jezera oddělující Mennofer od pohřebiště. Faraon Venis své manželky nepochoval v pyramidě, ale v hrobkách na nedalekém pohřebišti. \n\nStruktura pyramidového komplexu a hlavního zádušního chrámu představuje přechodnou fázi mezi komplexy 5. a 6. dynastie. Venisova pyramida je však významná především díky své výzdobě. Jedná se totiž o první hrobku, ve které byly objeveny náboženské texty, známé jako „Texty pyramid“. Dále byla hrobka bohatě vyzdobena reliéfy a kamennými prvky, jejichž část byla v pozdější době znovu použita při stavbě dalších staroegyptských monumentů - například v komplexu krále Amenemheta I. v Lištu. V areálu Venisovy pyramidy se nacházela další stavba, která pravděpodobně sloužila k uskladnění dvou lodí, které symbolizovaly sluneční bárku boha Rea. Celý tento areál byl v minulosti obehnán zdí.\n\n"}
{"id": "848239", "url": "https://cs.wikipedia.org/wiki?curid=848239", "title": "Mezera", "text": "Mezera\n\nV komunikaci je mezera prostor mezi psanými slovy. V písmu je pak (u ručního psaní) odstup mezi slovy, na psacím stroji je pro mezeru vyhrazena klávesa na klávesnici (mezerník) a v počítačovém kódu znak (ASCII kód 32 pro běžnou, „univerzální“ mezeru, v typografii pak několik dalších).\n\nV hlasové komunikaci má podobu pauzy (ticha), kterou mezi jednotlivými slovy lze dělat; v běžné řeči na sebe slova bezprostředně navazují a oddělují se česky přízvukem, spodobou souhlásek, rázem apod. a zpravidla nikoliv přestávkou.\n\nMezera spolu s tabulátorem a odřádkováním patří mezi tzv. bílé znaky.\n\nMezeru začali poprvé používat staří Řekové, od nich i Římané a inspirací nebo spolu s latinkou ji převzaly ostatní národy. \n\nStarověká písma (např. egyptská písma nebo fénické písmo) mezery neměly. Čínské ideografické písmo mezery dosud rovněž nemá, ačkoliv je většina slov dvojslabičná a tedy dvouznaková.\n\nV typografii se už před érou počítačů etablovalo hned několik mezer, podle své funkce:\n…nebo též podle své šířky:\n\nPři sázení sloupků textu zarovnaných do bloku se šířka mezer musí dopočítat. Sázecí programy u zalamování textu mohou počítat s mnoha proměnnými (od přesahů jednotlivých glyfů, přes kerning, ligatury, dělení slov, estetická podoba), navíc mohou řešit různá obtékání textu, pravidla „sirotků“ a „vdov“ (nadpis na konci stránky), „řek“ (opticky nelíbivé mezery na stejném místě v řádku v několika řádcích pod sebou) a další různé problémy.\n\n"}
{"id": "848240", "url": "https://cs.wikipedia.org/wiki?curid=848240", "title": "Oddělovač řádů", "text": "Oddělovač řádů\n\nOddělovač řádů, též \"oddělovač tisíců\", je obecně znak používaný pro formátovaný zápis čísel, aby se jím oddělovaly trojice cifer ve významu tisíců. Oddělují se pak obecně všechny násobky tisíců, doleva (někdy i doprava) od desetinné čárky, podle délky čísla. Někdy se používá jiný znak pro oddělování miliónů (typicky v účetnictví). Cílem je snazší čitelnost čísel pro člověka, jde o čistě grafické odsazení tisícových řádů čísel bez vlivu na skutečnou hodnotu čísla.\n\nNormami ISO i IEC je jako oddělovač řádů po třech řádech doprava i doleva předepsána malá mezera, a to všude, kromě binárních a hexadecimálních čísel, čísel udávajících roky a čísel norem. V současné češtině se používá mezera téměř vždy.\n\nPři ručním psaní může být použita i tečka, horní i dolní, nebo horní čárka.\n\nV angličtině se jako oddělovač, tzv. „digit group separator“ nebo „thousands separator“, může používat poloviční mezera („half space“) nebo čárka „,“, jako desetinný oddělovač se totiž používá desetinná tečka.\n\nVe stejném významu se v jazycích s desetinnou čárkou (typicky v Evropě) používá naopak tečka nebo mezera, případně apostrof.\n\nVe světě počítačů (a i na Wikipedii) se pro oddělení tisíců používá entita \"&nbsp;\" pro vložení nezlomitelné mezery. Typograficky se používají různé znaky, například tzv. poloviční mezera / půlmezera / mezernice, resp. přesněji řečeno čtvrtmezera (na čtvrt čtverčíku), a nejvhodněji zúžená mezera (mezera menší šířky; entita &thinsp; / &#x2009; / &#8201;). Zúženou mezeru však významná část prohlížečů nezobrazí, je proto vhodnější ji nahradit nezlomitelnou mezerou, nikoliv mezeru úplně vynechat.\n\nTato pravidla jsou rozsáhle a přehledně implementována (uplatněna) v příslušných softwarových produktech a aplikacích, jako je Microsoft Office, což se projeví už při přepnutí jazyka klávesnice, tzv. locale.\n\nOddělovač tisíců se nepoužívá pro některá čtyřciferná čísla, zejména pro zápis roků.\n\n\n"}
{"id": "848244", "url": "https://cs.wikipedia.org/wiki?curid=848244", "title": "Zdeněk Bečka", "text": "Zdeněk Bečka\n\nZdeněk Bečka (* 20. června 1970) je bývalý český fotbalový obránce, později trenér. Po skončení aktivní kariéry trénoval v nižších soutěžích a u mládeže. Od dubna 2017 do června 2017 byl dočasně hlavním trenérem A-týmu FC Viktoria Plzeň, když nahradil odvolaného Romana Pivarníka (předtím působil jako jeho asistent).\n\nMá syny Zdeňka, Patrika a Daniela.\n\nV české lize hrál za FC Viktoria Plzeň, FK Viktoria Žižkov a SFC Opava. V české lize nastoupil ve 192 utkáních a dal 10 gólů. Dále hrál za SC Xaverov Horní Počernice.\n\nPo skončení aktivní hráčské kariéry trénoval dorost Viktorie Plzeň, působil jako asistent trenéra Stanislava Levého ve Viktorii Plzeň a ve Zlíně, byl rovněž asistentem kouče Zdeňka Michálka v třetiligových Domažlicích. Působil i jako hlavní trenér divizního klubu FK Tachov. V sezoně 2011/12 jej angažoval albánský klub KF Skënderbeu Korçë jako asistenta trenéra Stanislava Levého, s týmem společně získali ligový titul a dostali se do finále albánského poháru.\nZačátkem dubna 2017 se stal dočasně hlavním trenérem A-týmu FC Viktoria Plzeň, když nahradil odvolaného Romana Pivarníka (předtím působil jako jeho asistent, i asistent předchozích trenérů Dušana Uhrina, Miroslava Koubka a Karla Krejčího). V létě 2017 post hlavního kouče plzeňského A-týmu předal Pavlu Vrbovi.\n\n\n"}
{"id": "848245", "url": "https://cs.wikipedia.org/wiki?curid=848245", "title": "Rastislav Vincúr", "text": "Rastislav Vincúr\n\nRastislav Vincúr (* 19. května 1952) je bývalý slovenský fotbalista, brankář. Po skončení aktivní kariéry působí jako trenér brankářů, mj. i u reprezentace Slovenska.\n\nV československé lize hrál za AC/Plastiku Nitra. Nastoupil ve 41 ligových utkáních. Do Nitry přišel z Koniarovců.\n\n"}
{"id": "848246", "url": "https://cs.wikipedia.org/wiki?curid=848246", "title": "Ján Greguš (fotbalista, 1960)", "text": "Ján Greguš (fotbalista, 1960)\n\nJán Greguš (*1. listopadu 1960) je bývalý slovenský fotbalista.\n\nV československé lize hrál za Plastiku Nitra. V československé lize nastoupil ve 12 utkáních a dal 1 gól.\n\n"}
{"id": "848247", "url": "https://cs.wikipedia.org/wiki?curid=848247", "title": "Michal Ivan", "text": "Michal Ivan\n\nMichal Ivan (* 29. září 1956) je bývalý slovenský fotbalista, útočník.\n\nV československé lize hrál za Plastiku Nitra. V československé lize nastoupil ve 27 utkáních a dal 2 góly. Dále hrál za ZŤS Martin.\n\n"}
{"id": "848249", "url": "https://cs.wikipedia.org/wiki?curid=848249", "title": "Jozef Kováč", "text": "Jozef Kováč\n\nJozef Kováč (* 28. prosince 1951) je bývalý slovenský fotbalista, záložník.\n\nV československé lize hrál za Inter Bratislava, Slovan Bratislava a Plastiku Nitra. Nastoupil ve více než 40 utkáních a dal 4 ligové góly. Dále hrál i za Dukla Banská Bystrica,DAC Dunajská Streda a ŽD Bohumín.\n\n\n"}
{"id": "848253", "url": "https://cs.wikipedia.org/wiki?curid=848253", "title": "US Salernitana 1919", "text": "US Salernitana 1919\n\nUnione Sportiva Salernitana 1919 je italský fotbalový klub hrající v sezóně 2019/20 ve druhé lize a sídlící ve městě Salerno v regionu Kampánie.\n\nKlub byl založen díky člověku Matteo Schiavone 19. června 1919 jako \"US Salernitana\". V roce 1922 se klub spojil s klubem \"Sporting Clubem Audax Salerno\" a vznikl tak klub \"Società Sportiva Salernitanaudax\". Klub vydržel do roku 1925. Kvůli hádkám uvnitř klubu se činnost zastavilo. Na sezonu 1927/28 klub spojil síly s dvěma kluby (\"Campania Foot-Ball Club\" a \"Libertas\") a vznikl název \"Unione Sportiva Salernitana Fascista\". \n\nPo sezoně 2004/05 se klub dostal do finančních potíží a vyhlásil bankrot. V létě roku 2005 je založen klub nový \"Salernitana Calcio 1919\" a hraje třetí ligu. Další finanční krach přišel po sezoně 2010/11, klub ohlásil opět bankrot. V létě roku 2011 lidé Marco Mezzaroma a Claudio Lotito (vlastnil i klub SS Lazio) založili v městě Salerno klub \"Salerno Calcio\" a začali hrát patou ligu. Dne 12. července 2012 klub získává téměř stoletou historii klubu a přejmenuje se na \"US Salernitana 1919\".\n\nV nejvyšší soutěži hráli prvně v sezoně 1947/48. Podruhé si ji zahráli v sezoně 1998/99. Nejlepší umístění bylo 15. místo (sestup) v sezoně 1998/99.\nVe druhé lize klub odehrál 29 sezon a vyhrál ji 2x.\n\n\n\n\n\n"}
{"id": "848257", "url": "https://cs.wikipedia.org/wiki?curid=848257", "title": "Teryl Rothery", "text": "Teryl Rothery\n\nTeryl Rothery (* 9. listopadu 1962, Vancouver) je kanadská herečka. Je známá především svojí rolí Dr. Janet Fraiserové v seriálu \"Hvězdná Brána\".\n\nRothery se narodila ve Vancouveru v Britské Koloumbii.\n\nSvoji kariéru začala, když hrála v muzikálu \"Bye Bye Birdie\" ve věku třinácti let.\n\nJe známá především svojí rolí Dr. Janet Fraiserové v seriálu \"Hvězdná Brána\", kde hrála od počátku seriálu v roce 1997 až do roku 2004 (a znovu jako host v roce 2006). Objevila se také v mnoha dalších sci-fi seriálech, například \"Akta X\", \"Krajní meze\", \"First Wave\", \"Jeremiah\", \"M.A.N.T.I.S.\", \"Kyle XY\", \"Heuréka – město divů\" a mnoho dalších. Ztvárnila postavu Lenore Molee ve filmu z roku 1994 \"For the Love of Nancy\".\n\nByla čtyřikrát nominována na prestižní kanadskou televizní cenu Leo Awards\n\nV roce 2011 si hrála postavu paní Tunerové v televizním filmu \"\" a v roce 2012 si roli zopakovala ve filmu \"Kouzelní kmotříčci a Vánoce\". Během let 2013 až 2015 hrála hlavní roli v seriálu stanice Hallmark \"Cedar Cove.\" \n\nDne 3. října 2008 se jí narodila dcera Londyn.\n\n"}
{"id": "848262", "url": "https://cs.wikipedia.org/wiki?curid=848262", "title": "Jaroslav Ťažký", "text": "Jaroslav Ťažký\n\nJaroslav Ťažký (* 6. prosince 1954, Alekšince) je bývalý slovenský fotbalista, útočník. Po skončení aktivní kariéry působil jako trenér na regionální úrovni.\n\nV československé lize hrál za Plastiku Nitra a Slovan Bratislava. V československé lize nastoupil v 61 utkáních a dal 13 gólů. Druhou ligu hrál kromě Nitry a Slovanu i za Slovan Agro Levice a TTS Trenčín. V dresu Nitry byl nejlepším střelcem 1. slovenské národní ligy 1977-1978 se 17 góly.\n\n"}
{"id": "848271", "url": "https://cs.wikipedia.org/wiki?curid=848271", "title": "Reggio Audace FC", "text": "Reggio Audace FC\n\nReggio Audace Football Club je italský klub, sídlící ve městě Reggio Emilia. Klub byl založen 25. září 1919 jako \"Associazione Calcio Reggiana\". Po sezoně 2004/05 je klub vyloučen ze Serie C1 kvůli nesrovnalostem v rozpočtu. Klub končí a je založen klub nový - \"Associazione Calcio Reggiana 1919\". Začínají hrát ve čtvrté lize. Další krach přichází po sezoně 2017/18. Je vytvořen klub nový a začínají hrát Serii D.\nNejvyšší soutěž klub hrál 7 sezon. Poprvé ji hraje v sezoně 1924/25, dále ji hraje v sezonách 1925/26 až 1928/29, 1993/94, 1994/95 a 1996/97. Nejlepší umístění v lize je 13. místo v sezoně 1993/94.\n\n"}
{"id": "848278", "url": "https://cs.wikipedia.org/wiki?curid=848278", "title": "Stanislav Kozák", "text": "Stanislav Kozák\n\nStanislav Kozák (* 31. července 1950) je český politik a vládní úředník, v 90. letech 20. století poslanec České národní rady a Poslanecké sněmovny za Zemědělskou stranu, respektive Liberálně sociální unii, pak za KDU-ČSL, náměstek ministra zemědělství.\n\nPočátkem 90. let patřil mezi hlavní politiky Zemědělské strany (ZS). V roce 1991 se uvádí jako její ústřední tajemník. Ve volbách v roce 1992 byl zvolen do ČNR, jako poslanec za ZS, respektive za koalici Liberálně sociální unie (LSU), do níž ZS přistoupila, (volební obvod Východočeský kraj). Zasedal ve výboru pro právní ochranu a bezpečnost (později branný a bezpečnostní výbor).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní zasedal do konce funkčního období, tedy do voleb v roce 1996. Koalice LSU se již krátce po volbách začala vnitřně rozvolňovat. Samostatný postup zvolila část politiků za Liberální stranu národně sociální. Koncem roku 1993 se pak do rozporů s LSU dostala i Zemědělská strana. Kozák patřil mezi politiky ZS, kteří kritizovali odklon LSU doleva. Když pak v březnu 1994 ZS měla být přímo sloučena do LSU, coby její agrární křídlo, Kozák a několik dalších poslanců tuto užší fúzi odmítl. Od března 1994 do března 1995 působil jako nezařazený poslanec. Pak vstoupil do poslaneckého klubu KDU-ČSL.\n\nV sněmovních volbách roku 1996 neúspěšně kandidoval za KDU-ČSL. Následně nastoupil na ministerstvo zemědělství jako ředitel odboru, respektive vrchní ředitel územní sekce ministerstva. V dubnu 1997 byl navíc zvolen členem prezídia Pozemkového fondu. Na ministerstvu setrval i v následujících letech. V roce 2001 je zde uváděn jako ředitel odboru zemědělských komodit. V roce 2006 působil jako náměstek ministra zemědělství. Stranicky je nadále uváděn jako člen KDU-ČSL. Z postu odešel v roce 2010 po nástupu ministra Ivana Fuksy.\n\n"}
{"id": "848282", "url": "https://cs.wikipedia.org/wiki?curid=848282", "title": "Faraonova mastaba", "text": "Faraonova mastaba\n\nFaraonova mastaba, známá též jako Šepseskafova hrobka či Šepseskafova mastaba, je staroegyptská hrobka nacházející se v oblasti jižní Sakkáry. Nechal ji postavit panovník 4. dynastie Šepseskaf, který vládl přibližně v letech 2503–2498 př. n. l.\n\nHrobka má tvar velkého sarkofágu, avšak její podzemní struktura má charakter pyramidy. Stavba stojí na umělém podloží, které je tvořeno obrovskými kamennými bloky. Hrobka byla postavena z velkých bloků vápence a obložena vápencovými deskami pocházejícími z lomů v Tuře. Podzemní prostory tvoří sestupná chodba, do které se vchází ze severní strany mastaby, předsíň, pohřební komora a sklady. Pohřební komora má žulový sedlový strop. Na některých místech připomíná Šepseskafova mastaba Menkaureovu pyramidu, kterou nechal postavit jeho předchůdce faraon Menkaure. Před vchodem do pyramidy se nacházel zádušní chrám, jehož pozůstatky jsou patrné i v současnosti. Rovněž byly nalezeny pozůstatky dlouhé vzestupné cesty. Údolní chrám však nebyl nalezen.\n\n\n"}
{"id": "848283", "url": "https://cs.wikipedia.org/wiki?curid=848283", "title": "František Kozel", "text": "František Kozel\n\nFrantišek Kozel (* 16. března 1944 Náchod) je bývalý český politik, v 90. letech 20. století náměstek ministra školství, poslanec České národní rady a Poslanecké sněmovny za Občanské fórum, ODS a pak za Unii svobody.\n\nVystudoval Pedagogickou fakultu v Hradci Králové, pak obor pedagogika a psychologie na Filozofické fakultě Univerzity Karlovy v Praze. V letech 1966–1986 pracoval jako pedagog na základní škole v Hořicích, v letech 1986–1987 učil na Středním odborném učilišti v Nové Pace. Potom v období let 1987–1990 působil jako vědecký pracovník Pedagogické fakulty Univerzity Karlovy v Praze.\n\nV červenci 1990 byl jmenován poradcem českého ministra školství a v srpnu 1990 se stal náměstkem ministra školství pro základní a střední školství. Ve volbách v roce 1990 byl zvolen do České národní rady za Občanské fórum. Mandát obhájil ve volbách v roce 1992, nyní za ODS (volební obvod Východočeský kraj). Předsedal výboru pro vědu, vzdělání, kulturu, mládež a tělovýchovu a byl členem předsednictva ČNR.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Kandidoval znovu ve volbách v roce 1996, ale nebyl zvolen. Po volebním neúspěchu oznámil, že bude čerpat osm týdnů dovolené a pak se rozhodne o případné další kariéře. Nebyl schopen říct, zda bude na podzim 1996 kandidovat do senátu. Podotkl, že formálně je nadále zaměstnancem ministerstva školství. Následně ho ministr školství Ivan Pilip jmenoval do funkce vedoucího skupiny středního odborného, učňovského a vyššího odborného školství na ministerstvu školství. A v březnu 1997 ho Ivan Pilip jmenoval náměstkem ministra školství. I do sněmovny ovšem nakonec nastoupil, jako náhradník v červnu 1997 (poté, co na mandát rezignoval Ivan Pilip). Původně sice návrat do sněmovny vyloučil z důvodů plného vytížení funkcí náměstka, ale pak své rozhodnutí změnil. V prosinci 1997 se vzdal funkce náměstka ministra školství kvůli nové úpravě zákona o střetu zájmů (kombinace poslanecké funkce s podstem náměstka). Nadále ale působil jako poradce ministra pro regionální školství. Od ledna 1998 přešel do poslaneckého klubu nově utvořené Unie svobody.\n\nV období po roce 2002 působil jako náměstek vicepremiéra za Unii svobody Petra Mareše. V roce 2004 se stal aktérem aféry, při níž byl podezřelý z ovlivňování vyšetřování kauzy konkurzního soudce Jiřího Berky. Policie u něj provedla domovní prohlídku s dokumenty souvisejícími s kauzou (Kozlův zeť, konkurzní správce Petr Tuhý, byl zapleten do kauzy). Kozel tvrdil, že nalezené počítačové diskety nebyly jeho. Nebyl ale obviněn. Počátkem roku 2006 působil Kozel na postu ředitele odboru vládní a parlamentní agendy na ministerstvu spravedlnosti. Své spojení s kauzou znovu odmítl v roce 2006 poté, co Česká televize informovala o odposleších mezi Tuhým a údajným organizátorem kauzy konkurzního soudce Berky Vladislavem Větrovcem. Z funkce ministerského úředníka na ministerstvu spravedlnosti ho propustil v září 2006 po svém nástupu nový šéf rezortu Jiří Pospíšil.\n\nAngažoval se i v místní politice. Na přelomu let 1994-1995 podal stížnost na několik majetkových rozhodnutí městské rady v domovských Hořicích. Ve většině jeho námitek mu později dal okresní úřad za pravdu. V té době byl předsedou ODS v Hořicích. Za ODS zde kandidoval do zastupitelstva v mimořádných komunálních volbách v roce 1995 (ovšem jen symbolicky, na posledním místě kandidátní listiny občanských demokratů). V komunálních volbách roku 1998 kandidoval neúspěšně za Unii svobody do zastupitelstva města Hořice. Profesně se uvádí jako poradce ministra. V Hořicích rovněž v 90. letech inicioval recesistickou akci instalace největšího českého trpaslíka, kterým měla být několikametrová socha. Ta byla nakonec odhalena až roku 2006.\n\n"}
{"id": "848290", "url": "https://cs.wikipedia.org/wiki?curid=848290", "title": "Žáruvzdorný materiál", "text": "Žáruvzdorný materiál\n\nVyužívá se v těžkém průmyslu jako stavební materiál pro tavící pece, v topenářství, nebo v kosmonautice. Již od pradávna se používá keramika, která pouze s malými obměnami vydržela dodnes jako jedna z nejosvědčenějších a zároveň cenově velmi dostupných substancí nacházející široké užití nejen jako žáruvzdorný materiál.\n"}
{"id": "848300", "url": "https://cs.wikipedia.org/wiki?curid=848300", "title": "Kaple Narození Panny Marie (Zlíč)", "text": "Kaple Narození Panny Marie (Zlíč)\n\nKaple Narození Panny Marie ve Zlíči je jednolodní orientovaná kaple.\n\nKaple z roku 1714 v lese východně od obce byla postavena jako poděkování za ukončení moru, který sužoval roku 1713 obec. Roku 1812 byla kaple zvětšena v lodi a bylo znovu vystavěno západní průčelí. Vysvěcena byla při slavnosti Narození Panny Marie českoskalickým rodákem P. Josefem Dittrichem, kanovníkem vyšehradským. V roce 1898 byly po obou stranách cesty ke kapličce vysázeny kaštany. V roce 1922 byla v kapli zasazena pamětní deska se jmény 10 občanů Zlíče padlých v 1. světové válce.\n\nK větší opravě došlo v květnu roku 1967 (oprava střechy, malování interiéru, omítky) a roce 2002 (malování interiéru). Kaple byla v roce 1997 navržena za kulturní památku.\n\nStavba je bez věže, stěny hladké, s vížkou s lucernou a cibulí. Okna jsou polokruhová s šambránou. V průčelí je pravoúhlý vchod s rámem, nade dveřmi velká lastura a dvě rozety ze štuku. Kněžiště je do tří stran uzavřené, s valenou klenbou, triumfální oblouk segmentový, strop lodi plochý, kruchta dřevěná visutá.\n\n"}
{"id": "848306", "url": "https://cs.wikipedia.org/wiki?curid=848306", "title": "Othellova chyba", "text": "Othellova chyba\n\nOthellova chyba je termín Paula Ekmana ze sociální psychologie, který se týká odhalení lží. Jedná se o chybnou interpretaci fyziologických reakcí (například mrkání, polykání, olíznutí rtů) na emoce, stres, napětí a nervozitu. Velké množství lidí chybně interpretuje tyto fyziologické reakce automaticky jako projev lži, ale to není pravda. Tyto fyziologické reakce znamenají pouze nárůst emocí, který může, ale i nemusí být projevem lži. Z toho vyplývá, že neexistuje žádná fyziologická reakce, která by se projevovala jenom při \nlhaní a jindy ne. Tudíž není možné na 100 % určit, zda někdo lže. \n\nTermín pochází z dramatu \"Othello\" od Shakespeara. Benátský Maur Othello se mylně domnívá, že ho jeho žena Desdemona podvádí s Cassiem. Desdemona Othella žádá, aby Cassia vyslechl, Othello jí však sdělí, že ho zabil. Desdemona okamžitě propukne v pláč, neboť nyní již nemá jak svou nevinu dokázat. Jenže Othello její reakci chápe jako potvrzení toho, že lhala a že ve skutečnosti Cassia miluje.\n\nVyšetřovaný v reakci na jednu otázku začne zrychleně mrkat a vyšetřovatel dospěje k závěru, že vyšetřovaný lže, což nemusí být pravda, protože změnu fyziologické reakce mohlo, ale také nemuselo způsobit zvýšené napětí (mohlo jít například o podráždění z nějaké fyzické příčiny), přičemž i to zvýšené napětí mohlo, ale také nemuselo být způsobeno lží. Pokud by nebylo způsobeno lží, mohlo by být způsobeno například nějakou vzpomínkou, případně asociací apod.\n\n\n"}
{"id": "848310", "url": "https://cs.wikipedia.org/wiki?curid=848310", "title": "Dlužní úpis", "text": "Dlužní úpis\n\nDlužní úpis je samostatná listina obsahující prohlášení o existenci dluhu, kterou dlužník vystaví věřiteli. Nejčastěji má podobu uznání dluhu, pokud obsahuje označení důvodu i výše dluhu, může ale jít i o jiné písemné potvrzení pohledávky. Dlužní úpis tedy potvrzuje už existující závazek, vzniklý z předchozí smlouvy, většinou zápůjčky peněz.\nV případě uznání dluhu má vystavení dlužního úpisu důsledky hmotněprávní (přerušuje se promlčení dluhu a počíná běžet nová, desetiletá promlčecí lhůta) i procesněprávní (platí vyvratitelná právní domněnka, že dluh v době uznání trval v rozsahu, v jakém jej dlužník uznal, jeho neexistenci tedy musí v soudním řízení prokázat dlužník).\n\nJestliže věřitel dlužní úpis vydá dlužníkovi, aniž by byl dluh splněn a aniž by mu zároveň vystavil kvitanci, vyjadřuje tím prominutí dluhu. Naopak splní-li dlužník dluh, má podle § 1952 občanského zákoníku právo na vrácení dlužního úpisu. Není-li to možné, vydá mu věřitel potvrzení o tom, že dlužní úpis pozbyl platnosti.\n\n"}
{"id": "848318", "url": "https://cs.wikipedia.org/wiki?curid=848318", "title": "Aeronautilus", "text": "Aeronautilus\n\nAeronautilus je literární cena, kterou od roku 2005 pořádá český fandom.<ref name=\"XB-1 8/2012 strana 2 Ceny a jejich cena\"> XB-1 8/2012 \"Ceny a jejich cena\" (Dostupné on-line)</ref><ref name=\"Interkom 7-8/2012\"> Interkom 7-8/2012 str. 9 \"Anketa Aeronautilus\" (Dostupné on-line)</ref><ref name=\"Pevnost 9/2012 strana 4\"> Pevnost 9/2012 strana 4</ref> Cenou Aeronautilus jsou oceňování autoři SF a fantasy, píšící česky, a také výtvarníci a editoři webových stránek. Ve výsledcích ankety se odrážejí názory odborníků, to jest lidí, kteří mají přehled o domácí produkci. Jsou to především knihkupci, redaktoři a šéfredaktoři žánrových a internetových časopisů, editoři antologií a významné osobnosti žánru. Z jejich hlasování vyplyne pět nominovaných v každé kategorii. Rozhodující hlas však mají čtenáři, účastníci Festivalu fantazie, kteří hlasují prostřednictvím hlasovacích lístků.\n\nSoučástí cen Aeronautilus je i ocenění Velmistr žánru, a to ve dvou kategoriích – pro tvůrce (spisovatele, výtvarníky, režiséry apod.), a pro organizátory (redaktory, organizátory akcí, nakladatele apod.) fantastiky.\n\nOrganizátorem soutěže je SF kroužek Jeffa Spendera spolu se SFK Avalon o. s. Chotěboř.\n\nCena Aeronautilus má podobu sošky Troskovy kosmické lodi z románové série Zápas s nebem. Kovová skulptura se uděluje ve čtyřech kategoriích, a to Kniha roku, Povídka roku, Obálka roku a Nejlepší web. Skleněná skulptura se uděluje Velmistrům žánru.\n\nDržitelé ceny Aeronautilus jsou každoročně vyhlašováni začátkem letních prázdnin na slavnostním Večeru fantazie na Festivalu fantazie v Chotěboři.\n\nVítězové ceny v jednotlivých letech. \n\n\n\n\n\n\n\n\n\n\n\n\n\n\n\n\n\n\nNejlepší autoři fantastiky, kteří ke dni vzniku ankety již nemohli cenu převzít, se stali velmistry žánru automaticky. Jsou to:\n\nV autorské lóži:\n\nV organizátorské lóži:\n\n"}
{"id": "848321", "url": "https://cs.wikipedia.org/wiki?curid=848321", "title": "Oldřich Maršík", "text": "Oldřich Maršík\n\nOldřich Maršík (* 15. února 1956 Praha) je český baskytarista, jeden ze zakládajících členů heavy-metalové skupiny Arakain. Ve skupině hrál v letech 1982 až 1983. Je svobodný a bezdětný.\n"}
{"id": "848323", "url": "https://cs.wikipedia.org/wiki?curid=848323", "title": "Rudolf Rožďalovský", "text": "Rudolf Rožďalovský\n\nRudolf Rožďalovský (* 28. února 1957 Praha) je český kytarista, jeden ze zakládajících členů heavy-metalové skupiny Arakain. Ve skupině hrál v letech 1982 až 1983. Později hrál ve skupinách Monzun, Orient, Abax, Pražský výtěr, Pedopat, Galaxis a dalších. V současnosti je jeho hlavním povoláním výroba lampových zesilovačů vlastní značky.\n\n"}
{"id": "848327", "url": "https://cs.wikipedia.org/wiki?curid=848327", "title": "Coin3D", "text": "Coin3D\n\nCoin3D je vysokoúrovňové API pro efektivní vývoj 3D grafiky kompatibilní s API Open Inventor 2.1.\n\nCoin vznikl v roce 1995 jako knihovna pro vykreslování grafu scény pro scény VRML 1.0. Tato knihovna původně vznikla z knihovny Qv od SGI pro parsování VRML 1.0 souborů. \n\nV roce 1998 se vývoje ujala společnost SIM (Systems In Motion), která byla později přejmenována na Kongsberg SIM a později sloučená s mateřskou společností Kongsberg Oil & Gas Technologies. Postupným rozšiřováním této knihovny se kód stával více a více nekonzistentním a bylo potřeba celou knihovnu přepsat od základu.\n\nSvým API byl Coin podobný již existujícímu Open Inventoru, který byl často zmiňován v knihách o softwarovém inženýrství, a také vývojáři Coinu jej považovali za metodologicky dobře navržený. Navíc ve stejné době začal získávat značnou popularitu open-source software, proto se vývojáři rozhodli, že vytvoří open-source alternativu k Open Inventoru a po krátkém období přepisování vznikla knihovna se jménem Coin (odvozeno od anglického \"to coin\" – vytvořit).\n\nKdyž však byla vydána první betaverze Coinu pro SIGGRAPH 2000, vydala také SGI open-source verzi Open Inventoru. Brzy se ukázalo, že tato verze je pouze v režimu údržby a tak vývojáři doufali, že další vývoj Coinu má i tak smysl.\n\nNa podzim roku 2000 dosáhl vývoj Coinu svého cíle a stal se plně kompatibilní s API Open Inventoru, avšak od té doby bylo přidáno plno dalších funkcí jako podpora 3D zvuku, GLSL shadery, podpora nových typů souborů jako např. VRML97 a mnoho dalších změn, především v optimalizaci vykreslovacích technik OpenGL.\n\nCoin byl zpočátku vytvořen na Linuxu a IRIXu, ale později byl vyvíjen především pro Linux, Windows s Cygwin a Mac OS X.\n\nV polovině roku 2011 oznámila společnost Kongsberg Oil & Gas Technologies konec vývoje Coin3D a celý projekt byl přesunut na stránky BitBucket, kde je od té doby pouze udržován opravami chyb. \n\nV současnosti se můžeme setkat s pojmy Coin i Coin3D. Pojem Coin3D se používá pro sadu knihoven pod stejnou licencí jako Coin. Coin představuje jádro Coin3D.\n\nCoin3D je plně kompatibilní s API Open Inventoru 2.1 na úrovni zdrojového kódu. To znamená, že jakýkoliv kód napsaný pro Open Inventor 2.1 bude fungovat i v Coin3D a naopak. Kompatibilita na binární úrovni (ABI) ale zajištěna není. Pokud bychom tedy přeložili program na jedné implementaci Open Inventor API a poté nahradili runtime knihovnu jinou implementací, pravděpodobně dojde k chybám.\n\nZákladní vlastnosti knihovny Coin3D:\n\nSpecifika vývoje v Coin3D:\n\n\nCoin3D má propracovaný plán pro vydávání nových verzí a stanovuje přísná pravidla udržování kompatibility na úrovni API a ABI. Každá verze Coinu je označena číslem, které se skládá ze tří částí, které se nazývají \"major\", \"minor\" a \"micro\".\n\nVšechny verze se shodným \"major\" a \"minor\" číslem musí být vždy vzájemně kompatibilní na úrovni API i ABI. Verze s rodílnou hodnotou \"micro\" slouží pouze k opravám chyb a úpravám dokumentace.\n\nVšechny verze se shodným \"major\" označením musí být dopředně kompatibilní na úrovni ABI. Pokud si tedy uživatel nainstaluje novější verzi Coinu, která se nebude lišit \"major\" číslem, bude jeho kód fungovat, aniž by bylo nutné program překompilovávat. Tyto verze slouží k rozšiřování API a nazývají se minor releases.\n\nVerze s rozdílným \"major\" číslem nemusí být vzájemně kompatibilní. Tyto verze se nazývají major releases a kompatibilitu porušují záměrně. Jejich podstatou je pročištění API a zavádění velkých změn.\n\nPoslední verze Coin3D vyšla již v březnu 2010 a od té doby se v repositáři objevovaly pouze opravy chyb. Poslední commit do repositáře Coin3D pochází z prosince roku 2011, takže se zdá, že jeho vývoj v současné době ustal.\n\nMultiplatformní open-source systém využívající Coin pro vytváření 3D scén stylem drag&drop. Rozhraní je podobné například aplikaci Qt Designer nebo Glade umožuňující výběr komponenty z nabídky komponent, její umístění ve scéně a nastavení parametrů. Umožňuje import a export souborů podporovaných Coinem a export aplikace do C++.\n\nIVuPy poskytuje více než 600 tříd z Coin a SoQt pro rozlehlé Qt aplikace v jazyce Python, zaměřující se na 3D vizualizaci a analýzu velkého množství dat. Vyvíjeno pod licencí GPL.\n\nPodobně jako IVuPy, Pivy vytváří vazby mezi prostředím Coin a jazykem Python, což umožňuje vyvíjet, rozšiřovat a modifikovat Coin aplikace v jazyce Python. Na rozdíl od IVuPy, Pivy využívá SWIG pro propojení těchto technologií.\n\nOd roku 1998 do roku 2011 byl Coin3D nabízen pod dvěma licencemi – GPL a Professional Edition License. V roce 2011 bylo kvůli snižující se poptávce upuštěno od vývoje komerční verze produktu a Coin3D byl přelicencován na trojbodovou BSD licenci, která umožňuje volné používání pro komerční účely. Držitelům Professional Edition License byl oznámen konec vývoje Coin3D.\n\n"}
{"id": "848339", "url": "https://cs.wikipedia.org/wiki?curid=848339", "title": "Byssové hedvábí", "text": "Byssové hedvábí\n\nByssové čili mořské hedvábí je vlákenná třáseň z chapadel mušlí \"Pinna nobilis\" (viz \"snímek\") upravená pro textilní účely. Z jedné mušle se dají získat 1–2 gramy až 6 cm dlouhých, tenkých, pevných vláken, která se zpravidla namáčí v citronové šťávě, čímž se natrvalo obarví do zlatova.\n\nOznačení byssus bylo známé už před začátkem našeho letopočtu např. v Egyptě, vztahovalo se však na drahé, jemné lněné nebo bavlněné tkaniny.\n\nAsi nejstarší doklad o „mořské vlně“ pochází ze 2. století n. l. z Řecka.\n\nZ novější doby bylo zpracování mořského hedvábí na textilie známé ze Středomoří (např. Sant'Antioco, Sardinie), kde se provozovalo jako řemeslo až do začátku 20. století, od té doby se zde předvádí jen na ukázku v muzeu. \n\nOd roku 2004 je v provozu putovní výstava s cca 60 exponáty, která se zabývá celou tematikou byssového hedvábí \n\nPodle popisu z roku 1835 se chomáček vláken ustřižený z mušle pročesává, z jednotlivých vláken se zákrutem tvoří nit a skaním tří nití dohromady vzniká hedvábná příze. (Výroba se prováděla ručně s použitím jednoduchých nástrojů, konkrétní textilně technické údaje nebyly dosud nikde zveřejněny).\n\nPodle písemných dokladů a archeologických nálezů (nejstarší ze začátku našeho letopočtu) se z b. hedvábí vyráběly oděvy jen pro privilegované osobnosti. Za surové hedvábí i výrobky z něj se platily po celou dobu jejich používání horentní částky peněz. Např. na začátku 19. století se v porovnání k ceně 1 kg surové bavlny (0,044 \"dukáty\") platilo za stejné množství surového byssového hedvábí až sedmsetkrát tolik, za pár hedvábných punčoch 10–15 dukátů, a za plášť z byssového hedvábí 100 dukátů.\n\nZ nálezů se dá odvodit, že se až do konce 19. století hedvábí používalo jen na pletené a háčkované výrobky, teprve později se začalo s pokusy o tkaní na mechanickém stavu (v roce 1936 byl na ně udělen patent). Přes jistou státní podporu se nikdy nepodařilo rozvinout výrobu na průmyslovou úroveň. I v době největšího rozkvětu dosáhla světová výroba jen několika set kilogramů, např. v Itálii se ve 20. letech minulého století dostalo do výroby ročně asi 40 kg surového hedvábí a v polovině 20. století zpracování hedvábí jako živnost zcela zaniklo.\n\n"}
{"id": "848342", "url": "https://cs.wikipedia.org/wiki?curid=848342", "title": "Božena Komárková", "text": "Božena Komárková\n\nBožena Komárková (28. ledna 1903 Tišnov – 27. ledna 1997 Brno) byla česká filozofka, pedagožka a teoložka, signatářka Charty 77.\n\nVystudovala filozofii, historii a zeměpis na Masarykově univerzitě. V letech 1935 až 1939 vyučovala na gymnáziu v Ivančicích. Poté byla přeložena do Ostravy, kde se zapojila do činnosti odbojové organizace Obrana národa. V lednu 1940 byla zatčena, poté odsouzena k dvanácti letům káznice. Ve vězení byla až do roku 1945. Po skončení druhé světové války se vrátila do Brna, od září 1945 do června 1948 vyučovala filozofii na klasickém gymnáziu. Poté s ní byl z ideologických důvodů rozvázán pracovní poměr a od července 1952 jí byl vyplácen invalidní, později starobní důchod. \n\nUž od studentských let se angažovala v křesťanském (především evangelickém) studentském hnutí, které v českých zemích organizovala YMCA. Po zrušení této organizace v roce 1950 iniciovala vznik lesních studentských brigád, které také od roku 1952 vedla. \nJako jedna z prvních podepsala Chartu 77 a podílela se na její činnosti. Publikovala v řadě strojopisných edicích a sbornících. Mnohé její příspěvky vyšly v zahraničí. Představila se v nich jako filozofující socioložka, která z křesťanských pozic interpretuje vývoj moderní a postmoderní společnosti a zdůrazňuje nezadatelnost lidských a občanských práv. Za habilitační spis \"Původ a význam lidských práv\" jí na basilejské univerzitě udělili v roce 1982 čestný doktorát teologie, v roce 1992 byla jmenována docentkou v oboru dějin filozofie na Masarykově univerzitě.\nDne 28. října 1991 jí prezident Václav Havel propůjčil Řád T. G. Masaryka za celoživotní zápas o demokracii. \n\n\n"}
{"id": "848347", "url": "https://cs.wikipedia.org/wiki?curid=848347", "title": "Valdis Birkavs", "text": "Valdis Birkavs\n\nValdis Birkavs (* 28. července 1942, Riga) je lotyšský politik a právník. V letech 1993–1994 byl premiérem Lotyšska. V letech 1994–1999 byl ministrem zahraničních věcí, 1999–2000 ministrem spravedlnosti. Roku 1990 byl spoluautorem lotyšské Deklarace nezávislosti, která vyhlašovala odchod Lotyšska ze Sovětského svazu.\n\nByl představitelem středopravicové liberální strany Lotyšská cesta (\"Latvijas Ceļš\"), která vyhrála volby roku 1993 s 32.4% hlasů, načež Birkavs sestavil koaliční kabinet s agrární Lotyšskou zemědělskou unií (\"Latvijas Zemnieku savienība\"). V létě roku 1994 však agrárníci opustili vládu a Birkavs musel podat demisi. V následujících pěti kabinetech poté Birkavs sloužil jako ministr zahraničí. Roku 1999 kandidoval neúspěšně na lotyšského prezidenta (v parlamentní volbě).\n\n"}
{"id": "848378", "url": "https://cs.wikipedia.org/wiki?curid=848378", "title": "Michael (Glee)", "text": "Michael (Glee)\n\nMichael je jedenáctá epizoda třetí série amerického hudebního televizního seriálu \"Glee\" a v celkovém pořadí padesátá pátá epizoda tohoto seriálu. Napsal ji jeden z tvůrců Ryan Murphy, režíroval ji Alfonso Gomez-Rejon a poprvé se vysílala ve Spojených státech dne 31. ledna 2012 na televizním kanálu Fox. Epizoda slouží jako speciální pocta Michaelovi Jacksonovi a obsahuje osm jeho písní jako sólového umělce a jednu, kterou zpíval ve skupině The Jackson 5.\n\nRecenze pro tuto epizodu byly velmi různorodé: někteří z kritiků nazvali epizodu jako nejlepší z celé sezóny a naproti tomu někteří byli docela kritičtí, ačkoliv většinou převládaly pozitivní ohlasy nad negativními. Mnoho recenzentů poznamenalo, že věnovací epizoda by měla mít lehkou zápletku a že cítili, že na tuto epizodu byl děj příliš složitý. Ale několik z nich poznamenalo, že řešila obvyklé dějové problémy, které byly i v jiných věnovacích epizodách vzdávajících poctu nějakému hudebnímu umělci.\n\nHudební vystoupení byly přijaty mnohem lépe a všechny z devíti vystoupení si vysloužili velkou chválu, včetně \"Wanna Be Startin' Somethin'\", \"Human Nature\", \"Smooth Criminal\" a \"Scream\". V poslední jmenované byly vyzdviženy taneční schopnosti Kevina McHala. Pět z písní—první tři nahoře jmenované plus \"Bad\" a \"Black or White\"—se umístily v hudebních žebříčcích Billboard Hot 100 a Canadian Hot 100, zatímco ostatní čtyři byly také vydány jako singly, ale v hitparádách se neumístily.\n\nV původním vysílání epizodu sledovalo 9,07 milionů amerických diváků a získala 3,7/10 Nielsenova ratingu/podílu ve věkovém okruhu od osmnácti do čtyřiceti devíti let. Celková sledovanost této epizody se zvýšila o více než 20% oproti předchozí epizodě s názvem Ano/Ne.\n\nČlenky sboru Mercedes (Amber Riley), Santana (Naya Rivera) a Brittany (Heather Morris) jsou zklamané, že zmeškaly svou šanci zpívat na výběrové soutěži sboru píseň od Michaela Jacksona, a tak vedoucí sboru Will Schuester (Matthew Morrison) řekne, že New Directions můžou v nadcházejícím regionálním kole opět zpívat píseň od Jacksona. Blaine (Darren Criss) vystupuje s písní \"Wanna Be Startin' Somethin'\", aby předvedl své navrhované číslo. Bohužel se o možnosti zpívat Jacksona zmíní před Sebastianem Smythem (Grant Gustin), novým hlavním zpěvákem sboru Slavíci z Daltonovy akademie a konkurenta na regionálním kole. Později Sebastian oznámí, že Slavíci, kteří budou v soutěži vystupovat dříve, budou také zpívat Jacksona. New Directions vyzve Slavíky na právo zpívat Jacksonovy písně a v noci se potkají v parkovací garáži, kde soutěží v písni \"Bad\". Na konci čísla chce Sebastian vylít ledovou tříšť na Kurta (Chris Colfer), ale do cesty mu nečekaně skočí Blaine a zásah tříští schytá přímo do obličeje on a je těžce raněn.\n\nFinn (Cory Monteith) požádá Rachel (Lea Michele) o odpověď na jeho žádost o ruku, po třech dnech, co si brala na rozmyšlenou. Ona ale stáe není připravená a tak Finn souhlasí, že bude čekat déle. Rachel požádá Quinn (Dianna Agron) o radu a Quinn ji poradí, aby odmítla a nechala za sebou svou minulost. Quinn to tak učinila a byla přijata na Yaleovu univerzitu; zpívá \"Never Can Say Goodbye\" svým bývalým přítelům Puckovi (Mark Salling), Finnovi a Samovi (Chord Overstreet) a celému sboru. Sam pozve Mercedes do auly a požádá ji, aby si s ním zazpívala—nikdy ve sboru spolu neměli duet. Ona odmítá a začíná odcházet, ale když Sam začne zpívat první tóny písně \"Human Nature\", tak se k němu připojí. Po písni se políbí.\n\nPo incidentu v garážích byla Blainova rohovka hluboce poškrábána a musí jít na operaci. Sbor se chce Sebastianovi pomstít; Kurt řekne, že by mohl být z Daltonovy akademii vyloučen, ale Will je požádá, aby to nechali vyřešit jejich školním systémem. Artie (Kevin McHale) to odmítá: je naštvaný, že se mu pořád říká, že se vše zlepší a řekne, že by se to mělo zlepšit už teď a odchází. Kurt stále touží po pomstě, ale nechce ji řešit násilnou cestou, a tak Santana jde na Daltonovu akademii, kde chce ze Sebastiana dostat, co přidal do ledové tříště, aby to zranilo Blaina. Sebastian ji vyzve na duel, píseň \"Smooth Criminal\". Po konci jejich duetu přizná, že do té ledové tříště přidal kamennou sůl a Santanu polije s již normální ledovou tříští. Santana tajně jeho slova nahrála a své důkazy přehraje před New Directions, kteří pozvou do školy Slavíky, aby jim předvedli, že Jacksonovu hudbu \"chápou\" lépe, zpívají \"Black or White\" a Slavíkům odhalí důkaz, že se Sebastian snažil zranit úmyslně jednoho z nich.\n\nKurtův otec Burt (Mike O'Malley) si bere Kurta ze třídy, aby mu předal dopis, který mu přišel z NYADY. Kurt obálku otevře a zjistí, že jeho žádost na školu byla přijata a je mezi finalisty na studium na škole; Burt je na svého syna velmi pyšný. Kurt tuto šťastnou novinu řekne Rachel, ale ta mu řekne, že svůj dopis s odpovědí ještě nedostala, předpokládá tedy, že ji nepřijali a odejde v slzách. Finn později zazpívá Rachel píseň \"I Just Can't Stop Loving You\" a ona mu řekne, že ho miluje a přijme jeho žádost o ruku. Rachel nakonec získá dopis od NYADY, je přijata a se šťastnými novinami ihned běží za Kurtem, ale ještě to neřekla Finnovi.\n\n"}
{"id": "848380", "url": "https://cs.wikipedia.org/wiki?curid=848380", "title": "Kúfské písmo", "text": "Kúfské písmo\n\nKúfské nebo kufické písmo je nejstarší kaligrafická forma různých arabských písem s prodlouženými svislými či vodorovnými linkami. Vzniklo modifikací starého nabatejského písma. Název je podle města Kúfa v dnešním Iráku, i když písmo se užívalo v Mezopotámii nejméně sto let před založením Kúfy. V kúfském písmu byly napsány nejstarší rukopisy Koránu.\n\nZvláštní druh kúfských kaligramů jsou nápisy psané do čtverce. Často se vyskytují na mozaikách a v islámské architektuře.\n\n"}
{"id": "848386", "url": "https://cs.wikipedia.org/wiki?curid=848386", "title": "Čang Ce-tuan", "text": "Čang Ce-tuan\n\nČang Ce-tuan (; asi 1085–1145) byl čínský malíř žijící v říši Sung během přechodu od Severní k Jižní Sung. Patřil k prvním malířům krajin ve stylu \"šan-šuej\" (doslova „hory a řeky“).\n\nČang Ce-tuan používal zdvořilostní jméno Čeng-tao (, doslova „Správná cesta“).\n\nČang byl rodák z Tung-wu (současný Ču-čcheng v provincii Šan-tung). O jeho životě se dochovalo velmi málo informací. V mládí studoval malbu, stal se dvorským malířem v Kchaj-fengu, hlavním městě říše Sung a členem císařské akademie Chan-lin. V důsledku pádu sungské vlády v severní Číně jeho obrazy často vyjadřovaly kritiku sociálních podmínek panujících v zemi.\n\nJeho nejvýznamnějším dílem je \"Svátek čching-ming na řece\", 25,5 cm vysoký a 525 cm široký svitkový obraz na hedvábí ukazující slavnost svátku čching-ming v miliónovém Kchaj-fengu. Malba detailně a komplexně zobrazuje život metropole ve 12. století. Podle jiného výkladu svitek zachycuje panorama idealizovaného města, ve kterém všichni členové společnosti žijí v harmonii. Proslavila se po celé Číně, ještě o dvě století později jeden z císařů říše Jüan napsal poemu opěvující obraz. V 18. století vzniklo populární přepracování díla.\n"}
{"id": "848388", "url": "https://cs.wikipedia.org/wiki?curid=848388", "title": "István Pásztor (politik)", "text": "István Pásztor (politik)\n\nIstván Pásztor (v srbské cyrilici Иштван Пастор, * 20. srpna 1956, Novi Kneževac) je politik maďarské národnosti původem z Vojvodiny (Srbsko). Je předsedou Strany vojvodinských Maďarů a od roku 2012 také i parlamentu AO Vojvodina. \n\nVystudoval právnickou fakultu Univerzity v Novém Sadu. V letech 1999 - 2003 byl federálním poslancem. V roce 2008 kandidoval v prezdentských volbách, avšak v prvním kole propadl (získal 93 039 hlasů - 2,23 %). V druhém kole voleb podpořil kandidáta Demokratické strany, Borise Tadiće. \n\nPoté byl předsedou Maďarské koalice, která sdružovala několik maďarských stran. Kandidoval také na úřad srbského prezidenta i v roce 2012, kde získal v prvním kole 1, 62 % hlasů. 21. června 2012 byl zvolen za předsedu parlamentu (skupšitny) AO Vojvodina v Novém Sadu. V této funkci vystřídal Sándora Ergesiho, který byl původem ze stejné strany, jako je Pásztor.\n"}
{"id": "848402", "url": "https://cs.wikipedia.org/wiki?curid=848402", "title": "Josef Krupík", "text": "Josef Krupík\n\nJosef Krupík (* 7. října 1942) je bývalý český politik, v 90. letech 20. století poslanec České národní rady a Poslanecké sněmovny za KDU-ČSL.\n\nVe volbách v roce 1992 byl zvolen do České národní rady za KDU-ČSL (volební obvod Jihomoravský kraj). Zasedal ve výboru pro veřejnou správu, regionální rozvoj a životní prostředí a od prosince 1992 i ve výboru mandátovém a imunitním.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období parlamentu, tedy do voleb v roce 1996. V roce 1993 se uvádí jako člen přípravného výboru protidrogového a abstinentského sdružení Mezinárodní organizace Dobrých templářů.\n\nV komunálních volbách v roce 1994 byl zvolen do zastupitelstva obce Kašava za KDU-ČSL. Mandát obhájil v komunálních volbách v roce 1998, profesně je uváděn jako zástupce starosty. V této obci rovněž dlouhodobě působil jako starosta místní organizace tělovýchovné jednoty Orel.\n\n"}
{"id": "848413", "url": "https://cs.wikipedia.org/wiki?curid=848413", "title": "Kancl (britský seriál)", "text": "Kancl (britský seriál)\n\nKancl (v anglickém originále The Office) je britský televizní sitcom, který byl ve Velké Británii vysílán na stanici BBC Two poprvé 9. června 2001. Seriál byl vytvořen, režírován a napsán Ricky Gervaisem a Stephenem Merchantem. Pojednává o každodenních životech zaměstnanců kanceláře ve Slough, která je pobočkou fiktivní společnosti Wernham Hogg Paper Company. Gervais v seriálu také vystupuje, hraje ústřední postavu, Davida Brenta. Ačkoliv se seriál řídí scénářem a je zcela fiktivní, je natočen formou dokumentu.\n\nVznikly dvě řady seriálu po šesti dílech a zároveň bylo natočeno několik vánočních speciálů, které mají po 45 minutách. Když se seriál poprvé vysílal na BBC Two, hrozilo mu zrušení kvůli nízké sledovanosti, ale poté se stal jedním z nejexportovanějších britských seriálů vůbec. Byl vysílán mezinárodně a to na stanicích jako BBC Prime, BBC America, BBC Canada. Byl také prodán k vysílání do více jak 80 zemí, včetně Austrálie, Kanady, Nového Zélandu a Hongkongu.\n\nSeriál je založen na podobném principu, který Gervais a Merchant uplatnili i u svého dalšího seriálu, Extras (Komparz). Oba seriály zobrazují společenskou neohrabanost, malichernosti lidského života, domýšlivost a ješitnost, frustrace a touha po slávě.\nByly natočeny různé národní verze seriálu \"Kanclu\", nejznámější je americký remake, který dále pokračuje s vlastní dějovou linkou.\n\nDěj se odehrává v malé fiktivní firmě Wernham Hogg ve městě Slough v Anglii. V seriálu není dodán smích diváků a je natočen jako fiktivní dokument. Tento typ dokumentu proslavil seriály Airport a A Life of Grime.\nKancelář je vedena oblastním vedoucím Davidem Brentem (Gervais) a jeho asistentem Garethem Keenanen (Mackenzie Crook), který je zároveň poručíkem v oblastní armádě. Většinu komických situací způsobuje Brent, když se často snaží získat přízeň zaměstnanců a ostatních. Tyto situace ale mívají trapné nebo katastrofální následky. Často nevědomě hovoří rasisticky, sexisticky nebo se dostává do jiných společenských faux pas.\nDalší hlavní dějová linka sleduje Tima Canterburyho (Martin Freeman) a jeho vztah s recepční Dawn Tinsleyovou (Lucy Davis). Přestože je Dawn zasnoubena s Leem (Joel Beckett), s Timem lehce laškuje a Tim často dává své city k ní (trochu nešťastně) najevo.\nÚstřední znělku \"Handbags and Gladrags\" složil Big George a byla původně napsaná v roce 1960 Mikeem D'Abo, bývalým zpěvákem skupiny Manfred Mann.\n11. srpna 2009 bylo oznámeno, že se herecké obsazení sejde kvůli retrospektivnímu dílu nazvaném \"A Night at The Office\", který bude dostupný na BBC Two a online.\n\nV základu je děj založen na postavách, které sledujeme při jejich každodenní práci. Seriál je zaměřen hlavně na tyto čtyři postavy:\n\nDavid Brent (Ricky Gervais)\n\nDavid Brent je generální ředitel kanceláří papírny Wernam Hogg ve Slough. Považuje se za úspěšného obchodníka a osvíceného muže, který má talent bavit, filozofovat a tvořit hudbu. Ačkoliv se považuje za přátelského, vtipného a oblíbeného, je ve skutečnosti malicherný, nabubřelý a jízlivý. Kamera sleduje jeho nedospělé chování – když vypráví nevtipné anekdoty, dává nechtěně najevo své předsudky a když se obecně dostává do prekérních situací tím, že mluví dřív než myslí. Brent se považuje za moderního, politicky korektního muže, ale jeho předpojatost a často nevhodné vtipy ho dostávají do problémů.\n\nTim Canterbury (Martin Freeman)\n\nTim Canterburry je zástupcem prodeje papírny Wernham Hogg. Na rozdíl od Davida Brenta je Tim vtipný a skromný. Jeho vtipy a přátelská povaha z něho dělá jednu z nejsympatičtějších postav v seriálu. I přesto vede neuspokojivý život – je mu 30 a stále žije s rodiči a pracuje v práci, která mu připadá naprosto marná. Udržuje si rozum tím, že se honí za nepravděpodobným románkem s recepční Dawn Tinsleyovou a prováděním kanadských žertíků na Garethovi. Ačkoliv si přeje opustit Wernham Hogg, aby mohl studovat psychologii, jeho nedostatek sebevědomí mu brání v tom, aby skutečně něco podnikl.\n\nGareth Keenan (Mackenzie Crook)\n\nGareth Keenan sdílí s Timem pracovní stůl a je terčem jeho žertů. Na rozdíl od Tima je Gareth nevtipný a oplývá jen málo zajímavými osobními rysy. Je posedlý svou službou u armády a neustále obtěžuje Tima svými směšnými a domýšlivými poznámkami. Pyšní se titulem \"Týmový vedoucí\",\nale přitom si neuvědomuje, že jeho titul nemá příliš velký význam. Jako David Brent je Gareth arogantní a lhostejný.\n\nDawn Tinsley (Lucy Davis)\n\nDawn Tinsley je recepční papírny Wernham Hogg a poskok Davida Brenta. Často je postavena před Brentovy pokusy o vtipy a sbližování. Stejně jako její kamarád a spolupracovník Tim si je vědoma toho, že žije neuspokojivý život – je dlouho zasnoubená se svým nevrlým snoubencem Leem a kvůli své\nneplodné práci se vzdala ilustrování dětských knih.\n\n"}
{"id": "848418", "url": "https://cs.wikipedia.org/wiki?curid=848418", "title": "Tramvajová doprava v Rijece", "text": "Tramvajová doprava v Rijece\n\nTramvajová doprava v Rijece byla v provozu mezi lety 1899 a 1952.\n\nV 19. století zajišťovaly dopravu po městě kočáry a omnibusy. V roce 1892 přijaly městské orgány nabídku barona Oskar Lazariniho ke stavbě tramvajové dráhy. Po dlouhých jednáních uzavřelo město v roce 1896 smlouvu na výstavbu a provoz elektrické tramvaje se společností Anonimno društvo za riječki električni tramvaj, kterou Lazarini pro tento účel založil. Firma, jejímž majitelem se mezitím stala Komerční banka z Peště, schválila výstavbu jednokolejné trati s několika výhybnami v trase Fiumara (most přes Rječinu) – Pioppa. Tramvaje se po této čtyři kilometry dlouhé trati poprvé rozjely 7. listopadu 1899. V roce 1907 byla trať na obou koncích prodloužena, nově byly postaveny úseky Fiumara – Školjića a Pioppa – loděnice Danubius (dnes loděnice 3. maj), celková délka tak dosáhla 4600 m.\n\nRychlý rozvoj Rijeky a jejího okolí zapříčinil konec tramvají, jejichž infrastruktura byla poškozena na konci druhé světové války, přičemž samotné vozy již také byly zastaralé. Kromě nákupu nových autobusů byla na začátku 50. let 20. století první trolejbusová trať, která byla zprovozněna 24. listopadu 1951. Tramvaje ve městě nadále jezdily, ale pouze do června 1952, kdy byl jejich provoz zastaven.\n\n"}
{"id": "848419", "url": "https://cs.wikipedia.org/wiki?curid=848419", "title": "Zelenitka měděnková", "text": "Zelenitka měděnková\n\nZelenitka měděnková (\"Chlorociboria aeruginascens\") je saprotrofní druh vřeckovýtrusé houby s charakteristickými zelenomodrými plodnicemi, v mládí ve tvaru talířku, později nepravidelně se deformující. Plodnice se vyskytuje zřídka, častější je zelené až modré zabarvení dřevního podkladu.\n\nDruhové jméno je odvozeno z latinských kořenů \"aerug\"- („modrozelený“) a \"ascens\" („vystupující, stávající se“). Někteří autoři používají označení \"aeruginescens\".\n\nTento druh houby má terčovitý tvar plodnice rostoucí příčně. Plodnice jsou tuhé a veliké 2–10 mm v průměru a tlusté 1 mm, v suchu deformující se do sebe. Spodní strana terče a třeň jsou světlejší, později stejně zbarvené a otrubičnaté. Povrch plodnice má jemný, plstnatý povrch tvořený stočenými nebo rovnými vlákny hyf. Třeň je obvykle menší než 3 mm, s centrálním nebo excentrickým napojením na apothecium. Spory jsou přibližně vřetenovitého tvaru, hladké, bílé barvy, veliké 5–8 × 0,7–2,8 µm. Rozsáhlé parafýzy, které mohou být propletené jsou veliké 55–95 × 1,5–2 µm a nitkovitého tvaru.\n\nZelenitka roste na odkorněném dřevě listnatých dřevin, většinou dubu nebo lísky, především na spodní straně. Dřevo kolonizované zelenitkou je přinejmenším nazelenalé myceliem. Zelenitka se hojně vyskytuje v severním mírném pásmu po celý rok.\n\nTento druh se odlišuje od velmi podobné houby Zelenitky bukové (\"C. aeruginosa\") menšími výtrusy. C. \"aeruginosa\" má výtrusy 11,5 × 3 µm a C. \"aeruginascens\" 7,5 × 2 µm. Ačkoliv některým autorům se nepodařilo najít mezi těmito druhy podstatný rozdíl, jiné studie potvrzují, že se liší nejen velikostí výtrusů, ale \"C. aeruginascens\" má hladké, plstnaté hyfy, oproti drsnějším hyfám \"C. aeruginosa\".\n\nTento druh houby obsahuje pigment xylindein, dimerní derivát naftochinonu, jehož struktura byla stanovena pomocí spektroskopických prostředků v roce 1960 a později potvrzena radiovou krystalografií. Tato látka je zodpovědná za modrozelené, světlostálé zabarvení dřeva označovaného jako „zelené dřevo“. Toho je užíváno při dekoraci intarzií. Použití sahá až do 13. století, často bylo užíváno třeba na intarzovaných panelech Fra Giovanniho da Verona v 15. století. V 18. století byly v anglickém městě Tunbridge Wells s oblibou vyráběny intarzie s tímto dřevem, často i jako ozdoba krabiček.\n\n"}
{"id": "848422", "url": "https://cs.wikipedia.org/wiki?curid=848422", "title": "Vexations", "text": "Vexations\n\nVexations je minimalistické hudební dílo francouzského skladatele Erika Satieho určené pro klavír. Rok jeho vzniku není přesně znám, obvykle je řazen do roku 1893. Dílo je specifické tím, že samotné trvá něco přes minutu, ale aby bylo zahráno kompletně, musí se celé zahrát 840krát. Celé představení tedy trvalo osmnáct hodin a čtyřicet minut.\n\nJeho první kompletní představení se konalo až v září roku 1963 v Pocket Theatre na Manhattanu. Jeho organizátorem byl John Cage a mezi klavíristy byli Cage, John Cale, David Tudor, Christian Wolff, Philip Corner, David Del Tredici, James Tenney, Joshua Rifkin a další. Po představení byl jeden z klavíristů − John Cale − pozván do pořadu \"I've Got a Secret\", ve kterém se porota snaží zjistit, co je tajemstvím pozvaného hosta. Caleovým tajemstvím bylo, že byl jedním z klavíristů, kteří se tohoto koncertů účastnili. Druhým hostem pořadu byl Karl Schenzer, jehož tajemstvím bylo, že byl jediným návštěvníkem, který koncert zhlédl kompletní.\n\nRoku 2017 proběhlo v newyorském Guggenheimově muzeu další kompletní přehrání díla, kterého se účastnili mimo jiné čtyři klavíristé, kteří hráli i při jeho prvním uvedení v roce 1963 – Christian Wolff, Philip Corner, David Del Tredici a Joshua Rifkin. Téhož roku skladba zazněla také v rámci brněnského festivalu Moravský podzim, při němž se v hraní díla vystřídalo patnáct klavíristů.\n\nV roce 2009 vydal belgický klavírista Stéphane Ginsburgh album \"42 Vexations\", na kterém ve zkrácené podobě toto dílo rovněž zahrál.\n"}
{"id": "848427", "url": "https://cs.wikipedia.org/wiki?curid=848427", "title": "Cena města Vídně za architekturu", "text": "Cena města Vídně za architekturu\n\nCena města Vidně za architekturu, německy Preis der Stadt Wien für Architektur nebo Architekturpreis der Stadt Wien, je ocenění, které od roku 1947 uděluje Vídeň za dosavadní dílo v oboru architektura. Je dotována částkou 8 000 euro.\n\n"}
{"id": "848438", "url": "https://cs.wikipedia.org/wiki?curid=848438", "title": "Mount Vernon High School (Washington)", "text": "Mount Vernon High School (Washington)\n\nMount Vernon High School je střední škola ve městě Mount Vernon v americkém státě Washington. Odmaturoval na ní také baseballový nadhazovač Mark Hendrickson, jenž zde hrál baseball, basketbal a tenis.\n"}
{"id": "848439", "url": "https://cs.wikipedia.org/wiki?curid=848439", "title": "Spojené státy americké na Zimních olympijských hrách 2006", "text": "Spojené státy americké na Zimních olympijských hrách 2006\n\nSpojené státy americké na Zimních olympijských hrách 2006 reprezentovalo 204 sportovců (117 mužů a 87 žen) v 15 sportech.\n\n"}
{"id": "848446", "url": "https://cs.wikipedia.org/wiki?curid=848446", "title": "Ibiho pyramida", "text": "Ibiho pyramida\n\nIbiho pyramida je staroegyptská hrobka nacházející se v oblasti jižní Sakkáry. Nechal ji postavit panovník 8. dynastie Ibi.\n\nPyramida je orientována přesně podle světových stran. Podzemní část hrobky je tvořena vchodem ze severozápadní strany, sestupnou chodbou, skladem a pohřební komorou. Stěny pohřební komory byly obloženy jemným bílým vápencem a obsahovaly úryvky z Textů pyramid. Přestože nejsou tak kvalitně zpracovány, jedná se o velmi významný objev. Jedná se totiž o nejmladší verzi těchto textů, která kdy byla objevena. V pyramidách z pozdějšího období se již nevyskytovaly. Podle těchto textů bylo rovněž možné určit jméno majitele hrobky, kterým byl Kakare-Ibi. Ve zničeném jádru pyramidy bylo nalezeno několik načrtnutých nápisů „libyjský náčelník“, což může odkazovat na Ibiho původ.\n\nSeverovýchodně od pyramidy byly nalezeny pozůstatky zádušního chrámu, který byl postaven z nepálených cihel. V těchto prostorách se nacházela obětní síň, sklady a nádvoří. V obětní síni byl objeven bazén, který se nacházel před místem určeném pro nepravé dveře, a několik kultovních nástrojů.\n\n"}
{"id": "848462", "url": "https://cs.wikipedia.org/wiki?curid=848462", "title": "Jan Kryčer", "text": "Jan Kryčer\n\nJan Kryčer (* 16. listopadu 1955 Praha) je český politik, v 90. letech 20. století poslanec České národní rady a Poslanecké sněmovny za Hnutí za samosprávnou demokracii - Společnost pro Moravu a Slezsko, později za Českomoravskou unii středu a předseda těchto moravistických formací.\n\nPo maturitě na brněnském Gymnáziu Křenová absolvoval v letech 1974 až 1978 Právnickou fakultu tehdejší UJEP. Zaměstnán byl mj. ve výrobním družstvu Chemoplast a Svaz českých a moravských bytových družstev.\n\nVe volbách v roce 1990 byl zvolen do České národní rady za HSD-SMS. Když v květnu 1991 náhle zemřel předák HSD-SMS Boleslav Bárta, stal se Kryčer jeho nástupcem. Pokusil se o redefinici tohoto politického subjektu směrem k centristické straně liberálně sociálního charakteru a proměnit ji na formaci, která by mohla uspět i mimo historické území Moravy a Slezska. Už v srpnu 1991 ale proti němu v HSD-SMS vyvstala opozice, která jej obvinila z toho, že se příliš orientuje na spolupráci s premiérem Petrem Pithartem a opomíjí důsledné prosazování otázky postavení Moravy. Před volbami v roce 1992 se nicméně Kryčerovi podařilo rozšířit záběr svého hnutí a vyjednal na kandidátce HSD-SMS místa i pro některé politiky jiných stran (Moravská národní strana, Demokratická strana práce a Hnutí za rovnoprávné postavení žen v Čechách a na Moravě).\n\nMandát v ČNR ve volbách v roce 1992 obhájil (volební obvod Jihomoravský kraj). Zasedal v zahraničním výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996.\n\nV lednu 1993 obhájil post předsedy HSD-SMS (strana byla přejmenována na Hnutí za samosprávnou demokracii Moravy a Slezska - HSDMS). Roku 1994 pak prosadil transformaci tohoto subjektu na Českomoravskou stranu středu (ČMSS), která byla definována jako středová strana s těžištěm na Moravě. Proti takovémuto posunu ale protestovala část členstva a stranu následně opustila. V červnu 1994 nicméně Kryčer znovu obhájil funkci předsedy. V únoru 1995 pak byla ČMSS začleněna do střechové koalice Českomoravská unie středu (ČMUS), do níž kromě ČMSS vstoupili i někteří politici Liberálně sociální unie a Liberální strany národně sociální. V únoru 1995 byl Kryčer nahrazen v čele ČMUS Janem Jeglou. Ve straně se ovšem nadále angažoval. V únoru 1996 se tato dosud volná aliance proměnila na samostatný politický subjekt Českomoravská unie středu. V sněmovních volbách roku 1996 ovšem ČMUS neuspěla. Kryčer se v senátních volbách na podzim 1996 neúspěšně snažil o průnik do horní komory českého parlamentu za senátní obvod č. 54 - Znojmo jako nestraník. Získal ale jen 4 % hlasů a nepostoupil do 2. kola. Pro 2. kolo podpořil kandidátku ODS (Drahoslava Šindelářová), zatímco ale jeho volební tým vyslovil podporu kandidátovi KDU-ČSL (Milan Špaček). Už v době voleb do senátu nebyl členem ČMUS. V září 1997 oznámil, že vstoupil do ČSSD a stal se členem její místní organizace Brno-střed. Profesně tehdy působil jako podnikatel v oboru ekonomického poradenství. Ivan Dřímal (Moravská demokratická strana) komentoval zprávu o Kryčerově přestupu k sociálním demokratům jako pozitivní, protože Kryčer podle něj byl spojen s úpadkem moravských politických stran.\n\nV krajských volbách roku 2000 Kryčer kandidoval jako lídr kandidátky Nestraníci pro Moravu. Získal pak mandát v zastupitelstvu Jihomoravského kraje. Zde setrval do voleb roku 2004. V letech 2005-2006 se angažoval jako člen petičního výboru proti rušení osmiletých gymnázií v Brně.\n\nPůsobil rovněž na komunální úrovni. V komunálních volbách roku 1998 byl zvolen do zastupitelstva města Brno jako bezpartijní (na kandidátce formace Hnutí za prosperitu Brna) a mandát se zde neúspěšně snažil obhájit i komunálních volbách roku 2002. Neúspěšně kandidoval i v komunálních volbách roku 2006, nyní coby člen formace \"Sdružení nestraníků\". Profesně je zmiňován coby právník. Analogicky byl v komunálních volbách roku 1998 zvolen i do zastupitelstva městské části Brno-střed a neúspěšně sem kandidoval ve volbách roku 2002 a 2006.\n\nOd roku 2003 je předsedou Sdružení nestraníků.\n\n"}
{"id": "848475", "url": "https://cs.wikipedia.org/wiki?curid=848475", "title": "Spojené státy americké na Zimních olympijských hrách 2002", "text": "Spojené státy americké na Zimních olympijských hrách 2002\n\nSpojené státy americké na Zimních olympijských hrách 2002 reprezentovalo 202 sportovců (115 mužů a 87 žen) v 15 sportech.\n\n"}
{"id": "848479", "url": "https://cs.wikipedia.org/wiki?curid=848479", "title": "Ševčíkovo–Lhotského kvarteto", "text": "Ševčíkovo–Lhotského kvarteto\n\nŠevčíkovo-Lhotského kvarteto bylo známé hudební uskupení původně založené jako Ševčíkovo kvarteto ve Varšavě roku 1903. Kvarteto působilo do 30. let 20. století.\n\nZakládající členové kvarteta:\n\nBohuslav Lhotský, Karel Procházka a Karel Moravec byli žáky významného houslového pedagoga Otakara Ševčíka (narozeného 1852), který v letech 1892 až 1901 vedl Pražskou konzervatoř. Mistrova metoda byla založena na systému půltónů, kdy prsty na všech strunách zůstávaly při cvičení techniky stále ve stejné vzdálenosti. To vedlo k jistotě, přesnosti a ladnosti provedení. Ševčíkovi studenti následovali příkladu jeho úspěšného žáka Jana Kubelíka a v hojných počtech se sjížděli do jeho působiště v Písku. Kvarteto bylo pozdější obdobou Českého kvarteta, které bylo o dekádu dříve založeno čtyřmi žáky pražského učitele na cello profesora Hanuše Wihana.\n\n\n"}
{"id": "848485", "url": "https://cs.wikipedia.org/wiki?curid=848485", "title": "Josef Křížek", "text": "Josef Křížek\n\nJosef Křížek (* 24. srpna 1938) je bývalý český politik, v 90. letech 20. století poslanec České národní rady a Poslanecké sněmovny za Zemědělskou stranu, respektive Liberálně sociální unii, pak za Českomoravskou unii středu.\n\nPočátkem 90. let patřil mezi politiky Zemědělské strany (ZS). V roce 1992 se uvádí jako předseda zemědělského družstva na Šumpersku. Šlo o ZD v obci Medlov.\n\nVe volbách v roce 1992 byl zvolen do ČNR, jako poslanec za ZS, respektive za koalici Liberálně sociální unie (LSU), do níž ZS přistoupila, (volební obvod Severomoravský kraj). Zasedal v zemědělském výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní zasedal do konce funkčního období, tedy do voleb v roce 1996. Po vzniku Českomoravské unie středu jako nové centristické formace sdružující i část poslanců LSU přešel v prosinci 1994 do jejího poslaneckého klubu.\n\nV sněmovních volbách roku 1996 neúspěšně kandidoval za ČMUS. Na sjezdu ČMUS v červnu 1996 se stal místopředsedou ČMUS. V senátních volbách na podzim 1996 kandidoval za ČMUS (respektive za střechovou alianci Moravskoslezská koalice) za senátní obvod č. 66 - Olomouc. Získal ale jen 6 % hlasů a nepostoupil do 2. kola.\n\nPozději byl členem Moravské demokratické strany. Za ni kandidoval v sněmovních volbách v roce 1998. Mandát ale nezískal.\n\nByl aktivní i v komunální politice. V komunálních volbách roku 2002 kandidoval do zastupitelstva obce Dubicko za subjekt Strana venkova - spojené občanské síly. Nebyl ale zvolen. Opětovně se o zvolení bez úspěchu za tuto formaci pokoušel ve volbách roku 2006 a volbách roku 2010. Profesně se uváděl jako podnikatel.\n\n"}
{"id": "848489", "url": "https://cs.wikipedia.org/wiki?curid=848489", "title": "Lavírování", "text": "Lavírování\n\nLavírování (z latinského \"lavare\" – mýt) je výtvarná technika, která využívá rozmývání slabě pigmentové barvy na mokrém nebo suchém podkladu (papír, šepsované plátno nebo čisté plátno). Výsledkem je hladký a jednotný povrch, který v ideálním případě nevykazuje známky použití štětce a je poloprůhledný. Technika suchého štětce se považuje za opak lavírování.\n\nLavírování docílíme použitím velkého množství rozpouštědla s malým množstvím barvy. Barva se skládá z pigmentu a pojiva, které dovoluje pigmentu ulpívat na povrchu. Rozpouštědlo ředí pojivo, a tím umožňuje rozmývání barvy. Lavírováním tak vznikají jemné a křehké lazury. Pokud však použijeme akvarelové barvy ředěné arabskou gumou na vysoce absorpční papír, efekt je dlouhotrvající. Proto je akvarelová barva k lavírování používaná nejčastěji.\n\n"}
{"id": "848491", "url": "https://cs.wikipedia.org/wiki?curid=848491", "title": "Kotvice plovoucí", "text": "Kotvice plovoucí\n\nKotvice plovoucí (\"Trapa natans\") je vodní bylina s listy splývajícími na hladině, jediný druh rodu kotvice, který roste v České republice.\n\nRostlina se vyskytuje téměř v celé Evropě kromě severních oblastí a dále na jižní Sibiři a v jižní a jihovýchodní Asii. Zavlečena byla do Severní Ameriky, východní Austrálie a východní Afriky. Roste ve stojatých nebo jen mírně tekoucích a na živiny bohatých vodách, nejčastěji v nížinatých oblastech ve slepých ramenech řek, v jezerech a rybnících s hloubkou vody obvykle do 4 m. Dobře snáší kolísání hladiny, je značně světlomilná.\n\nV České republice vyrůstá jen velice vzácně na ojedinělých lokalitách (je to kriticky ohrožený druh) v jižních a východních Čechách, na jižní a střední Moravě a na hranicích Moravy a Slezska v poříčí řeky Odry.\n\nJednoletá, částečně ponořená a částečně plovoucí rostlina s dlouhou, nerozvětvenou tenkou lodyhou dosahující délky 0,5 až 2 m (někdy i více). Mnohočlánková lodyha, tkvící v bahně ukotvená náhodnými kořeny vyrostlými z dolní části lodyhy, částečně splývá po hladině a jen vrcholem vyčnívá nad vodou. V tenké ponořené části z uzlin od sebe vzdálených 4 až 12 cm vyrůstají ve dvojicích nebo shlucích až 8 cm dlouhé rozvětvené vláskovité kořínky obsahující chlorofyl, jsou proto někdy mylně považovány za listy.\n\nKotvice plovoucí má dva druhy listů. První dočasné, asi 6 cm velké, vyrůstají na lodyze, pokud ta roste ze semene na dně a nedosáhla ještě hladiny. Když je již lodyha delší než sloupec vody a začne vytvářet listy nad hladinou, spodní listy opadnou a jsou nahrazeny kořínky. Na konci lodyhy vynořené nad hladinou začnou vyrůstat plovoucí řapíkaté listy, s internodiemi jen 6 až 12 mm, které vytvoří 15listovou až 35listovou růžici. Měchýřkovitě nafouklé chlupaté řapíky o délce 3 až 10 cm (u vnějších listů růžice jsou delší) udržují listy a později i květy a plody nad hladinou. Kožovité čepele těchto listů kosníkovitého tvaru veliké 2,1 až 4 × 1,9 až 4,1 cm (0,8 až 1,1krát delší než širší) mají okraje distálně pilovité, horní listovou plochu lesklou, lysou a spodní listovou plochu světlejší, porostlou jemnými chloupky.\n\nZ úžlabí nejhořejších listů plovoucí růžice v červnu až srpnu vyrůstají oboupohlavné bílé květy velké asi 1 cm. Vykvétají na stopkách dlouhých 11 až 15 mm, které se při dozrávání plodů prodlužují a sklápějí dolů. Vytrvalý, tuhý, obvykle lysý kalich má 4 ostře kopinaté až trojúhelníkovité cípy dlouhé 3,3 až 4 mm, které vyrůstají na okraji číšky a jsou srostlé se spodní půli semeníku. Bílá koruna je tvořena 4 obvejčitými lístky o rozměrech 5,5 až 6,5 × 3 až 4 mm a je mírně delší než kalich; rozvíjí se před východem slunce a zůstává otevřena jen po několik hodin. V květu jsou, střídavě s korunními plátky, 4 nadplodní tyčinky dlouhé 3 až 3,2 mm s prašníky velkými 1,3 mm. Polospodní semeník, obklopený 8laločným oplodním terčem, je složený ze dvou plodolistů a nese na vrcholu jednoduchou čnělku dlouhou 2,2 až 2,3 mm s hlavičkovou bliznou a obsahuje v každém pouzdře jedno vajíčko.\n\nRostlina vykvétá pouze tehdy, jestliže teplota vody neklesá pod 20 °C. Květ je otevřen a připraven k opylení jen po několik hodin. Po opylení se stopka ohýbá dolů a plod dozrává ve vodě.\n\nPlodem je jednosemenný oříšek (z morfologického hlediska peckovice) variabilního tvaru, obvykle v obrysu vejčitý až zaobleně trojúhelníkovitý, dlouhý asi 3 cm a široký 2,5 cm. Při dozrávání je plod ještě na povrchu pokryt a chráněn měkkou bylinnou číškou, která po dozrání odpadne. Zralý plod se pak uvolní a spadne obalen zdřevnatělým vytrvalým kalichem na dno. Je leskle červenohnědý a má 4 křídlové výběžky dlouhé okolo 1 cm; horní a spodní páry jsou protistojné, jsou to zdřevnatělé cípy kalichu; na vrcholu plodu je zobánek. Na koncích výběžků jsou obrácené tuhé ostnité chlupy a na vrcholu je otvor s věnečkem štětin, na bázi výrazně kosočtverečný pupek s valem. Lysé oplodí má lesklá žebra.\n\nHnědé semeno dlouhé 15 mm a široké 6 mm je v obrysu srdčité s mírně vydutými boky. Na jedné straně je vyduté a hrubě svraštělé, na druhé vypouklé a hladké.\n\nKotvice plovoucí se množí v průběhu léta vegetativně (odlomením lodyhy), jinak generativně. Koncem léta rostliny v chladné vodě postupně hynou a zralé plody opadávají do bahna, kde jim ostré výběžky pomáhají uchytit se. S nástupem jara a oteplením vody semena obvykle vyklíčí, zapustí do půdy kořínek a k hladině vyroste lodyha olistěná dočasnými listy.\n\nKlíčivost si semena udržují až 12 let, většinou však vyklíčí v prvých dvou letech; skladování v suchu nesnášejí. Jediné semeno může dát vzniknout 10 až 15 růžicím a v každé růžici může uzrát 15 až 20 semen. Do větší vzdálenosti se rostlina šíří jen pomocí vodních proudů odnášejících lodyhy nebo plody – ty ostatně mohou na jiná místa přenášet ptáci nebo jiní živočichové včetně lidí.\n\nJak se může v rozdílných podmínkách chovat a jak může být jeden a tentýž druh rostliny hodnocen, svědčí následující.\n\nKotvice plovoucí je v České republice i v okolních státech (Slovensko, Polsko, Maďarsko, Ukrajina, Rusko) výrazně na ústupu a je proto chráněna. Na podporu její ochrany byla vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb. a „Černým a červeným seznamem cévnatých rostlin České republiky z roku 2000“ zařazena mezi kriticky ohrožené druhy (IUCN: critically endangered = CR) naší flóry.\n\nV některých místech, kde není původní, např. na severovýchodě Spojených států nebo jihovýchodě Austrálie, se z této rostliny stal nevítaný invazivní druh. Kotvice plovoucí je zařazena na celosvětovém seznamu 100 nejnebezpečnějších invazních rostlin. V některých oblastech Severní Ameriky dosahuje zaplevelení touto rostlinou až množství 50 růžic na 1 m², což zcela znemožňuje koupání, rybaření a užívání malých lodí. Ve státě Nový Jižní Wales v Austrálii mají zavedenou telefonní linku, na níž je možné oznámit nalezení kotvice plovoucí, a je zavedena povinnost místních orgánů ji do tří dnů po nahlášení zlikvidovat.\n\nBěžně se kotvice plovoucí po tisíciletí pěstuje ve východní a jihovýchodní Asii jako doplňková plodina v období zaplavených rýžových polí. Před uzráním se plody obsahující hodně škrobu a tuku sbírají, melou na mouku a dále kuchyňsky zpracovávají. V minulých staletích se plody konzumovaly i v Evropě, odkud ale kotvice plovoucí postupně téměř vymizela.\n\nRostliny rostoucí ve volné přírodě poskytují úkryt larvám komárů a rybímu plůdku, který se později larvami živí. Uměle se vysazují do zahradních jezírek a výjimečně i do sladkovodních akvárií.\n\n\n \n"}
{"id": "848494", "url": "https://cs.wikipedia.org/wiki?curid=848494", "title": "Kalužník šruchový", "text": "Kalužník šruchový\n\nKalužník šruchový (\"Peplis portula\") je nízká poléhavá mokřadní rostlina s drobnými narůžovělými kvítky vyskytující se téměř po celém území České republiky, druh rodu kalužník (\"Peplis\") který bývá někdy považován za součást rodu kyprej. Samostatný rod Peplis není novinkou, zavedl ho již v roce 1753 Carl Linné.\n\nKalužník šruchový je jediným kalužníkem který se v ČR vyskytuje. Své druhové jméno dostal podle podobností s listy některých druhů šruchy.\n\nPřevážně evropská rostlina, vyrůstá mimo jihu Španělska a severu Skandinávie v celé Evropě až po Ural. Mimo to je ostrůvkovitě rozšířena v okolí středozemního moře na severu Afriky a na Azorských ostrovech.\n\nV České republice roste roztroušeně téměř po celém území, největšího rozmachu dosahuje v oblastech s rybníky. Častá místa výskytu se nacházejí v nižších a středních polohách, ve vyšších jsou ojedinělá. Ke svému růstu potřebuje vlhké zabahněné půdy s jílem nebo mokrá písčitá místa která nejsou porostlá souvislou vegetací. Preferuje stanoviště spíše kyselá než zásaditá a s dobrým osluněním, přechodně roste i v polostínu.\n\nJeho výskyt na jednotlivých místech je proměnlivý, hodně závisí na vhodné vlhkosti ipůdy a na zápoji okolní vegetace. Pokud jsou přírodní podmínky pro jeho růst příznivé vytvoří záhy husté zelené koberce. Oblíbenými místy jsou obnažená dna rybníků, vegetace zbavené zamokřené břehy vodních toků nebo nádrží, přeplavované terénní deprese, vlhké okraje polních cest nebo jen dlouho nevysýchající kaluže.\n\nPodle \"Florabase.cz\" se kalužník šruchový v ČR vyskytuje:\nJednoletá lysá bylina s tenkým kořenem z kterého vyrůstá lodyha velmi často se rozvětvující. Na průřezu je lodyha čtyřhranná, dorůstá délky až 30 cm, v uzlinách koření, zpočátku je poléhavá a na koncích vystoupavá, bývá zelená nebo načervenalá. Je porostlá vstřícně vyrůstajícími listy s řapíky se dvěma drobnými šídlovitými palisty. Listy jsou dlouhé 6 až 14 mm a 3 až 8 mm široké, jejich tlusté, celokrajné, intenzívně zelené čepele jsou podlouhle vejčité neb obvejčité a na vrcholu zaoblené.\n\nDrobné oboupohlavné květy vyrůstají po celé délce lodyhy osamoceně z paždí listů. Mají kratičké stopky a jsou podepřeny dvěma úzkými blanitými listenci které záhy opadnou. V květu je široce zvonkovitá češule, zvětšené květní lůžko. Šest narůžovělých vztyčených kališních lístků asi 1 mm dlouhých je trojúhelníkovitého tvaru a mají dlouhé přívěsky. Bílé nebo narůžovělé drobné korunní lístky ve většině případů zcela chybí. V květu je dále 6 tyčinek a kulovitý semeník s krátkou čnělkou. Ploidie 2n = 10.\n\nVykvétá od července do října. Opylení se uskutečňuje převážně anemogamicky vlastním pylem, samoopylením. Jsou-li květy před rozvitím ponořeny do vody opylují se kleistogamicky aniž by se otevřely. Plodem je kulatá, dvoupouzdrá, načervenalá tobolka s mnoha drobnými semeny.\n\nTento druh se v průběhu vegetace může snadno a poměrně rychle rozšiřovat po okolí svými kořenujícími lodyhami a v období klidu semeny roznášenými hmyzem nebo vodou. Je typickým představitelem terofytů, rostlin s krátkým životním cyklem ukončeným příchodem chladného nebo suchého období a jejich semena pak čekají na příhodnou dobu k růstu i po několik let.\n\nKalužník šruchový není ekonomicky významnou rostlinou. Je to natolik houževnatý a široce rozšířený druh, že není považován za ohroženou rostlinu.\n\n \n"}
{"id": "848497", "url": "https://cs.wikipedia.org/wiki?curid=848497", "title": "67. ročník udílení Zlatých glóbů", "text": "67. ročník udílení Zlatých glóbů\n\nPřímý přenos 67. ročníku udílení Zlatých glóbů se vysílal živě z hotelu Beverly Hilton v Beverly Hills ve státě Kalifornie v neděli 17. ledna 2010 přes televizní stanici NBC. Ceremonii udílení cen moderoval Ricky Gervais a byla poprvé vysílána živě.\n\nNominace byly oznámeny dne 15. prosince 2009. V kategorii filmů měl nejvyšší počet nominací, šest, snímek \"Lítám v tom\" a za ním se ocitly filmy \"Nine\" s pěti nominacemi a Avatar a \"Hanebný pancharti\" se čtyřmi nominacemi. V kategorii herců, Matt Damon, Sandra Bullock, Meryl Streep a Anna Paquin získali každý dvě nominace. Nejlepším cizojazyčným filmem se stal německý snímek \"Bílá stuha\" režiséra Michaela Hanekeho.\n\nMezi televizní pořady, které obdržely několik nominací, patří \"Glee\", \"Dexter\", \"Patty Hewes - nebezpečná advokátka\", \"Šílenci z Manhattanu\", \"Dr. House\" a \"Studio 30 Rock\".\n\nCenu Cecila B. DeMilla tento rok získal Martin Scorsese za celoživotní přínos do světa kinematografie.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "848498", "url": "https://cs.wikipedia.org/wiki?curid=848498", "title": "Soutok Svratky a Fryšávky", "text": "Soutok Svratky a Fryšávky\n\nSoutok Svratky a Fryšávky se nachází v městysi Jimramov. Oba vodní toky zde ohraničují bývalý zámecký park Bludník. Nedaleko soutoku se nachází zbytek vyústění mlýnského náhonu, který přiváděl vodu z Fryšávky k Hornímu a Zámeckému mlýnu.\n\nPůvodně se soutok Svratky a Fryšávky nacházel v jiných místech, a to pod skálou Kabačkou, nedaleko dnešní silnice z Jimramova na Poličku. Z historického hlediska je tento fakt velice důležitý, neboť o současný soutok se opírají někteří historikové (např. J. Teplý, Vladimír Nekuda, J. Unger či Miroslav Plaček) při snaze o lokalizaci jimramovské tvrze, když ji umisťují do míst rodného domu bratří Mrštíků nad současným soutokem. V průběhu 15. století došlo pod Kabačkou na Fryšávce k vystavění mlýna (dnes Mostní mlýn). Brzy však voda z Fryšávky přestala mlýnu stačit a proto v průběhu 16. století nechal Vratislav II. z Pernštejna vybudovat náhon, který se v Sedlištích odděloval od Svratky a přiváděl vodu do Fryšávky. Teprve v letech 1680-1687 nechal Filip Novohradský z Kolovrat přeložit tok řeky Svratky do současné podoby.\n\nSoutok je snadno přístupný a případný zájemce může využít park Bludník. Druhou možností je sejít hned za Borovnickým mostem ze silnice II/357, která vede v těsné blízkosti soutoku. Ačkoliv je soutok skryt stromy, je vidět i ze zmíněné silnice.\n\n"}
{"id": "848500", "url": "https://cs.wikipedia.org/wiki?curid=848500", "title": "Pět synů carcassonských", "text": "Pět synů carcassonských\n\nPět synů carcassonských (francouzsky \"les cinq fils de Carcassonne\") je označení pěti hradů v jižní Francii, které měly za úkol hájit hranici s Aragonským královstvím. Soustavu tvořily pevnosti Quéribus jako hlavní obranné centrum, Aguilar, Peyrepertuse, Puilaurens a Termes.\n\nOznačení se začalo používat po smlouvě z Corbeil (1258), ve které byl urovnán spor mezi Francií a Aragonií o území. Francouzský král Ludvík IX. přenechal Severní Katalánsko a Barcelonu pyrenejskému státu a Jakub I. Aragonský se vzdal dědických nároků na hrabství Toulouse a Provence (avšak ne na panství Montpellier).\n\nK obraně nově stanovené hranice byly vybrány bývalé katarské hrady Quéribus, Aguilar, Peyrepertuse, Puilaurens a Termes. Hlavní velitel všech těchto pevností sídlil v Carcassonne. \n\nHrady byly během albigenské křížové výpravy (1209–1229) nebo po ní dobyty a od poloviny 13. století přestavěny a zvětšeny jako hraniční pevnosti. Hrady Montségur a Puivert leží o něco dále západně než ostatní a byly po dobytí rovněž zvětšeny, ale zůstaly v majetku šlechty a k tomuto obrannému systému nepatřily.\n\nSvůj význam ztratily tyto hrady po Pyrenejském míru (1659), když byla hranice mezi Španělskem a Francií posunuta na jih a následně opuštěné hrady postupně zpustly.\n\n"}
{"id": "848516", "url": "https://cs.wikipedia.org/wiki?curid=848516", "title": "Donnie Avery", "text": "Donnie Avery\n\nDonnie Dion Avery (* 12. června 1984 v Houstonu, stát Texas, Spojené státy americké) je bývalý hráč amerického fotbalu, který nastupoval na pozici Wide receivera v National Football League. Univerzitní fotbal hrál za University of Houston, poté byl vybrán v druhém kole Draftu NFL 2008 týmem St. Louis Rams.\n\nNa Hastings High School v Alief ve státě Texas byl v posledním ročníku vybrán do all-star týmu na pozici jak wide receivera, tak specialisty na returny. V roce 2002 pomohl týmu k bilanci 11-3 a titulu okrskového šampióna, když zachytil 36 přihrávek pro 502 yardů a dva touchdowny. Kromě toho vrátil 13 puntů pro 399 yardů a 3 touchdowny, a 7 kick-offů pro 345 yardů a jeden touchdown. Navíc přidal 16 běhů pro 175 yardů a 2 touchdowny.\n\nV roce 2004 nastoupil do 11 utkání, ve kterých zachytil 18 přihrávek pro 343 yardů a byl vybrán do all-star týmu Conference USA All-Freshman. O rok později už odehrál 12 utkání, z toho do desíti nastoupil jako startující hráč, a zachytil 44 přihrávek pro 688 yardů a 5 touchdownů. Jako junior v roce 2006 zachytil 57 přihrávek pro 852 yardů a 5 touchdownů. V roce 2007 vedl Avery Houston Cougars s 91 zachycenými přihrávkami pro školní a konferenční rekord 1 456 yardů a 7 touchdownů, za což byl vybrán do prvního all-star týmu All-Conference USA.\n\nV druhém kole Draftu NFL 2008 byl na 33. místě celkově vybrán týmem St. Louis Rams. Stal se tak stal vůbec prvním draftovaným wide receiverem v roce 2008.\n26. července 2008 podepsal Avery čtyřletou smlouvu na 4,8 milionu dolarů (z toho 3 miliony garantovaných) se St. Louis Rams. V nováčkovské sezóně zachytil 53 přihrávek pro 674 yardů, 3 touchdowny a jeden běhový touchdown. Za tyto výkony dostal Cenu Carrolla Rosenblooma pro nováčku roku v týmu St. Louis Rams. Bylo to poprvé, kdy vítězný hráč nebyl vybrán v prvním kole draftu od doby linebackera Pisy Tinoisamoy v roce 2003. V třetím přípravném utkání sezóny 2010 proti New England Patriots si ale poranil koleno, a kvůli tomu zmeškal celou sezónu 2010. 3. září 2011 byl ze služeb Rams propuštěn.\n\n28. září 2011 podepsal Avery smlouvu s Tennessee Titans.\n\nAvery podepsal 23. března 2012 smlouvu Indianapolis Colts. 9. září potom zachytil 6-yardovou přihrávku Andrewa Lucka pro touchdown, což byla Luckova první pasová přihrávka na touchdown v NFL. Po zranění wide receivera Austina Collie se stává startujícím hráčem a celkem si v šestnácti zápasech připíše 60 zachycených přihrávek pro 781 yardů (nejvíc v kariéře) a 3 touchdowny.\n\n12. dubna 2013 podepsal Avery smlouvu s Kansas City Chiefs. Zde odehrál všech 16 utkání základní části a zachytil v nich 40 přihrávek pro 596 yardů a 2 touchdowny. V zápase čtvrtého týdne sezóny 2014 proti New England Patriots si poranil třísla a než se uzdravil, přišel o místo startujícího hráče. 17. února 2015 pak byl Chiefs propuštěn.\n\n"}
{"id": "848518", "url": "https://cs.wikipedia.org/wiki?curid=848518", "title": "Ole Bull", "text": "Ole Bull\n\nOle Bornemann Bull (5. února 1810 – 17. srpna 1880) byl norský houslista a skladatel. Pocházel z významné norské rodiny, např. jeho bratr Georg Andreas Bull byl významným norským architektem a jeho strýc Edvard Hagerup Bull působil jako soudce a politik. Svou tvorbou se Ole Bull zařadil mezi norské národně romantické umělce. Samotný Robert Schumann o něm napsal, že se svou rychlostí a čistotou hry na housle vyrovnal Paganinimu. Byl přítelem rakouského skladatele Ference Liszta.\n"}
{"id": "848520", "url": "https://cs.wikipedia.org/wiki?curid=848520", "title": "Zdravotní klaun (spolek)", "text": "Zdravotní klaun (spolek)\n\nZdravotní klaun, o. p. s., je obecně prospěšná společnost a nezisková organizace v České republice, která přináší humor a radost hospitalizovaným dětem, geriatrickým pacientům a dalším potřebným v oblasti zdravotnictví. Klade si za cíl zlepšit jejich psychický zdravotní stav, a to prostřednictvím speciálně vyškolených zdravotních klaunů a souvisejících projektů.\n\nV souladu s posláním uvedeným ve stanovách naplňuje Zdravotní klaun, o. p. s., následující cíle:\n\nNejvětším programem společnosti jsou Zdravotní klauniády, jak jsou nazvány pravidelné návštěvy klaunských dvojic ve více než šedesáti nemocnicích po celé zemi. Zdravotní klauni vždy dbají na dodržování , na aktuální stav dětí na oddělení a úzce spolupracují se zdravotnickým personálem. Jejich klaunský kostým je civilnější, nemají make-up, ale zato mají bílé lékařské pláště, aby působili jako součást zdravotnického personálu.\n\nCirkus Paciento je týdenní program pro malé pacienty, jehož vyvrcholením je slavnostní cirkusové vystoupení dětí přímo v nemocnici nebo v areálu nemocnice. Pacienti na vystoupení předvedou svým rodičům, ostatním dětem, sestřičkám a lékařům, co se za celý týden naučili. Cílem projektu je vzbudit v pacientech trvalejší zájem o hru a tím budit zájem o život.\n\nProgram Humor pro dříve narozené se zaměřuje na geriatrické pacienty a seniory. Zdravotní klauni oblékají výraznější kostýmy a namísto legračních doktorů a sester se proměňují v zahradnice, tanečnice, hudebníky nebo lázeňské šviháky. Na geriatrická oddělení se snaží přinést venkovní svět, humor, vzpomínky, ale hlavně chuť do života.\n\nDalšími aktivitami je Koš plný humoru, jenž se snaží potěšit vážně nemocné pacientům prostřednictvím milého a vtipného dárku. Program Malý záchranář učí školáky prostřednictvím hry jak si poradit v případě nutnosti první pomoci. Vzdělávací semináře pomáhají zdravotnickému personálu při práci s malými pacienty, učí je zmírnit strach a stres z léčebných zákroků a navodit příjemnější atmosféru. Program Přezůvky máme je zaměřený na dětské pacienty v poslední fázi života, kdy jsou v domácí péči. Cílem je poskytnout duševní podporu a rozptýlení nejen těžce nemocnému dítěti, ale i celé jeho rodině a odlehčit vážnou životní situaci.\n\n"}
{"id": "848523", "url": "https://cs.wikipedia.org/wiki?curid=848523", "title": "Jiří Pelán", "text": "Jiří Pelán\n\nJiří Pelán (* 19. července 1950 v Českém Krumlově) je český literární historik a překladatel, především z románských jazyků, a vysokoškolský pedagog na Filozofické fakultě Univerzity Karlovy.\n\nPo maturitě na SVVŠ v Českém Krumlově vystudoval Filosofickou fakultu Univerzity Karlovy, obor francouzština, italština a srovnávací literatura. Doktorát z filosofie získal roku 1974. V letech 1975–1991 pracoval jako redaktor a šéfredaktor (1990–1991) nakladatelství Odeon. V roce 2017 byl jmenován na základě návrhu Vědecké rady Jihočeské univerzity profesorem v oboru \"Dějiny novější české literatury\".\n\nOd roku 1991 působí na FF UK v Ústavu románských studií. Zabývá se především románskými literaturami. Pod jeho vedením vznikl \"Slovník italských spisovatelů\" (2004). V roce 2002 získal Státní cenu za překladatelské dílo.\n\n\n\n"}
{"id": "848524", "url": "https://cs.wikipedia.org/wiki?curid=848524", "title": "Spojené státy americké na Zimních olympijských hrách 1998", "text": "Spojené státy americké na Zimních olympijských hrách 1998\n\nSpojené státy americké na Zimních olympijských hrách 1998 reprezentovalo 186 sportovců (105 mužů a 81 žen) v 14 sportech.\n\n"}
{"id": "848525", "url": "https://cs.wikipedia.org/wiki?curid=848525", "title": "Břetislav Vojtíšek", "text": "Břetislav Vojtíšek\n\nBřetislav Vojtíšek (*28. září 1928 Trnava), původně učitel, poté dlouholetý ředitel českolipského muzea, autor mnoha vlastivědných publikací Českolipska.\n\nPo vyhlášení samostatného Slovenského státu se rodina Vojtíškových přestěhovala do Nymburka a v roce 1945 do České Lípy. Zde Břetislav dokončil studia na českolipském gymnáziu a v roce 1947 zahájil studium na Karlově univerzitě v Praze, obory filosofie, historie a archeologie. Po ukončení studií zprvu učil, ale již v roce 1952 přijal místo ředitele českolipského muzea, které bylo tehdy v Červeném domě v sousedství zříceniny hradu Lipý. To už byl rok ženatý, jeho manželkou se stala Marie Vyšínová z Prahy, seznámili se spolu během univerzitních studií. V Červeném domě začal budovat muzejní expozici, pak musel na dva roky na vojenskou základní službu. V práci jej zastoupila manželka. Po návratu ze služby se vrátil k své práci, jeho paní nastoupila do tvořícího se českolipského archivu. V roce 1954 stálou muzejní expozici dobudoval a protože byla první v severních Čechách, obdržel za ni ocenění ministra kultury. V předešlém období přestal pracovat u muzea Český muzejní spolek, aktivity přátel historie se přesunuly pod Okresní dům osvěty. Za jeho podporu získal od něj v roce 1958 veřejné ocenění.\n\nProtože prostory užívané jak archivem, tak muzeem byla nevhodné, manželé po dlouhých jednáních dokázali získat bývalý augustiniánský klášter. V roce 1968 se do něj přestěhovalo i muzeum, v jehož čele Břetislav Vojtíšek stál už 36 roků. Postupně získané prostory upravil, zřídil další expozice (1969 přírodovědná, 1972 historická), přednáškový sál, koncertní síň a nechal upravit pro potřeby muzea i klášterní zahradu. Spolu se svými spolupracovníky organizoval přednášky, psal do různých tiskovin, pořádal krátkodobé výstavy. Manželé společně získali jako depozitář muzea i archivu zámek ve Stvolínkách, podařilo se pro muzejní účely získat bývalý špitál v Doksech (dnes pobočka muzea) a Víseckou rychtu v Kravařích.\n\nPřitom na konci 70. let absolvoval postgraduální studium muzeologie, etnografie a historické archeologie.\n\nManželé byli členové \"památkové komise ONV v České Lípě\" a stali se zakládajícími členy \"Nezávislé památkové unie\". Břetislav Vojtíšek vykonával řadu let funkci okresního památkového konzervátora.\n\nV roce 1988 odešel pan Vojtíšek do důchodu, řadu dalších let byl v muzeu zaměstnán na zkrácený úvazek.\n\nV roce 2000 byli manželé Vojtíškovi jmenováni čestnými občany města Česká Lípa.\n\n\n"}
{"id": "848526", "url": "https://cs.wikipedia.org/wiki?curid=848526", "title": "Anton Žember", "text": "Anton Žember\n\nAnton Žember (* 19. ledna 1953, Diviacka Nová Ves) je bývalý slovenský fotbalista.\n\nV československé lize hrál za Plastiku Nitra. V československé lize nastoupil ve 22 utkáních. Dále hrál za Baník Prievidza v 1. slovenské národní lize.\n\n"}
{"id": "848527", "url": "https://cs.wikipedia.org/wiki?curid=848527", "title": "Spojené státy americké na Zimních olympijských hrách 1994", "text": "Spojené státy americké na Zimních olympijských hrách 1994\n\nSpojené státy americké na Zimních olympijských hrách 1994 reprezentovalo 147 sportovců (95 mužů a 52 žen) v 12 sportech.\n\n"}
{"id": "848528", "url": "https://cs.wikipedia.org/wiki?curid=848528", "title": "Vladimír Szabó", "text": "Vladimír Szabó\n\nVladimír Szabó (*6. května 1950) je bývalý slovenský fotbalista, brankář.\n\nV československé lize hrál za Plastiku Nitra. V československé lize nastoupil ve 108 utkáních. Reprezentoval Československo v týmu do 23 let.\n\n\n"}
{"id": "848530", "url": "https://cs.wikipedia.org/wiki?curid=848530", "title": "Spojené státy americké na Zimních olympijských hrách 1992", "text": "Spojené státy americké na Zimních olympijských hrách 1992\n\nSpojené státy americké na Zimních olympijských hrách 1992 reprezentovalo 147 sportovců (97 mužů a 50 žen) v 12 sportech.\n\n"}
{"id": "848531", "url": "https://cs.wikipedia.org/wiki?curid=848531", "title": "Marián Halás", "text": "Marián Halás\n\nMarián Halás (*14. listopadu 1960) je bývalý slovenský fotbalista.\n\nV československé lize hrál za Plastiku Nitra. V československé lize nastoupil ve 32 utkáních a dal 1 gól.\n\n"}
{"id": "848533", "url": "https://cs.wikipedia.org/wiki?curid=848533", "title": "Spojené státy americké na Zimních olympijských hrách 1988", "text": "Spojené státy americké na Zimních olympijských hrách 1988\n\nSpojené státy americké na Zimních olympijských hrách 1988 reprezentovalo 118 sportovců (86 mužů a 31 žen) v 11 sportech.\n"}
{"id": "848534", "url": "https://cs.wikipedia.org/wiki?curid=848534", "title": "Spojené státy americké na Zimních olympijských hrách 1984", "text": "Spojené státy americké na Zimních olympijských hrách 1984\n\nSpojené státy americké na Zimních olympijských hrách 1984 reprezentovalo 107 sportovců (77 mužů a 30 žen) v 10 sportech.\n"}
{"id": "848536", "url": "https://cs.wikipedia.org/wiki?curid=848536", "title": "Jozef Czuczor", "text": "Jozef Czuczor\n\nJozef Czuczor (* 17. srpna 1962) je bývalý slovenský fotbalista, obránce. Po skončení aktivní kariéry trénuje na regionální úrovni.\n\nV československé lize hrál za Plastiku Nitra. V československé lize nastoupil v 66 utkáních a dal 1 gól. V nižších soutěžích hrál i za VTJ Tábor a Duslo Šaľa.\n\n"}
{"id": "848538", "url": "https://cs.wikipedia.org/wiki?curid=848538", "title": "Mapová sbírka PřF UK", "text": "Mapová sbírka PřF UK\n\nMapová sbírka Přírodovědecké fakulty Univerzity Karlovy je významnou univerzitní sbírkou ve střední Evropě. Jde o bývalou Státní sbírku mapovou (1920–1953). Obsahuje ca 150 000 dokumentů: asi 130 000 map, 3 500 atlasů, 95 globů a 10 000 knih a další dokumenty.\n\nMapová sbírka vznikla zároveň s Geografickým ústavem UK (1891). V roce 1913 byla přestěhována na Albertov 6, Praha 2, kde sídlí nepřetržitě dodnes v unikátním historickém interiéru. Byl vytvořen podle vzoru mapové sbírky Francouzské národní knihovny. V roce 1920 vznikla Přírodovědecká fakulta a zároveň byla na návrh prof. Václava Švambery ustanovena Ministerstvem školství Státní sbírka mapová ČSR. Získala část válečného archivu z Vídně a velké finanční dotace. Po 2. světové válce přibylo množství dokumentů z konfiskátů. Vzhledem k záměru vybudovat vskutku národní sbírku, byly včleněny i mapové sbírky Národní knihovny a Národního muzea. Prof. Karel Kuchař, jeden z nejvýznamnějších českých historických kartografů, vedl sbírku v letech 1945–1973. Mapová sbírka tehdy vydávala nejen časopis Kartografický přehled, ale měla i vlastní publikační činnost. V roce 1953 byla mapová sbírka včleněna do ČSAV. Nejprve jako Kabinet kartografie, později byla součástí Geografického ústavu AV. Ten byl v roce 1993 zrušen a Mapová sbírka se navrátila původnímu vlastníkovi. V Mapové sbírce UK působily další významné osobnosti historické kartografie jako Ivan Kupčík, Olga Kudrnovská, Ludvík Mucha a další. K dispozici byly pouze lístkové katalogy různé úrovně. V roce 2010 bylo započato s přípravami k rekonstrukci sbírky. Snahou bylo provést rekonstrukci původního interiéru. Kolekce byla znovu otevřena veřejnosti 21. 3. 2013.\n\nSbírka obsahuje podle poslední revize z roku 1980 kolem 130 000 map, 2000 atlasů a 80 globů. Přibližně polovinu této sbírky tvoří staré tisky. Svým rozsahem i obsahem patří mezi unikátní univerzitní sbírky nejen v České republice, ale i v rámci Střední Evropy. Podobné univerzitní sbírky se nacházejí až v Paříži nebo v Oslu. Obsahuje nejvýznamnější díla významných kartografů domácích, např. Klaudyána, Crigingera, Aretina, Podolského, Komenského, Hollara, Vogta, Müllera, Helwiga. Výpravné sběratelské a tematické atlasy (historické, astronomické, vojenské, atd.), atlasy kartografických mistrů a umělců jako byli Mercator, Ortelius, de Jode, Hondius, nebo např. Janzoon jež vystupoval pod pseudonymem Vilém Blaeu. Sbírka má též cenné globy od 16. století. Nejstarší datovaná díla pocházejí z 16. století. Ve sbírce byly také objeveny originální rukopisy 3. vojenského mapování v měřítku 1:25 000. Díky projektu TEMAP (2011–2015) získala sbírka finanční prostředky na zaměstnance pro odbornou katalogizaci, tvorbu metadat a digitalizaci. Zároveň probíhá revize, čištění, balení, stěhování a přesignování fondu.\nV elektronickém katalogu je 31 000 dokumentů. 30 000 digitalizovaných map a 6000 stran digitalizovaných atlasů z projektu TEMAP jsou i s metadaty dostupné z digitálního repozitáře UK. V roce 2013 byla vytvořena první virtuální sbírka glóbů v České republice. Glóby se zpřístupňují v 2D a 3D verzích.\n\n\n\n"}
{"id": "848540", "url": "https://cs.wikipedia.org/wiki?curid=848540", "title": "Calcio Padova", "text": "Calcio Padova\n\nCalcio Padova byl italský fotbalový klub, sídlící ve městě Padova. Klub byl založen 29. ledna 1910 jako \"Associazione Calcio Padova\". Serii A hráli prvně v sezoně 1929/30 a podruhé si ji zahráli v sezoně 1932/33, kdy ji hráli až do sezóny 1933/34. Serii A hraje ještě v sezonách: 1948/49 až 1950/51, 1955/56 až 1961/62, 1994/95 až 1995/96. Nejlepší umístění v lize bylo 3. místo (1957/58). Největší úspěch klubu je finále Coppa Italia v roce 1966/67. Klub zanikl 15. července 2014 kvůli vyhlášení klubového bankrotu. Nový klub byl založen hned po zániku. \n\nEvropské poháry ještě nehráli.\n\n"}
{"id": "848542", "url": "https://cs.wikipedia.org/wiki?curid=848542", "title": "Bohuslav Kuba", "text": "Bohuslav Kuba\n\nBohuslav Kuba (* 18. srpna 1952) je bývalý český politik, v 90. letech 20. století poslanec České národní rady a Poslanecké sněmovny za SPR-RSČ, pak za Vlasteneckou republikánskou stranu.\n\nVe volbách v roce 1992 byl zvolen do ČNR, jako poslanec za Sdružení pro republiku – Republikánskou stranu Československa (volební obvod Západočeský kraj). Zasedal v hospodářském výboru.\n\nPo vzniku samostatné České republiky v lednu 1993 se ČNR transformovala na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. Zpočátku vystoupoval jako loajální člen strany. V roce 1994 čelil návrhu na vydání k trestnímu stíhání kvůli údajnému napadení členů justiční stráže při soudním přelíčení s jiným členem SPR-RSČ. V roce 1995 se ovšem rozešel se svou stranou a poskytl médiím prohlášení, v němž kritizoval metody předsedy SPR-RSČ Miroslava Sládka. Označil se za přesvědčením republikána, ale vyzval ke konání sjezdu a nahrazení Sládka jiným představitelem. Za podezřelé označil financování strany. Zároveň oznámil, že poté, co poslanecký klub republikánů opustil o několik měsíců dříve Miroslav Kašpárek, mělo za ním vedení SPR-RSČ vyslat komando s cílem fyzicky ho napadnout. Útok se prý nakonec neodehrál, protože se jeho členům nepodařilo odpadlického poslance najít. V srpnu 1995 opustil poslanecký klub republikánů a zasedal pak ve sněmovně jako nezařazený poslanec. Ze SPR-RSČ odešel a angažoval se v nové politické formaci Vlastenecká republikánská strana (VRS). Bytem se uvádí ve Vodňanech. VRS vznikla v srpnu 1995 transformací politického subjektu Národně demokratická jednota (NDJ). Nová strana se ale okamžitě dostala do vnitřních sporů. Bývalí republikánští poslanci, kteří do ní vstoupili, odmítli plán předáka původní Národně demokratické jednoty na fúzi s Klubem angažovaných nestraníků a dalšími pravicovými stranami, protože v tom spatřovali předstupeň k integraci s ODS. Bývalí předáci NDJ zase odmítali uznat výsledky sněmu, na němž byla jejich strana proměněna na VRS. V říjnu 1995 se Kuba stal místopředsedou VRS. Již v září 1996 se uvádí, že Bohuslav Kuba byl z VRS vyloučen.\n\nV roce 1998 se podílel na polemikách v souvislosti s dalším štěpením v SPR-RSČ, když potvrdil, že ve straně se měly odehrávat nezdokumentované finanční transfery, údajně za účelem obohacení předsedy Sládka. Podával v této záležitosti vysvětlení i policejním vyšetřovatelům.\n\n"}
{"id": "848544", "url": "https://cs.wikipedia.org/wiki?curid=848544", "title": "Bernhart Jähnig", "text": "Bernhart Jähnig\n\nBernhart Jähnig (* 7. října 1941, Klagenfurt) je německý historik, archivář a pedagog. \n\nPo maturitě na kolínském gymnáziu studoval od roku 1961 historii, germanistiku a filozofii v Kolíně nad Rýnem a Göttingenu. V roce 1966 složil první státní pedagogické zkoušky. V roce 1968 promoval na doktora filozofie u Hermanna Heimpela v Göttingenu. O dva roky později složil archivářské zkoušky.\n\nOd roku 1970 působil v několika státních archivech. V roce 1989 nastoupil na Friedrich-Meinecke-Institut FU Berlin. \n\nV období 1995 až 2010 byl předsedou Historische Kommission für ost- und westpreußische Landesforschung. Patří mezi odborníky na dějiny řádu německých rytířů.\n\n\n"}
{"id": "848546", "url": "https://cs.wikipedia.org/wiki?curid=848546", "title": "Spojené státy americké na Zimních olympijských hrách 1976", "text": "Spojené státy americké na Zimních olympijských hrách 1976\n\nSpojené státy americké na Zimních olympijských hrách 1976 reprezentovalo 106 sportovců (76 mužů a 30 žen) v 10 sportech.\n"}
{"id": "848551", "url": "https://cs.wikipedia.org/wiki?curid=848551", "title": "Spojené státy americké na Zimních olympijských hrách 1972", "text": "Spojené státy americké na Zimních olympijských hrách 1972\n\nSpojené státy americké na Zimních olympijských hrách 1972 reprezentovalo 103 sportovců (77 mužů a 26 žen) v 10 sportech.\n"}
{"id": "848552", "url": "https://cs.wikipedia.org/wiki?curid=848552", "title": "Piode", "text": "Piode\n\nPiode je italská obec v provincii Vercelli v oblasti Piemont.\n\nK 31. prosinci 2011 zde žilo 196 obyvatel.\n\nCampertogno, Pettinengo (BI), Pila, Rassa, Scopello\n"}
{"id": "848555", "url": "https://cs.wikipedia.org/wiki?curid=848555", "title": "Spojené státy americké na Zimních olympijských hrách 1968", "text": "Spojené státy americké na Zimních olympijských hrách 1968\n\nSpojené státy americké na Zimních olympijských hrách 1968 reprezentovalo 96 sportovců (75 mužů a 21 žen) v 10 sportech.\n"}
{"id": "848557", "url": "https://cs.wikipedia.org/wiki?curid=848557", "title": "Spojené státy americké na Zimních olympijských hrách 1964", "text": "Spojené státy americké na Zimních olympijských hrách 1964\n\nSpojené státy americké na Zimních olympijských hrách 1964 reprezentovalo 90 sportovců (71 mužů a 19 žen) v 10 sportech.\n"}
{"id": "848578", "url": "https://cs.wikipedia.org/wiki?curid=848578", "title": "Avid Technology", "text": "Avid Technology\n\nAvid Technology, Inc. je americká firma specializovaná na vývoj technologií pro video a audio, zvláště na nelineární střih, archivní a distribuční služby. Byla založena v roce 1987 a v roce 1993 se stala veřejně obchodovatelnou firmou. Firma má sídlo v Burlingtonu v Massachusetts.\n\nProdukty Avid jsou používány k vytváření televizních a video pořadů, filmů a reklam.\n"}
{"id": "848583", "url": "https://cs.wikipedia.org/wiki?curid=848583", "title": "Kostel Navštívení Panny Marie (Velké Poříčí)", "text": "Kostel Navštívení Panny Marie (Velké Poříčí)\n\nKostel Navštívení Panny Marie je římskokatolický novogotický farní kostel ve Velkém Poříčí.\n\nKostel byl vystavěn v letech 1906-1910 a byl vysvěcen 8. září 1910, s povolením královéhradecké konsistoře děkanem Peckou z Náchoda. Stavební plány kostela zhotovil architekt Bohumil Kubeček z Hronova. Stavební pozemek na kostel darovala obec, na kostel probíhaly sbírky peněz i materiálu. Mnozí občané při stavbě pracovali zdarma. Stavba stála 24406 K předválečné rakousko-uherské měny. Kostel má novou elektroinstalaci, izolaci proti vlhkosti a je plynofikován.\n\nKostel je postaven v novogotickém slohu.\n\nOltáře novogotické, hlavní oltář zhotovil roku 1908 František Jirouš ze Slatiňan, boční oltáře sv. Anny a sv. Jana Křtitele.\n\nVarhany jsou od kutnohorského varhanáře Antona Mölzera.\n\nBohoslužby se konají v neděli v 10.00 a ve středu v 17.30.\n\n"}
{"id": "848585", "url": "https://cs.wikipedia.org/wiki?curid=848585", "title": "Spojené státy americké na Zimních olympijských hrách 1960", "text": "Spojené státy americké na Zimních olympijských hrách 1960\n\nSpojené státy americké na Zimních olympijských hrách 1960 reprezentovalo 79 sportovců (61 mužů a 18 žen) v 8 sportech.\n"}
{"id": "848606", "url": "https://cs.wikipedia.org/wiki?curid=848606", "title": "Spojené státy americké na Zimních olympijských hrách 1956", "text": "Spojené státy americké na Zimních olympijských hrách 1956\n\nSpojené státy americké na Zimních olympijských hrách 1956 reprezentovalo 67 sportovců (57 mužů a 10 žen) v 8 sportech.\n"}
{"id": "848610", "url": "https://cs.wikipedia.org/wiki?curid=848610", "title": "Francis Hutcheson", "text": "Francis Hutcheson\n\nFrancis Hutcheson (8. srpna 1694, Drumalig, Irsko – 8. srpna 1746, Glasgow, Skotsko) byl skotský filosof a jeden ze zakladatelů Skotského osvícenství. \n\nNarodil se v Irsku do rodiny skotských presbyteriánů. Studoval filosofii, literaturu a teologii na University of Glasgow. Jeho myšlenky ovlivnily i takové velikány, jakými byli např. David Hume nebo Adam Smith. Byl významným teoretikem morální filozofie.\n\n\n"}
{"id": "848614", "url": "https://cs.wikipedia.org/wiki?curid=848614", "title": "Mount Ngerchelchuus", "text": "Mount Ngerchelchuus\n\nMount Ngerchelchuus (též Mount Makelulu, 242 m n. m.) je kopec na ostrově Babeldaob v souostroví Karolíny v západním Pacifiku. Leží na hranicích spolkových států Ngardmau a Ngaremlengui na území Palau. Jedná se o nejvyšší bod ostrova i státu.\n\n"}
{"id": "848615", "url": "https://cs.wikipedia.org/wiki?curid=848615", "title": "Ján Mészároš", "text": "Ján Mészároš\n\nJán Mészároš (* 12. ledna 1964) je bývalý slovenský fotbalista.\n\nV československé lize hrál za Plastiku Nitra. V československé lize nastoupil v 10 utkáních.\n\n"}
{"id": "848620", "url": "https://cs.wikipedia.org/wiki?curid=848620", "title": "Spojené státy americké na Zimních olympijských hrách 1952", "text": "Spojené státy americké na Zimních olympijských hrách 1952\n\nSpojené státy americké na Zimních olympijských hrách 1952 reprezentovalo 66 sportovců (56 mužů a 10 žen) v 8 sportech.\n"}
{"id": "848629", "url": "https://cs.wikipedia.org/wiki?curid=848629", "title": "Východní pobřeží Spojených států amerických", "text": "Východní pobřeží Spojených států amerických\n\nVýchodní pobřeží Spojených států amerických ( ) je označení pro ty státy Spojených států amerických, které leží na pobřeží Atlantského oceánu. Ze severu na jih se jedná o státy: Maine, New Hampshire, Massachusetts, Rhode Island, Connecticut, New York, New Jersey, Delaware, Maryland, Virginie, Severní Karolína, Jižní Karolína, Georgie a Florida. Často jsou do výčtu zařazovány také Vermont a Pensylvánie, přestože neleží přímo na pobřeží.\n\nNaopak někdy jsou jako \"východní pobřeží\" vnímány jen severovýchodní státy, protože jihovýchodní státy jsou řazeny do oblasti jihovýchodu Spojených států amerických nebo jihu Spojených států amerických, kam mají silnější kulturní a historické vazby než na sever.\n"}
{"id": "848631", "url": "https://cs.wikipedia.org/wiki?curid=848631", "title": "Róbert Barborík", "text": "Róbert Barborík\n\nRóbert Barborík (* 13. červen 1968) je bývalý slovenský fotbalový záložník a později trenér.\n\nV československé lize hrál za Plastiku Nitra. V československé lize nastoupil v 15 utkáních. Dále hrál i za maďarskou Pécs a rakouský Mödling.\n\nV sezóně 2010/11 trénoval FC Baník Most, v sezóně 2011/12 vedl FC Nitra a v sezóně 2012/13 byl šéftrenérem mládeže FC Hradec Králové, ve kterém se stal později v sezoně 2014/15 (v prosinci 2014) asistentem trenéra Bohuslava Pilného po odstoupení Luboše Prokopce. Po sezoně 2014/15 v Hradci skončil.\n\n"}
{"id": "848636", "url": "https://cs.wikipedia.org/wiki?curid=848636", "title": "William Thomas Beckford", "text": "William Thomas Beckford\n\nWilliam Thomas Beckford (1. října 1760 – 2. května 1844), známý také jako William Beckford, byl anglickým spisovatelem, literárním kritikem, sběratelem umění, mecenášem, politikem a údajně též nejbohatším prostým občanem Anglie. Byl představitelem tzv. gotického románu a proslavil se zejména gotickou novelou \"Vathek\". Byl synem starosty Londýna, po němž též zdědil své jmění. K umění byl veden již jako mladík, když jeho učiteli byli např. Wolfgang Amadeus Mozart nebo malíř Alexander Cozens. V pozdějších letech přitahovala pozornost veřejnosti zejména jeho rozsáhlá sbírka umění.\n\n"}
{"id": "848637", "url": "https://cs.wikipedia.org/wiki?curid=848637", "title": "Eduard Gajdoš", "text": "Eduard Gajdoš\n\nEduard Gajdoš (* 5. března 1960 Nitra) je bývalý slovenský fotbalista, útočník.\n\nV československé lize hrál za Plastiku Nitra. V československé lize nastoupil v 63 utkáních a dal 14 gólů. V nižších soutěžích hrál za Slovan Agro Levice. V sezoně 1985/86 se stal nejlepším střelcem I. SNFL s 16 brankami.\n\n"}
{"id": "848640", "url": "https://cs.wikipedia.org/wiki?curid=848640", "title": "František Halás (1968)", "text": "František Halás (1968)\n\nFrantišek Halás (* 22. února 1968, Nitra) je bývalý slovenský fotbalista, útočník.\n\nV československé lize hrál za Plastiku Nitra. V československé lize nastoupil ve 44 utkáních a dal 9 gólů.\n\n"}
{"id": "848653", "url": "https://cs.wikipedia.org/wiki?curid=848653", "title": "Spojené státy americké na Zimních olympijských hrách 1948", "text": "Spojené státy americké na Zimních olympijských hrách 1948\n\nSpojené státy americké na Zimních olympijských hrách 1948 reprezentovalo 69 sportovců (59 mužů a 10 žen) v 9 sportech.\n"}
{"id": "848654", "url": "https://cs.wikipedia.org/wiki?curid=848654", "title": "Spojené státy americké na Zimních olympijských hrách 1936", "text": "Spojené státy americké na Zimních olympijských hrách 1936\n\nSpojené státy americké na Zimních olympijských hrách 1936 reprezentovalo 55 sportovců (46 mužů a 9 žen) v 8 sportech.\n"}
{"id": "848655", "url": "https://cs.wikipedia.org/wiki?curid=848655", "title": "Samuel Görner", "text": "Samuel Görner\n\nFr. Samuel Görner (asi 1. polovina 18. století Sloup v Čechách – 1772) byl v 18. století zbožný poustevník, známý ze zpodobnění (socha s dalekohledem) na vrcholu skalního hradu Sloup a ze svého působení v nedaleké Samuelově jeskyni nad obcí Sloup v Čechách na Českolipsku.\n\nNarodil se ve Sloupu v Čechách, ve stavení čp. 118 poblíž sloupského dolního mlýna do rodiny optika Georga Görnera. Samuel se vyučil zahradníkem. Nad obcí si vybudoval, či spíše nechal vybudovat jeskyni, dnes po něm pojmenovanou \"Samuelova jeskyně\". Zde se 17 let při svém poustevnickém životě věnoval výrobě optických pomůcek.\n\nDne 27. dubna 1735 se odstěhoval do opuštěné poustevny dole v obci na skále, nazývané kdysi Poustevnickou, dnes známou jako skalní hrad Sloup. Zde zůstal poustevníkem sedm let, věnoval se i nadále optice a na zahrádkách uplatnil i své znalosti vyučeného zahradníka. V roce 1742 odtud odešel do Prahy z obavy, že bude pruskými úřady odveden k vojsku, už proto, že byl statné postavy. V Praze tento zbožný muž vstoupil do kláštera františkánů u Panny Marie Sněžné.\n\nKolem roku 1756 vykonal pouť do Říma, nevrátil se však do Prahy, ale usídlil se roku 1760 v poustevně u Skalického vrchu (poblíž obce Skalice u České Lípy). Snad zemřel zde, či podle jiných pramenů se nakonec dostal do poustevny na Svaté Hoře u Příbrami, kde byl zavražděn.\nZe Sloupu byl i Anton Görner působící ve službách hraběte Kinského, pro něhož studoval výrobu zrcadel v Norimberku a pak ji pomáhal zavést v Kinského zrcadlárně ve Sloupu. Za odměnu byl zproštěn z roboty a poddanství.\n\nDalším známým Görnerem byl Franz, který byl též sloupským optikem a zemřel zde roku 1890.\n\n\n"}
{"id": "848662", "url": "https://cs.wikipedia.org/wiki?curid=848662", "title": "Spojené státy americké na Zimních olympijských hrách 1932", "text": "Spojené státy americké na Zimních olympijských hrách 1932\n\nSpojené státy americké na Zimních olympijských hrách 1932 reprezentovalo 65 sportovců (58 mužů a 6 žen) v 8 sportech.\n"}
{"id": "848669", "url": "https://cs.wikipedia.org/wiki?curid=848669", "title": "Antonín Štuka", "text": "Antonín Štuka\n\nAntonín Štuka (29. února 1908, Černá Hora – 7. října 1943, Brno) byl jako úředník vlakové pošty zapojený v protifašistickém odboji. zachycoval a ničil udavačské dopisy adresované gestapu. Po prozrazení odbojové skupiny byl zatčen a roku 1943 popraven.\nAntonín Štuka se narodil 29. února 1908 v Černé Hoře u Brna jako nejstarší ze synů z devíti dětí krejčího a černohorského radního Rudolfa Štuky. Na gymnáziu i na lékařské fakultě v Brně patřil k vynikajícím studentům. Jeho studia přerušila až svatba s Marií Novotnou v létě 1929. Syn Ivo Štuka (později básník a redaktor) se jim narodil 10. února 1930. Aby zajistil rodinu opustil Antonín studium medicíny a přijal místo poštovního adjunkta.\n\nPočátkem války pracoval Antonín Štuka u vlakové pošty. Spolu se svými přáteli a spolupracovníky založili odbojovou skupinu zapojenou První kurýrní sbor Pravda vítězí. Pálili balíky polní pošty, ničili svolávací lístky, otevírali vojensky důležité zásilky a vybírali jejich obsah. Zachycovali a ničili udavačské dopisy adresované gestapu . V polovině listopadu 1942 byl Antonín Štuka zatčen, uvězněn a mučen v Kounicových kolejích v Brně. V červenci roku 1943 byl ve Vratislavi odsouzen a 7. října popraven. Po válce byl \"in memoriam\" vyznamenán Československým válečným křížem. Popravené odbojáře připomíná pamětní deska na budově bývalých Kounicových kolejích v Brně, Kounicova 26.\n\nPředválečná literární tvorba Antonína Štuky byla spíše nahodilá. V cele Kounicových kolejí, drcen fašistickou zvůlí a se stínem smrti za zády, napsal na útržky papíru své největší dílo. Ponurou báseň \"Nezapomeň\", kterou Jaroslav Seifert přirovnává k pozdějším dílům Vladimíra Holana. Rukopis schovaný nejprve pod uvolněnými parketami z cely vynesl na svobodu jeho spoluvězeň V. Zeman. Vydání se dílo dočkalo až v prosinci 1946, kdy již byla společnost unavena vzpomínkami na minulé běsy, a tak tato hymnická báseň rozepnutá mezi životem a peklem zapadla bez větší odezvy.\n\n"}
{"id": "848674", "url": "https://cs.wikipedia.org/wiki?curid=848674", "title": "Spojené státy americké na Zimních olympijských hrách 1928", "text": "Spojené státy americké na Zimních olympijských hrách 1928\n\nSpojené státy americké na Zimních olympijských hrách 1928 reprezentovalo 24 sportovců (21 mužů a 3 ženy) v 7 sportech.\n"}
{"id": "848677", "url": "https://cs.wikipedia.org/wiki?curid=848677", "title": "Enzo", "text": "Enzo\n\nEnzo je italské mužské rodné jméno. Může též jít o zkrácenou podobu jmen Lorenzo či Vincenzo. Mezi nositele tohoto jména patří:\n"}
{"id": "848681", "url": "https://cs.wikipedia.org/wiki?curid=848681", "title": "Spojené státy americké na Zimních olympijských hrách 1924", "text": "Spojené státy americké na Zimních olympijských hrách 1924\n\nSpojené státy americké na Zimních olympijských hrách 1924 reprezentovalo 24 sportovců (22 mužů a 2 ženy) v 6 sportech.\n"}
{"id": "848682", "url": "https://cs.wikipedia.org/wiki?curid=848682", "title": "Martin Vokurka", "text": "Martin Vokurka\n\nMartin Vokurka (* 17. října 1962, Praha) je český lékař, patologický fyziolog a od roku 2008 proděkan 1. lékařské fakulty Univerzity Karlovy v Praze.\n\nPo ukončení Gymnázia Na Zatlance v roce 1981, pokračoval studiem všeobecného lékařství na Fakultě všeobecného lékařství Univerzity Karlovy, kterou absolvoval v roce 1987. Od tohoto roku pak působí na Ústavu patologické fyziologie 1. lékařské fakulty UK nejprve jako vědecký aspirant, později odborný asistent a od roku 2005 jako docent. Od roku 2012 je přednostou Ústavu.\n\nJe autorem či spoluautorem řady učebnic (Francouzština pro lékaře, Patofyziologie pro nelékařské obory), lékařských slovníků (Velký lékařský slovník, Praktický slovník medicíny, Kapesní slovník medicíny) a odborných publikací (Manikúra a pedikúra). Píše i poezii a prózu.\n\n"}
{"id": "848687", "url": "https://cs.wikipedia.org/wiki?curid=848687", "title": "Rada latinskoamerických biskupských konferencí", "text": "Rada latinskoamerických biskupských konferencí\n\nRada latinskoamerických biskupských konferencí (CELAM) je mezinárodní konference biskupů zemí Latinské Ameriky. Její statut potvrdil papež Pius XII. Od května 2011 plní funkci jejího předsedy mexický arcibiskup Carlos Aguiar Retes.\n\nKonference vznikla v roce 1955 během setkání v Rio de Janeiro. Na její druhé generální konferenci v Medellínu vznikl stálý sekretariát, který sídlí v Bogotě v Kolumbii. Plenární setkání předsedů jednotlivých biskupských konferencí se koná jednou za čtyři roky, kdy se rovněž volí nový předseda.\n\nDvakrát v historii se tohoto plenárního setkání zúčastnili papežové - Jan Pavel II. v roce 1979 v Pueblu a Benedikt XVI. v roce 2007 v Aparecidě.\n\n\n\n"}
{"id": "848691", "url": "https://cs.wikipedia.org/wiki?curid=848691", "title": "Burlington-Edison High School", "text": "Burlington-Edison High School\n\nBurlington-Edison High School je státní střední škola v Burlingtonu v americkém státě Washington. Obsluhuje školní okrsek Burlington-Edison, kam patří také obce Edison, Alger a Bow. Nynější ředitelkou je Beth Vanderveen a jejími zástupci jsou Mike Curl a Todd Setterlund. Školním maskotem je tygr, zatímco školní barvy jsou modrá a zlatá.\n\nŠkola vznikla roku 1943 spojením Burlington High School a Edison High School. Zatímco nynější maskot a barvy pochází z prvně jmenované školy, Edison High School byla do té doby červenobílá a jako maskota měla zapalovací svíčku. Nynějším hlavním rivalem školy je Mount Vernon High School.\n\nVe školním roce 2005/06 školu navštěvovalo 1 145 žáků, z nichž 78 % byli běloši, 3 % Asiaté a 1 % Afro-Američané. Mezi studenty bylo také 17 % žáků hispánského původu.\n\nStadion školy má název Kirkby Field, který získal v listopadu 1992 po zdejším legendárním sportovci Rolandu Kirkbym. Na stadionu hraje své domácí zápasy školní tým amerického fotbalu, který byl úspěšný především v 70. a 80. letech, kdy pod koučem Glennem Rickertem vyhrál třikrát státní mistrovství.\n\nOd zimy 2005 ocenila škola již několik ze svých sportovců ve své síni slávy. Noví sportovci jsou přidáváni každou zimu při vybraném basketbalovém zápase. Síň slávy se nachází ve vestibulu hlavní tělocvičny. Zvěčněni jsou v ní Roland Kirkby, Mel Hein, Melvin Peth a Marvin Fredrickson.\n\nJedním z nedávno úspěšných školních týmů má dívčí fotbalový program, který se dostal na státní mistrovství v letech 2005 a 2006. V dalším roce sice skončil ve své lize druhý za školou Archbishop Murphy High School v Everettu, ale opět se na státní mistrovství dostal. Z něj odjel domů stříbrný pro prohře s Fife High School z města Fife.\n\nChlapecký golfový program školy má za sebou osm vítězství státního mistrovství, to poslední přišlo roku 1997. Dívky vyhrály jen dvakrát, a to v letech 1989 a 1990. Posledními individuálními státními mistry ze školy jsou Matt Thurmond z roku 1993 a Stephanie Linnell z roku 2000.\n\nV posledních letech bývá úspěšný i tým přespolního běhu pod vedením trenérky Sue Wright. Roku 2004 se umístil pátý na státním mistrovství, o rok později dokonce třetí. V roce 2006 utrpěl za celou sezonu jedinou porážku a nakonec vyhrál státní mistrovství, které se mu podařilo obhájit i o rok později. V roce 2008 tým ve finále státního mistrovství prohrál se Sehome High School z Bellinghamu, avšak v roce 2009 přišlo další první místo.\n\nV letech 1971, 1977 a 1986 vyhrál tři státní mistrovství i školní tým amerického fotbalu, který byl tehdy veden legendárním koučem Glennem Rickertem, z nějž se nakonec stal, alespoň co se počtu vyhraných zápasů týče, nejúspěšnější kouč středoškolského amerického fotbalu ve státě Washington. V posledních letech se tým pomalu vracel na výsluní, a to pod vedením kouče Bruce Shearera, který ale odešel v roce 2011. Od roku 2005 se týmu podařilo kvalifikovat se šestkrát v řadě do státního mistrovství. Každý rok se hraje zápas mezi Burlington-Edison High School a rivalem Mount Vernon High School, který je znám jako Bitva o most. Po odchodu kouče Shearera se novým trenérem stal poměrně mladý absolvent školy Herb Lehman, který zde hrál v obraně mezi lety 1991 a 1994 a na školu se vrátil v roce 1999 jako obranný koordinátor pod koučem Shearerem.\n\n"}
{"id": "848700", "url": "https://cs.wikipedia.org/wiki?curid=848700", "title": "Štět (materiál)", "text": "Štět (materiál)\n\nŠtět je nestmelená kamenná podkladní vrstva pozemních komunikací, na niž se pokládá štěrk.\n\nByla to podkladní vrstva z větších lomových kamenů zhruba jehlancovitého tvaru, šířky 100–150 mm, délky 150–300 mm a výšky 150–250 mm se čtyřúhelníkovou základnou. Kladly se ručně na stojato těsně k sobě, špičkou vzhůru a s delším rozměrem napříč vozovky, a to tak, aby se sousední řady pokud možno vázaly. Po vyštětování se špičky štětových kamenů, přečnívající přes předepsanou tloušťku, urazily palicí. Mezery mezi kameny se řádně vyklínovaly ostrými úlomky kamene tak, aby horní plocha štětu byla souvislá. Tlakem v klínovitých plochách kamenů byl vyvozován tlak do stran, který musela zadržovat dostatečně široká krajnice tzv. banket. \n\nNa štětovou vrstvu, asi 15–35 cm vysokou, se pokládal štěrk, který se s ní dobře svázal. Dnes můžeme na štětovou vazbu narazit již jen při rekonstrukcích starých vozovek, neboť v současnosti se již neprovádí. Štětovaná konstrukce byla vytlačena méně pracnou konstrukcí makadamovou.\n\n"}
{"id": "848702", "url": "https://cs.wikipedia.org/wiki?curid=848702", "title": "František Vrba", "text": "František Vrba\n\nFrantišek Vrba (24. června 1896 Zálezlice – 22. prosince 1963 Roudnice nad Labem) byl český sbormistr a hudební skladatel.\n\nVystudoval gymnázium v Roudnici a poté pracoval jako státní úředník v Roudnici a v Praze. Po 2. světové válce byl referentem na odboru kultury \"Zemského národního výboru v Praze\". Hudbu studoval soukromě, ale zabýval se jí s plnou vážností. Základy hudebního vzdělání si odnesl již z Roudnice, kde byl žákem Vojtěcha Šístka. Později studoval u hudebních skladatelů Vojtěcha B. Aima a Františka Spilky. Úspěšně složil i státní zkoušky z klavíru a sborového zpěvu.\n\nV Roudnici i v Praze se věnoval rozvoji a organizaci hudebního života. Řídil pěvecké sbory, obstarával klavírní doprovod na koncertech sólistů. Založil několik souborů komorní hudby a aktivně se jako klavírista účastnil jejich koncertní činnosti. V letech 1921–1926 byl varhaníkem v kostele československé církve. V roce 1938 se podílel na založení spolku amatérských hudebníků Heroldův klub, který pracuje dodnes. Rovněž stál u zrodu Společnosti pro starou českou hudbu, která se později stala součástí Společnosti Národního musea. Přispíval nejen do hudebních rubrik regionálních novin, ale i do odborných hudebních časopisů.\n\nTěžiště jeho skladatelské činnosti bylo ve skladbách komorních, písních a sborech. Jeho písně měla v repertoáru řada významných českých pěvců. Úspěšné byly i jeho instruktivní skladby pro klavír.\n\n\n"}
{"id": "848703", "url": "https://cs.wikipedia.org/wiki?curid=848703", "title": "Waas", "text": "Waas\n\nPříjmení Waas má původ na území Belgie a jeho vznik se odvíjí od názvu oblasti Waasland, znamená „člověk pocházející z Waaslandu“. Typologií je tedy toto příjmení odvozeno od geografického názvu.\n\nMístní výskyt je poměrně častý. Další častý výskyt je v sousední oblasti Holandska. V této části Evropy je spojováno s vlámskou předložkou van (například van Waas) což vyjadřuje „z“, „od“. Další výskyty jsou v oblastech bývalých holandských a belgických kolonií. V České republice je toto příjmení zastoupeno velmi málo. K roku 2012 pouze 24 mužů a 22 žen.\n"}
{"id": "848739", "url": "https://cs.wikipedia.org/wiki?curid=848739", "title": "Arrow (seriál)", "text": "Arrow (seriál)\n\nArrow je americký akční televizní seriál, natočený podle komiksu \"Green Arrow\" vydavatelství DC Comics. V titulní roli Green Arrowa, maskovaného superhrdiny, který chrání své město Starling City (později přejmenované na Star City) před zločinem, se představil Stephen Amell. Ve stejném fikčním světě se odehrávají i další odvozená díla. Seriál byl vysílán v letech 2012–2020 na stanici The CW, vzniklo osm řad s celkem 170 díly. V Česku jej od roku 2013 premiérově uvádí stanice Nova Action.\n\nPříběh sleduje Olivera Queena, miliardáře ze Starling City, který byl pět let považován za mrtvého, neboť byl na rodinné jachtě, která se potopila u čínských břehů. Oběťmi této události byli i jeho otec Robert a sestra Oliverovy přítelkyně Sara Lanceová. Po pěti letech strávených na zdánlivě opuštěném ostrově i na dalších místech je zachráněn a přivezen zpět do Starling City.\n\nPo svém návratu se znovu setká se svou matkou Moirou a jejím novým manželem Walterem. Je také přivítán svou mladší sestrou Theou a nejlepším kamarádem Tommym. Se svojí bývalou přítelkyní Laurel Lanceovou se snaží sblížit, ta ho však viní ze smrti své sestry Sary, o níž se dozvěděla, že měla s Oliverem poměr.\n\nPřes den Oliver hraje milionářského playboye, ale v noci se z něj stává strážce v zelené kapuci s lukem a šípy, který v první řadě seriálu plní otcovo přání odčinit hříchy rodiny Queenů, bojovat se zkaženou společností a vrátit Starling City ztracenou slávu. Protože však jedná mimo zákon, zaměří se na něj detektiv Quentin Lance, otce Laurel a Sary, který je odhodlaný ho dopadnout, i když nezná jeho pravou identitu. Oliverovi v boji se zločinem pomáhá bývalý voják John Diggle a později se k nim přidají i další. První série se také věnuje boji s Dark Archerem.\n\nVe druhé sezóně musí Oliver čelit nebezpečným útokům bývalého australského agenta Sladea Wilsona, se kterým se poznal na ostrově a který vůči němu plánuje vendetu. Třetí série se věnuje konfliktu s mocným Ra'sem al Ghulem, čtvrtá řada přinesla nového nepřítele v podobě magii ovládajícího Damiena Darhka a také přejmenování města na Star City. Pátá sezóna se zaměřuje na boj proti záhadnému Prometheovi, který se Green Arrowovi mstí. V šesté řadě čelí Arrowův tým mocnému drogovému dealerovi a králi podsvětí Ricardu Diazovi. V sedmé sérii se proti Oliverovi postaví jeho polorodá sestra Emiko vedoucí organizaci Ninth Circle.\n\n\nPrvní díl seriálu byl na stanici The CW uveden 10. října 2012 a stal se nejsledovanější úvodní epizodou seriálu této televize od premiéry \"Upířích deníků\" v roce 2009 a také celkově nejsledovanějším pořadem The CW za poslední tři roky. O několik dní později si stanice objednala plnohodnotnou první řadu s 23 díly. Prodloužení o druhou sezónu bylo oznámeno v únoru 2013, třetí série byla objednána v únoru 2014 a čtvrtá řada, která se podle producenta Marca Guggenheima nese v lehčím duchu, v lednu 2015. Dne 11. března 2016 ohlásila stanice The CW objednání páté řady seriálu, jejíž úvodní díl měl premiéru 5. října 2016. Šestá série byla objednána 8. ledna 2017, její první díl byl odvysílán 12. října 2017. K ohlášení sedmé řady došlo 2. dubna 2018, uvedena byla na podzim 2018. Dne 31. ledna 2019 bylo oznámeno objednání osmé řady. Ta byla coby závěrečná zkrácena na 10 epizod. Její první díl byl uveden 15. října 2019, závěrečný díl celého seriálu pak 28. ledna 2020.\n\nNa internetu byla v listopadu a prosinci 2013 publikována propagační minisérie \"Blood Rush\", sponzorovaná firmou Bose Corporation. V šesti krátkých dílech si své role z \"Arrowa\" zopakovali Colton Haynes (Roy), Emily Bett Rickards (Felicity) a Paul Blackthorne (detektiv Lance).\n\nOd 7. října 2014 vysílá televize The CW odvozený seriál \"The Flash\", jehož protagonistou je policejní forenzní analytik Barry Allen, ztvárněný Grantem Gustinem. Barry Allen se poprvé objevil v druhé řadě \"Arrowa\" – v jejím 8. díle nazvaném „Vědec“, který byl premiérově odvysílán 4. prosince 2013, a v následném 9. díle s názvem „Tři duchové“, uvedeném 11. prosince téhož roku. Původně tvůrci zamýšleli uvést postavu Flashe také ve 20. dílu série, ale v listopadu 2013 bylo oznámeno, že místo toho bude mít nový seriál plnohodnotný pilotní díl. V samotném seriálu \"The Flash\" Arrow se svými spolupracovníky několikrát hostoval.\n\nV létě 2015 měl na serveru CW Seed premiéru animovaný internetový seriál \"Vixen\", který se odehrává ve stejném fikčním světě, tzv. Arrowverse, a ve kterém si Amell a Gustin zopakovali svoje role Olivera Queena / Arrowa a Barryho Allena / Flashe. Postavu Mari McCabe / Vixen namluvila Megalyn Echikunwoke, která ji ztvárnila i v epizodě „Taken“ ve čtvrté řadě \"Arrowa\" v roce 2016.\n\nPo úspěchu \"Arrowa\" a \"Flashe\" objednala televize pro sezónu 2015/2016 další spin-off nazvaný \"Legends of Tomorrow\", ve kterém hlavní hrdinský tým tvoří různé vedlejší postavy z obou seriálů. V něm hostuje i Arrow a některé další postavy jeho show.\n\nVe čtvrté řadě \"Arrowa\" se na podzim 2015 v díle „Haunted“ objevil také lovec démonů John Constantine s podobou Matta Ryana, jenž tuto postavu ztvárnil v seriálu \"Constantine\", vysílaném v letech 2014–2015 a zrušeném po první řadě.\n\nBěhem páté řady seriálu \"Arrow\" proběhl na podzim 2016 crossover „Invasion!“ mezi třemi superhrdinskými seriály stanice The CW – \"Arrow\", \"The Flash\" a \"Legends of Tomorrow\", ve kterém se představila i Supergirl ze stejnojmenného seriálu. Na podzim 2017 uskutečnila stanice The CW čtyřdílný crossover „Crisis on Earth-X“ mezi všemi čtyřmi seriály a na podzim 2018 byl vysílán třídílný crossover „Elseworlds“ (bez \"Legends of Tomorrow\").\n\n"}
{"id": "848749", "url": "https://cs.wikipedia.org/wiki?curid=848749", "title": "Velká Británie na Zimních olympijských hrách 2010", "text": "Velká Británie na Zimních olympijských hrách 2010\n\nVelkou Británii na Zimních olympijských hrách 2010 reprezentovalo 52 sportovců (28 mužů a 24 žen) v 11 sportech.\n\n"}
{"id": "848752", "url": "https://cs.wikipedia.org/wiki?curid=848752", "title": "Velká Británie na Zimních olympijských hrách 2006", "text": "Velká Británie na Zimních olympijských hrách 2006\n\nVelkou Británii na Zimních olympijských hrách 2006 reprezentovalo 39 sportovců (23 mužů a 16 žen) v 9 sportech.\n\n"}
{"id": "848754", "url": "https://cs.wikipedia.org/wiki?curid=848754", "title": "Velká Británie na Zimních olympijských hrách 2002", "text": "Velká Británie na Zimních olympijských hrách 2002\n\nVelkou Británii na Zimních olympijských hrách 2002 reprezentovalo 49 sportovců (31 mužů a 18 žen) v 11 sportech.\n\n"}
{"id": "848759", "url": "https://cs.wikipedia.org/wiki?curid=848759", "title": "Brokesie Kerstenova", "text": "Brokesie Kerstenova\n\nBrokesie Kerstenova je drobný ještěr blízce příbuzný chameleonům. Na rozdíl od nich brokesie Kerstenova žije na zemi v listové hrabance a vyhledává spíše stín. Je rozšířena podél východoafrického pobřeží od Somálska až do Tanzanie.\n\nSamci jsou dlouzí maximálně 9 cm, samice jsou ještě menší. Tlama je široká, uvnitř žloutkově žlutá až žlutooranžová, stejnou barvu má i jazyk. Stejně jako ostatní chameleonovití má srostlá oční víčka, otvor pro zornici má však brokesie Kerstenova zvláště malý. Přilba na hlavě je nízká a plochá, hřbetní hřeben je nevýrazný, tvořený jednou řadou zvětšených šupin. Nápadný je párový hrdelní hřeben, tvořený jednotlivými kuželovitými šupinami, izolované zvětšené kuželovité šupiny se nalézají i na čenichu zvířete a na těle, kde tvoří trny zdrsňující kůži. Tělo je bočně zploštělé, ocásek velice krátký. Chameleoni mají prsty srostlé v klíšťky, a ani tento druh není výjimkou, na hrudních končetinách srůstají tři vnější a dva vnitřní prsty, na pánevních je tomu naopak. Prsty jsou opatřené dvojklanými drápky. Základní zbarvení je béžové až světle hnědé, s tmavšími podélnými pruhy.\n\nŽije na zemi nebo těsně nad zemí, mezi zvadlými listy nebo v trávě, kde se živí drobným hmyzem. Je to vejcorodý druh, po asi 50 dní trvající březosti snáší samice až 9 vajec. Doba inkubace je 50-55 dní, vylíhlá mláďata jsou ihned samostatná.\n\nBrokesii Kerstenovu je možno chovat v teráriu o minimálních rozměrech 30x30x50 cm. Vhodným substrátem je směs písku a rašeliny, pokrytá vrstvou suchého listí. K udržení mikroklimatu je vhodné vysadit do terária živé rostliny, terárium se dále doplní větvemi. Vhodná teplota pro chov je 25-28 °C s nočním poklesem na pokojovou teplotu, s délkou světelného dne 14 hodin. V zajetí se brokesie Kerstenovy krmí každé tři až pět dní hmyzem přiměřené velikosti, mouchami, cvrčky, šváby, svinkami či sarančaty.\n\n"}
{"id": "848762", "url": "https://cs.wikipedia.org/wiki?curid=848762", "title": "Velká Británie na Zimních olympijských hrách 1998", "text": "Velká Británie na Zimních olympijských hrách 1998\n\nVelkou Británii na Zimních olympijských hrách 1998 reprezentovalo 34 sportovců (27 mužů a 7 žen) v 7 sportech.\n\n"}
{"id": "848777", "url": "https://cs.wikipedia.org/wiki?curid=848777", "title": "Velká Británie na Zimních olympijských hrách 1994", "text": "Velká Británie na Zimních olympijských hrách 1994\n\nVelkou Británii na Zimních olympijských hrách 1994 reprezentovalo 32 sportovců (25 mužů a 7 žen) v 8 sportech.\n\n"}
{"id": "848778", "url": "https://cs.wikipedia.org/wiki?curid=848778", "title": "Rob Swire", "text": "Rob Swire\n\nRob Swire, vlastním jménem Robert Thompson Swire (* 5. listopadu 1982) je australský hudební producent, zpěvák, textař, klávesista a DJ. Rob Swire je znám hlavně jako vedoucí zpěvák a producent australské elektronické kapely Pendulum a někdy také vystupuje pod uměleckým jménem Anscenic. Spolu s Garethem McGrillenem také patří do DJského uskupení (Knife Party), které hraje převážně Electro house a Dubstep. Pochází z australského Perthu, ale v roce 2003 se společně s Garethem McGrillenem a Paulem „El Hornet“ Hardingem přestěhovali do Velké Británie. Společně také založili skupinu Pendulum. Swire od té doby jako člen Pendulum zastává více rolí: píše písně, zpívá, hraje na MIDI kontrolér Ztar Z6S-XPA od Starr Labs. Ovládá také kytaru, baskytaru, klávesy a bicí.\n"}
{"id": "848780", "url": "https://cs.wikipedia.org/wiki?curid=848780", "title": "Zelená hora (Smrčiny)", "text": "Zelená hora (Smrčiny)\n\nZelená hora ( ) je převážně zalesněný vrch ve Výhledské vrchovině a v okresu Cheb ležící asi 4,5 kilometru západně od Chebu. Její vrchol leží v nadmořské výšce 637 metrů. Na mapě ji najdeme mezi přehradní nádrží Skalka a státní hranicí České republiky se Spolkovou republikou Německo, přesněji s Bavorskem. Na vrcholu se nachází Bismarckova rozhledna.\n\nZelenou horu již zdálky poznáme podle dominantní stavby televizního vysílače. Jeho stavba byla zahájena v roce 1966 a měl za úkol zlepšit pokrytí televizním signálem zejména v Chebu a blízkém okolí. Stavba byla dokončena v roce 1973. Věž je velice podobná svému dvojčeti na Klínovci, se kterým byl uveden do provozu ve stejný den. V době zahájení provozu směl být maximální výkon vysílače pouze 300 W s tím, že ve směru do Německa nesměl výkon překročit 0,2W. Dnes vysílač slouží k šíření pozemního signálu digitálního televizního a rozhlasového vysílání.\n\n"}
{"id": "848786", "url": "https://cs.wikipedia.org/wiki?curid=848786", "title": "105 (číslo)", "text": "105 (číslo)\n\nSto pět je přirozené číslo. Následuje po číslu sto čtyři a předchází číslu sto šest. Řadová číslovka je \"stý pátý\" nebo \"stopátý\". Římskými číslicemi se zapisuje CV.\n\nSto pět je\n\n"}
{"id": "848804", "url": "https://cs.wikipedia.org/wiki?curid=848804", "title": "Dance Music", "text": "Dance Music\n\nDance Music je hudební album velšského hudebníka a skladatele Johna Calea. Jde o soundtrack k baletu \"Nico\" pojednávajícím o zpěvačce Nico, se kterou Cale během jejího života často spolupracoval (autorem choreografie byl Ed Wubbe, hudbu složil Cale). Nahrávání alba probíhalo na podzim 1997 v Nizozemsku a vyšlo v následujícím roce u vydavatelství Detour Records. Jeho producenty byli Cale a Jean-Michel Reusser. Ačkoliv album vyšlo pod jeho jménem, on sám hraje pouze v jedné skladbě. V ostatních pak hraje skupina Ice Nine a dvě pochází od Nico. Jde o skladby „Ari Sleepy Too“ a „Nibelungen“. Album bylo nahráno během představení baletu, výjimkou je skladba „España“, jejíž nahrávka byla pořízena v New Yorku. Skladba „Death Camp“ byla v roce 2001 použita coby doprovod závěrečných titulků filmu \"Sauvage innocence\" režiséra Philippa Garrela (Cale v minulosti složil hudbu k několika jeho filmům).\n\nAutorem všech skladeb je John Cale, mimo skladeb „Ari Sleepy Too“ a „Nibelungen“. Interpretem všech skladeb je skupina Ice Nine mimo uvedených výjimek.\n"}
{"id": "848807", "url": "https://cs.wikipedia.org/wiki?curid=848807", "title": "Seznam postav seriálu Hvězdná brána: Hluboký vesmír", "text": "Seznam postav seriálu Hvězdná brána: Hluboký vesmír\n\nToto je seznam postav z kanadského sci-fi seriálu .\n\nDr. Nicholas Rush (ztvárněný hrecem Robertem Carlylem) je odborník na Antickou technologii. Od úmrtí jeho manželky Glorie se stal více oddaný vědě. Byl vedoucím projektu Icarus. Jeho hlavní prioritou je prozkoumat tajemství devátého symbolu Hvězdné brány. Během útoku na základnu, Dr. Rush a Eli Wallace vyřeší jak vytočit devátý symbol a jsou odpovědni za poslání zbývajícího personálu základny Icarus na Antickou loď jménem \"Destiny\". Tato loď je ve vzdálené galaxii není žádná možnost se vrátit na Zemi. Dr. Rush je velmi posedlý s dokončením mise \"Destiny\" a nenechá se nikým zastavit.\n\nEverett Young (ztvárněný hercem Louisem Ferreirou) je plukovníkem amerického letectva. Youngovi je 40 let a byl ženatý s Emilií Youngovou. Jeho posádka byla přinucena projít skrze Hvězdnou bránu, aby nakonec uvízla na palubě \"Destiny\". Během jejich prvního příchodu na Destiny je Young vážně zraněn a velení přebírá poručík Matthew Scott, který vede posádku do té doby, než se Young uzdraví. Poté se Young stává vůdcem posádky na palubě Destiny.\n\nMatthew Scott (ztvárněný hercem Brianem J. Smithem) je nadporučík amerického letectva. Poté, co byla napadena základna Ikarus, plukovník Everett Young nařídil Scottovi evakuovat základnu Hvězdnou bránou, na které Dr. Nicholas Rush vytočil namísto Země devítimístnou adresu lodi \"Destiny\". Po příchodu na palubu \"Destiny\", předal plukovník Young, který byl zraněn během evakuace, dočasně Scottovi velení. Když se Young uzdravil, Scott zůstal jako zástupce velitele a vedl týmy v misích.\n\nKdyž mu byly čtyři roky, jeho rodiče zahynuli při autonehodě. Scott byl pak vychováván knězem, který se upil k smrti, když bylo Scottovi šestnáct let.\n\nChloe Armstrongová (ztvárněná herečkou Elyse Levesqueovou) je 23letá dcera amerického senátora Alana Armstronga, který zemřel ve druhém díle první epizody Air, když zachránil posádku \"Destiny\". Senátor Armstrong vykonával politický dozor nad projektem Ikaros a Chloe se na základnu dostala jako jeho asistentka. Předtím studovala politologii na Harvard University.\n\nEli Wallace (ztvárněný hercem Davidem Blue) studoval na Massachusettském institutu technologie (MIT), ale odešel před dokončením studií. Před tím než vstoupil do SGC, byl Eli Wallace bez práce a trávil nejvíce času hraním videoher, nejčastěji hru \"Prometheus\". Přitom žil se svou matkou, Maryann Wallace, diplomovanou zdravotní sestrou, která byla infikována virem HIV při napadení narkomanem. Eliho matka nemá dostatek financí na adekvátní ošetření až dokud Americké letectvo nezačne platit za její ošetření na oplátku za Eliho připojení k projektu Ikarus.\n\nV úvodní epizodě seriálu, Eli vyřeší problém ve hře \"Prometheus\", který byl ve skutečnosti matematická úloha z Antické databáze. Kvůli tomuto úspěchu, dostal Eli možnost připojit se k projektu Ikarus a pomoci Dr. Rushovi vyřešit záhadu devátého symbolu Hvězdné brány. Později se Eli dostává na Antickou loď \"Destiny\" jako součást skupiny uprchlíků, kteří prchají před útokem Luciánské aliance. Krátce po příchodu na \"Destiny\", Eli nalézá \"létající kamerové koule\", které nazval \"KINA\" (v podstatě pokročilá Antická verze sondy MALP používaná v SGC). Eli zaznamenává mnoho vzájemných vztahů a osobních svědectví posádky pro dokumentární film jako archív jejich cesty na palubě \"Destiny\".\n\nTamara Johansenová (ztvárněná herečkou Alainou Huffmanovou) je nadporučíkem amerického letectva. Pochází ze skromných poměrů a snila o tom, že se stane lékařkou, ale nemohla si dovolit patřičné vzdělání. Proto si zvolila službu u vojenského letectva. Poté, co Dr. Simms zemřel během útoku na základnu Ikarus, stala se jako jediná osoba na palubě \"Destiny\" s lékařským výcvikem, hlavní lékařkou expedice. Bojuje s nedostatkem znalostí a zkušeností při zacházení s těžce raněnými a nemocnými pacienty. Musí si také vystačit se skromnými zásobami léků a lékařského vybavení. V hierarchii velení na Destiny je třetím nejvyšším důstojníkem, po plukovníkovi Youngovi a poručíku Scottovi.\n\nRonald Greer (ztvárněný hercem Jamilem Walkerem Smithem) je seržantem americké námořní pěchoty. Greer sloužil v programu Hvězdné brány na základně Ikarus. Před útokem Luciánské Alliance na základnu, který vedl k evakuaci personálu na loď \"Destiny\", byl Greer uvězněn a čekal jej vojenský soud pro útok na plukovníka Telforda. Jeho velící důstojník, plukovník Everett Young, jej během útoku na základnu propustí s tím, že má považovat obvinění proti němu za stažená. Na palubě Destiny, slouží spolu s poručíkem Matthew Scottem, který byl pověřen plukovníkem Youngem, velet týmům na misích mimo loď. Jeho problémy se sebeovládáním souvisí podle dr. Rushe s tím, že pochází z chudých poměrů.\n\nCamile Wrayová (ztvárněná herečkou Ming-Na) byla ředitelkou lidských zdrojů na základně Ikarus a stála se nejvyšším členem IOA uvízlým na palubě lodi \"Destiny\", jednající jako civilní vůdce (ale stále podřízený plk. Youngovi v celkové hierarchii velení). Následkem toho, je Wrayová Youngův hlavní politický protivník se svou autoritou podporovanou vedením IOA na Zemi. Wrayová krátce převzala velení \"Destiny\" v epizodě \"Justice\", když byl plukovník Young podezřelý z vraždy Seržanta Spencera. V epizodě \"Divided\" spolupracovala s Dr. Rushem při vedení civilního převratu proti armádnímu velení na lodi.\n\nDavid Telford (ztvárněný hercem Lou Diamond Philipsem) je důstojník amerického letectva. Nezúčastnil se cesty na Destiny, ale byl zachráněn lodí Hammond a vrátil se na Zemi. Na Destiny se dostane pouze prostřednictvím komunikačních kamenů. V otázce velení si nerozumí s plukovníkem Youngem.\n\nVanessa Jamesová (ztvárněná herečkou Julií Bensonovou) je poručíkem USAF. Pracovala na základně Ikarus a spolu s dalšími unikla skrze Hvězdnou bránu na Antickou loď \"Destiny\" poté, co byla základna Ikaros napadena. Předtím, než se dostala na \"Destiny\", měla Vanessa romantický vztah se svým kolegou, poručíkem Mathewem Scottem. Jako jeden z mála vojenských důstojníků na palubě \"Destiny\" je Vanessa často pověřována vést týmy na mise Hvězdnou bránou.\n\nLisa Parková (ztvárněná herečkou Jennifer Spenceovou) je vědeckou pracovnicií, která sloužila na základně Ikarus v době jejího napadení. Spolu s ostatními unikla skrze Hvězdnou bránu na Antickou loď \"Destiny\". Jejím prvním úkolem na \"Destiny\" bylo pomoci Dr. Rushovi opravit selhávající lodní systém podpory života.\n\nAdam Brody (ztvárněný hercem Peterem Kelamisem) je technik, v době jejího napadení í. Spolu s ostatními se evakuoval Hvězdnou bránou na Antickou vesmírnou loď \"Destiny\", kde se prokázal být cenným členem posádky. Po příchodu na \"Destiny\" byl Brody šokovaný a rozhněvaný, ale poté, co si uvědomí jejich situaci začal pracovat na opravách poškozené lodi. Brody jako jeden z mála členů posádky umí Antický jazyk, který je potřebný pro určování funkcí počítačových systémů lodi. Byl jedním z těch, kdo byl vylosován v loterii, aby mohl přežít na blízké planetě, když se předpokládalo, že \"Destiny\" vletí do hvězdy. Naštěstí to byl planý poplach a Brody se vrátil s ostatními na \"Destiny\". Brody měl dobrý pracovní vztah se Sgt. Hunterem Rileyem, protože oba byli často společně pověřováni opravami rozbitých systémů kvůli jejich znalosti Antického jazyka.\nDale Volker (ztvárněný hercem Patrickem Gilmorem) je astrofyzik, který sloužil na základně Ikarus a kvůli útoku Luciánské aliance unikl spolu s ostatními Hvězdnou bránu na Antickou loď \"Destiny\". Po téměř roce na \"Destiny\" mu začali selhávat ledviny a proto mu musela poručík Tamara Johansen transplantovat ledvinu darovanou seržantem Greerem, která mu zachránila život.\n\nHunter Riley (ztvárněný hercem Haigem Sutherlandem) je seržant amerického letctva a na základně Ikarus pracoval operátor hvězdné brány. V této práci pokračoval i po evakuaci hvězdnou bránou na loď \"Destiny\". Při opravě poškozeného energetického vedení byl zasažen výbuchem a vážně zraněn na hlavě nicméně se uzdravil bez následků. Když letěl spolu s dalšími z posádky \"Destiny\" raketoplánem pro zásoby zřítili se na planetu kam letěli a Riley byl zaklíněn a smrtelně raněn. Vyproštění nebylo možné a protože ostatní museli odejít objevenou hvězdnou bránou na \"Destiny\" než odletí z dosahu a trvalo by moc dlouho než by zemřel, požádal plukovníka Younga aby mu provedl eutanázii a ten ho poslechl\n\nJeremy Franklin (ztvárněný hercem Markem Burgessem) byl jedním z civilních zaměstnanců základny Ikarus. Prošel hvězdnou bránou spolu s ostatními na Antickou loď \"Destiny\". Byl členem prvního týmu, který se vydal na planetu hledat vápenec pro opravu lodních vzduchových systémů. Když chtěl na planetě projít bránou spolu s Andreou Palmerovou a seržantem Curtisem na další planetu, Dr. Rush nařídil seržantovi Greerovi na něj vystřelit, aby bránou neprošel a zabránil tak jeho jisté smrti. Franklin vytvořil na lodi laboratoř, ve které pěstoval některé druhy ovoce a zeleniny a zajišťoval tak část zásob pro posádku. Když bylo na \"Destiny\" nalezeno Antické křeslo, Franklin se rozhodl jej sám použít. Poté, co byl od křesla odpojen zůstal v komatu. Později, když Destiny letěla mezi dvěma galaxiemi, se Franklin probral z kómatu. Při útoku Nakaiů na \"Destiny\", se Franklin rozhodl použít Antické křeslo podruhé a umožnil tak lodi uniknout před útokem. Když však poté plukovník Young vstoupil do místnosti s křeslem, zjistil, že Franklin zmizel. Franklinovo vědomí se převedlo do počítačových systémů lodi.\n\nRobert Caine (ztvárněný hercem Tyghem Runyanem) je jedním z civilních zaměstnanců základny Ikarus pracující jako počítačový technik. Byl prvním členem týmu vedeném civilistou, vybraný Camile Wrayovou, která převzala velení \"Destiny\" během soudu plukovníka Younga pro vraždu seržnata Spencera. Tým, vedený Dr. Dale Volkerem, objevil na skalnaté planetě ztroskotanou mimozemskou kosmickou loď. Na planetě \"Eden\" byl členem skupiny, která odmítala vrátit se na \"Destiny\" a byl zde spolu s ostatními zanechán.\n\nDarren Becker (ztvárněný hercem Jeffreyem Bowyer-Chapmanem) pracoval v jídelně na základně Ikarus a uvízl spolu s ostatními na Antické lodi \"Destiny\". Jeho hlavní povinností je rozdělit jídlo a vodu mezi posádku. Byl jedním z vybraných lidí v loterii, kteří mohli přežít předpokládané zničení \"Destiny\", když loď letěla do hvězdy. Naštěstí to byl planý poplach a Becker se vrátil zpět na loď opět sloužit v jídelně.\n\nSpencer (ztvárněný hercem Joshem Blackerem) byl seržantem USMC, který sloužil na základně Ikarus v době jejího napadení Luciánskou aliancí. Když se jednoho rána nedostavil do služby, seržant Ronald Greer jej šel vzbudit a našel jej střeleného do hlavy. Protože nebyla nalezena zbraň, posádka věřila, že šlo o vraždu. Zbraň byla nalezená v kajutě plukovníka Everetta Younga. Spencerova smrt byla později prokázána jako sebevražda a bylo prokázáno, že Dr. Nicholas Rush vzal jeho zbraň a umístil ji do Youngovy kajuty.\n\nCurtis (ztvárněný hercem Bradleyem Strykerem) je seržantem USMC, který sloužil na základně Ikarus v době jejího napadení Luciánskou aliancí. Curtis doprovázel nadporučíka Scotta na pouštní planetu hledat vápenec pro opravu lodních vzduchových systémů. Curtis spolu s Franklinem a Andreou Palmerovou se rozhodli prozkoumat jednu z uzamčených adres poskytnutých \"Destiny\", ale jen Curtis a Palmerová prošli Hvězdnou bránou, protože Franklin byl na Rushův příkaz před tím, než mohl projít bránou, postřelen Ronaldem Greerem. Opakované pokusy o kontakt s nimi selhaly a \"Destiny\" odletěla bez nich.\n\nAndrea Palmerová (ztvárněná herečkou Christinou Schildovou.) je doktorka biologie, která pracovala na základně Ikarus a spolu s dalšími unikla skrze Hvězdnou bránu na Antickou loď \"Destiny\" poté, co byla základna Ikarus napadena. Byla členkou prvního týmu, který se vydal na planetu hledat vápenec pro opravu lodních systémů podpory života. Na planetě prošla bránou spolu se seržantem Curtisem na další planetu a \"Destiny\" odletěla bez nich.\n"}
{"id": "848817", "url": "https://cs.wikipedia.org/wiki?curid=848817", "title": "Ed Wubbe", "text": "Ed Wubbe\n\nEd Wubbe (* 1957 Amsterdam, Nizozemsko) je nizozemský choreograf. Je autorem choreografie k baletu \"Nico\" pojednávajícím o německé zpěvačce, modelce a herečce Nico. Hudba od Johna Calea k tomuto baletu vyšla pod názvem \"Dance Music\". V roce 2010 spolu s Marco Goeckem vytvořil choreografii k baletu Songs for Drella, jehož námětem bylo stejnojmenné album Johna Calea a Lou Reeda z roku 1990.\n\n"}
{"id": "848847", "url": "https://cs.wikipedia.org/wiki?curid=848847", "title": "Surinam (řeka)", "text": "Surinam (řeka)\n\nSurinam (nizozemsky Surinamerivier) je název řeky v jihoamerickém státu stejného jména. Je dlouhá 480 km a nedaleko od svého ústí do Atlantského oceánu protéká hlavním městem země, Paramaribem. Pramení v pohoří Wilhelminagebergte (součást Guyanské vysočiny) jako Gran Rio, od soutoku s řekou Pikin Rio nese název Surinam. Poblíž města Brokopondo byla v roce 1964 přehrazena. Vzniklá přehradní nádrž Brokopondo a její elektrárna se stala hlavním zdrojem elektrické energie v zemi (pokrývá přibližně 75 % spotřeby Surinamu).\n\nŘeka je hlavní dopravní tepnou v zemi, která má jen velmi řídkou silniční a železniční síť. Po ní se přepravuje bauxit, hliník a další produkty, které se v zemi vyrábí. Přes řeku Surinam vede jen několik mostů; jeden v hlavním městě Paramaribu (most Jules Wijdenboschbrug), další mosty se nacházejí u osad Paranam, Redi Doti a pod hrází nádrže Brokopondo.\n"}
{"id": "848872", "url": "https://cs.wikipedia.org/wiki?curid=848872", "title": "Brokesie listová", "text": "Brokesie listová\n\nBrokesie listová, též chameleonek listovitý, \"Rhampholeon spectrum\" je drobný ještěr blízce příbuzný chameleonům. Žije skrytým způsobem života na zemi v tropickém deštném pralese, a tvarem i barvou připomíná suchý list.\n\nDospělý jedinec je 7–9 cm dlouhý, z toho 2 cm připadá na ocas. Ten je k poměru k tělu nápadně krátký a téměř neovíjivý, čímž se brokesie listová liší od svých stromových příbuzných. Samec má kořen ocasu silnější než samice. Tělo je zavalité a mohutné, bočně zploštělé. Přilba na hlavě je nízká a plochá, hřbetní hřeben je nevýrazný, tvořený dvěma řadami šupin, hrdelní hřeben zcela chybí. Na těle jsou nepravidelně rozmístěné zvětšené šupiny, které tvoří trny a na nose má brokesie listová malé růžky, které o několik milimetrů přesahují přes jeho okraj. Stejně jako všichni chameleonovití má i tento druh prsty srostlé v klíšťky, na hrudních končetinách srůstají tři vnější a dva vnitřní prsty, na pánevních je tomu naopak. Prsty jsou opatřené dvojklanými drápky. Schopnost barvoměny je omezená, zbarvení je sytě hnědé.\n\nVyskytuje se ve tropickém deštném a semiopadavém lese, kde šplhá po bylinách a dřevnatých stoncích v nejnižším patře lesa, a to až do 1900 m n m. Areál rozšíření zahrnuje západní a střední Afriku od východní Nigérie až do Gabonu, pravděpodobně též Středoafrickou republiku a Demokratickou republiku Kongo.\n\nJe to vejcorodý druh, po asi 40 dní trvající březosti snáší samice dvě až pět, ale i 18 vajec. Doba inkubace je 50-55 dní, vylíhlá mláďata jsou ihned samostatná.\n\nBrokesii listovou je možno chovat v teráriu o minimálních rozměrech 30x30x30 cm, radši jednotlivě než v párech. Vhodným substrátem je směs písku a rašeliny, pokrytá vrstvou suchého listí. K udržení mikroklimatu je vhodné vysadit do terária živé rostliny, terárium se dále doplní větvemi. Vhodná teplota pro chov je 25-28 °C s nočním poklesem na pokojovou teplotu, s délkou světelného dne 14 hodin. K udržení potřebné vlhkosti vzduchu a k napájení ještěrů je potřeba rosení 2× denně. V zajetí se brokesie listové krmí hmyzem přiměřené velikosti, malými cvrčky, mouchami, či zavíječi voskovými a jejich larvami.\n\n\n"}
{"id": "848875", "url": "https://cs.wikipedia.org/wiki?curid=848875", "title": "Kostel Saint-Jean-Baptiste de Belleville", "text": "Kostel Saint-Jean-Baptiste de Belleville\n\nKostel Saint-Jean-Baptiste de Belleville (tj. \"svatého Jana Křtitele z Beleville\") je katolický farní kostel v 19. obvodu v Paříži, v ulici \"Rue de Belleville\". Jeden z prvních novogotických kostelů v Paříži byl postaven v letech 1854-1859. Je zasvěcen svatému Janu Křtiteli a pojmenován podle ulice, respektive podle bývalé obce Belleville.\n\nPrvní zmínka o náboženských aktivitách v Belleville se nachází v biskupském listu z roku 1543, podle kterého obyvatelé vesnice Belleville-sur-Sablon získali právo mít přenosný oltář, u kterého sloužil mše vikář z farnosti Saint-Merry. V roce 1645 byl postaven nový kostel, jehož základní kámen byl nalezen při stavbě současného kostela v roce 1854. Až do roku 1802 vesnice Belleville spadala do této farnosti Saint-Merry.\n\nSoučasný kostel vznikl v letech 1854-1859. V roce 2008 zde byla zřízena křestní kaple a uloženy ostatky svatého Jean-Marie Vianney (1786-1859).\n\nNávrh kostela i vnitřního zařízení vytvořil Jean-Baptiste-Antoine Lassus (1807-1857), významný architekt novogotické architektury ve Francii. Sochařskou výzdobu provedl Aimé-Napoléon Perrey, vitráže vyrobil Auguste de Martel.\nKostel má hlavní loď, dvě boční lodě a osm bočních kaplí, transept, chór, chórový ochoz se sedmi kaplemi, dvě sakristie a dva zvony ve věžích. Kostel měří 68 m na délku a 25 m na šířku. Průčelí je vysoké 26 m, výška každé věže 57 m, výška klenby v hlavní lodi činí 19 m a 8 m v bočních lodích.\n\nVýzdoba fasády odkazuje na patrona kostela svatého Jana Křtitele. V hlavním portálu je zobrazeno: archanděl Gabriel oznamující Zachariášovi narození syna, Marie navštěvuje svou sestřenici Alžbětu, narození sv. Jana, kázání sv. Jana, Jan křtí Ježíše, Jan kritizuje Héróda, stětí sv. Jana, jeho hlava nesena Herodiadě, velebení Krista.\nNa sloupu mezi dveřmi je Jan na poušti představující beránka božího.\nLevý portál: prorokové Izajáš a Malachiáš předvídají Jana Křtitele\nPravý portál: Ježíš a Jan ve vězení, Kristus osvobozuje Adama a Evu, triumf Jana Křtitele.\n\nLevý portál transeptu (\"Rue Lassus\") má v tympanonu výjev pařížský arcibiskup François-Nicolas Morlot a Církev představují svatému Janu Křtiteli jeho kostel v Belleville.\n\nPravý portál transpetu (\"Rue de Palestine\") představuje v tympanonu: zmrtvýchvstání Krista, Ježíšův hrob je chráněn pěti vojáky.\n\nVitráže v hlavní lodi zobrazují starozákonní výjevy.\n\nOltář svatého Jana Křtitele se třemi oltářními obrazy od Théodora Maillota (1826-1888): Křtění Ježíše Krista, Kázání sv. Jana, Stětí sv. Jana.\n\nOltář sv. Josefa se třemi oltářními obrazy od Augusta Leloira (1809-1892): Narození sv. Josefa, Svatba Josefa a Marie, Smrt sv. Josefa.\n\nVelké varhany vytvořil Aristide Cavaillé-Coll v roce 1863. Varhany na kůru pocházejí z roku 1859.\n\n"}
{"id": "848880", "url": "https://cs.wikipedia.org/wiki?curid=848880", "title": "Josef Kubiš", "text": "Josef Kubiš\n\nJosef Kubiš (* 14. října 1943) je bývalý český politik, v 90. letech 20. století poslanec České národní rady a Poslanecké sněmovny za KDU-ČSL, v letech 2001-2008 ředitel úřadu Středočeského kraje, později regionální politik TOP 09.\n\nVe volbách v roce 1990 a znovu ve volbách v roce 1992 byl zvolen do České národní rady za KDU-ČSL (volební obvod Severomoravský kraj). Zasedal ve výboru pro veřejnou správu, regionální rozvoj a životní prostředí.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období parlamentu, tedy do voleb v roce 1996. Za KDU-ČSL neúspěšně kandidoval ve sněmovních volbách v roce 1996.\n\nPo krajských volbách v roce 2000 se v lednu 2001 jistý Josef Kubiš z KDU-ČSL (věk 57 let) uvádí jako nově jmenovaný ředitel středočeského krajského úřadu a člen zastupitelstva kraje za KDU-ČSL. Profesí soukromý podnikatel z Nymburka. Ve funkci setrval do roku 2008. V komunálních volbách v roce 1998 neúspěšně kandidoval do zastupitelstva města Nymburk za KDU-ČSL (profesně uváděn jako náměstek IPS Praha). Opětovně se o vstup do zastupitelstva v Numburku pokoušel bez úspěchu v komunálních volbách v roce 2010, profesně je nyní uváděn jako emeritní ředitel krajského úřadu. Kandidoval za TOP 09. V roce 2009 byl zvolen členem předsednictva TOP 09 ve Středočeském kraji. Do května 2011 byl předsedou regionální organizace TOP 09 v Nymburku.\n\n"}
{"id": "848881", "url": "https://cs.wikipedia.org/wiki?curid=848881", "title": "The Island Years", "text": "The Island Years\n\nThe Island Years může být:\n"}
{"id": "848883", "url": "https://cs.wikipedia.org/wiki?curid=848883", "title": "Le Vent de la nuit", "text": "Le Vent de la nuit\n\nLe vent de la nuit může být:\n\n"}
{"id": "848885", "url": "https://cs.wikipedia.org/wiki?curid=848885", "title": "Love Me", "text": "Love Me\n\nLove Me může být:\n\n"}
{"id": "848888", "url": "https://cs.wikipedia.org/wiki?curid=848888", "title": "Raymundo Damasceno Assis", "text": "Raymundo Damasceno Assis\n\nRaymundo kardinál Damasceno Assis (15. února 1937 Capela Nova) je brazilský římskokatolický kněz, arcibiskup Aparecidy, kardinál.\n\nKněžské svěcení přijal 19. března 1968. Papež Jan Pavel II. ho jmenoval pomocným biskupem arcidiecéze Brasilia 18. června 1986, biskupské svěcení přijal 15. srpna téhož roku.\n\nV letech 1995 až 2003 byl generálním sekretářem Brazilské biskupské konference. Dne 28. ledna 2004 byl jmenován arcibiskupem Aparecidy. V roce 2007 byl zvolen předsedou Rady latinskoamerických biskupských konferencí. Dne 20. října 2010 oznámil papež Benedikt XVI., jeho jmenování kardinálem, které bylo oficiálně završeno na konzistoři 20. listopadu téhož roku. 13. května 2011 byl zvolen předsedou Brazilské biskupské konference na následující čtyři roky.\n\n\n"}
{"id": "848908", "url": "https://cs.wikipedia.org/wiki?curid=848908", "title": "Šun-i", "text": "Šun-i\n\nObvod Šun-i () je jeden z městských obvodů Pekingu, hlavního města Čínské lidové republiky. Leží na severovýchod od historického centra tvořeného obvody Tung-čcheng a Si-čcheng, má rozlohu 1020 čtverečních kilometrů a v roce 2000 v něm žilo zhruba 636 tisíc obyvatel.\n\nUvnitř obvodu Šun-i leží Pekingské letiště, ovšem administrativně je exklávou obvodu Čchao-jang. Také je zde olympijský areál, kde se v rámci olympiády v roce 2008 konaly závody ve veslování a kanoistice.\n\nDo Šun-i zajíždí linka 15 pekingského metra.\n\n"}
{"id": "848909", "url": "https://cs.wikipedia.org/wiki?curid=848909", "title": "Walther Rathenau", "text": "Walther Rathenau\n\nWalther Rathenau (29. září 1867, Berlín – 24. června 1922, tamt.) byl německý průmyslník, liberální politik, spisovatel a státník, jeden ze zakladatelů Německé demokratické strany (DDP). V době Výmarské republiky krátce vykonával funkci ministra zahraničí. Byl zavražděn 24. června 1922, dva měsíce poté, co podepsal Rapallskou smlouvu se Sovětským Ruskem.\n\nNarodil se v majetné rodině v Berlíně, jeho rodiči byli Emil Rathenau a Mathilde Nachmann. Otec byl židovský podnikatel a zakladatel společnosti AEG ().\n\nRathenau studoval filozofii, chemii a fyziku v Berlíně a ve Štrasburku. Než se stal v roce 1899 členem správní rady koncernu AEG pracoval jako inženýr. Patřil k předním průmyslníkům pozdního období Německého císařství a rané fáze Výmarské republiky. Za první světové války prosadil zřízení Oddělení pro válečné suroviny, které významně podpořilo německý průmysl. Jako poválečný ministr zastával názor, že Německo musí splácet své reparace, má však intenzivně jednat o změnu Versailleské smlouvy. V lednu 1922 jako ministr zahraničí podepsal tak zvanou Rapallskou smlouvu se sovětským Ruskem, která jako první prolomila diplomatickou izolaci Ruska a zároveň legalizovala sovětskou pomoc při znovuvyzbrojování Německa. Protože podle Versailleské smlouvy nesmělo Německo vyrábět vojenská letadla, stavělo letecké továrny na území Ruska a dodávalo mu moderní zbraně, kdežto Rusko dodávalo Německu důležité suroviny. \n\nRathenau se nikdy neoženil a zemřel bezdětný. Německo-židovský původ a bohatství byly dva faktory, které v dobách antisemitismu ztěžovaly jeho postavení v německé politice. Přestože Rathenau důsledně jednal jako německý vlastenec, extrémní pravice chápala Rapallskou smlouvu jako spolupráci s bolševiky a součást světového židovsko-komunistického spiknutí proti Německu. 24. června 1922 byl cestou do úřadu zavražděn pravicovými extremisty z Organizace Consul, kteří byli brzy zatčeni a souzeni. Rathenauův pohřeb se stal milionovou manifestací na obranu demokracie a Výmarskou republiku aspoň dočasně posílil. Nacisté se později snažili památku na Rathenaua důsledně vymýtit.\n\nRathenau je považován za předobraz postavy německého hraběte Paula Arnheima z románu Roberta Musila \"Muž bez vlastností\".\n\n\n"}
{"id": "848910", "url": "https://cs.wikipedia.org/wiki?curid=848910", "title": "Khmerské písmo", "text": "Khmerské písmo\n\nKhmerské písmo (khmersky អក្សរខ្មែរ, Âksâr Khmêr) je písmo, abugida používaná pro zápis khmerštiny, úředního jazyka Kambodži.\n\nJedná se o starobylé písmo doložené na zápisech okolo roku 611, které má blízko indickému písmo bráhmí, respektive odvozené z granthy. Souhlásky se píší v řádku zleva doprava, přičemž samohlásky se k nim připojují z několika možných stran.\n\nTranskripce do latinky představuje určitý problém kvůli své neustálenosti, dnes se především užívá transkripce vyvinuté UNGEGN (United Nations Group of Experts on Geographical Names).\n\n"}
{"id": "848912", "url": "https://cs.wikipedia.org/wiki?curid=848912", "title": "Franz Martin Schindler", "text": "Franz Martin Schindler\n\nThDr. Franz Martin Schindler (* 25. ledna 1847, Mackov – † 27. října 1922, Vídeň, Rakousko) byl rakouský duchovní, morální teolog a politik českého původu.\n\nPocházel ze selské rodiny z Mackova v Krušných horách (součást bývalých Flájí). Svá studentská léta trávil v Bohosudově a v Mostě. V roce 1865 vstoupil do litoměřického kněžského semináře a začal studovat filozofii a teologii. V roce 1869 přijal kněžské svěcení a do roku 1874 byl duchovním v Čechách. Ve svých studiích pokračoval na císařsko-královském institutu vyššího vzdělávání Frintaneum ve vídeňském Hofburgu. Od roku 1879 působil jako morální teolog, od roku 1884 pak jako církevní právník na Vídeňské univerzitě, kde byl mezi lety 1888 a 1917 řádným profesorem.\n\nJako křesťansko-sociální politik byl Schindler od roku 1907 do roku 1918 členem horní komory rakouského říšského parlamentu a od roku 1918 do roku 1922 konzultantem rakouského ministerstva školství. Spolu s Alexandrem von Helfert, šlechticem pocházejícím rovněž z Čech, založil roku 1882 společnost Leo-Gesellschaft, pojmenovanou po papeži Lvu XIII. Tato společnost učenců pro vědu a umění pracovala až do roku 1938, kdy bylo Rakousko připojeno k tehdy nacistickému Německu.\n\n\n\n\n"}
{"id": "848913", "url": "https://cs.wikipedia.org/wiki?curid=848913", "title": "Povodí Odry", "text": "Povodí Odry\n\nPovodí Odry je povodí řeky 1. řádu a je součástí úmoří Baltského moře. Tvoří je oblast, ze které do řeky Odry přitéká voda buď přímo nebo prostřednictvím jejich přítoků. Jeho hranici tvoří rozvodí se sousedními povodími. Na jihu je to povodí Moravy a povodí Váhu, na západě povodí Labe a na východě povodí Visly. Na severu jsou to pak povodí menších přítoků Baltského moře. Nejvyšším bodem povodí je s nadmořskou výškou 1603 m Sněžka v Krkonoších. Rozloha povodí je 118 861 km², z čehož 106 056 km² je na území Polska, 7217 km² na území Česka a 5587 km² na území Německa.\n\nNa území Česka se správou povodí v Moravskoslezském a v Olomouckém kraji zabývá státní podnik Povodí Odry, v Královéhradeckém a v Libereckém kraji státní podnik Povodí Labe a v Ústeckém kraji státní podnik Povodí Ohře.\nNa území Polska se správou povodí zabývají čtyři regionální úřady vodního hospodářství ( ). Sídlí pro povodí dolní Odry ve Štětíně, pro povodí Warty v Poznani, pro povodí střední Odry ve Vratislavi a pro povodí horní Odry ve Glivicích.\n"}
{"id": "848914", "url": "https://cs.wikipedia.org/wiki?curid=848914", "title": "Miloslav Sovadina", "text": "Miloslav Sovadina\n\nMiloslav Sovadina (* 2. ledna 1949 Brno) je historik, archivář, autor mnoha odborných prací, který pracoval v letech 1972–2009 v Okresním archivu v České Lípě.\n\nNarodil se v Brně. Po základní škole absolvoval tamní střední všeobecně vzdělávací školu, na níž maturoval v roce 1967. V letech 1967– 1972 vystudoval obor archivnictví na Filozofické fakultě Univerzity Jana Evangelisty Purkyně (dnes Masarykova univerzita) v Brně.\n\nV roce 1972 se přestěhoval do České Lípy, kde získal od 4. července místo v okresním archivu. Krátce poté, v září 1972, nastoupil k základní vojenské službě. Po svém návratu jako odborný archivář prováděl inventarizace fondů finančních úřadů, obcí a zrušených ONV Doksy, Dubá a Jablonné v Podještědí na Českolipsku. V letech 1985–1989 byl v něm zastupujícím ředitelem (ředitelka Jana Blažková byla na mateřské dovolené), i po rezignaci z této funkce v archivu zůstal jako archivář. Podílel se podstatně na úpravě archivních prostor v zámku ve Stvolínkách a později na stěhování okresního archivu do nové budovy, kterou nyní Státní okresní archiv používá. Pro Stvolínky psal kroniku obce. V roce 1988 se rozhodl, že za pomoci spolupracovníků obnoví vydávání sborníku Bezděz. Sestavil jeho první redakční radu a na sedm let se stal jejím předsedou.\nMěl hlavní zásluhu na vydání prvního obnoveného sborníku, který byl vydán v roce 1990. Funkci hlavního redaktora předal roku 1995, redaktorem zůstal až do roku 2009.\n\nV roce 1991 se stal jednatelem Vlastivědného spolku Českolipska. Po spojení spolku s Klubem přátel muzea byl v novém výboru členem výboru. Po roce 1990 se stal členem redakční rady a hlavním redaktorem sborníku Bezděz. Funkci hlavního redaktora předal roku 1995, v roce 2005 rezignoval z funkce jednatele spolku, redaktorem zůstal až do roku 2009. Na sklonku roku 2009 ve svých 60 letech se z České Lípy odstěhoval zpátky do Brna.\n\nRegion Českolipska dokonale poznal a jako turista celý prochodil. Má zálibu ve fotografování, své fotografie vystavil roku 1995 na své výstavce v českolipském muzeu. Byl znám i jako příznivec motorismu, automobilových závodů. Od roku 1993 byl členem občanského sdružení Drobné památky severních Čech.\n\n\n\n\n\n"}
{"id": "848929", "url": "https://cs.wikipedia.org/wiki?curid=848929", "title": "Zákon o pojistné smlouvě", "text": "Zákon o pojistné smlouvě\n\nZákon č. 37/2004 Sb., o pojistné smlouvě je český zákon, který především upravoval vztahy mezi účastníky pojištění, které vzniklo na základě pojistné smlouvy (tedy ne ze zákona, jako například zdravotní pojištění). Takové pojištění se označuje jako \"soukromé pojištění\". \n\nZákon byl přijat v roce 2003 a plnou účinnost nabyl od začátku roku 2005. Do té doby bylo pojištění upraveno občanským zákoníkem, konkrétně hlavou XV. – Pojistné smlouvy. Jeho obsahová část byla k 1. lednu 2014 zrušena novým občanským zákoníkem.\n\nZákon se se v části I. členil na pět hlav:\n\nČásti II. až V. obsahovaly ustanovení novelizující jiné právní předpisy: občanský zákoník, zákon o některých podmínkách podnikání v oblasti cestovního ruchu, zákon o mezinárodním právu soukromém a procesním a zákon o péči o zdraví lidu. V částech VI. a VII. jsou pak přechodná ustanovení a účinnost zákona.\n\nOd 1. ledna 2014 je pojištění právně upraveno v novém občanském zákoníku, a to konkrétně v jeho části čtvrté (relativní majetková práva), hlavě II, dílu 15 (závazky z odvážných smluv), oddílu 2 – Pojištění (§ 2758–2872). Tento zákoník proto současně k 1. lednu 2014 zrušil část první (obsahovou část) i část druhou zákona o pojistné smlouvě.\n\n"}
{"id": "848933", "url": "https://cs.wikipedia.org/wiki?curid=848933", "title": "Hoop", "text": "Hoop\n\nHoop:\n\n"}
{"id": "848934", "url": "https://cs.wikipedia.org/wiki?curid=848934", "title": "Ján Harbuľák (1962)", "text": "Ján Harbuľák (1962)\n\nJán Harbuľák (28. prosince 1962 Michalovce – 8. září 2017 Nitra) byl slovenský fotbalový záložník. Jeho syn Ján Harbuľák je také fotbalistou.\n\nV československé lize hrál za Plastiku Nitra. V československé lize nastoupil v 46 utkáních a dal 2 góly. V nižší soutěži hrál za VTJ Tábor.\n\n"}
{"id": "848938", "url": "https://cs.wikipedia.org/wiki?curid=848938", "title": "Peter Hovorka", "text": "Peter Hovorka\n\nPeter Hovorka (* 2. září 1968, Šaľa) je bývalý slovenský fotbalista.\n\nV československé lize hrál za Plastiku Nitra. V československé lize nastoupil v 40 utkáních.\n\n"}
{"id": "848939", "url": "https://cs.wikipedia.org/wiki?curid=848939", "title": "Seznam inscenací Dejvického divadla", "text": "Seznam inscenací Dejvického divadla\n\nSeznam inscenací Dejvického divadla obsahuje všechny inscenace z let 1992-2013.\n\nCena Alfréda Radoka 2012 za nejlepší mužský herecký výkon (Ivan Trojan jako Bůh), nejlepší inscenaci a divadlo roku.\n\nfotografie: Hynek Glos\n"}
{"id": "848950", "url": "https://cs.wikipedia.org/wiki?curid=848950", "title": "Milan Lednický", "text": "Milan Lednický\n\nMilan Lednický (* 15. května 1968, Považská Bystrica) je bývalý slovenský fotbalista, útočník. Po skončení aktivní kariéry působí jako hráčský agent, zastupuje mj. Miroslava Stocha.\n\nV československé a české lize hrál za Plastiku Nitra, Inter Bratislava, FK Dukla Banská Bystrica a AFK Atlantik Lázně Bohdaneč. Nastoupil ve 150 utkáních a dal 29 gólů. V nižších soutěžích hrál i za TJ Bohumín a v německé 2. bundeslize za 1. FSV Mainz 05.\n\n"}
{"id": "848953", "url": "https://cs.wikipedia.org/wiki?curid=848953", "title": "Velká Británie na Zimních olympijských hrách 1984", "text": "Velká Británie na Zimních olympijských hrách 1984\n\nVelkou Británii na Zimních olympijských hrách 1984 reprezentovalo 50 sportovců (37 mužů a 13 žen) v 7 sportech.\n\n"}
{"id": "848954", "url": "https://cs.wikipedia.org/wiki?curid=848954", "title": "Ľubomír Mihok", "text": "Ľubomír Mihok\n\nĽubomír Mihok (18. ledna 1965 Trstená) je bývalý slovenský fotbalista, obránce.\n\nV československé a české lize hrál za Plastiku Nitra a FK Dukla Praha. Nastoupil ve 166 utkáních a dal 3 góly.\n\n"}
{"id": "848978", "url": "https://cs.wikipedia.org/wiki?curid=848978", "title": "Heinrich Brunn", "text": "Heinrich Brunn\n\nHeinrich Brunn (23. ledna 1822 Wörlitz – 23. července 1894 Josephstal u Schliersee) byl německý archeolog.\n\nByl synem duchovního a studoval v Bonnu archeologii a filologii. Od roku 1840 byl členem Corps Palatia Bonn. Promoval s prací \"Artificum liberae Graeciae tempora\" (1843) a téhož roku odešel do Itálie. Od roku 1853 pracoval pro Německý archeologický institut v Římě. O rok později habilitoval v Bonnu. V roce 1865 se stal profesorem archeologie na mnichovské univerziitě. K jeho žákům patřili Gustav Körte, Adolf Furtwängler, Paul Arndt, Walter Amelung, Arthur Milchhöfer a Heinrich Bulle.\n\nPři své vědecké práci se zabýval zejména řeckými dějinami umění. V roce 1882 obdržel bavorský korunní řád..\n\n\n"}
{"id": "848981", "url": "https://cs.wikipedia.org/wiki?curid=848981", "title": "Vrstvená pyramida", "text": "Vrstvená pyramida\n\nVrstvená pyramida nebo také Chabova pyramida se nachází v egyptské archeologické lokalitě Záwíjit el-Arján. Nejčastěji je připisována faraonovi 3. dynastie Chabovi, který vládl přibližně kolem roku 2670 př. n. l. Architektura pyramidy je velmi podobná architektuře pyramidy faraona Sechemcheta. Pyramida byla na počátku 20. století prohledávána dvěma různými expedicemi egyptologů, které uváděly jiný počet pohřebních komor nacházejících se v pyramidě. V průběhu vykopávek zde nebyly nalezeny žádné artefakty a ani žádné stopy po pohřbení faraona. Z tohoto důvodu není jasné, zda v pyramidě byl faraon pohřben a pyramida se později zřítila, nebo zda byla po předčasné smrti faraona opuštěna a zůstala nedokončena.\n\nPrvní průzkumy Vrstvené pyramidy probíhaly v roce 1839 pod vedením britského egyptologa Johna Shae Perringa. Roku 1848 ji Karl Richard Lepsius zaznamenal do svého seznamu egyptských pyramid pod číslem XIV. V roce 1886 zde vedl výzkum Gaston Maspero a o deset let později Jacques de Morgan. Komplexní a důkladný průzkum pyramidy prováděl roku 1900 italský restaurátor, umělec a archeolog Alessandro Barsanti, který odkryl vertikální přístupové šachty vedoucí do pohřební komory. Objevil zde několik nedokončených chodeb a komor, zcela bez artefaktů a proto se domníval, že pyramida nikdy nebyla použita. Následovaly výzkumy v letech 1910 až 1911 expedice amerických egyptologů vedené Georgem Reisnerem a Clarencem Fisherem. Barsantiho i Reisnerův průzkum však nebyl dokončen a základní části jejich technické dokumentace, jako například rozměry pyramidy a počet pohřbeních komor, které se zde nachází se od sebe výrazně liší.\n\nSituaci egyptologům komplikuje to, že se Vrstvená pyramida nachází ve vojenském prostoru a od Reisnerova výzkumu, se zde žádný jiný neuskutečnil. Další problém je, že pyramida je z části zavátá pískem.\n\nVrstvená pyramida leží v oblasti pohřebiště Záwíjit el-Arján, 8 kilometrů na jihozápad od Gízy a 7 kilometrů od Sakkáry. Stojí na skalním hřebeni.\n\nVrstvená pyramida má čtvercovou základnu o délce 84 metrů, tedy mírně menší než má základna Sechemchetovy a Džoserovy pyramidy. Na základě rozměrů Džoserovy pyramidy egyptolog Jean-Philippe Lauer odhadl, že Vrstvená pyramida byla původně plánována jako pěti stupňová a dosáhla přibližně 42 až 45 metrů na výšku. Jiné odhady kolísají mezi pěti a sedmi stupni. Zachovaly se však jen dva stupně, kteří dosahují výšky 17 metrů. Aktuální zničený stav pyramidy dovolí pohled na její jádro o rozloze 11 metrů čtverečních, které je vyrobeno z nekvalitních hrubých bloků kamene z místního podloží. Jádro je obklopeno 2,6 metrů silnou vrstvou ze stejného materiálu jako jádro, a to je obloženo 14 vrstvami cihel pospojovaných maltou a uspořádaných téměř kolmo, s vnitřním úhlem sklonu 68°.\n\nZda nebyla pyramida dokončena, nebo se později zřítila zůstává pro egyptology sporné. Zatímco Rainer Stadelmann se přiklání k možnosti, že pyramida byla dokončena a později se zřítila, Miroslav Verner se domnívá, že pyramida zůstala kvůli předčasné smrti faraona nedokončená. Tuto hypotézu potvrzuje skutečnost, že nebyly nalezeny zbytky vápencového obložení pyramidy, které nemuselo být dokončeno.\n\nPo stranách pyramidy byly objeveny zbytky cihlového zdiva. To vedlo Rainera Stadelmanna k domněnce, že pyramida měla obložení ze sušených cihel. Většina egyptologů tuto domněnku však odmítá a domnívá se, že zbytky cihlového zdiva jsou pozůstatky z pracovních ramp, které po předčasném ukončení stavby nebyly odstraněny.\n\nSubstruktura Vrstvené pyramidy se blízce podobá substruktury Sechemchetovy pyramidy. Z tohoto důvodu se Mark Lehner domnívá, že byly obě pyramidy stavěny v podobnou dobu.\n\nVchod do podzemních chodeb pyramidy leží poblíž severovýchodního nároží, což je až do stavby pyramidy Senusreta II. ve Střední říši, zela ojedinělý případ. Vito Maraglioglio a Celeste Rinaldi se domnívají, že východní strana byla pro vchod vybrána, aby se uvolnilo místo na severní straně, kde měl stát zádušní chrám. Aidan Dodson se přiklání k možnosti, že vstup byl umístěn na východě kvůli snazšímu přístupu ke skladům.\n\nVstup vede do 36 metrů dlouhé chodby, která začíná strmým schodištěm směrem k západu. V místě kde schodiště dosahuje severo-jižní osy pyramidy, se mění ve vertikální šachtu. Z horní části vertikální šachty vede směrem na jih ke středu pyramidy takzvaná horní chodba, která zřejmě nebyla dokončena. Ze dna vertikální šachty je přístup do horizontální chodby. Tato chodba vede směrem na jih až ke schodišti, kterým začíná takzvaná dolní chodba. V polovině dolní chodby schodiště končí a chodba pokračuje úzkým průchodem až ke pohřbení komoře, která leží přesně ve svislé ose pyramidy. V pohřební komoře nebyly nalezeny žádné pozůstatky sarkofágu, ani něčeho jiného, co by potvrzovalo, že zde byl sarkofág uložen. Je rovněž otázkou zda tak úzkou chodbou mohl sarkofág někdy projít. Pohřební komora je umístěna 26 metrů pod zemí a má téměř čtvercový tvar, se základnou 3,63 × 2,65 metrů a je vysoká 3 metry. Podle Barsantiho nákresů podzemní části pyramidy vede ze dna vertikální šachty další chodba s půdorysem ve tvaru písmena U směrem na sever. V Reisnerových a Fisherových nákresech se tato chodba však nenachází. Podle Barsantiho z chodby odbočuje 32 hřebenovitě uspořádaných komor, které byly určeny zřejmě k uložení faraonovi pohřbení výbavy. V tomto galerijním systému však nebylo nic nalezeno.\n\nKolem Vrstvené pyramidy nebyly nalezeny žádné pozůstatky po její vzestupné cestě, ohradní zdi ani žádné jiné pozůstatky obvyklých budovách pyramidových komplexů. Byly zde nalezeny pouze zbytky cihlových zdí, které byly kolmo orientované na východní stranu pyramidy. Může se jednat o pozůstatky kultovní pyramidy, důkazy k této hypotéze však neexistují.\n\nSměrem na východ od pyramidy leží také rozvaliny dosud nezkoumané stavby, kterou místní obyvatelé nazývají El-gamal el-barek, což v překladu znamená „Ležící velbloud”. Podle domněnky Nabila Svelima, by se mohlo jednat o rozvaliny údolního chrámu pyramidy. Kdyby se tato hypotéza, doopravdy potvrdila, jednalo by se o nejstarší dochovaný pyramidový komplex s údolním chrámem, orientovaný na východo-západ.\n\nPyramida je obklopena celkem pěti pohřebišti, a to z období 1., 2., 3. a 18. dynastie a z období římské nadvlády. V pohřebišti datovaném do 3. dynastie leží čtyři mastaby. Reisner a Fisher toto pohřebiště pokládají za hrobky lidí z královské rodiny a soudních úředníků. Mezi ně patří velká mastaba Z500, která leží přibližně 200 metrů od Vrstvené pyramidy. V této mastabě bylo nalezeno osm kamenných misek se serechem panovníka Chaby, což někteří egyptologové považují za důkaz, že Vrstvenou pyramidu nechal vystavět právě Chaba.\n\nDíky architektonickému stylu je Vrstvená pyramida bezpečně datována do období mezi vládu krále Sechemcheta a krále Snofrua, zakladatele 4. dynastie. Rainer Stadelmann, Miroslav Verner a Jean-Philippe Lauer srovnávají architekturu vrstvené pyramidy se stupňovitými pyramidami Džosera a Sechemcheta. Vrstvová pyramida vykazuje jak komplexní vývoj týkající se substruktury, tak zjednodušení stavebních metod používaných pro nástavbu.\n\nDalším problémem egyptologů je otázka, kdo pyramidy vystavěl. Většina z nich se však přiklání k hypotéze, že stavitelem Vrstvené pyramidy byl panovník Chaba z pozdního období 3. dynastie. Chabovy pyramidu připisují na základě kamenných misek s jeho serechem, které byly nalezeny poblíž Vrstvené pyramidy v mastabě Z500. Rainer Stadelmann identifikuje Chabu s Hunejem, kterému je v Turínském královském papyru připsána vlády dlouhá 24 let. Podle Stadelmanna mohlo toto časové rozpětí stačit na vystavění Vrstvené pyramidy. Někteří egyptologové tuto domněnku odmítají a Chabu identifikují se jménem v Turínském královské papyru Hudžefou II.\n\n\n"}
{"id": "848986", "url": "https://cs.wikipedia.org/wiki?curid=848986", "title": "Milan Rimanovský", "text": "Milan Rimanovský\n\nMilan Rimanovský (* 11. července 1966 Nitra) je bývalý slovenský fotbalista, útočník.\n\nV československé lize hrál za Plastiku Nitra. V československé lize nastoupil v 5 utkáních. Ve slovenské lize hrál za DAC Dunajská Streda a FK Prievidza, nastoupil v 94 utkáních a dal 25 gólů.\n\n"}
{"id": "848987", "url": "https://cs.wikipedia.org/wiki?curid=848987", "title": "Fang-šan", "text": "Fang-šan\n\nFang-šan může být:\n"}
{"id": "848999", "url": "https://cs.wikipedia.org/wiki?curid=848999", "title": "Jozef Hepner", "text": "Jozef Hepner\n\nJozef Hepner (* 23. dubna 1968 Bojnice) je bývalý slovenský fotbalista, obránce.\n\nV československé lize hrál za Plastiku Nitra. V československé lize nastoupil v 7 utkáních. Ve slovenské lize hrál za FK Prievidza, nastoupil v 53 utkáních a dal 3 góly.\n\n"}
{"id": "849002", "url": "https://cs.wikipedia.org/wiki?curid=849002", "title": "Vlastislav Kuchař", "text": "Vlastislav Kuchař\n\nVlastislav Kuchař (* 28. ledna 1960) je český politik, v 90. letech 20. století poslanec České národní rady a Poslanecké sněmovny za Komunistickou stranu Československa, respektive za KSČM, později za Levý blok, potom regionální politik v Moravskoslezském kraji.\n\nVe volbách v roce 1992 byl zvolen do České národní rady za koalici Levý blok, kterou tvořila KSČM a menší levicové skupiny (volební obvod Severomoravský kraj). Zasedal ve výboru pro veřejnou správu, regionální rozvoj a životní prostředí.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Během volebního období 1992-1996 přešel do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). Již v červenci 1993 se uvádí jako mluvčí přípravného výboru vznikající strany Levý blok. Zároveň tehdy ještě mluvil o tom, že rozkol s KSČM není nevyhnutelný. V březnu 1994 byl Kuchař a několik dalších poslanců za Levý blok vyloučeni z Ústředního výboru KSČM. V květnu 1994 se pak v tisku objevily zprávy, že byl i vyloučen z KSČM, stejně jako jeho otec (člen KSČ od roku 1945). Vedení KSČM to ale popřelo. V rámci LB zastával post člena politické rady.\n\nV sněmovních volbách roku 1996 neúspěšně kandidoval za Levý blok. Pokoušel se i o politické angažmá na komunální úrovni. V komunálních volbách roku 1994 a opětovně v komunálních volbách roku 1998 neúspěšně kandidoval do zastupitelstva města Český Těšín, poprvé za Levý blok, následně za Stranu demokratického socialismu. Zvolen nebyl. Profesně se uvádí jako makléř.\n\nK roku 2012 se uvádí jako vedoucí odboru kanceláře hejtmana Moravskoslezského kraje.\n\n"}
{"id": "849003", "url": "https://cs.wikipedia.org/wiki?curid=849003", "title": "Fang-šan (Peking)", "text": "Fang-šan (Peking)\n\nObvod Fang-šan () je jeden z městských obvodů Pekingu, hlavního města Čínské lidové republiky. Leží na jihozápad od \nhistorického centra tvořeného obvody Tung-čcheng a Si-čcheng, má rozlohu 2019 čtverečních kilometrů a v roce 2000 v něm žilo 814 tisíc obyvatel.\n\nNejvýznamnější historickou památkou obvodu je Čou-kchou-tien, jehož jeskyně jsou na seznamu Světového dědictví.\n\n"}
{"id": "849007", "url": "https://cs.wikipedia.org/wiki?curid=849007", "title": "Brokesie ankarafantsická", "text": "Brokesie ankarafantsická\n\nBrokesie ankarafantsická, \"Brookesia decaryi\" je drobný ještěr blízce příbuzný chameleonům. Je to endemit Madagaskaru, vyskytuje se pouze v oblasti Ankarafantsika v severozápadní části ostrova. Zde žije skrytě na zemi či na nízko položených větvích, maskována za suchý list.\n\nDorůstá délky 7,5-8,5 cm. Stavbou těla se podobá ostatním chameleonům, má plochou hlavu s mohutnou, ale nízkou přilbou, která je zakončena ostnitými šupinami. Hřbetní hřeben je výrazný, je tvořen plochými trny, a končí na horní straně kořene ocasu velkou, plochou kosočtverečnou šupinou. Ocásek je velmi krátký. Prsty má srostlé v klíšťky, na hrudních končetinách srůstají tři vnější a dva vnitřní prsty, na pánevních je tomu naopak. Prsty jsou opatřené drápky a dlaně jsou pichlavé. Pichlavá je i kůže celého ještěra, na těle i končetinách jsou nepravidelně rozmístěné hrbolkovité a trnovité šupiny. Schopnost barvoměny je omezená, základní zbarvení je nenápadně hnědé až žlutohnědé, za přilbou, na bocích a na horní straně kořene ocasu je kresba tvořená černými skvrnami. Mimikry jsou téměř dokonalé, brokesie ankarafantsická připomíná kus suchého listu, v nebezpečí se nehybně přitiskne k podkladu nebo předstírá neživý předmět či mrtvého živočicha.\n\nJedinou lokalitou výskytu brokesie ankarafantsické je Národní park Ankarafantsika. Zde žije v opadavém lese v nadmořských výškách pod 200 m. Oblast je charakteristická silnými klimatickými výkyvy během roku, s velmi teplým a vlhkým létem a suchou a chladnou zimou. Brokesie přezimují zahrabané v půdě nebo ve vrstvě opadaného listí, aktivní jsou v teplejší části roku. Ve dne loví drobný hmyz, nocují na rostlinách průměrně 17 cm nad zemí.\n\nBrokesii ankarafantsickou je možno chovat v párech v  pralesním teráriu o minimálních rozměrech 30x40x30 cm. Vhodným substrátem je rašelina, pokrytá vrstvou suchého listí, dále se terárium zařídí kusy kůry, které slouží jako úkryty, případně větvemi a živými rostlinami. Vhodná teplota pro chov je 24-26 °C s nočním poklesem na pokojovou teplotu, s délkou světelného dne 14 hodin, s denním rosením. Zazimují při teplotě 15-18 °C, během zimování se světelný den zkracuje na 10 hodin a rosení stačí každý třetí den. V zajetí se brokesie krmí hmyzem přiměřené velikosti, malými cvrčky, larvami zavíječů, malými měkkými šváby nebo stínkami. Létající hmyz přijímají nerady.\n\n"}
{"id": "849023", "url": "https://cs.wikipedia.org/wiki?curid=849023", "title": "Záwíjit el-Arján", "text": "Záwíjit el-Arján\n\nZáwíjit el-Arján (: زاویة العریان) je egyptské město a archeologická lokalita nacházející se mezi Gízou a Abúsírem. V pouštní oblasti západně od města leží staroegyptská nekropole nesoucí stejný název. Na druhé, východní straně Nilu se nacházelo dřívější hlavní město Mennofer. V nekropoli Záwíjit el-Arján se nacházely dva pyramidové komplexy.\n\nJednou z těchto staveb je Vrstvená pyramida pocházející z 3. dynastie, která pravděpodobně patřila faraonovi Chabovi. Tato pyramida byla stupňovitá a pravděpodobně se skládala z pěti až sedmi schodů. V okolí pyramidy nebyly nalezeny žádné zbytky vrchního pláště, což naznačuje, že pyramida nebyla nikdy dokončena. Z druhé, severní pyramidy, která pocházela ze 4. dynastie, nezbylo kromě velkého příkopu vůbec nic. Další výzkumy těchto pyramid však nelze provést, neboť celá lokalita je součástí vojenského prostoru.\n"}
{"id": "849028", "url": "https://cs.wikipedia.org/wiki?curid=849028", "title": "Pavel Kulička", "text": "Pavel Kulička\n\nPavel Kulička (* 16. května 1958) je bývalý český politik, v 90. letech 20. století poslanec České národní rady a Poslanecké sněmovny za SPR-RSČ, pak za LSNS a Občanské národní hnutí.\n\nVe volbách v roce 1992 byl zvolen do ČNR, jako poslanec za Sdružení pro republiku - Republikánskou stranu Československa (volební obvod Jihomoravský kraj). Zasedal ve výboru pro sociální politiku a zdravotnictví.\n\nPo vzniku samostatné České republiky v lednu 1993 se ČNR transformovala na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. Již v listopadu 1992 opustil poslanecký klub SPR-RSČ. Důvodem pro rozkol byl fakt, že Kulička a několik dalších republikánských poslanců podpořil usnesení ČNR o převzetí kontinuity státní moci na území České republiky, čímž podpořil proces dělení Československa. 20. listopadu 1992 pak SPR-RSČ v zasedacím sále ČNR distribuovala fiktivní smuteční oznámení, v němž konstatovala, že „\"v pozdních večerních hodinách pošli na vrozenou křivici charakteru, ke které se přidala prudká infekce ptačího moru, Pavel Kulička, Eva Matoušková a Vítězslav Valach\".“ Okamžitě poté zmínění odpadlíci utvořili spolu s několika poslanci, kteří odešli z Liberálně sociální unie, nový klub, později nazvaný klubem Liberální strany národně sociální. Stal se přímo i členem této strany a na sjezdu v roce 1995 se účastnil debat o směřování tohoto subjektu. Výsledek sjezdu ho ovšem zklamal. Kulička se zároveň vyjádřil v tom smyslu, že nyní vyčkává na kroky nového vedení LSNS a případně nevyloučil odchod ze strany. V lednu 1996 čelil kritice své strany, když v televizní debatě podpořil znovuzavedení trestu smrti. V té době již LSNS fungovala v rámci liberální centristické aliance SD-LSNS. Vedení SD-LSNS ale oznámilo, že Kuličku nehodlá ze strany vylučovat. Nakonec ale došlo k rozkolu a od února 1996 byl Kulička členem nového sněmovního klubu Občanského národního hnutí.\n\nProfesně působí jako lékárník v Brně. Od 12.12. 1997 je členem KDU-ČSL.\n\n"}
{"id": "849032", "url": "https://cs.wikipedia.org/wiki?curid=849032", "title": "Vladimír Včelka", "text": "Vladimír Včelka\n\nVladimír Včelka (* 16. prosince 1968) je bývalý slovenský fotbalista, obránce. Po skončení aktivní kariéry trénuje v regionálních soutěžích.\n\nV československé lize hrál za Plastiku Nitra. V československé lize nastoupil ve 20 utkáních a dal 2 góly. V Poháru UEFA nastoupil v sezóně 1989/90 za Nitru v utkání proti 1. FC Köln.\n\n"}
{"id": "849038", "url": "https://cs.wikipedia.org/wiki?curid=849038", "title": "Hana Lagová", "text": "Hana Lagová\n\nHana Lagová (* 21. července 1941) je bývalá česká politička, za normalizace předsedkyně Ústředního výboru Českého svazu žen a poslankyně České národní rady za Komunistickou stranu Československa, v 90. letech 20. století poslankyně Poslanecké sněmovny za KSČM, pak za Levý blok.\n\nV roce 1988 se uvádí jako tajemnice České odborové rady. V říjnu 1989 byl zvolena do českého Ústředního výboru Národní fronty. Zároveň zastávala post předsedkyně Ústředního výboru Českého svazu žen. Její politická kariéra pokračovala i po sametové revoluci. 20. listopadu 1989 byl zvolena místopředsedkyní Ústředního výboru Československého svazu žen. Na mimořádném sjezdu v březnu 1990 pak obhájila i post předsedkyně Ústředního výboru Českého svazu žen.\n\nVe volbách v roce 1986 byla zvolena do České národní rady za KSČ. Mandát obhájila ve svobodných volbách v roce 1990 za KSČ (respektive za její českou část KSČM). V září 1990 rezignovala na předsednickou funkci v Českém svazu žen s odůvodněním, že tak naplňuje doporučení, aby se poslanci zákonodárných sborů primárně soustředili na své parlamentní povinnosti. Opětovně byla do ČNR zvolena ve volbách v roce 1992, nyní za koalici Levý blok, kterou tvořila KSČM a menší levicové skupiny (volební obvod Západočeský kraj). Zasedala ve výboru pro sociální politiku a zdravotnictví.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Během volebního období 1992-1996 přešla do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). V roce 1995 ji Levý blok neúspěšně navrhoval na post místopředsedkyně sněmovny poté, co na tuto funkci rezignoval Pavel Tollner.\n\nV sněmovních volbách roku 1996 neúspěšně kandidovala za Levý blok. V senátních volbách na podzim 1996 byla kandidátkou Levého bloku (v databázi volby.cz uváděna stranická příslušnost ke Straně demokratického socialismu) za senátní obvod č. 8 - Rokycany. Získala jen necelá 2 % hlasů a nepostoupila do 2. kola.\n\n"}
{"id": "849042", "url": "https://cs.wikipedia.org/wiki?curid=849042", "title": "Rassa", "text": "Rassa\n\nRassa je italská obec v provincii Vercelli v oblasti Piemont.\n\nK 31. prosinci 2011 zde žilo 69 obyvatel.\n\nAndorno Micca (BI), Campertogno, Gaby (AO), Gressoney-Saint-Jean (AO), Pettinengo (BI), Piode, Riva Valdobbia, Selve Marcone (BI), Tavigliano (BI)\n"}
{"id": "849044", "url": "https://cs.wikipedia.org/wiki?curid=849044", "title": "Brokesie stromová", "text": "Brokesie stromová\n\nBrokesie stromová, \"Brookesia ebenaui\", je drobný stromový ještěr, blízce příbuzný chameleonům. Mezi brokesiemi je výjimečná tím, že nežije na zemi, ale vysoko v korunách stromů. Je to endemit Madagaskaru, vyskytuje se pouze v jeho severním cípu a na ostrově Nosy Be.\n\nDospělý jedinec dorůstá délky asi 7 cm. Tělo je bočně zploštělé a ocásek krátký. Přilba na hlavě je tvořena nepravidelnými trnovitými šupinami, hřbetní hřeben se skládá z tenkých jehlancovitých šupin a táhne se přes hřbet až na ocas. Prsty má srostlé v klíšťky, na hrudních končetinách srůstají tři vnější a dva vnitřní prsty, na pánevních je tomu naopak. Prsty jsou opatřené drápky a dlaně jsou pichlavé, trnovité šupiny se nacházejí i na horní straně nosu. Schopnost barvoměny je omezená, základní barva je hnědá. Brokesie stromová je vázána na nížinné tropické suché i deštné lesy.\n\nBrokesii stromovou je možno chovat v párech v  pralesním teráriu o minimálních rozměrech 60x40x60 cm nebo jednotlivě v teráriu o rozměrech 30x20x40 cm nebo větší. Ráda šplhá, proto musí být v teráriu dostatek větví či živých popínavých rostlin, a jedna nebo dvě stěny terária by měly být pokryté kůrou. V zajetí se krmí hmyzem přiměřené velikosti, malými cvrčky, zavíječi a jejich larvami nebo mouchami.\n\n"}
{"id": "849063", "url": "https://cs.wikipedia.org/wiki?curid=849063", "title": "Māris Gailis", "text": "Māris Gailis\n\nMāris Gailis (* 9. července 1951, Riga) je lotyšský politik. V letech 1994–1995 byl premiérem Lotyšska. Byl rovněž ministrem zahraničních věcí (1992–1993), ministrem národního programu reforem (1993–1994), ministrem životního prostředí (1995–1996) a ministrem regionálního rozvoje (1995–1996). Byl představitelem středopravicové liberální strany Lotyšská cesta (\"Latvijas Ceļš\").\n\nVěnoval se též aktivně jachtingu, v letech 1996–2006 byl předsedou lotyšské jachtařské asociace, v letech 1996–2000 členem výkonného výboru Lotyšského olympijského výboru. Na jachtě Milda obeplul v letech 2001–2003 svět.\n\n"}
{"id": "849064", "url": "https://cs.wikipedia.org/wiki?curid=849064", "title": "Hostilita", "text": "Hostilita\n\nHostilita (z lat. \"hostilis\", nepřátelský) je v psychologii dlouhodobý emoční stav pacienta, který se projevuje agresivním či nepřátelským jednáním vůči druhým lidem. Podstatným rysem hostility je hněvivé odmítání druhých, vědomá touha a snaha uškodit. V Mezinárodní klasifikaci nemocí ICD-10 má kód R45.5, v knihovnické klasifikaci Medical Subject Headings (MeSH) kód D006791.\n\nTento stav může vzniknout z různých příčin. Může být důsledkem nadměrného pití alkoholu a požívání drog nebo může být důsledkem nějaké formy deprivace.\n\nNapříklad psychická deprivace z dětství, vyvolaná nedostatečnou nebo negativní soc. zkušeností v období rané socializace (nežádoucími vzory výchovy či nepříznivou hmotnou situací rodiny).\n\nObjevuje se také u dětí, které vyrůstali bez kontaktu s matkou, (v kojeneckých a výchovných ústavech) v důsledku čehož trpí citovou deprivací a jejím důsledkem, syndromem hostility, projevujícím se zvýšenou agresivitou, emoční labilitou, hostilními postoji, opožděným vývojem intelektu a zejména řeči.\n\nMy/Oni je psychologický proces, kdy člověk zařazuje lidi do kategorií podle toho, zda patří \"k němu\", nebo jsou mu cizí. Rozdělení může probíhat podle vnějších, viditelných znaků (barva pleti, oblečení apod.), nebo podle shody vlastností.\n\nLidé v kategorii \"Oni\" aktivují část mozku, zvanou insulární kortex, která je zodpovědná za pocit zhnusení.\n\nNacisté zneužili zařazovacího procesu tím, že viditelně označili nežádoucí část populace, čímž umožnili většinové populaci vnímat normálně okem nerozlišitelné skupiny jako něco cizího, a tím jim zabránit v cítění soucitu.\n\nV sociologii označuje nepřátelství, záměrné odmítání společenských kontaktů, komunikace a spolupráce. Opakem hostility je afiliace.\n\nV politice a v politologii znamená jednotlivé nepřátelské nebo i agresivní akty mezi různými státy, pokud ještě nepřerostly ve válku.\n\n\n"}
{"id": "849069", "url": "https://cs.wikipedia.org/wiki?curid=849069", "title": "Andris Šķēle", "text": "Andris Šķēle\n\nAndris Šķēle (* 16. ledna 1958, Ape) je lotyšský politik a obchodník. Dvakrát byl premiérem Lotyšska, v letech 1995-1997 jako nestraník a v letech 1999-2000 jako představitel konzervativní Lidové strany (\"Tautas partija\"), kterou založil roku 1998. V roce 2003 odešel z politiky, byl nicméně nadále považován za šedou eminenci strany. V roce 2009 se do politiky vrátil a ujal se oficiálně funkce předsedy strany. Je považován za jednoho z nejbohatších lidí v Pobaltí.\n\n"}
{"id": "849074", "url": "https://cs.wikipedia.org/wiki?curid=849074", "title": "Beatrix Bavorská", "text": "Beatrix Bavorská\n\nBeatrix Bavorská (1344 – 25. prosince 1359) byla manželka švédského protikrále a poté spoluvládce Švédska Erika XII. Jejími rodiči byli císař Ludvík IV. Bavor a jeho druhá manželka Markéta Holandská.\n\nBeatrix se za o pět let staršího švédského korunního prince Erika vdala na přelomu let 1355 a 1356, ve svých dvanácti letech. V roce 1357 byl švédský král Magnus IV. nucen podělit se o vládu se svým synem, který získal většinu jižního Švédska a Finsko. Země se znovu spojila v roce 1359, kdy se otec a syn stali spoluvládci.\n\nErik zemřel v létě roku 1359, přičemž z vraždy byla obviňována i jeho matka Blanka Namurská. Současní historici se však kloní k názoru, že příčinou smrti mohl být mor, který v té době ve Švédsku řádil. Obětí moru se zřejmě stala i patnáctiletá Beatrix, která zemřela v prosinci téhož roku. Je také možné, že Beatrix zemřela při porodu dítěte, které se narodilo mrtvé nebo zemřelo brzy po porodu.\n"}
{"id": "849076", "url": "https://cs.wikipedia.org/wiki?curid=849076", "title": "Jag Panzer", "text": "Jag Panzer\n\nJag Panzer je americká metalová skupina z Colorado Springs.\n\nKapela byla založena koncem roku 1981 pod názvem Tyrant. Brzy však musela změnit své jméno, protože již existovala skupina se shodným názvem. Inspirována byla náporem nové vlny britského heavy metalu. Původní line-up se skládal z Harryho Conklina (zpěv), Marka Briodyho (kytara), Johna Tetleyho (baskytara) a Ricka Hilyarda (bicí).\n\nJednoho dne narazili muzikanti na plakát tanku Jagdpanzer, po kterém se rozhodli svou skupinu pojmenovat. Kvůli snadnější výslovnosti vypustili písmeno \"d\" z názvu a pojmenovali se Jag Panzer. V roce 1983 vznikla první nahrávka, EP později známé jako \"Tyrants\". Na počátku roku 1984 skupina přijala Joeyho Tafolla jako hlavního kytaristu a nahrála své první album \"Ample Destruction\".\n\nPo vydání Ample Destruction se kapela přestěhovala do jižní Kalifornie. V roce 1985 Tafolla s Hilyardem opouští kapelu, zatímco Conklin krátce zpívá s Riot, poté zakládá vlastní skupinu Titan Force. Novými členy se stali zpěvák Bob Pardub, kytarista Christian Lasegue a bubeník Reynold Carlson.\n\nV roce 1986 je Carlson na postu bubeníka nahrazen Rikardem Stjernquistem. Na konci roku 1987 kapela nahrává své druhé LP, které však nikdy nebylo oficiálně vydáno. O rok později se skupina rozpadla, aby se v roce 1994 opět dala dohromady.\n\nTentokrát v sestavě Daniel J. Conca - zpěv, Mark Briody - kytara, Chris Kostka - kytara, John Tetley - baskytara, Rikard Stjernquist - bicí. Téměř 10 let po jejím debutu vychází kapele druhé oficiální LP \"Disident Alliance\".\n\nDalší album \"The Fourth Judgement\" vyšlo na konci roku 1997. Daniela J. Concu na něm nahrazuje Harry Conklin a Chrise Kostku Joey Tafolla, který však po vydání alba ze skupiny odchází a přichází Cris Broderick. V této sestavé nahrává skupina \"Age of Mastery\" (1998), \"Thane to the Throne\" (2000), \"Mechanized Warfare\" (2001) a \"Casting the Stones\" (2004). Album \"Thane to the Trone\" je konceptuální album\n\no Macbethovi.\n\nV roce 2008 Chris Broderick opouští kapelu, připojuje se k Megadeth, a je nahrazen Christianem Laseguem.\n\nPoslední album, \"The Scourge of the Light\", bylo vydáno 8. března 2011. Dne 25. července 2011 skupina oznámila ukončení své činnosti.\n\n\n\n\n\n"}
{"id": "849082", "url": "https://cs.wikipedia.org/wiki?curid=849082", "title": "Helmut Kyrieleis", "text": "Helmut Kyrieleis\n\nHelmut Kyrieleis (* 10. ledna 1938 Hamburk) je německý archeolog.\n\nKyrieleis promoval v roce 1965 v Marburgu s prací \"Throne und Klinen\" a v roce 1972 habilitoval (\"Bildnisse der Ptolemäer\") na bonnské univerzitě, kde se stal v roce 1974 profesorem. V období 1972 až 1974 byl prvním ředitelem a profesorem Německého archeologického institutu (DAI) a od roku 1975 vedl athénskou sekci. V letech 1988 až 2003 byl prezidentem DAI.\n\nV období 1976 až 1984 vedl vykopávky německé výpravy v Héraionu na Samu a od roku 1985 vykopávky v Olympii.\n\nKyrieleis obdržel čestný doktorát athénské univerzity a je korespondenčním členem akademie věd v Athénách a Tbilisi.\n\n"}
{"id": "849083", "url": "https://cs.wikipedia.org/wiki?curid=849083", "title": "Velká Británie na Zimních olympijských hrách 1976", "text": "Velká Británie na Zimních olympijských hrách 1976\n\nVelkou Británii na Zimních olympijských hrách 1976 reprezentovalo 42 sportovců (31 mužů a 11 žen) v 7 sportech.\n\n"}
{"id": "849086", "url": "https://cs.wikipedia.org/wiki?curid=849086", "title": "Brokesie nejmenší", "text": "Brokesie nejmenší\n\nBrokesie nejmenší, \"Brookesia minima\", je trpasličí druh zemního chameleona. Včetně ocásku dorůstá délky jen 3 cm. Donedávna byla považována za nejmenší druh chameleona vůbec, ale v roce 2012 byl popsán ještě menší druh, \"Brookesia micra\", a ještě menší druhy možná na své objevení teprve čekají.\n\nBrokesie nejmenší má válcovité tělo s hlavou nasazenou bez výraznějšího přechodu, na hřbetě je vyvinut dvouřadý hřeben. Nos je krátký a směřuje šikmo dolů, přilba je vrásčitá. Prsty má srostlé v klíšťky, na hrudních končetinách srůstají tři vnější a dva vnitřní prsty, na pánevních je tomu naopak. Prsty jsou opatřené drápky. Šupiny na těle jsou nepravidelné a kůže tvoří svisle probíhající vlnovité vrásky. Samice dorůstají délky až 34 mm včetně ocasu, který je asi 12 mm dlouhý. Samci jsou menší, do 28 mm dlouzí, mají více zploštělé tělo než samice a zesílený kořen ocasu.\n\nJe to endemit Madagaskaru, v přírodě se vyskytuje na několika lokalitách na severu ostrova a dále na ostrůvku Nosy Be. Obývá nížinný deštný les, dává přednost stinným místům. Aktivní je ve dne, v noci šplhá na větve a na nízké rostliny a nocuje asi 10 cm nad zemí. Brokesie nejmenší je samotářský druh, ale není tak agresivní jako některé jiné druhy chameleonů. Samec se samici dvoří kýváním a trhavými pohyby hlavy. Je-li samice svolná k páření, samec se jí vyšplhá na hřbet a i několik hodin se nechá nosit. Ke kopulaci dochází obvykle večer nebo v noci.\n\nBrokesie nejmenší je vejcorodá, za 4-6 týdnů po páření samice klade nejčastěji dvě vejce, ze kterých se již za několik dní líhnou mláďata. Pohlavně dospívá po jednom roce.\n\nBrokesii nejmenší je možno chovat v párech nebo i ve skupinách tvořených samcem a více samicemi. Minimální velikost terária pro pár nebo skupinu 1,2 je 40x40x40 cm. Vhodným substrátem je zahradní zemina, terárium je dále doplněno kůrou a větvemi na šplhání. Vhodná teplota přes den se pohybuje mezi 23-25 °C, s nočním poklesem na 18-20 °C. Důležitá je vysoká vlhkost vzduchu, mezi 80-100 %. Proto je třeba terárium několikrát denně rosit, kapky vody z rostlin chované brokesie také pijí. Délka světelného dne je 12 hodin.\n\nKrmí se drobným hmyzem, octomilkami, mšicemi a chvostoskoky. Nelze je krmit cvrčky, ti by mohli být pro zvíře této velikosti nebezpeční.\n\n"}
{"id": "849088", "url": "https://cs.wikipedia.org/wiki?curid=849088", "title": "Velká Británie na Zimních olympijských hrách 1964", "text": "Velká Británie na Zimních olympijských hrách 1964\n\nVelkou Británii na Zimních olympijských hrách 1964 reprezentovalo 36 sportovců (27 mužů a 9 žen) v 7 sportech.\n\n"}
{"id": "849090", "url": "https://cs.wikipedia.org/wiki?curid=849090", "title": "Velká Británie na Zimních olympijských hrách 1952", "text": "Velká Británie na Zimních olympijských hrách 1952\n\nVelkou Británii na Zimních olympijských hrách 1952 reprezentovalo 18 sportovců (8 mužů a 10 žen) v 3 sportech.\n\n"}
{"id": "849092", "url": "https://cs.wikipedia.org/wiki?curid=849092", "title": "Velká Británie na Zimních olympijských hrách 1948", "text": "Velká Británie na Zimních olympijských hrách 1948\n\nVelkou Británii na Zimních olympijských hrách 1948 reprezentovalo 55 sportovců (43 mužů a 12 žen) v 6 sportech.\n\n"}
{"id": "849096", "url": "https://cs.wikipedia.org/wiki?curid=849096", "title": "Velká Británie na Zimních olympijských hrách 1936", "text": "Velká Británie na Zimních olympijských hrách 1936\n\nVelkou Británii na Zimních olympijských hrách 1936 reprezentovalo 38 sportovců (28 mužů a 10 žen) v 6 sportech.\n"}
{"id": "849098", "url": "https://cs.wikipedia.org/wiki?curid=849098", "title": "Velká Británie na Zimních olympijských hrách 1928", "text": "Velká Británie na Zimních olympijských hrách 1928\n\nVelkou Británii na Zimních olympijských hrách 1928 reprezentovalo 32 sportovců (29 mužů a 3 ženy) v 5 sportech.\n"}
{"id": "849101", "url": "https://cs.wikipedia.org/wiki?curid=849101", "title": "Velká Británie na Zimních olympijských hrách 1924", "text": "Velká Británie na Zimních olympijských hrách 1924\n\nVelkou Británii na Zimních olympijských hrách 1924 reprezentovalo 44 sportovců (41 mužů a 3 ženy) v 6 sportech.\n"}
{"id": "849116", "url": "https://cs.wikipedia.org/wiki?curid=849116", "title": "Vilis Krištopans", "text": "Vilis Krištopans\n\nVilis Krištopans (* 13. června 1954, Omská oblast) je lotyšský politik. V letech 1998-1999 byl premiérem Lotyšska, v letech 1995–1998 ministrem dopravy. Jako premiér byl představitelem středopravicové liberální strany Lotyšská cesta (\"Latvijas Ceļš\"). Později přestoupil do agrárnického Svazu zelených a rolníků (\"Zaļo un Zemnieku Savienība\"). Před vstupem do politiky působil jako basketbalový trenér. \n\n"}
{"id": "849125", "url": "https://cs.wikipedia.org/wiki?curid=849125", "title": "Schönau am Königssee", "text": "Schönau am Königssee\n\nSchönau am Königssee je obec na severním břehu jezera Königssee, které leží v jejím katastru, v bavorském vládním obvodu Horní Bavorsko, v okrese Berchtesgadensko. Nejbližší větší obec je Berchtesgaden, nejbližší velkoměsto a oblastní regionální centrum je Salzburg, 15 km na jih na rakouské straně. Město obklopují Berchtesgadenské Alpy.\n\nRoku 1978 vznikl Národní park Berchtesgadensko, jehož východní část je na katastru obce. V obci je uměle chlazená dráha pro boby, saně a skeleton.\n\nV Berchtesgadenské kotlině se stále častěji konají mnohé z letních i zimních sportovních akcí, jako např. MS ve snowboardingu, lyžařské závody FIS a závody v jízdě na bobech, jízdě na saních či skeletonu na všech úrovních.\n\nNa 1200 m hlubokém jezeře Königssee je povolen pouze provoz tichých lodí na elektrický pohon, veslic a šlapadel. Jezero je velmi oblíbené malíři, zvláště pak část Malerwinkel – Malířský koutek.\n\nObec v dnešní podobě vznikla sloučením obcí Schönau a Königssee v roce 1978, součástí je od roku 1984 i jezero Königssee, kostel sv. Bartoloměje a okolní hory včetně východní části Watzmannu.\n\nZ občanské iniciativy vzešla v letech 2004/2005 žádost o referendum, s cílem spojit pět obcí berchtesgadenské kotliny do jediné sloučené obce. Pouze v Berchtesgadenu dosáhl počet hlasů pro přes 60 %, ovšem současně referendum ztroskotalo na rozhodnutí občanů obcí Schönau am Königssee a Bischofswiesen. Nato se iniciátoří vzdali konání pozdějších referend v Ramsau a Marktschellenbergu.\n\n"}
{"id": "849126", "url": "https://cs.wikipedia.org/wiki?curid=849126", "title": "Veľký Javorník", "text": "Veľký Javorník\n\nVeľký Javorník je slovenská hora, s výškou 1071 m n. m. nejvyšší vrchol Javorníků. Nachází se na rozhraní katastrů obcí Makov a Papradno.\n\nLeží 3 km severovýchodně od slovenské osady Podjavorník a 4 km jihovýchodně od českých Malých Karlovic, asi 600 metrů od česko-slovenské hranice, která vede po severním úbočí hory.\n\nZ vrcholu se otvírají výhledy na dolinu Váhu, vrchy Súľovských skál a Strážovských vrchů, vrcholy Javorníků, hřeben Malé Fatry a Kysucké vrchoviny, do Česka potom na Vsetínské vrchy a Moravskoslezské Beskydy.\n\nNa severním svahu hory se nachází národní přírodní rezervace Veľký Javorník.\n\nNejsnadnější přístup z české strany je z Malých Karlovic po zelené turistické značce na hřeben (4,5 km) a dále po červené hřebenovce ještě 1 km na vrchol. Další možností je přístup ze slovenské strany po žluté značce.\n\n"}
{"id": "849128", "url": "https://cs.wikipedia.org/wiki?curid=849128", "title": "CZECH-IN", "text": "CZECH-IN\n\nCZECH-IN s.r.o. je společnost s ručením omezeným se sídlem v Praze v prostorách Kongresového centra Praha. Na českém trhu působí od roku 1993, původně pod názvem \"EUROSERVICE společnost s ručením omezeným\", od roku 2002 pak pod názvem CZECH-IN. Od roku 2009 působí i v zahraničí, zejména v rámci Evropy. Od roku 2013 společnost vystupuje pod novou obchodní značkou C-IN. Majiteli a společníky firmy jsou Ing. Petr Marhoul, Ing. Tomáš Maxa, Peter de Merlier, Aleš Pejsar.\n\nSpolečnost poskytuje své služby v oblasti cestovního ruchu, a to převážně se zaměřením na organizaci mezinárodních i národních kongresů, konferencí, seminářů a dalších podobných akcí. C-IN působí jako PCO (Professional Congress Organiser), tj. poskytuje komplexní organizační zajištění dané akce, a DMC (Destination Management Company), tj. poskytuje parciální služby v rámci dané destinace.\n\nRočně společnost C-IN pořádá nebo spolupořádá přibližně 20 až 30 akcí. V období roku 2011–2012 se společnost podílela na organizaci několika kongresů, které patřily mezi největší akce svého typu v České republice:\n\nKromě PCO služeb, které mají zpravidla jednorázový charakter, poskytuje společnost C-IN také tzv. core PCO služby. Ty se od PCO služeb odlišují hlavně tím, že se jedná o dlouhodobou a úzkou spolupráci organizátora a asociace na hlavních akcích pořádaných touto asociací. Core PCO organizuje pro danou asociaci akce v různých destinacích, pravidelně a většinou po dobu několika let. V současné době poskytuje společnost C-IN core PCO služby následujícím institucím:\n\nDále společnost nabízí služby AMC (Association Management Company), tj. spravuje veškerý chod určité asociace a její členskou základnu. AMC služby C-IN poskytuje následujícím mezinárodním asociacím:\n\nV neposlední řadě se společnost C-IN specializuje na realizaci unikátních společenských a korporátních akcí. Mezi ty patří módní benefiční přehlídka Nadace Terezy Maxové dětem, kterou společnost C-IN pořádala celkem již desetkrát, či kadeřnické show Revlon Professional Style Masters Show pro společnost Revlon.\n\nV roce 2010 svěřil Ústav molekulární genetiky AV ČR správu svého nově otevřeného konferenčního centra společnosti C-IN.\n\nSpolečnost je členem těchto organizací:\n\n"}
{"id": "849130", "url": "https://cs.wikipedia.org/wiki?curid=849130", "title": "Diskografie Taylor Swift", "text": "Diskografie Taylor Swift\n\nToto je diskografie americké zpěvačky Taylor Swift.\n\nDo roku 2013 celosvětově prodalo přes 26 milionů alb. V USA prodala 22 milionů kusů alb a zaznamenala 51,1 milionů digitálních prodejů svých alb a písní.\n\n\n\n\"Fearless\":\n\n\"Speak Now\":\n\n\"Red\":\n\n\"Lover\"\n\n"}
{"id": "849133", "url": "https://cs.wikipedia.org/wiki?curid=849133", "title": "Coltrane Plays the Blues", "text": "Coltrane Plays the Blues\n\nColtrane Plays the Blues je studiové album amerického jazzového saxofonisty Johna Coltranea. Jeho nahrávání probíhalo v říjnu 1960 v Atlantic Studios v New Yorku pod produkcí Nesuhi Ertegüna. Album vyšlo v červenci 1962 u vydavatelství Atlantic Records. V roce 2000 album vyšlo v reedici doplněné o pět skladeb.\n\n"}
{"id": "849139", "url": "https://cs.wikipedia.org/wiki?curid=849139", "title": "Jugoslávie na Zimních olympijských hrách 1988", "text": "Jugoslávie na Zimních olympijských hrách 1988\n\nJugoslávii na Zimních olympijských hrách 1988 reprezentovalo 22 sportovců (16 mužů a 6 žen) v 7 sportech.\n\n"}
{"id": "849140", "url": "https://cs.wikipedia.org/wiki?curid=849140", "title": "Jugoslávie na Zimních olympijských hrách 1984", "text": "Jugoslávie na Zimních olympijských hrách 1984\n\nJugoslávii na Zimních olympijských hrách 1984 reprezentovalo 72 sportovců (59 mužů a 13 žen) v 10 sportech.\n\n"}
{"id": "849142", "url": "https://cs.wikipedia.org/wiki?curid=849142", "title": "Olaudah Equiano", "text": "Olaudah Equiano\n\nOlaudah Equiano (1745–31. března 1797), známý rovněž jako Gustavus Vassa, byl významným Afričanem, který bývá spojován s hnutím za zákaz obchodu s otroky. Otrokem se stal jako dítě, jako dospělý se z otroctví vykoupil a pracoval jako spisovatel, kupec a výzkumník v Jižní Americe, Karibiku, arktické oblasti, amerických koloniích a ve Spojeném království, kde se v roce 1792 usadil. Jeho autobiografie \"The Interesting Narrative of the Life of Olaudah Equiano\" (\"Zajímavé vyprávění o životě Olauda Equiana\") zachycuje hrůzy otrokářství i Equianovu cestu k britskému abolicionistickému hnutí.\n\nDle svého vyprávění se Olaudah Equiano narodil v roce 1745 kmeni Igbo v oblasti, kde dnes leží Nigérie. Byl nejmladším synem svých rodičů, měl pět starších bratrů a jednu mladší sestru. Když mu bylo jedenáct, byli on a jeho sestra uneseni a prodání domorodým obchodníkům s otroky. Nakonec se s 244 dalšími zotročenými Afričany dostal na ostrov Barbados v Karibiku, odkud byl brzy převezen do britské kolonie Virginie.\n\nKoupil si jej Michael Pascal, který mu dal jméno Gustavus Vassa. Pojmenoval ho po švédském šlechtici, který se později stal švédským králem Gustavem I. Vassou.\n\nVe svém vyprávění Equiano popsal, jak krutě se páni chovali ke svým otrokům. Popsal například, jak se bál portrétů na stěnách, protože měl pocit, že ho jejich oči sledují, kamkoliv se hne.\nPascal byl námořním kapitánem a jako Pascalův otrok byl Equiano vzdělán v námořnickém umění. Byl nucen se svým pánem hodně cestovat. Pascal k němu projevoval náklonnost, a proto jej poslal ke své švagrové do Británie, kde Equiano chodil do školy a naučil se číst. V té době také konvertoval ke křesťanství.\n\nPascal Equiana prodal kapitánovi Jamesi Doranovi. Později si ho koupil Robert King, kvakerský obchodník z Filadelfie, který obchodoval v Karibiku. V době, kdy pro něj Equiano pracoval, ho King učil čtení a psaní, aby mu obojí šlo plynně. Vedl ho rovněž k náboženství. Něco po dvacítce se Equiano z otroctví vykoupil a vrátil se do Británie.\n\nEquiano odjel do Londýna a zapojil se do abolicionistického hnutí. Spřátelil se s mnoha abolicionisty, z nichž jej někteří podporovali finančně. Nabádali ho, aby sepsal a publikoval svůj životní příběh. To nakonec skutečně udělal. Jeho kniha \"The Interesting Narrative of the Life of Olaudah Equiano\" (\"Zajímavé vyprávění o životě Olauda Equiana\") vyšla v roce 1789. Je jedním z nejstarších děl od afrických autorů, která se četla po celé Anglii. Zároveň se jedná o průkopnické dílo žánru slave autobiography (autobiografie otroků). Kniha mu přinesla takový zisk, že již nebyl odkázán na své podporovatele.\n\nEquiano pak hodně cestoval a věnoval se vzdělanosti a ekonomických a sociálním podmínkám v Africe, zejména v oblasti Sierry Leone. V roce 1792 se oženil se Susan Cullen a měl s ní dvě dcery – Annu Marii a Joannu.\n\nZemřel 31. března 1797 v Londýně. Ve své poslední vůli se rozhodl podpořit projekty, které považoval za důležité. Kdyby jeho dcera zemřela dřív, než dosáhla plnoletosti (dvaceti jedna let), polovina jeho majetku by připadla společnosti Sierra Leone Company (Společnost Sierry Leone) za jejich vytrvalou podporu Západoafričanů. Druhá polovina by putovala do London Missionary Society (Londýnské misionářské společnosti), která podporovala vzdělanost za hranicemi Británie.\n\nRůzní učenci mají různé názory na Equianův původ. Někteří věří, že si Equiano své africké kořeny i přežití převozu z Afriky vymyslel, aby prodal více kopií své knihy a také aby podpořil hnutí proti obchodu s otroky. Podle Vincenta Caretty byl Equiano rozhodně Afričan původem. Nepřímé důkazy toho, že se narodil Afroameričanem a že se na základě vlastního rozhodnutí stal britským občanem, jsou přesvědčivé, ale ne zcela nezvratné.\n\nDle záznamů o jeho křtu a o jeho první cestě na Arktidu pochází Equiano z Jižní Karolíny, ne z Afriky. Tato informace se v záznamech mohla objevit na základě toho, co vypověděl sám Equiano, mohla se tam však objevit i díky úředníkově nedbalosti při zápisu jeho původu. Učenci pokračují v hledání důkazů, aby mohli Equianův africký původ řádně doložit. V současnosti neexistuje žádný dokument, který by tuto verzi podporoval. Na základě dokladů zmíněných výše Caretta věří, že se Equiano narodil v Jižní Karolíně.\n\nNěkteré učence vede k přijetí Equianova narození v Africe ten fakt, že mnohé části jeho vyprávění mohou být prokázány. Někteří upozorňují na závažné chyby, ke kterým v bádání o Equianově původu došlo.\n\nDalším bodem sváru je záznam o Equianově přeplutí oceánu. Někteří tvrdí, že části jeho vyprávění mohou vycházet z příběhů, které byly vydány dříve, nebo ze zážitků lidí, které znal.\n"}
{"id": "849146", "url": "https://cs.wikipedia.org/wiki?curid=849146", "title": "Švýcarsko na Zimních olympijských hrách 2010", "text": "Švýcarsko na Zimních olympijských hrách 2010\n\nŠvýcarsko se účastnilo Zimní olympiády 2010. Zastupovalo ho 134 sportovců (78 mužů a 56 žen) v 14 sportech.\n\n"}
{"id": "849147", "url": "https://cs.wikipedia.org/wiki?curid=849147", "title": "Brokesie malá", "text": "Brokesie malá\n\nBrokesie malá (\"Brookesia peyrierasi\") je drobný ještěr blízce příbuzný chameleonům. Je to endemit Madagaskaru, vyskytuje se pouze na severu ostrova, na poloostrově Masoala a na ostrůvku Nosy Mangabe. Přesné rozšíření není zmapováno, stejně tak není zcela vyjasněný status brokesie malé jako samostatného druhu: patří totiž, společně s brokesií nejmenší a dalšími podobnými ještěry z dané oblasti do zatím taxonomicky ne zcela vyjasněné skupiny a je možné, že zde dojde ke slučování druhů nebo naopak k popisu dalších.\n\nBrokesie malá má válcovité tělo, hlavu s nevýraznou přilbou a kratší ocásek. Hřbetní hřeben je jen lehce naznačený, oblast nad očima a nos jsou vrásčité. Přestože se jedná o výhradně zemního živočicha, brokesie malá má stejně jako její stromoví příbuzní prsty srostlé v klíšťky, na hrudních končetinách srůstají tři vnější a dva vnitřní prsty, na pánevních je tomu naopak. Schopnost barvoměny je omezená, pokožka je jednobarevná, hnědá v různých odstínech. Dospělý jedinec dorůstá celkové délky kolem 4 cm, přičemž samice jsou o trochu větší než samci.\n\nV přírodě žije na zemi ve spadaném listí, v bylinném patře tropického deštného pralesa. Je možno ji chovat v tropickém teráriu, minimální rozměry pro pár jsou 30x20x20 cm, pro skupinu tvořenou samcem a dvěma až třemi samicemi je vhodné terárium o rozměrech 30x40x20 cm nebo větší. Výška terária není příliš důležitá, protože brokesie malá žije pouze na zemi, na větve nešplhá. Jako substrát je vhodná zahradní zemina pokrytá mechem, kousky kůry a suchým listím. Dno by se mělo mírně svažovat dopředu. Terárium je třeba vytápět na 25 °C, s nočním poklesem na pokojovou teplotu, k udržení vysoké vlhkosti vzduchu a k napájení chovaných ještěrů by se terárium mělo rosit 2× denně. Krmí se malým nelétavým hmyzem, nelétajícími octomilkami, mšicemi a chvostoskoky.\n\n"}
{"id": "849149", "url": "https://cs.wikipedia.org/wiki?curid=849149", "title": "Odysea z Marsu", "text": "Odysea z Marsu\n\nOdysea z Marsu (jinými názvy též Odysseia z Marsu, Odyssea na Marsu, „A Martian Odyssey“) je vědeckofantastická povídka spisovatele Stanleyho G. Weinbauma, která vyšla poprvé v červenci 1934 v časopise \"Wonder Stories\". Česky vyšla např. ve sbírce \"Těžká planeta\" (Triton, 2005).\n\nNepočítáme-li povídku „The Lost Battle“, kterou Weinbaum publikoval v roce 1917 ve školním časopisu \"Mercury\", je „Odysea z Marsu“ jeho první publikovanou povídkou, která jej vzápětí proslavila. O čtyři měsíce později napsal autor její pokračování, povídku s názvem „Údolí snů“ (anglicky „Valley of Dreams“). Tyto dvě povídky jsou jedinými, jejichž děj Stanley G. Weinbaum zasadil na planetu Mars. Organizace SFWA zařadila „Odyseu z Marsu“ mezi nejlepší sci-fi povídky publikované do roku 1965 , skončila na druhém místě za Asimovovou povídkou „Soumrak“ (anglicky „Nightfall“). Zároveň je nejstarší z tohoto seznamu oceněných povídek, které byly publikovány v antologii \"The Science Fiction Hall of Fame Volume One\", 1929-1964.\n\n„Odysea z Marsu“ způsobila doslova revoluci v žánru science fiction, Weinbaum vtiskl mimozemským formám života vlastní osobitý ráz. Hlavní hrdina povídky Jarvis nedokáže odhalit motivaci či smysl jednání Marťanů, je zcela odlišný od lidského. V době vydání povídky (a dříve) byli ve vědeckofantastické literatuře Marťané popisováni jako humanoidní bytosti, kteří se od Pozemšťanů lišili jen v nemnoha detailech, zároveň plnili v příběhu pouze druhotnou roli (např. bránit nebo pomáhat hlavní postavě). Teprve tato Weinbaumova povídka přinesla zvrat a autor se stal doslova přes noc slavným a následovaným spisovatelem. Mimo jeho pozoruhodné mimozemské postavy zaujal čtenáře i autorův lehký a klidný styl. Weinbaum se snažil prostředí popsat maximálně věrohodně, přičemž vycházel z poznatků tehdejší vědy. Věděl např., že atmosféra na Marsu je řidší než pozemská, nemohl však znát její složení. Objevuje se zde i zmínka o jaderném výbuchu.\n\nDick Jarvis, člen pozemské expedice na Marsu má během průzkumného letu nad povrchem planety problémy se svým dopravním prostředkem a musí přistát. Rozhodne se vydat k základně pěšky. Během cesty zachrání život místnímu obyvateli Ťuílovi, který se k němu přidá. Jarvis se snaží o vzájemnou komunikaci a poznává, jak je mimozemšťanovo uvažování odlišné.\n\n\nDick Jarvis, člen pozemské expedice Ares na Marsu má během průzkumného letu nad povrchem planety potíže a musí nouzově přistát. Rozhodne se vrátit na základnu pěšky, i když odhaduje vzdálenost na 1100 km. Doufá, že jej cestou kolegové naleznou. Vzhledem k nízké gravitaci si může vzít dostatečnou zásobu vody (100 kg) a jídla. Vybaven teplým spacím pytlem a ozbrojen revolverem se vydává na pochod. Zakrátko se dostane ke kanálu, v němž se nachází místní vegetace. Zvláštní zelený trávník mu uhýbá před nohama, a když se vzdálí, opět se za ním sbíhá. následně je svědkem boje podivné příšery s mnoha chapadlovitými výběžky, která svírá pozemskému pštrosu podobnou bytost. Po krátkém váhání se rozhodne krákající bytost zachránit a postřelí příšeru. Ta zmizí v puklině pod skálou.\n\nBytost vydává zvuk, podle nějž si jej Dick pojmenuje jako Ťuíl. Spřátelí se s ním a Ťuíl jej doprovází na jeho pouti marťanskou pouští. Pohybuje se obrovskými skoky, přičemž dokáže vyskočit až 25 metrů do výšky. V provizorním nočním tábořišti se Dick Jarvis pokouší s mimozemským tvorem navázat komunikaci. Zatímco Ťuíl pochytí několik slov, Jarvis má problémy pochopit, co má jeho nový přítel na mysli. Nakreslí do písku mapu Sluneční soustavy a Ťuíl okamžitě zareaguje, přikreslí k vnitřním planetám jejich měsíce. Pozemšťan si uvědomí, že zdejší civilizace je poměrně vyspělá, ovládá astronomii.\n\nPo dvoudenním trmácení Mořem Času zahlédne Jarvis se svým společníkem před sebou poušť Xanthus. Je již dost unavený, ale Ťuíl vypadá stále odpočatě (a to se navíc Dickovi zdá, že mimozemšťan nepotřebuje spát). Zvedne se mrak písečného prachu a z nedalekých skalisek se začnou sypat malé duté koule. Když pak Jarvis jednu z nich rozlouskne, vyvalí se z ní nepříjemný zápach. Ťuíl ukáže na kouli a řekne: „skála“. Jarvis neví, co má na mysli. Zjistí to až později, když narazí na celou řadu postupně se zvětšujících pyramid. Tyto pyramidy vystavěli dlouhověcí tvorové, jejichž organismus není na bázi uhlíku, nýbrž křemíku. Pyramidy jsou jejich ulitou a když už jsou jim těsné, posunou se o kousek dál a začnou budovat větší. Koule se smradlavým obsahem jsou jejich spory.\n\nŤuíl zachrání Dickovi život, když jej varuje před mimikrami nebezpečného chapadlovitého dravce podobného tomu, kterého dříve Dick postřelil. Jarvis totiž vidí na poušti ženu a běží k ní, dokud ho pštrosovitý společník nezastaví. Podlehl halucinaci, kterou je schopna chapadlovitá příšera vyvolat. Dobrodružství pokračuje, nyní v homolovitém městě podél kanálů. Jejich obyvatelé vypadají jako čtyřruký a čtyřnohý sud bez hlavy opásaný množstvím očí. Stále převážejí na vozíčcích nějaký materiál do svého města a na dvojici vetřelců reagují jen velmi vlažně. Jarvis s Ťuílem vlezou do podzemní části, kde se skrývá rozsáhlý systém chodeb. Zanedlouho ztratí cestu a tápou v podzemním bludišti. Nakonec přijdou k obrovské podzemní místnosti s nějakým strojem připomínajícím velké soukolí. Tvorové do něj vysypávají svůj náklad, které soukolí drtí, a občas do něj skočí i sami. Jarvis naprosto nechápe význam tohoto obětování. Když se pak porozhlédne po místnosti, objeví světélkující krystal s léčivými vlastnostmi. Po chvíli se kolem nich srotí dav původně nevšímavých tvorů, kteří se teď chovají agresivně. Ťuíl a Jarvis jsou donuceni k ústupu a Pozemšťan ve spěchu v jeskyních zanechá i svůj vyhřívaný spací pytel a zásobu vody. Je mu jasné, že i když se dostane na povrch, bez spacáku a bez vody dlouho nevydrží. Na povrch se skutečně dostanou a tam je Jarvis zachráněn Putzem, který po něm pátral v raketě. Ťuíl zmizel, ale Putz jej předtím spatřil. Nakonec vyjde najevo, proč se tvorové začali chovat nepřátelsky, Dick Jarvis jim totiž ukradl z podzemního města léčivý zářící krystal.\nČesky nebo slovensky vyšla povídka v následujících sbírkách nebo antologiích:\n\nPod názvem Odysea z Marsu:\n\nPod názvem Odyssea na Marsu:\n\nPod názvem Odysseia z Marsu:\n\nAnglicky vyšla povídka v následujících sbírkách Stanleyho G. Weinbauma:\n\n\"Odysea z Marsu\" vyšla jako komiks v antologii \"Science Fiction Classics: Graphic Classics Volume Seventeen\" z roku 2009. Příběh přepsal Ben Avery a ilustroval George Sellas. Komiks se drží poměrně věrně příběhu, ale nezmiňuje tvory, kteří staví křemenné pyramidy.\n\n\n"}
{"id": "849156", "url": "https://cs.wikipedia.org/wiki?curid=849156", "title": "Stanislav Vrbík", "text": "Stanislav Vrbík\n\nStanislav Vrbík, známý pod pseudonymy Jindřich Maria Slavík a A. W. Hron (8. června 1907 Jablunkov – 2. září 1987 Olomouc) byl český varhaník, hudební skladatel, spisovatel, básník a pedagog.\n\nStudoval na gymnáziu v Olomouci. Hudbě se začal věnovat pod vedením své matky, která jej začala učit hře na klavír. Později připojil i hru na housle a na varhany. Od roku 1922 se věnoval i hudební teorii a ve hře na varhany se zdokonalil tak, že na podzim roku 1924 byl jmenován varhaníkem kostela Panny Marie Sněžné. Později zde založil i chrámový sbor. Jako koncertní varhaník vystoupil poprvé 20. listopadu 1927, kdy provedl Toccatu a Fugu d-moll Johanna Sebastiana Bacha. V roce 1928 se stal varhaníkem při katedrále Sv. Václava v Olomouci. To vše jej odvádělo od studia na gymnáziu, takže svá středoškolská studia přerušil a maturoval až v roce 1930 jako externista v Litovli.\n\nStal se členem Cyrilské jednoty, společnosti založené na podporu chrámové hudby. V roce 1929 absolvoval kurz hudební výchovy pro školy obecné a měšťanské a v letech 1929–1930 také kurz varhaníků při hudební škole \"Žerotín\". Kompozici studoval soukromě u profesora brněnské konzervatoře Jaroslava Kvapila a ředitele olomouckého dómského kůru Antonína Petzolda. Kromě hudby se věnoval i ochotnickému divadlu. V roce 1936 se oženil.\n\nV průběhu 2. světové války byl korepetitorem olomouckého divadla a vystupoval jako klavírista v jazzových souborech. Po osvobození se stal dirigentem činoherního orchestru. Krátce vykonával funkci zástupce kulturního referenta Okresního národního výboru v Olomouci a v roce 1952 se stal inspicientem olomoucké opery. \n\nV letech 1961–1970 působil jako korepetitor baletního oddělení LŠU v Přerově, dále učil na varhany při Městském domě osvěty v Olomouci. V letech 1985–1987 byl korepetitorem umělecké gymnastiky při Univerzitě Palackého v Olomouci. Své dlouholeté zkušenosti praktického varhaníka i pedagoga zúročil v publikacích: \"ABC hry na varhany\", \"Návod k varhanní improvizaci\" a \"Intonace\".\n\n\n\n\n\n\n\n\n\n\n\n\n\n\n\n\n\n\n\n"}
{"id": "849159", "url": "https://cs.wikipedia.org/wiki?curid=849159", "title": "Profanace", "text": "Profanace\n\nProfanace či profanování je termín vzniklý z latinského pojmu \"profanum\". Ten je hojně využíván při odlišování kategorií ve společenských vědách, zvláště v sociologii, kde jej používal například Émile Durkheim při popisu sociální reality západního křesťanství. Ve svých studiích rozlišoval dvě navzájem protikladné oblasti lidské činnosti, a to oblast sakrální a proti ní stojící profánní, a popisoval vztah mezi nimi. Odvozený pojem profanace je pak využíván pro popis zesvětštění prostoru lidského života, který měl dříve charakter sakrální. V pozitivním smyslu je pak tento jev vnímán jako \"odkouzlení\", v neutrálním jako banalizace a v negativním smyslu jako znevážení.\n\nV krajnějších případech se pak profanace používá pro záměrné zneuctění a znevážení sakrálního prostoru. Může se jednat o různou formu vzájemně podobného jednání prohřešujícího se proti posvátnosti míst, osob, úkonů, slov a jiných. V konkrétních případech pak jde o svatokrádež, klení, blasfémii a jiné.\n\nDaniela Tinková ve svém článku nastiňuje, že dějiny prohlubování profanace západního světa gradují zhruba od 16. století až do začátku 19. století. Vysvětluje, jak se od dob pronásledování čarodějníků a čarodějnic, neustálého strachu z tajemna, dob vzniku mnoha lidových pověstí, postupně měnila situace. Konstatuje tlak vrchností na maximální sociální disciplinaci, zesílený obzvláště v dobách válek a zmatků, a jeho důsledky. Potlačování profanace jako smrtelného nebezpečí vysvětluje jako obranný mechanismus společnosti bránící jejímu rozkladu. Popisuje též reakci barokní kultury na známky počínající profanace. Ta proti rouhačství a cynismu vystoupila „medializací“ zázraků, při nichž se bezbožným svatokrádežníkům po jejich zločinu dostalo drastické odplaty například v podobě nemoci či nešťastné události.\n\nDalší epochu pak Daniela Tinková popisuje jako dobu „vítězství božského architekta v kritickém diskursu“, jak nazývá vliv osvícenských myšlenek na rychle postupující sekularizaci a profanaci. Tento vliv se projevil též na mírnější právním posuzování rouhání, ale postihy za fyzické narušení sakrálního prostoru, tj. svatokrádež, zůstávaly poměrně přísné. Na začátku 19. století však špičky společnosti postupující profanaci zbrzdily, a to ve většině evropských států vlivem systému Svaté aliance, což se projevilo v opětovném zpřísnění trestů za tyto nejkrajnější prohřešky jako byla svatokrádež.\n"}
{"id": "849160", "url": "https://cs.wikipedia.org/wiki?curid=849160", "title": "Injurecese", "text": "Injurecese\n\nInjurecese (lat. \"in iure cessio\") byl v římském právu jeden z odvozených (derivativních) způsobů nabytí vlastnictví. Mohly tak být nabyty věci mancipační i ostatní, stejně jako např. zřízena služebnost, kromě toho šlo o právní jednání abstraktní, protože nemusel být výslovně vyjádřen jeho důvod (\"causa\"). Přesto nebyla příliš využívána a ještě před justiniánskou kodifikací vyšla z užívání.\n\nŠlo vlastně o fiktivní soudní proces, nabyvatel věci před magistrátem pronesl vindikační formuli (\"hanc ego rem ex jure Quiritium meam esse ajo\"), prohlásil tedy, že daná věc je v jeho kviritském vlastnictví, a dosavadní vlastník pak na dotaz magistráta buď mlčel, nebo prohlásil, že k ní nechce své vlastnické právo uplatňovat. Na to magistrát jejich jednání potvrdil a tím věc přiřknul do vlastnictví nabyvatele. \n"}
{"id": "849168", "url": "https://cs.wikipedia.org/wiki?curid=849168", "title": "Klíšský potok", "text": "Klíšský potok\n\nKlíšský potok je levostranný přítok řeky Bíliny v Ústeckém kraji. Hydrologicky náleží do povodí Labe. Je dlouhý 13,92 km, plocha jeho povodí měří 40,2 km² a průměrný průtok v ústí je 0,31 m³/s. Jeho správcem je státní podnik Povodí Ohře.\n\nKlíšský potok vzniká v nadmořské výšce 447 m v obci Libouchec, kde se jako mnohem menší větev odděluje od Jílovského potoka pomocí umělého rozvodí \n. Ten pramení v oblasti Nakléřovského průsmyku v nadmořské výšce 711 m. Necelých tři sta metrů pod pramenem překračuje propustkem silnici 248 a protéká nad tunelem Panenská (dálnice D8). Poté se dostává do hlubšího údolí, ve kterém vtéká do obce Libouchec, kde se od odděluje. Zatímco Jílovský potok míří na východ do Jílového a Děčína, kde se vlévá do Labe, tak Klíšský potok dále pokračuje po loukách, pod silnicí I/13 a železniční tratí Děčín – Oldřichov u Duchcova, jižně od stanice Malé Chvojno. Dále kolem vsi Žďár a přes obec Strážky. Poté se již dostává na území krajského města Ústí nad Labem, konkrétně v místní části Božtěšice (Ústí nad Labem). Dále potok kopíruje ulici Vinařskou a před fotbalovým stadionem se dostává do tunelu. Tunel má délku cca 2 km a za Městskými lázněmi se potok opět dostává na povrch. Po několika desítkách metrů podtéká kanálem novou správní budovu Spolchemie a následuje další, tentokrát již pouze 300 metrový tunel pod železniční stanicí Ústí nad Labem západ. Na konci tohoto tunelu Klíšský potok končí, tvoří levý přítok Bíliny. Po zhruba 950 metrech se jeho vody dostávají do Labe.\n\nZde se budou zapisovat kulminační údaje všech neobvykle velkých vodních stavů (profil Klisky - Ústí nad Labem). \n\n\n\nDále má Klíšský potok několik bezejmenných přítoků z levé i pravé strany.\n"}
{"id": "849182", "url": "https://cs.wikipedia.org/wiki?curid=849182", "title": "Red (album, Taylor Swift)", "text": "Red (album, Taylor Swift)\n\nRed je čtvrté studiové album americké zpěvačky Taylor Swift. Album bylo nahráno u společnosti Big Machine Records a vydáno 22. října 2012. Z alba pochází singly \"We Are Never Ever Getting Back Together\" a \"Begin Again\".\n\nBěhem prvního týdne prodeje v USA se prodalo 1 208 000 kusů alba. Tím album debutovalo na první příčce žebříčku Billboard 200 a současně se stalo nejrychleji se prodávaným albem posledních deseti let. Celkem se v USA prodalo 3,62 milionů kusů.\n\nPrvní singl \"We Are Never Ever Getting Back Together\" se umístil na první příčce US žebříčku Billboard Hot 100 a získal ocenění 2x platinový singl. Druhý singl \"Begin Again\" debutoval na sedmé příčce.\n\nK albu také byly vydány promo singly \"Red\" (6. příčka), \"I Knew You Were Trouble\" (3. příčka) a \"State of Grace\" (13. příčka).\n\nMimo nich se po vydání alba v žebříčku umístily písně \"22\" (44. příčka), \"I Almost Do\" (65. příčka), \"Everything Has Changed\" (67. příčka), \"All Too Well\" (80. příčka) a \"Stay Stay Stay\" (91. příčka).\n\n\n"}
{"id": "849188", "url": "https://cs.wikipedia.org/wiki?curid=849188", "title": "Firewind", "text": "Firewind\n\nFirewind je řecká power metalová skupina. Skupinu založil roku 1998 kytarista Gus G. jako projekt za účelem nahrání dema \"Nocturnal Symphony\". Firewind po třech letech nahráli své první plnohodnotné album, \"Between Heaven and Hell\", a z projektu se postupně stala plnohodnotná skupina. Dodnes skupina vydala sedm studiových alb.\n\n\n\n\n\n\n\n"}
{"id": "849189", "url": "https://cs.wikipedia.org/wiki?curid=849189", "title": "Andris Bērziņš (1951)", "text": "Andris Bērziņš (1951)\n\nAndris Bērziņš (* 4. srpna 1951, Riga) je lotyšský politik. V letech 2000-2002 byl premiérem Lotyšska, 1993-1994 ministrem práce, 1994-1995 ministrem blahobytu. V letech 1997-2000 byl starostou Rigy. Je představitelem středopravicové liberální strany Lotyšská cesta (\"Latvijas Ceļš\").\n\n"}
{"id": "849197", "url": "https://cs.wikipedia.org/wiki?curid=849197", "title": "Guntars Krasts", "text": "Guntars Krasts\n\nGuntars Krasts (* 16. října 1957, Riga) je lotyšský politik. V letech 1997-1998 byl premiérem Lotyšska, 1995-1997 ministrem hospodářství. 1999-2004 byl členem lotyšského parlamentu, 2004-2009 Evropského parlamentu. Jako premiér byl představitelem nacionalisticko-konzervativní strany Pro vlast a svobodu/LNNK (\"Tēvzemei un Brīvībai/LNNK\"), roku 2008 ji však opustil a vstoupil do euroskeptické strany \"ATBILDĪBA-sociāldemokrātiska politisko partiju apvienība\", která má blízko k hnutí Declana Ganleye.\n\n"}
{"id": "849206", "url": "https://cs.wikipedia.org/wiki?curid=849206", "title": "Artemis Efeská", "text": "Artemis Efeská\n\nArtemis Efeská (někdy také označována latinizovaně jako Diana Efeská) je helénská univerzální bohyně, resp. specifická podoba řecké bohyně Artemis (Diany), byla zejména uctívaná v maloasijském městě Efes, kde měla centrum svého kultu, ale jak nasvědčuje výskyt jejího zpodobnění, své příznivce si našla i na mnoha jiných místech starověkého světa. Jako patronce města Efes jí zde byl vybudován velkolepý chrám zvaný \"Artemision\", který je dnes považován za jeden ze sedmi divů starověkého světa. \n\nEfeská Artemis je pozdější helénskou formou řecké bohyně lovu a Měsíce. Kult pod vlivem antické filosofie, zvláště období pozdní antiky, které se vyznačovalo hledáním univerzálního božstva, ale i kvůli silným orientálním vlivům, jako byly šířící se helénizované kulty mateřských bohyň frýžské Kybelé a egyptské Isis. Efeská Artemis v náboženských představách přesáhla svou původní roli mladé panenské lovkyně a ochránkyně zvířat, kterou tradičně zastávala v hierarchii olympských božstev, a stala se samostatným univerzálním božstvem, jako Bohyně Matka a živitelka tvorstva. To potvrzuje i na antické poměry neobvyklá podoba efeské Artemis. Uvnitř efeského chrámu se nacházela její socha v podobě královny s gestem vřele natažených ruk, hlásící velký ikonografický skok od dívky s lukem k univerzální bohyni matce a tím i posunu od tradičního řeckého polyteismu blíže k monoteismu. Pro efeskou Artemis jako bohyni přírody jsou typickým symbolem ženská ňadra, jimiž živí veškerý život. Podle rozšířené pověsti měla tato socha spadnout z nebe jako dar a požehnání lidem a Efesané jí měli postavit chrám. V této podobě mohla Artemis i v rámci Římské říše konkurovat a lépe doplňovat jiné orientální kulty mateřských bohyň, jako již výše zmíněná Kybelé či helénizovaná Isis, obě se těšily v Římské říši mimořádné úctě a jejich kulty přesáhly oblast jejich původu. Také efeský kult byl velmi vlivný, jak naznačuje spousta dochovaných reprodukcí soch efeské Artemis, i zmínka v Bibli v 19. kapitole knihy Skutky apoštolů (kdy apoštol Pavel musel údajně čelit nepokojům místních obyvatel). Chrám byl významným poutním místem a město z toho mělo značný užitek.\n\n"}
{"id": "849213", "url": "https://cs.wikipedia.org/wiki?curid=849213", "title": "Fearless", "text": "Fearless\n\nFearless může být:\n\n"}
{"id": "849218", "url": "https://cs.wikipedia.org/wiki?curid=849218", "title": "Let Go", "text": "Let Go\n\nLet Go může znamenat:\n\n"}
{"id": "849219", "url": "https://cs.wikipedia.org/wiki?curid=849219", "title": "Under My Skin", "text": "Under My Skin\n\nUnder My Skin může být:\n\n"}
{"id": "849227", "url": "https://cs.wikipedia.org/wiki?curid=849227", "title": "Photobombing", "text": "Photobombing\n\nPhotobombing je akt, při kterém se „objekt náhle objeví v zorném poli objektivu fotoaparátu během pořizování snímku – obvykle je to míněno jako recese nebo kanadský žert.“ Jako fenomén se objevuje od roku 2009. V diskusích nad snímkem \"stingray photobomb\", který se stal známým internetovým memem, Andrea DenHoed dodává, že photobombing může skrývat „promyšlenou sabotáž.“\n\n"}
{"id": "849228", "url": "https://cs.wikipedia.org/wiki?curid=849228", "title": "Antilopka trpasličí", "text": "Antilopka trpasličí\n\nAntilopka trpasličí (\"Neotragus pygmaeus\") je nejmenší africký druh antilopy, váží pouze 3–4,5 kg. Tělo je dlouhé 35–40 cm, na ocas připadá 5–6 cm. Mezi domorodými kmeny je nazývána „král králíků“. Má zakulacený hřbet a krátký ocas, který drží těsně přitisknutý k tělu. Samec má drobné ostré růžky, které samici chybějí; mláďata jsou tmavší než dospělí.\n\nAntilopky trpasličí žijí v párech nebo samotářsky v malém teritoriu, které si obvykle označují trusem. Jsou plaché a žijí skrytě, jsou aktivní hlavně v noci, kdy se sdružují do poměrně velkých skupin a živí se listy, pupeny, výhonky, houbami, spadanými plody, trávou a dalšími rostlinami. Někdy podnikají výpravy do zeleninových zahrádek a kakaových či podzemnicových plantáží. Ačkoliv mají velké množství nepřátel mezi savci, ptáky a dokonce i velkými hady, dokáží díky své nepatrné velikosti uniknout nepozorovaně nebezpečí přitisknuty téměř úplně k zemi. Svou zranitelnost kompenzují neuvěřitelnou schopností skákat podobně jako antilopy skákavé až 3 m do vzduchu. Antilopky trpasličí tvoří zřejmě trvalé páry, samice rodí jedno mládě.\n\nVyskytuje se v lesích na lesních světlinách v Sierra Leone, v Libérii, na Pobřeží slonoviny a v Ghaně.\n\n"}
{"id": "849230", "url": "https://cs.wikipedia.org/wiki?curid=849230", "title": "Těžká planeta", "text": "Těžká planeta\n\nTěžká planeta ( „Heavy Planet“) je vědeckofantastická povídka amerického fyzika a spisovatele Miltona A. Rothmana, která vyšla poprvé v roce 1939 v časopise \"Astounding Science Fiction\". Autor ji publikoval pod pseudonymem Lee Gregor. Česky vyšla např. ve sbírce \"Těžká planeta\" (Triton, 2005).\n\nNa moři planety s drtivou gravitací havaruje cizí kosmická loď, její objevitel Enis chce zachránit cenné mimozemské technologie před nepřátelskými nájezdníky.\n\n\nEnisovi končí hlídka v sektoru EM, 426. čtverci Východního oceánu. Na obloze zahlédne zářící bod, který se zvětšuje a dopadne do oceánu nedaleko od něj. Je to mimozemská kosmická loď ve tvaru stříbřitého válce. Přistane u ní a jde ji prozkoumat. Cizí kosmické plavidlo je z velmi lehkých kovů a Enis se musí pohybovat velmi opatrně, aby nenarušil jeho křehkou strukturu. Uvnitř nalezne chuchvalce kašovité hmoty s dlouhými trubicemi (pozůstatky členů posádky svírajících zbraně, kteří byly rozdrceni obrovskou gravitací planety). Propátrává kajuty infračerveným viděním (kterým je vybaven) a hledá zdroj atomové energie a různé další přístroje. Tyto technologie budou zajímat Sadena a další vědce z jeho společenství. Kovové přepážky a stěny mu nečiní problém, dokáže je rukama rozpárat jako papír. Když konečně nalezne, co hledal, musí se pokusit dopravit cenný nález domů, než se loď potopí.\n\nAutomatická siréna jej varuje, že se blíží plavidlo. Je to ozbrojená loď nepřátelského národa Maraků. Je mu jasné, že proti přesile nemá mnoho šancí. Přesto se rozhodne bojovat. Několik Maraků zabije holýma rukama, poté se mu podaří dostat na jejich válečnou loď a řadu nepřátel zkosit salvami ultrafialového záření z palubního projektoru (obdoba děla). Nakonec použije atomovou zbraň z havarované kosmické lodi a nepřítele dorazí. Zanedlouho spatří blížícího se Sadena na kluzáku. Enisovi se podařilo uchránit drahocenný objev.\n\n"}
{"id": "849237", "url": "https://cs.wikipedia.org/wiki?curid=849237", "title": "Einars Repše", "text": "Einars Repše\n\nEinars Repše (* 9. prosince 1961, Jelgava) je lotyšský politik. V letech 2002–2004 byl premiérem Lotyšska, 2004–2005 ministrem obrany, 2009–2010 ministrem financí.\n\nV období 1991–2001 byl prezidentem lotyšské centrální banky (\"Latvijas Banka\"). Poté se zapojil do politiky, založil stranu Nová éra (\"Jaunais laiks\"), kterou vynesla na výsluní protikorupční rétorika, bývá však někdy označována za populistickou. Ve volbách 2002 strana zvítězila se ziskem 24 procent hlasů a Repše se stal premiérem, po dvou letech se však kabinet stal menšinovým a Repše nakonec musel rezignovat.\n\nRoku 2013 byl jedním ze zakladatelů politické strany Latvijas attīstībai.\n\n"}
{"id": "849246", "url": "https://cs.wikipedia.org/wiki?curid=849246", "title": "Indulis Emsis", "text": "Indulis Emsis\n\nIndulis Emsis (* 2. ledna 1952 Salacgrīva) je lotyšský politik. V roce 2004 byl premiérem Lotyšska, jakožto představitel lotyšské Strany zelených (\"Latvijas Zaļā partija\"). Je historicky prvním zeleným premiérem na světě, lotyšští zelení jsou ovšem známí svým spíše konzervativním zaměřením, které není pro světové zelené strany typické. Jeho kabinet byl menšinový a musel skončit brzy po svém vzniku poté, co parlament Emsisovi neschválil návrh rozpočtu. Emsis byl v letech 2006-2007 též předsedou lotyšského parlamentu.\n\n"}
{"id": "849258", "url": "https://cs.wikipedia.org/wiki?curid=849258", "title": "Švýcarsko na Zimních olympijských hrách 2006", "text": "Švýcarsko na Zimních olympijských hrách 2006\n\nŠvýcarsko se účastnilo Zimní olympiády 2006. Zastupovalo ho 125 sportovců (77 mužů a 48 žen) v 13 sportech.\n\n"}
{"id": "849264", "url": "https://cs.wikipedia.org/wiki?curid=849264", "title": "Karel Ledvinka", "text": "Karel Ledvinka\n\nKarel Ledvinka (* 18. dubna 1941 Pardubice) je český politik, v 90. letech 20. století poslanec České národní rady a Poslanecké sněmovny za Občanské fórum, později za Občanskou demokratickou alianci, místopředseda Poslanecké sněmovny.\n\nPocházel z rodiny lékaře. Vystudoval gymnázium a SPŠS. Pak pracoval v n.p. \"Orličan\" a různých hospodářských pozicích a dálkově studoval Institut národohospodářského plánování při Vysoké škole ekonomické v Praze. V roce 1969 byl ovšem ze studia vyloučen. Byl propuštěn i ze zaměstnání. Přestěhoval se do Vysokého Mýta. Byl zaměstnán coby jeřábník, stavební dělník a později jako ekonom v místním stavebním podniku. Ještě v roce 1989 byl z politických důvodů propuštěn ze zaměstnání.\n\nV roce 1963 se oženil. Manželka Hana působila jako lékařka. Mají dva syny.\n\nPo sametové revoluci se zapojil do politiky. Ve volbách v roce 1990 byl zvolen za Občanské fórum do České národní rady. Od prosince 1991 byl aktivní v Občanské demokratické alianci. Opětovně byl zvolen do ČNR ve volbách v roce 1992, nyní za ODA (volební obvod Východočeský kraj).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní obhájil mandát ve volbách v roce 1996. V letech 1992-1998 byl místopředsedou poslanecké sněmovny. V období let 1997-1998 rovněž předsedou poslaneckého klubu ODA.\n\nProfiloval se pravicově a antikomunisticky. V únoru 1997 vyvolal polemiky jeho komentář, kdy označil komunisty a republikány za lůzu a spodinu. Od dubna roku 1997 byl členem Pravé frakce ODA, která v době rostoucího pnutí uvnitř ODA prosazovala zachování konzervativních postulátů a odmítala liberální a pragmatické křídlo. 3. března 1998 vystoupil z ODA a následně spoluzakládal občanské sdružení Archa, které se definovalo jako zázemí pro bývalé členy ODA a zároveň myšlenkové podhoubí pro českou pravici. Kromě něj u vzniku této organizace byli například Pavel Bratinka nebo Vlasta Parkanová. Na rozdíl o jiných spolusignatářů Pravé frakce ODA se nepodílel na vzniku Strany konzervativní smlouvy.\n\nV sněmovních volbách v roce 1998 již nekandidoval a opustil vrcholnou politiku. Již v květnu 1998 byl zvolen do dozorčí rady společnosti Unipetrol. Do roku 2002 pracoval jako ekonom a politický poradce, pak odešel do penze. Politicky se angažuje v Konzervativní straně.\n\nV roce 2003 patřil mezi hosty na oficiální rozlučkové recepci prezidenta Václava Havla na zámku v Lánech. V senátních volbách roku 2006 se pokusil o návrat do vysoké politiky, když kandidoval do horní komory parlamentu jako člen Konzervativní strany za senátní obvod č. 44 - Chrudim. Získal ale jen 0,32 % hlasů a nepostoupil do 2. kola.\n\n"}
{"id": "849266", "url": "https://cs.wikipedia.org/wiki?curid=849266", "title": "Combat Zone Wrestling", "text": "Combat Zone Wrestling\n\nCombat Zone Wrestling (CZW) je nezávislá wrestlingová organizace. V roce 1999 John Zandig a čtyři jeho studenti, Ric Blade, Lobo, Nick Gage, a Justice Pain, začali pořádat profesionální wrestlingové představení v New Jersey a Delaware uváděné jako hardcore a \"ultranásilný\" wrestling. Žebříky, stoly, připínáčky, ostnaté dráty, světelné trubice a oheň - to jsou prvky \"ultranásilných\" zápasů v CZW. Společnosti si získala příznivce hardcore wrestlingu hlavně po zrušení Extreme Championship Wrestling (ECW). CZW se stalo hlavní hardcore wrestlingovou americkou organizací po své show \"Klec smrti 3\" v ECW aréně v roce 2001, rok kdy bylo ECW zrušeno.\n\nJejich roster se skládá z nejlepších nezávislých wrestlerů za poslední roky. I přesto, že je organizace známa díky svému \"ultranásilnému\" stylu, na jejich představeních se užívají i jiné styly wrestlingu. Jejich každoroční Turnaj smrti však znázorňuje, že CZW je hlavně ultranásilný wrestling. Všechny jejich představení jsou pořádány a propagovány od \"Pancoast Productions, Inc.\", kteří i pomocí jejich webových stránek prodávají DVD a Pay-Per-Stream ze shows. CZW bylo vysíláno na televizním programu \"TWC Fight!\" pro diváky v Anglii a Irské republice jako část pořadu \"Bloodbath\" a to předtím, než byl TWC Fight! v roce 2008 zrušen. CZW pořádá svá představení nejen v arénách, ale i ve venkovním prostoru ve Philadelphii.\n\n\"Wrestler\" je film z roku 2008 o smyšleném, jednou prominentním profesionálním wrestlerovi (roli ztvrárnil Mickey Rourke) z 80. let, který se nyní vrátil k brutálnímu stylu wrestlingových zápasů typu CZW.\n\n8. prosince 2007 Scott Franklin, Darren Aronofsky a Mickey Rourke navštívili CZW Klec smrti IX a byli tímto místem zaujati. 9. února 2008 se natáčelo na pravidelné únorové akci od CZW v aréně New Alhambra Arena, účastnilo se mnoho bývalých CZW wrestlerů včetně Necro Butchera, který zápasil proti filmovému charakteru Mickey Rourkeho, \"Randy 'The Ram' Robinson\", v ultranásilném hardcore zápase.\n\nZandig doufal, že \"Wrestler\" posune ultranásilné sporty do dalšího levelu.\n\nCZW se objevilo v TV show od G4, \"G4 Underground\". Danny Havoc se zde připravoval na svůj zápas na Total Havoc proti Thumbtack Jackovi, ve kterém vyhrál.\n\nCZW se také objevilo v dokumentárním TV seriálu od Discovery Channel, \"Hry s časem\", v 60minutové speciální epizodě která byla odvysílána 22. dubna 2009. Epizoda obsahovala top hvězdy CZW jako Zandig a Nick Gage, vše se natáčelo ve studiech Discovery v Bostonu.\n\n"}
{"id": "849269", "url": "https://cs.wikipedia.org/wiki?curid=849269", "title": "Malý Stožek", "text": "Malý Stožek\n\nMalý Stožek ( , 843 m n. m.) je nevýrazná, částečně zalesněná hora v západní části Slezských Beskyd. Leží 5,5 km severovýchodně od Jablunkova na česko-polské státní hranici. Česká část leží na území okresu Frýdek-Místek (Moravskoslezský kraj), polská v okrese Cieszyn (Slezské vojvodství). Hora se nachází v hlavním hřebeni pásma Čantoryje mezi Velkým Stožkem a Česlarem. Východním směrem z ní vybíhá boční rameno Kobyly. Na severní straně je pod vrcholem roztroušena polská osada Stożek Mały spadající administrativně pod Vislu. Na západních svazích hřebene spojujícího Malý Stožek a Česlar se pak nachází česká osada Malý Stožek spadající pod Nýdek.\n\nPřes vrchol hory vede hřebenová cesta v úseku Velký Sošov - Velký Stožek, která je na české straně značena modře, na polské červeně. Od západu stoupá z údolí Hluchové od osady Kolibiska na vrchol hory zeleně značená turistická stezka. Z polské strany stoupá do hor z údolí Visly žlutá značka.\n"}
{"id": "849270", "url": "https://cs.wikipedia.org/wiki?curid=849270", "title": "Arménská hymna", "text": "Arménská hymna\n\nHymna Arménie je píseň Mer Hayrenik. Autorem písně která vznikla roku 1859 je Barsegh Kanachyan, arménskou hymnou se stala v roce 1991.\n\n"}
{"id": "849271", "url": "https://cs.wikipedia.org/wiki?curid=849271", "title": "Jan Litomiský", "text": "Jan Litomiský\n\nJan Litomiský (* 19. srpna 1943 Praha) je bývalý český disident, signatář Charty 77 a politik, v 90. letech 20. století poslanec České národní rady a Poslanecké sněmovny za Občanské fórum, Křesťanskodemokratickou stranu, později za ODS, v letech 2006–2010 vládní zmocněnec pro lidská práva.\n\nPocházel z rodiny zemědělců, postižených v 50. letech 20. století konfiskací majetku. V Praze vychodil základní a střední školu. Angažoval se v duchu rodinné tradice v Českobratrské církvi evangelické. V 1. polovině 60. let vystudoval agronomii na Vysoké škole zemědělské v Praze. Pak od roku 1965 nastoupil jako agronom do JZD Vyskytná. V roce 1968 vstoupil pod vlivem Ivana Medka, kterého potkal během studií na setkáním Hudební mládeže, do Československé strany lidové. Po nástupu normalizace ovšem z lidové strany vystoupil roku 1969. V období let 1975–1981 byl agronomem v JZD Horní Cerekev.\n\nDíky kontaktům s Ivanem Medkem byl informován o aktivitách českého disentu v 70. letech. Ve Vyskytné pořádal teologické semináře a počátkem února 1977 se stal na výzvu Svatopluka Karáska signatářem Charty 77. Byl také aktivní ve Výboru na obranu nespravedlivě stíhaných. V roce 1981 byl zatčen a obviněn z podvracení republiky. Krajský soud v Českých Budějovicích ho odsoudil na tři roky vězení. Trest vykonal ve věznici v Plzni na Borech. Propuštěn byl v únoru 1984. Následovaly dva roky ochranného dohledu ve Vyskytné. Profesně byl tehdy lesním dělníkem. Pak přesídlil do Prahy, kde pracoval jako topič v podniku AXA. V období leden 1987 – leden 1988 byl mluvčím Charty 77. Byl rovněž angažován v Hnutí za občanskou svobodu a v evangelické církvi.\n\nPo listopadu 1989 se zapojil do politiky. Byl aktivní v Občanském fóru v Pelhřimově a stal se i předsedou tamního MěNV. Ve volbách v roce 1990 byl zvolen do České národní rady za Občanské fórum. Mandát obhájil ve volbách v roce 1992, nyní za Křesťanskodemokratickou stranu (KDS), respektive za volební koalici ODS-KDS (volební obvod Jihočeský kraj). Zasedal ve výboru pro veřejnou správu, regionální rozvoj a životní prostředí jako jeho místopředseda.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období parlamentu, tedy do voleb v roce 1996. Zasedal v poslaneckém klubu KDS a po sloučení této strany s ODS přešel od dubna 1996 do poslaneckého klubu občanských demokratů.\n\nV senátních volbách roku 1996 kandidoval do horní komory parlamentu jako člen ODS za senátní obvod č. 15 - Pelhřimov. Získal 33 % a vyhrál 1. kolo, ale ve 2. kole ho porazil a senátorem se stal sociální demokrat Milan Štěch. Opětovně se o návrat do vysoké politiky pokusil v senátních volbách roku 2002, když kandidoval znovu na Pelhřimovsku za ODS. V 1. kole získal 27 % hlasů, ale ve 2. kole ho opět porazil Milan Štěch.\n\nV období let 1997–2006 pracoval jako vedoucí odboru státní sociální podpory na úřadu práce v Pelhřimově. Potom byl v letech 2006–2010 vládním zmocněncem pro lidská práva (v této funkci nahradil svého známého Svatopluka Karáska). Od té doby je na penzi a stále žije ve Vyskytné. V roce 2002 mu byla udělena Medaile Za zásluhy.\n\n"}
{"id": "849276", "url": "https://cs.wikipedia.org/wiki?curid=849276", "title": "Povodí Ohře", "text": "Povodí Ohře\n\nPovodí Ohře je povodí řeky 2. řádu a je součástí povodí Labe. Tvoří je oblast, ze které do řeky Ohře přitéká voda buď přímo nebo prostřednictvím jejích přítoků. Jeho hranici tvoří rozvodí se sousedními povodími. Na jihu je to povodí Dunaje a povodí Vltavy, na západě povodí Rýna a na severu povodí Sály, povodí Muldy a povodí Bíliny. Na východě jsou to pak povodí menších levostranných přítoků Labe. Nejvyšším bodem povodí je s nadmořskou výškou 1 244 metrů Klínovec v Krušných horách. Rozloha povodí je 5 614 km², z čehož 4 601 km² je na území Česka a 1 013 km² na území Německa.\n\nNa území Česka se správou zabývá státní podnik Povodí Ohře.\n\n Labe a jeho povodí\n"}
{"id": "849279", "url": "https://cs.wikipedia.org/wiki?curid=849279", "title": "Pyrenejské třítisícovky", "text": "Pyrenejské třítisícovky\n\nTento seznam obsahuje všechny pyrenejské třítisícovky. Jedná se o 129 pyrenejských vrcholů s nadmořskou výškou nad 3000 m na území Španělska a Francie. Seznam byl vytvořen francouzsko-španělským týmem vedeným Juanem Buysem a sponzorovaným UIAA. Seznam publikovaný v roce 1990 dělí pohoří do 11 zón a obsahuje kromě 129 hlavních vrcholů ještě 83 vedlejších vrcholů. Zde jsou uvedeny pouze hlavní vrcholy.\n\n\n"}
{"id": "849282", "url": "https://cs.wikipedia.org/wiki?curid=849282", "title": "Brokesie trnitá", "text": "Brokesie trnitá\n\nBrokesie trnitá, \"Brookesia stumpffi\", je drobný ještěr blízce příbuzný chameleonům, na rozdíl od nich ale žije převážně na zemi. Tvarem i barvou těla připomíná suchý list. Je chráněná, v Úmluvě o mezinárodním obchodu s ohroženými druhy volně žijících živočichů a rostlin je zařazena do přílohy II.\n\nTělo brokesie trnité je válcovité, s kratším ocasem a drobnými nožkami. Prsty má srostlé v klíšťky, na hrudních končetinách srůstají tři vnější a dva vnitřní prsty, na pánevních je tomu naopak. Přilba na hlavě je mírně klenutá, hřbetní hřeben je párový a je tvořený řadami velkých plochých ostnů, další ostny jsou i na zátylku a nad očima. Tělo je kryté malými plochými šupinami, základní zbarvení je hnědé, červenavé nebo olivově zelené. Schopnost barvoměny je omezená. Dospělý jedinec dorůstá délky asi 10 cm, samci jsou větší, štíhlejší a mají silnější kořen ocasu.\n\nJe to endemit Madagaskaru, zde se vyskytuje na severozápadě ostrova a na ostrůvcích Nosy Be, Nosy Komba a Nosy Sakatia. Obývá nížinné tropické deštné a suché lesy a též člověkem narušené lesy či zpustlé kávové plantáže, do nadmořské výšky 150 m n. m. Ve dne se pohybuje na zemi v listové hrabance a pátrá po potravě, nocuje 30–80 cm nad zemí na větvích a jiné vegetaci. Jsou to samotářská zvířata a vůči jiným příslušníkům svého druhu jsou agresivní. Ke kopulaci dochází po setmění. Brokesie trnitá je vejcorodá, po asi 40 dnech po páření klade samice 2-5 vajec. Mláďata se líhnou po 50-60 dnech a pohlavně dospívají v devíti měsících až v roce. V zajetí se dožívá tří až čtyř let.\n\nBrokesii trnitou je možno chovat v tropickém teráriu o rozměrech minimálně 30x30x40 cm pro jednotlivce, pro pár musí být patřičně větší. Vhodným substrátem je směs písku a rašeliny, pokrytá kousky kůry a suchým listím, terárium by mělo být hustě osázené rostlinami a poskytovat chovaným zvířatům dostatek úkrytů. Ideální teplota přes den se pohybuje mezi 23-28 °C, s nočním poklesem na 17-20 °C. Důležitá je vysoká vlhkost vzduchu, mezi 80-100 %. V období od prosince do dubna, kdy je v přirozeném prostředí brokesie trnité období dešťů, je nutné rosení až 5× denně, mimo ně stačí 2× denně. Brokesie mohou být chovány společně s gekony nebo felzumami přiměřené velikosti. V zajetí se krmí hmyzem přiměřené velikosti, malými cvrčky, zavíječi a jejich larvami, stínkami nebo mouchami.\n\n"}
{"id": "849284", "url": "https://cs.wikipedia.org/wiki?curid=849284", "title": "Podzemní dráha Möbius", "text": "Podzemní dráha Möbius\n\nPodzemní dráha Möbius ( „A Subway Named Moebius“) je vědeckofantastická povídka amerického astronoma a spisovatele Armina J. Deutsche, která vyšla poprvé v prosinci 1950 v časopise \"Astounding Science Fiction\". Vyšla ve sbírkách \"The Omnibus of Science Fiction\" a \"Fantasia Mathematica\". Česky vyšla ve sbírce \"Těžká planeta\" (Triton, 2002, 2005, 2011). V roce 2001 byla zpětně nominována na cenu Hugo za rok 1951 v kategorii „nejlepší povídka“, ale nezvítězila.\n\nPovídka líčí záhadné zmizení vlakové soupravy v podzemní dráze. Autor se údajně inspiroval bostonským metrem, když zde pracoval na katedře astronomie Harvardovy univerzity.\n\n\nV bostonském metru se 4. března záhadně ztratí celá vlaková souprava č. 86 i s desítkami lidí. Událost se stala pouhý den poté, co byla dokončena boylstonská jednokolejka – spojka propojující sedm různých tratí ve 4 rozdílných hloubkách. Pátrání nepřinese žádné výsledky, po vlaku jako by se slehla země. Řediteli bostonské podzemní dráhy Kelvinu Whyteovi nabízí svou pomoc matematik Roger Tupelo, který přijde s hypotézou, že vlak musí stále na dráze být, ale mimo tento prostor. Domnívá se, že na trati jsou uzlové body, póly vyššího řádu prostoru, singularity. Ředitel mu příliš nevěří. Tupelo navrhuje kontaktovat topologa Merrita Turnbulla, nicméně ten je také nezvěstný od 3. března. Je velmi pravděpodobné, že jel soupravou č. 86. Whyteovi dochází trpělivost, myslí si, že potrhlý matematik záhadu jistě nerozřeší. Názor změní ve chvíli, kdy mu dojde zpráva, že se na trati dějí podezřelé věci. Některé vlaky mají červenou na návěstidlech a vlakvedoucí občas slyší (ale nevidí) projíždějící soupravu, která by na daném místě vůbec neměla být.\n\nSvědkem podobné události jsou i ředitel Whyte s Tupelem a dalšími osobami během jednání v jednom z vagonů. Ředitel chce nechat uzavřít boylstonskou jednokolejku, což matematik nedoporučuje. Tvrdí, že pak by se vlak už nevrátil, takto ještě existuje naděje, že se vynoří zpět do známého prostoru. Potom ovšem hrozí i srážka.\n\nČas plyne a výsledek se nedostavuje. Tisk a rodiny, které pohřešují své blízké tlačí dál na vedení podzemní dráhy. Roger Tupelo jednoho dne cestuje podzemním spojem, když mu šestý smysl přikáže zvednout oči od rozečteného časopisu. Všimne si, že cestující listují starými novinami ze 4. března. Uvědomí si, že sedí ve ztraceném vlaku. Zatáhne za ruční brzdu a vyzpovídá vlakvedoucího. Je jím pohřešovaný Dorkin. Okamžitě telefonicky zalarmuje ústřednu a žádá si ředitele, jemuž vysvětlí, že se spoj č. 86 odněkud vynořil. Vlak pokračuje na stanici Harvard, kde už čeká policie a záchranná služba. Whyte chce vědět, jestli je ve vlaku i profesor Turnbull. Tupelo odpoví, že musel již dříve vystoupit a doporučuje uzavřít jednokolejku, aby zase nezmizela nějaká souprava. Dozvídá se, že právě to se stalo.\nV roce 1996 byl podle povídky natočen argentinský sci-fi film s názvem \"Moebius\".\n\nNa myšlence Möbiovy pásky je vystavěn také příběh v povídce Arthura C. Clarka „Stěna z temnoty“.\n\n\n"}
{"id": "849290", "url": "https://cs.wikipedia.org/wiki?curid=849290", "title": "Svoboda (politická strana)", "text": "Svoboda (politická strana)\n\nSvoboda ( ), oficiálně Všeukrajinské sdružení „Svoboda“ ( ) je ukrajinská nacionalistická politická strana. Vznikla v roce 1991 a jako strana byla registrována v roce 1995 pod názvem Sociálně-národní strana Ukrajiny. Svoboda vystupuje antikomunisticky a zasazuje se např. za odstranění soch V. I. Lenina z období totality.\n\nBývá označována za krajně pravicovou a obviňována z fašismu a antisemitismu. Jejím stranickým předsedou je Oleh Jaroslavovyč Tjahnybok.\n\nMediální pozornost si např. získal výrok člena parlamentu Ihora Mirošnyčenka, který označil herečku Milu Kunis za „špinavou Židovku.“ Sama strana tato obvinění odmítá a tvrdí, že její politika je proukrajinská, nikoli fašistická či antisemitská.\n\nV roce 2012 uspěla v parlamentních volbách. Se ziskem 2 129 246 hlasů (10,45%) se stala pátým nejsilnějším volebním uskupením, díky volebnímu systému však počtem mandátů předběhla Komunistickou stranu Ukrajiny (37 ku 32 z celkových 445).\n\nSvoboda se aktivně účastnila protestů Euromajdan (19 jich bylo zabito při nepokojích v Kyjevě). V parlamentních volbách v roce 2014 získala 7 mandátů a ztratila tak 30 mandátů oproti předchozím volbám. Od 27. února 2014 do 12. listopadu 2014 zastávali tři členové strany funkce v první vládě Arsenije Jaceňuka.\n\nOd voleb do Ukrajinského parlamentu 26. října 2014 je strana v opozici.\n\n"}
{"id": "849293", "url": "https://cs.wikipedia.org/wiki?curid=849293", "title": "Židé Horních Uher", "text": "Židé Horních Uher\n\nŽidé Horních Uher ( nebo , ojberlander nebo oberlander Jidn) jsou aškenázští Židé pocházející z Horních Uher (dnešního Slovenska) a okolí Bratislavy. Přestože se jedná o dnes již zapomenutou komunitu, Židé Horních Uher se \"vstřebali\" do dynastie Satmar, čímž se zatím pomohlo odvrátit od absolutní zkázy a potenciální ztráty charakteristické hornouherské kultury. \n\nČást populace tvořili charedim, na rozdíl od \"dolnouherských\" Židů však většinou nebyli příznivci chasidismu.\nVětšina byla ortodoxní, avšak v moderním pojetí: nosili soudobé oblečení a mluvili maďarsky, ale vzdělávali své děti v židovských tradicích společně s akademickými předměty vyučovanými v maďarštině. Jejich pojetí židovství bylo velmi blízké klasické německé ortodoxii z období před emancipací. Mezi tradice a zvyky hornouherských Židů patřilo nošení \"talitu\" před svatbou (obdobně jako u německých Židů) nebo pokládání \"tfilin\" v období chol ha-mo'ed.\n\nPo emigraci se hornouherští Židé většinou integrovali do chasidského nebo litvackého prostředí; komunity, které si dodnes zachovaly svou hornouherskou identitu lze nalézt v New Yorku, Izraeli a Stamford Hillu v Londýně. \n\n\n"}
{"id": "849299", "url": "https://cs.wikipedia.org/wiki?curid=849299", "title": "Časový vývoj v kvantové teorii", "text": "Časový vývoj v kvantové teorii\n\nČasový vývoj v kvantové teorii je sada pravidel, jak popisovat kvantové systémy měnící se v čase. V kvantové teorii, tedy kvantové mechanice a kvantové teorii pole, je možné časový vývoj systému popsat třemi rovnocennými způsoby (reprezentacemi nebo též obrazy). Jsou to Schrödingerova reprezentace, Heisenbergova reprezentace a Diracova reprezentace.\n\nSchrödingerova reprezentace, vytvořená Erwinem Schrödingerem v roce 1926 v rámci vlnové kvantové mechaniky, popisuje časový vývoj kvantového systému tak, že se vyvíjí stavový vektor systému, zatímco operátory pozorovatelných veličin zůstávají konstantní. \n\nHeisenbergova reprezentace, vytvořená Wernerem Heisenbergem v roce 1925 v rámci maticové kvantové mechaniky, popisuje časový vývoj kvantového systému tak, že se vyvíjí operátory pozorovatelných veličin, zatímco stavový vektor zůstává konstantní.\n\nHeisenbergova reprezentace je vhodná pro diskusi vztahu mezi klasickou a kvantovou teorií.\n\nDiracova reprezentace (též Interakční reprezentace nebo Diracova-Tomonagova-Schwingerova reprezentace) původně vyvinutá Paulem Diracem a později použitá Šin'ičiró Tomonagou a Julianem Schwingerem při rozvoji kvantové elektrodynamiky. \n\nTato reprezentace se používá především v kvantové teorii pole.\n\n"}
{"id": "849306", "url": "https://cs.wikipedia.org/wiki?curid=849306", "title": "Wrestler (film)", "text": "Wrestler (film)\n\nWrestler je sportovní drama film z roku 2008, režíroval ho Darren Aronofsky, napsal Robert D. Siegel a hlavní a vedlejší role ztvárnili Mickey Rourke, Marisa Tomei a Evan Rachel Woodová. Produkce začala v lednu 2008 a Fox Searchlight Pictures získali právo film propagovat v USA; zde byl film vydán 17. prosince 2008 a po celém světě 23. ledna 2009. Na DVD a Blu-ray byl film ve Spojených státech vydán 21. dubna 2009 a ve Spojeném království 1. června 2009. Aronofsky se domnívá, že film \"Wrestler\" je velmi podobný filmu z roku 2010, \"Černá labuť\", oba filmy jsou o náročném umění.\n\nRourke hraje stárnoucího profesionálního wrestlera který pokračuje v zápasení, aby si udržel svou slávu z 80. let, i přes své klesající zdraví. Zároveň se snaží si zlepšit vztah se svou odcizenou dcerou a pokusit se začít romantický vztah se striptérkou.\n\nFilm byl mezinárodně uznáván a na Venice Film Festival 2008, kde měl i v srpnu premiéru, vyhrál Zlatého lva. Filmový kritik Roger Ebert ho nazval nejlepším filmem toho roku, zatímco Rotten Tomatoes informoval, že film měl 98% pozitivních ohlasů. Za svou roli získal Mickey Rourke nominaci na cenu BAFTA, Zlatý glóbus, Independent Spirit Award a Academy Award za nejlepšího herce. Tomeiová byla nominována Academy Award za Nejlepší herečku ve vedlejší roli.\n\n\nProfesionální wrestleři kteří vystupovali ve filmu: Rob Eckos, Necro Butcher, Nick Berk, The Blue Meanie, Sabian, Nate Hatred, R-Truth, L.A. Smooth, Jay Lethal, Jim Powers, Claudio Castagnoli, Larry Sweeney, Romeo Roselli, John Zandig, Chuck Taylor, Nigel McGuinness, Pappadon, a Jay Santana.\n\n\"Wrestler\" byl napsaný Robertem D. Siegelem, bývalým spisovatelem pro \"The Onion\". Herec Nicolas Cage v říjnu 2007 vstoupil do jednání o roli Randyho. Následující měsíc Cage projekt opustil a Mickey Rourke ho v hlavní roli nahradil. Podle Aronofskyho Cage odsoupil protože zjistil, Aronofsky chce, aby hlavní roli ztvárnil Mickey Rourke. Aronofsky se vyjádřilo Cageovi \"je to naprostý gentleman a rozuměl, že moje srdce je na Mickeyho straně a odstoupil. Chovám k Nicovi Cageovi jako k hercovi velký respekt a myslím, že bych s ním opravdu pracovat mohl..ale, však víte, Nic neuvěřitelně Mickeyho podporoval, protože jsou to staří kámoši a on mu opravdu chtěl s touto příležitostí pomoci, takže raději sám odstoupil.\"\n\n40denní natáčení začalo v lednu 2008 v New Jersey, přesněji v Elizabeth, Hasbrouck Heights, Garfield, Asbury Park, Linden, Rahway, Roselle Park, Dover a v supermarketu v Bayonne, kde Rourke mimochodem obsluhoval a improvizoval s opravdovými zákazníky, a v New Yorku. Nějaké scény byly také natočeny v aréně v Philadelphii.\n\nAfa Anoa'i, bývalý profesionální wrestler, byl najat, aby trénoval Rourkeho pro jeho roli. Anoa'i si vzal na výpomoc své dva hlavní trenéry, Jona Troskyho a Toma Farra a s Rourkem spolupracovali po dobu osmi týdnů. Oba trenéři měli také ve filmu menší roli.\n\nV jedné scéně je fiktivní video hra pro Nintendo Entertainment System jménem \"Wrestle Jam '88\". Jsou v ní charaktery Robinsona a Ayatollaha. Aronofsky si žádal plně funkční video hru, se kterou by herci mohli hrát. Programátor Randall Furino a designér názvu filmu, Kristyn Hume, vytvořili hratelné demo s funkčním rozhraním, které obsahuje i grafiku a muziku z 80. let.\n\nAby byl film více realistický, scény v šatně byly čistě improvizované a proto to vypadá, jako když spolu Rourke a další herci doopravdy běžně komunikují.\n\nClint Mansell, skladatel předešlých filmů Aronofskeho (Pí, Requiem za sen a Fontána), se stal skladatelem i pro film \"Wrestler\". Nový song Bruce Springsteena, také jménem \"The Wrestler\", zazní při závěrečných titulkách. Springsteen napsal tento song během svého cestování po Evropě, po přečtení dopisu od Rourkeho a scénáře k filmu.\n\nSong od Guns N' Roses, \"Sweet Child O' Mine\", hraje při Randyho nástupu do ringu na konci filmu. Při své řeči na předávání Zlatých glóbů se Rourke zmínil, že Axl Rose daroval píseň filmu zdarma a tak Roseovi poděkoval.\n\nVe filmu jsou také dvě skladby od Ratt (\"Round and Round\" a \"I'm Insane\"), song od Quieta Riota, \"Metal Health\" (což je Randyho song při nástupu do ringu mimo finálního zápasu), \"Don't Walk Away\" od FireHouse, \"Dangerous\" od Slaughter, \"Animal Magnetism\" od Scorpions, \"Balls to the Wall\" od Accept, \"Soundtrack to a War\" od Rhino Bucketa a \"Don't Know What You Got (Till It's Gone)\" od Cinderella. Song od Madonny, \"Jump\", hraje při scéně v baru. Ve strip klubu lze slyšet skladbu \"Stuntin' Like My Daddy\" od Birdmana a Lil Wayneho. \"Let Your Freak Out\" od nezávislé kanadské zpěvačky/textařky Deeshy můžeme slyšet při další barové scéně, když má role Marisy Tomeiové emocionální rozhovor s rolí Mickeyho Rourke.\n\nAčkoli se jim film z počátku nezamlouval, World Wrestling Entertainment (WWE) pomohla s propagací pomocí fikcionálního příběhu. Do toho byl také zapojen heel turn Chrise Jericha, když začal urážet legendy jako Ric Flair, který se poté cítil trapně, stejně jako Mickey Rourke za své ztvárnění wrestlera ve filmu \"Wrestler\". Na 15th Screen Actors Guild Awards Rourke oznámil, že se bude účastnit \"WrestleManie XXV\", hlavně s cílem dokončit feud s Jerichem. 28. ledna Rourkeho mluvčí uvedl, že se Rourke nebude této akce účastnit, přijde se však podívat jako host.\n\nRourke byl také pozván na ceremoniál 2009 WWE Hall of Fame, který se koná vždy před WrestleManií. Následující večer měl Jericho handicapový zápas proti Rickymu Steamboatovi, Roddymu Piperovi a Ricu Flairovi. Po svém vítězství vyzval Rourkeho, který nakonec do ringu přišel a udeřil ho pěstí. Flair poté Rourkemu pogratuloval.\n\nBěhem rozhovoru s NPR Aronofsky mluvil o reakci vlastníka WWE, Vince McMahona, na tento film:\nWWE Hall of Famer, Bret \"The Hitman\" Hart, který byl několikanásobný světový šampion jak ve WWE, tak ve WCW, si film \"Wrestler\" užil a zatleskal Rourkeho výkonu. Tvrdil: \"Randy “The Ram” Robinson byl událost večera který vyprodal Madison Square Garden. Tak jsem byl... Ačkoli film přesně vyjadřuje život každého pro wrestlera, tak jsem rád že nikdo z nás svou kariérou neprolítl tak rychle.\" WWE komentátor Jim Ross film popsal jako \"velmi silný, dramatický film, který líčí, jak jsou lidé posedlí svými vlastními životy a jejich kariéra je může zničit.\"\n\nBývalý WWE a TNA světový šampion v těžké váze, Mick Foley, si film užil a řekl: \"Již během prvních pěti minut jsem naprosto zapomněl, že se koukám na Mickeyho Rourke. Ten chlap na obrazovce prostě \"byl\" Randy 'the Ram' Robinson.\"\n\n"}
{"id": "849309", "url": "https://cs.wikipedia.org/wiki?curid=849309", "title": "Carlota Castrejana", "text": "Carlota Castrejana\n\nMaría Carlota Castrejana Fernández (* 25. dubna 1973, Logroño, La Rioja) je bývalá španělská basketbalistka a později atletka, halová mistryně Evropy v trojskoku.\n\nDříve než se dostala k atletice se od svých čtrnácti let věnovala basketbalu. V roce 1992 reprezentovala na Letních olympijských hrách v Barceloně, kde Španělsko obsadilo 5. místo. O rok později Španělky vybojovaly zlato na evropském šampionátu v italské Perugii, to se však už začíná specializovat na atletiku. První disciplínou, které se začala věnovat byl skok do výšky. Jejím největším úspěchem byla účast na halovém MS 1995 v Barceloně, kde skončila v kvalifikaci. Jejím osobním rekordem pod širým nebem byl výkon 189 cm z roku 1996.\n\nV roce 1998 se společně s trenéry rozhodla pro změnu disciplíny a začíná se skokem dalekým a trojskokem. V dálce se však nedokázala dostat přes 650 cm a její hlavní disciplínou se stává trojskok, ve kterém po roce 2000 dosahuje svých největších úspěchů. Na halovém ME 2005 v Madridu vybojovala bronzovou medaili a na následujícím šampionátu v Birminghamu v roce 2007 se stala halovou mistryní Evropy. K titulu ji dopomohl nový osobní rekord 14,64 metru, což byl druhý nejlepší výkon v halové sezóně roku 2007. Třikrát se zúčastnila letních olympijských her (Sydney 2000, Athény 2004, Peking 2008), avšak ani v jednom případě se ji nepovedlo postoupit z kvalifikace. Obdobně si vedla také na MS v atletice. Kvalifikací neprošla v roce 2003 v Paříži, v Helsinkách v roce 2005 i o dva roky později na světovém šampionátu v Ósace. Šestá skončila na halovém MS 2003 v Birminghamu. Na Mistrovství Evropy v atletice 2002 v Mnichově a na evropském šampionátu v Göteborgu v roce 2006 shodně obsadila jedenácté místo.\n\nHala\n\nDráha\n\n"}
{"id": "849317", "url": "https://cs.wikipedia.org/wiki?curid=849317", "title": "Tomáš Majtán", "text": "Tomáš Majtán\n\nTomáš Majtán (* 30. března 1987, Bratislava, Československo) je slovenský fotbalový útočník, v současnosti bez angažmá. Mimo Slovensko hrál na klubové úrovni v Česku, Polsku, Itálii a Maďarsku.\n\nSvoji fotbalovou kariéru začal v Interu Bratislava, kde se přes všechny mládežnické kategorie propracoval do prvního týmu. V roce 2009 odešel hostovat do Petržalky. V únoru 2010 podepsal přestupní kontrakt se Žilinou. V sezoně 2012/13 zamířil na hostování do Baníku Ostrava, který se pro hráče stal prvním zahraničním angažmá. V únoru 2013 se vrátil zpět do Žiliny. V prvním utkání třetího předkola Evropské ligy 2013/14 1. srpna 2013 skóroval proti domácímu chorvatskému týmu HNK Rijeka, ale pouze korigoval skóre na konečných 1:3 pro soupeře Žiliny. V zimním přestupovém období sezony 2013/14 v klubu předčasně skončil.\n\nV únoru 2014 podepsal 2½roční kontrakt s polským klubem Górnik Zabrze. V létě 2014 s ním tým rozvázal smlouvu. Tomáš odehrál v dresu Górniku pět ligových utkání, ve kterých se střelecky neprosadil.\n\nV červnu 2014 nastoupil do přípravy slovenského klubu FK Senica. Později se s týmem dohodl na dvouletém kontraktu. V Senici se setkal s trenérem Pavlem Hapalem, který ho trénoval v Žilině. V posledním přípravném střetnutí před sezonou 2014/15 5. 7. 2014 proti SK Slavia Praha (remíza 1:1) se ve 24. minutě zranil, když si vykloubil rameno. Za Senici tak ve slovenské nejvyšší soutěži debutoval v ligovém utkání 4. kola 2. srpna 2014 proti FC ViOn Zlaté Moravce (remíza 0:0), když v 64. minutě vystřídal Jakuba Kosorina. Své první góly za mužstvo vstřelil 12. 8. 2014 ve 2. kole slovenského poháru proti TJ OFC Gabčíkovo (výhra Senice 4:1), když dal čistý hattrick. První gól za Senici v ligovém utkání vsítil v 9. kole 13. září 2014 proti MFK Ružomberok (výhra Senice 1:0). 6. října podstoupil operaci zraněného ramene, které si vykloubil před startem ročníku. 14. května 2015 v týmu společně s Pavlem Čermákem, Tomášem Kóňou a Lukášem Opielou předčasně skončil.\n\nKlubové statistiky\n\nAktuální k 8. červnu 2015\nV srpnu 2015 podepsal roční smlouvu s opcí na další rok s klubem FC Spartak Trnava. Po sezóně 2015/16 klub opustil.\n\nNásledně podepsal smlouvu s českým klubem 1. FK Příbram vedeným trenérem Martinem Pulpitem. Zde vydržel do ledna 2017, celkem odehrál 16 zápasů v nejvyšší české lize a vstřelil jednu branku.\n\nOd ledna 2017 do července téhož roku působil v italském klubu SS Racing Club Roma ze Serie C (třetí italská liga).\n\nVzápětí podepsal roční kontrakt s maďarským prvoligovým klubem Mezőkövesd-Zsóry SE, který vedl slovenský trenér Mikuláš Radványi a kde působila celá řada jeho krajanů. V lednu 2018 v maďarském týmu předčasně skončil.\n\nMajtán reprezentoval Slovensko v kategorii do 21 let.\n\n"}
{"id": "849336", "url": "https://cs.wikipedia.org/wiki?curid=849336", "title": "Ladislav Bielik", "text": "Ladislav Bielik\n\nLadislav Bielik (28. května 1939, Levice – 24. března 1984, Vyšehradské vrchy, Maďarsko) byl slovenský fotograf. Asi nejznámější je jeho snímek \"Muž s odhalenou hrudí\", který pořídil v Bratislavě v srpnu 1968.\n\nVystudoval chemickou průmyslovku. S fotografováním začal během práce ve Virologickém ústavu SAV. V roce 1965 nastoupil do sportovního týdeníku \"Štart\" a o rok později se stal fotoreportérem deníku \"Smena\".\n\nV roce 1968 se oženil s novinářkou Alicí Malou. Vrcholem jeho tvorby jsou fotografie z ulic Bratislavy, které učinil během prvních dnů intervence států Varšavské smlouvy, v srpnu 1968. Fotografie \"Muž s odhalenou hrudí\" byla v roce 1968 zařazena do výstavní kolekce World Press Photo a často je přirovnávána k fotografii \"Tank Man\" (). Později byl tento snímek opakovaně vybírán do renomovaných souborů nejlepších fotografií 20. století. V roce 1971 odešel z radekce \"Smeny\" do \"Štartu\". Po roce 1975 musel, jako jedna z obětí normalizace, i z této redakce odejít. Důvodem byly právě fotografie z intervence. Živil se jako fotograf na volné noze. Jeho fotografie se sporadicky objevovaly v časopisech \"Start, Život, Slovenka\" a deníku \"Smena\". Zahynul na jaře 1984 v Maďarsku během automobilových závodů při výkonu svého povolání.\n\nFotografie Ladislava Bielika náhodou objevil jeho mladší syn Peter: \"Všechny tyto fotografie, respektive jejich negativy, jsem našel v roce 1989, jako šestnáctiletý, ve starém omšelém kufru ve sklepě v paneláku, ve kterém bydlíme. Domnívám se, že je tam ukryl otec, který zřejmě nechtěl, aby je někdo zničil nebo je našli policisté. Stačilo opravdu jen velmi málo a celý tento vzácný dokument mohl být navždy ztracen. Kufr byl totiž značně napaden plísní a negativy samotné již také nesly stopy času. Dnes jsou naštěstí v dobré péči a na bezpečnějším místě.\"\n\nJe držitelem Řádu Ľudovíta Štúra II. třídy, který získal in memoriam v roce 2003.\n\n"}
{"id": "849339", "url": "https://cs.wikipedia.org/wiki?curid=849339", "title": "Petr Batěk", "text": "Petr Batěk\n\nPetr Batěk (* 27. května 1972, Plzeň) je český herec. \n\nOd patnácti let se věnuje hudbě, na bicí hrál v několika hudebních skupinách (Hind Window, The End of Colours, The Doors revival, Tudor, Fatamorgana, Petr Kalandra memory band). \n\nOd roku 1994 působil v Plzni v několika ochotnických souborech. V roce 1999 pracoval jako redaktor zpravodajství v Českém rozhlasu Plzeň. V období 2000–2008 působil v Městském divadle v Mostě. V letech 2008 až 2013 byl členem hereckého souboru Západočeského divadla v Chebu. Je stálým hostem Divadla Na Fidlovačce. Spolupracoval také s Divadlem na Vinohradech, Divadlem v Mladé Boleslavi a divadlem Alfa v Plzni. \n\nOd roku 2016 hostuje v Národním divadle v inscenaci Malý princ.\n\n\n2012\n\n2010\n\n2009\n\n2008\n\n"}
{"id": "849342", "url": "https://cs.wikipedia.org/wiki?curid=849342", "title": "MI9", "text": "MI9\n\nMI9, jinak též sekce 9 britského ředitelství vojenského zpravodajství, byla zpravodajská služba a oddělení při britském ministerstvu války v letech 1939 a 1945. Během druhé světové války bylo jeho úkolem pomoc odbojářům v okupovaných oblastech a záchrana spojeneckých vojáků, kteří se ocitli za nepřátelskými liniemi. MI9 byla rovněž v kontaktu s britskými válečnými zajatci.\n\nMI9 se mimo jiné podílela na výsadkářské operaci, při které byli za nepřátelské linie posíláni palestinští Židé, kteří měli pomoci sestřeleným spojeneckým pilotům a místním židovským komunitám.\n"}
{"id": "849343", "url": "https://cs.wikipedia.org/wiki?curid=849343", "title": "Ženské pomocné letecké sbory", "text": "Ženské pomocné letecké sbory\n\nŽenské pomocné letecké sbory (: \"Women's Auxiliary Air Force\", zkráceně \"WAAF\") byl ženský pomocný sbor Royal Air Force založený v roce 1939. Jeho příslušnice nesloužily v leteckých posádkách a ani se neúčastnily aktivního boje. Angažovaly se mimo jiné v balení padáků, cateringu, údržbě radarů a letadel, obsluze balónových přehrad, přepravě a byly též operátorkami telefonů a telegrafů. Pracovaly taktéž s kódy a šiframi, analyzovaly průzkumné fotografie a podílely se na zpravodajských operacích.\n\nPočetně svého vrcholu dosáhly v roce 1943, kdy čítaly více než 180 tisíc příslušnic.\n\n"}
{"id": "849352", "url": "https://cs.wikipedia.org/wiki?curid=849352", "title": "Palestinská libra", "text": "Palestinská libra\n\nPalestinská libra (: פונט פלשתינאי, \"funt palestina'i\", či לירה ארץ ישראלית, \"lira erec-jisra'elit\", : جنيه فلسطيني, \"junyah filastini\") byla od roku 1927 do 14. května 1948 měnou Britského mandátu Palestina. Dále byla mezi 15. květnem 1948 a srpnem 1948 měnou v Izraeli, než ji nahradila izraelská lira. Do roku 1949 byla rovněž měnou emirátu Transjordánsko a do roku 1950 měnou na Západním břehu Jordánu (v té době spadal pod Jordánsko).\n\n1 libra se dělila na 1000 milů.\n"}
{"id": "849354", "url": "https://cs.wikipedia.org/wiki?curid=849354", "title": "Milman", "text": "Milman\n\nMilman:\n"}
{"id": "849355", "url": "https://cs.wikipedia.org/wiki?curid=849355", "title": "Klam", "text": "Klam\n\nKlam, též klamání, značí jev či soustavu výroků mající za následek uvedení v omyl. Úmyslné klamání (úmyslný klam) za účelem uvedení v omyl je mystifikace. Nesprávné nebo matoucí vnímání reality je optický klam.\n\n"}
{"id": "849358", "url": "https://cs.wikipedia.org/wiki?curid=849358", "title": "Českolipský kraj", "text": "Českolipský kraj\n\nČeskolipský kraj byl vytvořen v roce 1849 v důsledku závažných změn státní správy Rakousko-Uherska po revolučním roce 1848. O pár let později byl Bachovou administrativou zrušen.\n\nPo revolučních událostech roku 1848 byla správa císařství Rakousko-Uherska zreorganizována a bylo zrušeno nevolnictví. Byla zrušena dosavadní panství řízená šlechtou a zaváděna státní správa. Během roku 1849 byla vydána řada dokumentů, které měly nový systém uvést v platnost. Od 1. ledna 1850 mělo v Čechách fungovat 7 krajů se 79 okresními hejtmanstvími. Jedním z nově vznikajících krajů byl Českolipský kraj. Do praxe se nový systém nepodařilo dobře zavést.\n\nÚředně byla Česká Lípa stanovena krajským městem 4. srpna 1849. Zemská rozhodovací komise se rozhodovala mezi Litoměřicemi a Českou Lípou, ta měla k dispozici lepší vhodné budovy.\n\nNově zřízený Českolipský kraj měl 10 okresních úřadů řízených hejtmany. Krajský systém řízení byl formálně zahájen 15. ledna 1850. Sídly okresních, hejtmanských úřadů byly (abecedně) Česká Lípa, Děčín, Dubá, Frýdlant, Jablonné v Podještědí, Liberec, Litoměřice, Rumburk, Šluknov a Ústí nad Labem.\n\nOkresní hejtmanství zahájila činnost nedlouho po krajském, ke dni 31. ledna 1850.\n\nV rámci každého z těchto okresů měly fungovat okresy soudní. Soudních okresů bylo v politických okresech i několik.\n\nDůsledkem porážky revoluce bylo již roku 1851 zrušení ústavy a nástup režimu Bachovy administrativy. Téhož roku začaly přípravy na reorganizaci státní správy, ke které došlo definitivně na jaře roku 1855. Krajský úřad Českolipského kraje ukončil svou činnost 11. května 1855. Jeho území bylo rozděleno do dvou nově vzniklých krajů, litoměřického a mladoboleslavského. \n\nV Čechách bylo v roce 1855 dosavadních 7 krajů nahrazeno novými 13 kraji. Při další reformě bylo krajské zřízení v říjnu 1862 zrušeno, zůstal systém okresů. \n\nÚzemí zrušeného Českolipského kraje je po roce 2000 součástí dvou krajů, Ústeckého a Libereckého. Pojem českolipský kraj byl používán i po jeho administrativním zrušení (viz zřízení Muzejního spolku pro Kraj Českolipský v červenci 1945) a dodnes se užívá pro krajinu českolipska.\n\n"}
{"id": "849366", "url": "https://cs.wikipedia.org/wiki?curid=849366", "title": "Švýcarsko na Zimních olympijských hrách 2002", "text": "Švýcarsko na Zimních olympijských hrách 2002\n\nŠvýcarsko se účastnilo Zimní olympiády 2002. Zastupovalo ho 110 sportovců (80 mužů a 30 žen) v 13 sportech.\n\n"}
{"id": "849368", "url": "https://cs.wikipedia.org/wiki?curid=849368", "title": "Antemurale Christianitatis", "text": "Antemurale Christianitatis\n\nAntemurale Christianitatis (latinsky \"Bašta křesťanství\") byl termín sloužící pro označení zemí bránících hranice křesťanské Evropy před výpady Osmanské říše.\n\nPoprvé byl tento termín použit v dopise Maxmiliána I. Habsburského adresovaný papeži Alexandru VI. z 10. dubna 1494, ve kterém hledá pomoc proti Osmanům a Chorvatsko označuje jako věž a baštu křesťanství.\n\nTermín také použil papež Lev X. v dopise bánovi Petaru Berislavići, pro označení Chorvatska. A to roku 1519, v době, kdy chorvatští vojáci přispěli velkou měrou v bojích s Turky. Postup Osmanské říše do Evropy byl zastaven na chorvatské půdě, díky čemuž je Chorvatsko v tomto smyslu považováno za historickou bránu evropské civilizace.\n\nPro svůj staletý postoj proti muslimské expanzi získala toto označení také Polsko-litevská unie. Wespazjan Kochowski ve svém díle \"Psalmodia Polska\" (1695) píše o zvláštní úloze Polska ve světě (Antemurale Christianitatis - záštita křesťanství).\n"}
{"id": "849369", "url": "https://cs.wikipedia.org/wiki?curid=849369", "title": "Švýcarsko na Zimních olympijských hrách 1998", "text": "Švýcarsko na Zimních olympijských hrách 1998\n\nŠvýcarsko se účastnilo Zimní olympiády 1998. Zastupovalo ho 69 sportovců (50 mužů a 19 žen) v 12 sportech.\n\n"}
{"id": "849370", "url": "https://cs.wikipedia.org/wiki?curid=849370", "title": "Švýcarsko na Zimních olympijských hrách 1994", "text": "Švýcarsko na Zimních olympijských hrách 1994\n\nŠvýcarsko se účastnilo Zimní olympiády 1994. Zastupovalo ho 59 sportovců (41 mužů a 18 žen) v 10 sportech.\n\n"}
{"id": "849372", "url": "https://cs.wikipedia.org/wiki?curid=849372", "title": "Švýcarsko na Zimních olympijských hrách 1992", "text": "Švýcarsko na Zimních olympijských hrách 1992\n\nŠvýcarsko se účastnilo Zimní olympiády 1992. Zastupovalo ho 74 sportovců (57 mužů a 17 žen) v 8 sportech.\n\n"}
{"id": "849376", "url": "https://cs.wikipedia.org/wiki?curid=849376", "title": "Philippe Garrel", "text": "Philippe Garrel\n\nPhilippe Garrel (* 6. dubna 1948 Boulogne-Billancourt, Francie) je francouzský filmový režisér, scenárista, kameraman, producent a střihač. Svůj první snímek, patnáctiminutový \"Les enfants désaccordés\", natočil v roce 1964. Celovečerní debut s názvem \"Marie pour mémoire\" následoval o tři roky později. Později natočil řadu dalších snímků. Získal několik ocenění na festivalech v Cannes a Benátkách. V letech 1969-1979 s ním spolupracovala Nico, hrála v sedmi jeho filmech.\n\nJeho otcem byl herec Maurice Garrel a bratr Thierry je filmovým producentem. Jeho synem je herec a režisér Louis Garrel a dcerami herečky Esther a Léna. Jeho první manželkou byla herečka a režisérka Brigitte Sy a poté herečka, scenáristka a režisérka Caroline Deruas.\n\n\n"}
{"id": "849379", "url": "https://cs.wikipedia.org/wiki?curid=849379", "title": "Švýcarsko na Zimních olympijských hrách 1988", "text": "Švýcarsko na Zimních olympijských hrách 1988\n\nŠvýcarsko se účastnilo Zimní olympiády 1988. Zastupovalo ho 70 sportovců (56 mužů a 14 žen) v 7 sportech.\n\n"}
{"id": "849383", "url": "https://cs.wikipedia.org/wiki?curid=849383", "title": "Media Transfer Protocol", "text": "Media Transfer Protocol\n\nMedia Transfer Protocol (MTP) je v informatice název protokolu pro přenos multimediálních souborů (fotografie, video) z inteligentních zařízení (digitální fotoaparát, smartphone) do počítače. MTP byl firmou Microsoft navržen na základě protokolu PTPu, se kterým je proto zpětně kompatibilní. MTP je součástí WMDRM10-PD, a služby digital rights management (DRM) pro platformu Windows Media.\n\nPrincip funkce MTP je podobný FTP protokolu (vypiš adresář, stáhni soubor, ulož soubor), nepodporuje tedy standardní operace se soubory tak, jak je používají běžné programy (otevřít, zapsat změny, zavřít), ale například ani přejmenování (soubor je nutné stáhnout, přejmenovat a znovu do zařízení uložit).\n\nZatímco u USB Mass Storage jsou data interpretována připojeným zařízením (počítačem), u MTP data v úložném zařízení (typicky flash paměť) interpretuje chytré zařízení a připojenému počítači jsou předávány jen celé soubory. Zařízení, ze kterého jsou data přenášena, tedy u MTP neztrácí kontrolu nad uloženými daty, a proto mohou k datům přistupovat obě zařízení najednou. Na druhou stranu u MTP nemůže vnější zařízení například opravit poškozené soubory (resp. poškozenou strukturu dat) nebo obnovit smazané soubory. Nejsou možné ani paralelní operace (je nutné počkat na dokončení přenosu jednoho souboru a pak teprve zahájit další).\n\nPracovní skupina USB Implementers Forum standardizovala MTP jako plnohodnotnou USB třídu v květnu 2008. Od té doby je MTP oficiálním rozšířením PTP a sdílí stejnou třídu kódu. MPT je podporováno od Windows XP SP2, kde vyžaduje Windows Media Player 10 nebo vyšší. Novější verze systému Microsoft Windows mají podporu MTP vestavěnou. Pro operační systémy Mac OS X, Linux nebo Android existují rozšiřující balíčky.\n\nMTP je podporován ve Windows XP, pokud je nainstalován Windows Media Player 10 nebo novější. Windows Vista a pozdější mají MTP podporu integrovanou. Pro starší verze Windows (Windows 2000, Windows 98 a Windows Me) vydal Microsoft tzv. MTP Porting Kit, který obsahuje ovladač pro MTP zařízení. Někteří výrobci, jako je Creative Technology, také poskytují starší MTP ovladače pro některé z jejich přehrávačů. Tyto ovladače se nejčastěji skládají z MTP Porting Kitu s upraveným INF souborem popisujícím jejich konkrétní přehrávače.\n\nVětšina MTP-kompatibilních zařízení nemá přiděleno písmeno jednotky. Namísto toho se objeví jako \"Zařízení\" v aplikacích jako je Windows Explorer. Pod Windows, MTP zařízení podporují a funkci zvanou AutoSync, která nechá uživatele nakonfigurovat Windows Media Player pro automatické kopírování veškerého nově přidaného obsahu a to pokaždé, když se zařízení připojí. AutoSync je manažovatelný, přehrávač tedy může přenášet pouze obsah, který splňuje určitá kritéria (např. písničky ohodnocené čtyřmi a více hvězdičkami apod.). Změny provedené ve vlastnostech souborů (jako je uživatelské hodnocení) na zařízení mohou být přeneseny zpět do počítače při příštím opětovném připojení. Od verze Windows 7 je též podporována platforma pro podporu senzorů zabudovaných v MTP zařízeních.\n\nKopie souborů přistupovaných přes MTP mohou zůstat na hostovacím počítači dokonce i po restartu, kdy budou dostupné pouze uživatelskému účtu, který na ně přistupoval. Stejně tak tyto práva dostává každý, kdo má oprávnění číst soubory tohoto uživatele včetně administrátorů.\n\nOS X má zabudovanou podporu pro MTP přes aplikaci Fotky. V systému však není obsažena podpora driverů třetích stran pro namoutování MTP zařízení jako logických disků. K dispozici je však několik aplikací umožňujících přenos souborů od výrobců třetích stran, konkrétně pro systém Mac OS X 10.5 a novější:\n\n\nSpolečnosti, zahrnující Creative Technology, Intel, iriver a Samsung, které vyrábí zařízení postavené na secifikaci Portable Media Center od Microsoftu, široce přijaly podporu MTP. Podporovaná zařízení byla představena na veletrhu Consumer Electronics Show v Las Vegas v roce 2004.\n\nPo počátečním období nejistých reakcí, několik velkých výrobců přehrávačů médií, jako jsou Creative Technology a iriver přijalo protokol MTP místo svých vlastních protokolů.\n\nMnoho zařízení a aplikací pro přehrávání audia podporuje MTP. Pozdější verze některých operačních systémů, zahrnujících AmigaOS, Android, AROS, Linux, Mac OS, MorphOS, Symbian OS podporuje MTP, někdy za podpory přídavných ovladačů nebo softwaru.\n\n"}
{"id": "849384", "url": "https://cs.wikipedia.org/wiki?curid=849384", "title": "Brokesie růžkatá", "text": "Brokesie růžkatá\n\nBrokesie růžkatá, též brokesie Kuhlova, \"Brookesia superciliaris\", je drobný ještěr blízce příbuzný chameleonům. Je to endemit Madagaskaru, žije pouze v nížinném deštném lese na východním pobřeží ostrova.\n\nMá válcovité, protažené a jen mírně zploštělé tělo s kratším ocasem a krátkými tenkými nožkami. Prsty má srostlé v klíšťky, na hrudních končetinách srůstají tři vnější a dva vnitřní prsty, na pánevních je tomu naopak. Přilba tvoří dva výrazné rohy, výběžky tvaru trojbokého jehlanu, jejichž základna je nad očima a vrchol směřuje nahoru, dopředu a mírně do stran. Hřbetní hřeben je nevýrazný, hrdelní hřeben je tvořený několika ostny. Schopnost barvoměny je omezená, brokesie růžkatá je zbarvená v různých odstínech hnědi, celý živočich tvarem i barvou připomíná suchý list. Dospělý jedinec dorůstá délky až 10 cm.\n\nJe vázána na vlhké pralesy východního Madagaskaru, s horkými a vlhkými léty a s chladnými zimami. Vyskytuje se v nadmořských výškách 650–1250 m n. m. Je aktivní přes den, kdy si hledá potravu v listové hrabance, nocuje na nízké vegetaci. Je to samotářské zvíře, zvláště samci jsou vůči sobě agresivní. Páří se po setmění. Brokesie růžkatá je vejcorodá, březost trvá 40 dní, pak samice do tunýlku vyhrabaného v půdě naklade 2-5 vajec. Inkubace trvá 65 dní.\n\nBrokesii růžkatou je možno chovat v párech v pralesním teráriu o rozměrech minimálně 50x60x60 cm. Vhodným substrátem je zahradní zemina pokrytá mechem, kousky kůry a suchým listím, terárium je dále vhodné osadit menšími popínavými rostlinami a doplnit tenčími větvemi ke šplhání. Podobně i stěny je dobré olepit kůrou či korkem. V létě je potřeba terárium vyhřívat na 24-25 °C s nočním poklesem na 20-22 °C, v zimě se teplota snižuje na 15-20 °C během dne a 10-15 °C v noci. Rosení stačí 1× denně.\n\nV zajetí se krmí hmyzem přiměřené velikosti, malými cvrčky, zavíječi a jejich larvami, stínkami nebo mouchami.\n\n"}
{"id": "849389", "url": "https://cs.wikipedia.org/wiki?curid=849389", "title": "Le Vent de la nuit (film)", "text": "Le Vent de la nuit (film)\n\nLe Vent de la nuit je filmové drama francouzského režiséra Philippe Garrela z roku 1999. Hlavní role ve filmu hrají Catherine Deneuve (Hélène), Daniel Duval (Serge) a Xavier Beauvois (Paul). Autorem hudby k filmu je John Cale a soundtrack vyšel pod názvem \"Le Vent de la nuit\".\n"}
{"id": "849391", "url": "https://cs.wikipedia.org/wiki?curid=849391", "title": "Švýcarsko na Zimních olympijských hrách 1984", "text": "Švýcarsko na Zimních olympijských hrách 1984\n\nŠvýcarsko se účastnilo Zimní olympiády 1984. Zastupovalo ho 42 sportovců (29 mužů a 13 žen) v 8 sportech.\n\n"}
{"id": "849392", "url": "https://cs.wikipedia.org/wiki?curid=849392", "title": "Švýcarsko na Zimních olympijských hrách 1980", "text": "Švýcarsko na Zimních olympijských hrách 1980\n\nŠvýcarsko se účastnilo Zimní olympiády 1980. Zastupovalo ho 44 sportovců (33 mužů a 11 žen) v 9 sportech.\n\n"}
{"id": "849393", "url": "https://cs.wikipedia.org/wiki?curid=849393", "title": "Švýcarsko na Zimních olympijských hrách 1976", "text": "Švýcarsko na Zimních olympijských hrách 1976\n\nŠvýcarsko se účastnilo Zimní olympiády 1976. Zastupovalo ho 59 sportovců (52 mužů a 7 žen) v 9 sportech.\n\n"}
{"id": "849395", "url": "https://cs.wikipedia.org/wiki?curid=849395", "title": "Parcelní číslo", "text": "Parcelní číslo\n\nParcelní číslo je identifikační číselné označení (územní prostorový identifikátor) parcely a tedy i pozemku. Parcelní čísla se používají v katastru nemovitostí, katastrální mapě a v dalších případech, kdy je třeba pozemek přesně identifikovat. Čísla parcel se používají i k nepřímé identifikaci těch budov, které nejsou zapsány v katastru nemovitostí nebo nemají přiděleno domovní číslo.\n\nV České republice jsou parcelní čísla přidělována v číselných řadách vždy v rámci katastrálního území. V některých katastrálních územích existují dvě číselné řady parcel, jedna pro takzvané pozemkové parcely a druhá pro stavební parcely. V ostatních katastrálních územích existuje společná (jednotná) číselná řada pro oba druhy parcel. Druh parcely se u parcelního čísla označuje slovně nebo například zkratkami st. pro stavební parcely a pp. pro pozemkové parcely, popřípadě st. pro stavební parcely a čísla pozemkových parcel bez rozlišení. V některých datových formátech se stavební parcely v samostatné číselné řadě rozlišují znaménkem minus, tedy jako záporná čísla.\n\nParcelní číslo je určováno v rámci vedení katastru nemovitostí při vzniku parcely a může být později změněno. Parcelní číslo se zpravidla mění zejména při převodu parcely z jednoho katastrálního území do jiného (například při změně hranic katastrálních území, při slučování nebo dělení katastrálních území atd.).\n\nČíslování parcel v České republice vychází z katastrálního zákona (zákon č. 344/1992 Sb., o katastru nemovitostí České republiky) a z prováděcí vyhlášky 190/1996 Sb., o zápisech vlastnických a jiných věcných práv k nemovitostem. Způsob číslování parcel je dán přílohou č. 4 prováděcí vyhlášky.\n\nZákladem parcelního čísla je kmenové číslo. V případech, kdy původní parcela byla rozdělena na více parcel a ty nebyly zcela přečíslovány, jsou nové parcely označeny původním kmenovým číslem, za nímž je za lomítkem uvedeno poddělení, tedy pořadové číslo nové parcely v rámci původní parcely.\n\nNěkteré parcely se dočasně dělí na díly. Jde o zemědělské a lesní parcely, které byly (zejména v období komunistického režimu v 50. až 60. letech 20. století) v rámci kolektivizace či znárodňování odňaty původním vlastníkům a sloučeny do větších celků a jejich hranice nejsou v terénu vyznačeny, ale z právního hlediska v důsledku restitucí jsou dnes samostatnými parcelami. Tyto parcely byly při přechodu z dřívější Evidence nemovitostí na dnešní Katastr nemovitostí zaevidovány v tzv. zjednodušené evidenci pozemkového katastru, a to do doby, kdy jsou v rámci pozemkových úprav nebo v rámci zápisu provedeného vkladem či záznamem řádně zakresleny do katastrální mapy, nebo do doby, kdy je pro dané katastrální území vyhlášena platnost mapy v digitální podobě. Do té doby jsou zobrazeny pouze v historických mapách pozemkového katastru.\n\nObvykle se parcelní číslo uvádí pouze s platnými číslicemi jednotlivých částí, tedy například „676/1“. V katastru nemovitostí se uvádí desetimístným kódem, kde první číslice označuje druh číslování (číselnou řadu, parcelní skupinu) – tedy 1 pro stavební parcelu v samostatné číselné řadě a 2 pro pozemkovou parcelu nebo pro parcelu ve společném číslování, následuje kmenové číslo v pěticiferné podobě, poddělení v trojciferné podobě a poslední číslicí (mimo standard informačních systémů veřejné správy) díl parcely nebo atribut parcely. tedy například 1006760010 pro výše uvedený příklad.\n\n"}
{"id": "849399", "url": "https://cs.wikipedia.org/wiki?curid=849399", "title": "Švýcarsko na Zimních olympijských hrách 1972", "text": "Švýcarsko na Zimních olympijských hrách 1972\n\nŠvýcarsko se účastnilo Zimní olympiády 1972. Zastupovalo ho 52 sportovců (46 mužů a 6 žen) v 6 sportech.\n\n"}
{"id": "849402", "url": "https://cs.wikipedia.org/wiki?curid=849402", "title": "Comte", "text": "Comte\n\nComte [\"kont' \"], franc. hrabě, může znamenat:\n\n"}
{"id": "849403", "url": "https://cs.wikipedia.org/wiki?curid=849403", "title": "Švýcarsko na Zimních olympijských hrách 1968", "text": "Švýcarsko na Zimních olympijských hrách 1968\n\nŠvýcarsko se účastnilo Zimní olympiády 1968. Zastupovalo ho 34 sportovců (29 mužů a 5 žen) v 7 sportech.\n\n"}
{"id": "849404", "url": "https://cs.wikipedia.org/wiki?curid=849404", "title": "Švýcarsko na Zimních olympijských hrách 1960", "text": "Švýcarsko na Zimních olympijských hrách 1960\n\nŠvýcarsko se účastnilo Zimní olympiády 1960. Zastupovalo ho 21 sportovců (14 mužů a 7 žen) v 4 sportech.\n\n"}
{"id": "849405", "url": "https://cs.wikipedia.org/wiki?curid=849405", "title": "Grof", "text": "Grof\n\nGrof (z něm. \"Graf\", hrabě) může znamenat:\n\n\n"}
{"id": "849409", "url": "https://cs.wikipedia.org/wiki?curid=849409", "title": "Zappafrank (planetka)", "text": "Zappafrank (planetka)\n\n(3834) Zappafrank je planetka sluneční soustavy v hlavním pásu. Byla objevena 11. května 1980 Ladislavem Brožkem v Hvězdárně na Kleti. V červenci 1994 byla pojmenována po americkém hudebníkovi a skladateli Franku Zappovi.\n\n\n"}
{"id": "849414", "url": "https://cs.wikipedia.org/wiki?curid=849414", "title": "Harkány", "text": "Harkány\n\nHarkány [\"harkáň\"] je lázeňské město s 4219 obyvateli v nejjižnějším cípu Maďarska v župě Baranya, asi 7 km od chorvatských hranic a řeky Drávy. Leží na silnici B58 asi 25 km jižně od Pécsu. V okolí města je významná vinařská oblast.\n\nRoku 1828 tu byly objeveny sirné prameny, které sem ročně přivedou až milion návštěvníků. V oblasti je k dispozici přibližně 35 000 lůžek a léčí se zde zejména nemoci pohybového ústrojí a gynekologické potíže.\n\n\n"}
{"id": "849419", "url": "https://cs.wikipedia.org/wiki?curid=849419", "title": "Praga V-8-H", "text": "Praga V-8-H\n\nPraga V-8-H byl československý střední tank firmy ČKD Praha, vyrobený pouze ve dvou prototypech. Tank je také známý pod plánovaným armádním označením ST vz. 39.\n\n30. června 1936 uzavřely firmy Škoda a ČKD dohodu o společném vývoji pěchotního tanku ŠP-IIb. Již krátce na to však obě společnosti začaly pracovat na vývoji vlastních středních tanků, založených na vyvíjeném ŠP-IIb.\nPrototyp tanku firmy ČKD pod označením V-8-He byl vyvíjen od října 1936. Hlavními konstruktéry byli ing. Alexander Surin a ing. Karel Exner. Tank se vyznačoval řadou pokrokových řešení, např. planetovou převodovkou, plynotěsným přetlakovým interiérem, gyrokompasem atd. Prototyp byl dokončen v létě 1937 a poté byl podroben továrním jízdně-technickým zkouškám. Během pěti měsíců najezdil přes 3 900 km.\n\nDne 26. října 1937 padlo rozhodnutí Ministerstva národní obrany (MNO) o nákupu nové výzbroje pro útvary útočné vozby (čs. označení pro tankové vojsko). 21. prosince 1937 byl prototyp (ještě bez výzbroje) odeslán do Milovic k provedení první etapy armádních zkoušek. Ty probíhaly od 4. ledna do 21. května 1938, tank při nich najel 4 555 km v různě náročném terénu. Na vozidle se se projevila řada poruch a provozních závad, jen málo z nich však bylo závažného rázu. Zpočátku byly problémy především s motorem, směrovými spojkami řízení a pryžovými obručemi pojezdových kol. V únoru a dubnu 1938 prodělal prototyp v mateřské továrně řadu úprav. Poté již během zkoušek vozidlo vykazovalo vysokou provozní spolehlivost. Přesto však vedení zkušebního oddělení Učiliště útočné vozby zavedení tanku V-8-He do výzbroje nedoporučilo.\nKvůli naléhavé potřebě středních tanků, a protože konkurenční tank Škoda Š-IIc byl stále ve fázi vývoje, bylo přesto rozhodnuto o sériové výrobě tanku V-8-He. Hlavní štáb československé armády vydal 20. dubna 1938 předběžnou objednávku na 300 středních tanků V-8-H (konečné označení). Výroba tanků měla být rozdělena mezi firmy ČKD a Škoda, prvních 10 tanků mělo být dodáno do 15. dubna 1939.\nV květnu 1938 vydal armádní zkušební oddíl doporučení na řadu (převážně drobných) změn konstrukce, které se ČKD snažila rychle realizovat. Firmou Škoda dodaný tankový kanón byl v červnu 1938 namontován a nastřelen.\nPo vyhlášení mobilizace v září 1938 byla objednávka zvýšena na 400 kusů. Po Mnichovské dohodě však MNO od celé objednávky odstoupilo.\nZkoušky prototypu byly dokončeny 17. listopadu 1938. Firmě ČKD bylo vojenskou správou nabídnuto formální zařazení tanku do výzbroje pod označením Střední tank vzor 39 (ST vz. 39), což mělo pomoci při exportních nabídkách. Výměnou za to žádala armáda 5 % z prodejní ceny tanku.\n\nPo německé okupaci byl prototyp tanku odeslán ke čtrnáctidenním zkouškám do Eisenachu. Němci poté 2. listopadu 1939 objednali druhý prototyp bez věže a výzbroje, který dostal označení V-8-HII (nebo V-8-Hz). Byl dokončen v polovině roku 1940 a odeslán do zkušebního střediska v Kummersdorfu.\nPůvodní prototyp byl firmou ČKD nabízen dalším zahraničním zájemcům. Během května 1939 zhlédla tank rumunská vojenská delegace. Na podzim 1939 byly tanky V-8-H a konkurenční Škoda T-21 (Š-IIc) podrobeny srovnávacím zkouškám v Rumunsku. Ve zkouškách oba typy uspěly, rumunská strana dala přednost objednávce typu T-21 (která se však nakonec stejně neuskutečnila). V roce 1941 byl V-8-H nabízen Italům, ani tato jednání však nebyla úspěšná.\nRoku 1941 projevila zájem o licenční výrobu švédská firma Scania-Vabis. V roce 1942 však švédská armáda objednala tank Strv m/42 u domácí společnosti Landsverk. Z prodeje licence poté sešlo.\nTank byl nabízen dalším státům, např. Turecku nebo Číně, avšak bez úspěchu. Prototyp zůstal v továrně ČKD až do konce války. Krátce po jejím skončení byl sešrotován.\nTank V-8-H si vedl dobře v porovnání s hlavním hypotetickým protivníkem, německým středním tankem PzKpfw III Ausf. E. Oba tanky měly přibližně stejné pancéřování, nevýhodou V-8-H byla nýtovaná konstrukce. V-8-H byl oproti PzKpfw III lehčí a rychlejší, s lepším poměrem výkon/hmotnost. Měl také nižší měrný tlak. Hlavní předností byl mnohem účinnější kanón větší ráže (47 mm oproti 37 mm). Výhodou PzKpfw III byla efektivnější pětičlenná posádka.\n\nStřední tank pro podporu pěchoty a boj s tanky protivníka.\n\nKostra z ocelových úhelníků s nýtovanými nebo šroubovanými pancéřovými plechy (u prototypu plechy z měkké oceli) o tloušťce 10–32 mm. Podvozek tvořený dvěma pojezdovými vozíky na každé straně, spojenými traverzou. Vozík měl čtyři dvojitá pojezdová kolečka a byl odpružen dvěma listovými pružinami. Vpředu se nacházelo odpružené najížděcí kolečko. Pás nesly čtyři kladky. Vpředu se nacházelo dvojité napínací kolo, vzadu bylo dvojité kolo hnací. Měrný tlak na půdu byl 0,56 kg/cm².\nV trupu se nacházelo stanoviště řidiče (vpravo) a radiotelegrafisty (vlevo). Ten obsluhoval radiotelegrafní stanici vz. 35 a dále trupový kulomet. V trupu byly umístěny dvě nádrže na celkem 260 l benzínu. Ve věži bylo stanoviště velitele a střelce, oba měli vlastní kruhový poklop na stropě věže. Dále se na věži nacházela velitelská pozorovací věžička se dvěma episkopy.\n\nPraga NR, zážehový, vodou chlazený, vidlicový osmiválec.\nZdvihový objem: 14 235 cm³\nKarburátor: 2× Solex TT\nNejvyšší výkon: 165 kW (225 k) při 2 200 ot/min, podle jiných zdrojů 192,2 kW (260 k)\nSpotřeba: 170 l/100 km silnice, 220 l/100 km terén\nPřevodovka: Praga-Wilson, planetová. 5 rychlostí vpřed a 5 vzad, rychlosti od 3,5 do 45 km/h. Mechanické řazení s předvolbou.\n\nHlavní zbraní byl poloautomatický kanón Škoda A9 ráže 47 mm, později nahrazený vylepšeným typem A11 stejné ráže. Kanón byl lafetován ve věži. Vpravo od něj se nacházel těžký kulomet ZB vz. 37 ráže 7,92 mm. Další kulomet stejného typu byl umístěn v trupu. Zásoba munice pro kanón byla 80 granátů, pro kulomety pak 3 000 nábojů. \nPlánovanou dotaci pro kanón (podle požadavků čs. armády) tvořilo 30 % protitankových a 70 % nárazových granátů.\n\nParametry kanónu Škoda A11:\n\n"}
{"id": "849420", "url": "https://cs.wikipedia.org/wiki?curid=849420", "title": "Švýcarsko na Zimních olympijských hrách 1956", "text": "Švýcarsko na Zimních olympijských hrách 1956\n\nŠvýcarsko se účastnilo Zimní olympiády 1956. Zastupovalo ho 59 sportovců (51 mužů a 8 žen) v 7 sportech.\n\n"}
{"id": "849421", "url": "https://cs.wikipedia.org/wiki?curid=849421", "title": "Švýcarsko na Zimních olympijských hrách 1952", "text": "Švýcarsko na Zimních olympijských hrách 1952\n\nŠvýcarsko se účastnilo Zimní olympiády 1952. Zastupovalo ho 55 sportovců (46 mužů a 9 žen) v 7 sportech.\n\n"}
{"id": "849423", "url": "https://cs.wikipedia.org/wiki?curid=849423", "title": "Švýcarsko na Zimních olympijských hrách 1948", "text": "Švýcarsko na Zimních olympijských hrách 1948\n\nŠvýcarsko se účastnilo Zimní olympiády 1948. Zastupovalo ho 70 sportovců (59 mužů a 11 žen) v 9 sportech.\n\n"}
{"id": "849424", "url": "https://cs.wikipedia.org/wiki?curid=849424", "title": "Two Weeks Last Summer", "text": "Two Weeks Last Summer\n\nTwo Weeks Last Summer je studiové album od Dave Cousinse.\n\nVšechny písně napsal Dave Cousins.\n\n\nna CD reedici byly stopy \"The World\" a \"That's the Way It Ends\" uvedeny samostatně se stopáží 1:45 a 1:15.\n\n\n\nNahráno v The Manor, Kidlington, Oxford v červnu 1972.\n"}
{"id": "849425", "url": "https://cs.wikipedia.org/wiki?curid=849425", "title": "Limitanei", "text": "Limitanei\n\nPojem limitanei () označuje pohraniční jednotky římské armády v době dominátu rozmístěné na hranicích říše. Vznikly za vojenské reformy císaře Diocletiana. Každá pohraniční armáda (\"exercitus limitanei\") měla velitele s hodností \"dux\". Jejich protějškem byly jednotky comitatenses tvořící polní armády rozmístěné uvnitř říše a připravené zastavit protivníka, který pronikl přes hranice.\n"}
{"id": "849426", "url": "https://cs.wikipedia.org/wiki?curid=849426", "title": "Švýcarsko na Zimních olympijských hrách 1936", "text": "Švýcarsko na Zimních olympijských hrách 1936\n\nŠvýcarsko se účastnilo Zimní olympiády 1936. Zastupovalo ho 34 sportovců (30 mužů a 4 ženy) v 7 sportech.\n\n"}
{"id": "849427", "url": "https://cs.wikipedia.org/wiki?curid=849427", "title": "Pavel Bohatý", "text": "Pavel Bohatý\n\nPavel Bohatý je český klávesista a zpěvák.\n\nOd roku 2006 doposud působí ve skupině Anna K band\n\nSpolupracoval se skupinou Blue Effect na koncertním albu \"Live\" (rovněž na DVD \"Live & Life 1966-2008\"). Jako host se podílel na albu \"Ztracený podzim\" Vladimíra Mišíka a skupiny Etc... z roku 2010 (rovně vystoupil na DVD s názvem \"Archa + hosté\"). S Mišíkem pak koncertoval znovu v roce 2012 při výročním turné albu \"Kuře v hodinkách\". a při různých příležitostech se objevuje po jeho boku doposud. Rovněž spolupracoval se skotskou skupinou Nazareth na jejich albu \"Big Dogz\" z roku 2011. Na albu hrál na klavír ve skladbě „Butterfly“. V roce 2017 odjel turné se skupinou Sto Zvířat jako klávesista a vokalista.\n\n"}
{"id": "849428", "url": "https://cs.wikipedia.org/wiki?curid=849428", "title": "Švýcarsko na Zimních olympijských hrách 1932", "text": "Švýcarsko na Zimních olympijských hrách 1932\n\nŠvýcarsko se účastnilo Zimní olympiády 1932. Zastupovalo ho 7 sportovců (7 mužů a 0 ženy) v 3 sportech.\n\n"}
{"id": "849430", "url": "https://cs.wikipedia.org/wiki?curid=849430", "title": "Comitatenses", "text": "Comitatenses\n\nPojem comitatenses označuje jednotky římské armády v době dominátu tvořící mobilní polní armády, zvané \"comitatus\", rozmístěné uvnitř říše a připravené zastavit protivníka, který pronikl přes hranice. Vznikly za vojenské reformy císaře Diocletiana. Veliteli polních armád - comitatů byli důstojníci buď s hodností \"magister militum\" nebo \"comes\". Elitní jednotky polních armád se nazývali \"palatini\". Protějškem jednotek comitatenses byly jednotky \"limitanei\" tvořící pohraniční jednotky rozmístěné na hranicích říše.\n\nV západní části římské říše byl jeden císařský \"comitatus\" pod velením Magistra peditum a Magistra equitum a složený hlavně z elitních jednotek \"palatini\". Dále zde bylo šest dalších regionálních comitatů v těchto diecézích: \"Gallia\", \"Britannia\", Západní \"Illyricum\", \"Africa\", \"Tingitania\" a \"Hispania\". Všem kromě galskému velel důstojník s hodností \"comes\". Galskému velel důstojník s hodností \"magister equitum per Gallias\". Regionální comitaty byly složené hlavně z jednotek comitatenses.\n\nVe východní části římské říše byly dva císařské comitaty, každý pod velením \"magistra militum praesentalis\" a tři další regionální comitaty v diecézích Východní \"Illyricum\", \"Thraciae\" a \"Oriens\", každý pod velením \"magistra militum\".\n\n"}
{"id": "849432", "url": "https://cs.wikipedia.org/wiki?curid=849432", "title": "João Braz de Aviz", "text": "João Braz de Aviz\n\nJoão kardinál Braz de Aviz (* 24. dubna 1947 Matra (Brazílie)) je brazilský římskokatolický kněz, prefekt Kongregace pro společnosti zasvěceného života a společnosti apoštolského života, kardinál.\n\nKněžské svěcení přijal 26. listopadu 1972. Dne 6. dubna 1994 byl jmenovaný pomocným biskupem diecéze Vitória, biskupské svěcení přijal 31. května téhož roku. 12. srpna 1998 byl jmenovaný diecézním biskupem diecéze Ponta Grossa v brazilském státě Paraná, o čtyři roky později, 17. července 2002 se stal arcibiskupem arcidiecéze Maringá. Dne 27. března 2004 ho papež Jan Pavel II. jmenoval arcibiskupem brazilské metropole Brasilie.\n\nRozhodnutím papeže Benedikta XVI. nahradil 4. ledna 2011 kardinála Franca Rodé ve funkci prefekta Kongregace pro společnosti zasvěceného života a společnosti apoštolského života. Dne 6. ledna 2012 bylo oznámeno jeho jmenování kardinálem, které Benedikt XVI. oficiálně završil na konzistoři 18. února téhož roku.\n\n\n"}
{"id": "849433", "url": "https://cs.wikipedia.org/wiki?curid=849433", "title": "Švýcarsko na Zimních olympijských hrách 1928", "text": "Švýcarsko na Zimních olympijských hrách 1928\n\nŠvýcarsko se účastnilo Zimní olympiády 1928. Zastupovalo ho 41 sportovců (40 mužů a 1 žena) v 7 sportech.\n\n"}
{"id": "849435", "url": "https://cs.wikipedia.org/wiki?curid=849435", "title": "Dave Lambert", "text": "Dave Lambert\n\nJméno a příjmení Dave Lambert nosí více osobností:\n\n"}
{"id": "849436", "url": "https://cs.wikipedia.org/wiki?curid=849436", "title": "Tom Allom", "text": "Tom Allom\n\nTom Allom je anglický zvukový režisér a hudební producent, aktivní hlavně v 70. a 80. letech minulého století. Je znám pro svou práci na albech skupin Judas Priest, Black Sabbath, Def Leppard, KIX a Rough Cutt.\n\n\n\n\n\n\n\n\n\n\n\n\n\n\n\n\n\n\n\n"}
{"id": "849437", "url": "https://cs.wikipedia.org/wiki?curid=849437", "title": "Švýcarsko na Zimních olympijských hrách 1924", "text": "Švýcarsko na Zimních olympijských hrách 1924\n\nŠvýcarsko se účastnilo Zimní olympiády 1924. Zastupovalo ho 30 sportovců (30 mužů a 0 žen) v 7 sportech.\n\n"}
{"id": "849438", "url": "https://cs.wikipedia.org/wiki?curid=849438", "title": "Magister equitum in praesenti", "text": "Magister equitum in praesenti\n\nMagister equitum in praesenti (nebo \"Magister equitum praesentalis\", neplést s funkcí \"Magister equitum per Gallias\") byl vysoký důstojník římské armády v době dominátu. Byl zástupcem velitele císařské eskortní armády (kterým byl \"magister peditum in praesenti\") a velitelem jízdy této armády. Později byly obě funkce sloučené do jediné – \"magister utriusque militiae\".\n\nV době republiky také existovala hodnost magister equitum, označovala zástupce velitele konzulské armády, který velel jízdě.\n"}
{"id": "849439", "url": "https://cs.wikipedia.org/wiki?curid=849439", "title": "Magister peditum in praesenti", "text": "Magister peditum in praesenti\n\nMagister peditum in praesenti (nebo \"Magister peditum praesentalis\") byl vysoký důstojník armády západořímské říše v době dominátu. Byl velitelem císařské eskortní armády. Jeho zástupcem byl \"magister equitum in praesenti\". Později byly obě funkce sloučené do jediné – \"magister utriusque militiae\".\n\n\"Magister peditum\", původně velitel pěchoty, získal na přelomu 4. a 5. století př. n. l. přední postavení z původních zpravidla dvou velitelů titulovaných magister militum in praesenti. Stal se tak velitelem celé armády. S vrchním velitelstvím byl spojován doživotní titul patricius, díky kterému byli vrchní velitelé oficiálními zástupci západořímských císařů.\n"}
{"id": "849441", "url": "https://cs.wikipedia.org/wiki?curid=849441", "title": "René Kujan", "text": "René Kujan\n\nRené Kujan (* 3. srpna 1974 Skuteč) je český maratonec a ultramaratonec. V civilním životě je překladatelem a žurnalistou.\n\nMaratony běhá od roku 1998. Účastní se městských i terénních maratonů a ultramaratonů v Evropě i jinde po světě. V roce 2007 při cestě s kamarádem po jižních Čechách měl autonehodu. Na místě spolujezdce chyběl airbag. Bezpečností pás mu rozdrtil hrudní kost a žebra a současně došlo i ke zlomení obratle. V rehabilitačním ústavu v Kladrubech mu lékaři předpovídali, že pokud se bude vůbec hýbat, bude to asi maximum; běhání v jeho případě nepřipadá v úvahu. Půl roku po autonehodě začal René Kujan zase klusat. Tři měsíce nato zvládl svůj první \"poúrazový\" půlmaraton. A přesně pět let po autonehodě vyrazil na samotářskou pouť po Islandu, kde si naplánoval postupně rok po roce své tři velké islandské projekty, které věnoval Sportovnímu klubu vozíčkářů Praha.\n\nRené Kujan pracoval jako překladatel na volné noze. Poté prošel redaktorskými funkcemi v České televizi a Horydoly.cz. V současnosti je redaktorem Sport.cz. Je členem profesního spolku Klub sportovních novinářů.\n\n\nVšechny tři \"islandské\" výkony jsou zapsány v České knize rekordů. Svými výkony propagoval Sportovní klub vozíčkářů Praha.\n\nVe dnech 9. září 2017 až 16. září 2017 plánoval René Kujan zdolat 350 až 360 km dlouhou běžeckou pouť od pramene Vltavy k prameni Labe. Sedmidenní cestu hodlal překonat jen s vybavením (speciální filtr na vodu, trochu jídla - sušené hovězí maso, oblečení, spacák, vařič, nožík k lovu), které si ponese s sebou v 7 kg vážícím batohu; jíst a pít plánoval jen to, co po cestě najde, sesbírá nebo uloví v přírodě.\nNecelých 342 kilometrů René Kujan zvládl za šest dní. V průměru uběhl denně přes 50 kilometrů a i další náročné podmínky (přespávání uprostřed lesů ve spacáku pod celtou; konzumace toto, co našel nebo co si nesl v batohu; doplňování vody jen z přírodních zdrojů, řek, potoků, rybníků a podobně) splnil. René Kujan charitativním během podpořil kampaň \"To dáááš\", a pomohl tak prostřednictvím České asociace paraplegiků CZEPA vozíčkářům s poraněním míchy zajistit provoz bytů pro handicapované (Startovací a podporované bydlení pro vozíčkáře).\n\n"}
{"id": "849451", "url": "https://cs.wikipedia.org/wiki?curid=849451", "title": "Německo na Zimních olympijských hrách 1928", "text": "Německo na Zimních olympijských hrách 1928\n\nNěmecko na Zimních olympijských hrách v roce 1928 reprezentovala výprava 44 sportovců (39 mužů a 5 žen) v 7 sportech.\n\n"}
{"id": "849453", "url": "https://cs.wikipedia.org/wiki?curid=849453", "title": "Učitel španělštiny", "text": "Učitel španělštiny\n\nUčitel španělštiny (v americkém originálu The Spanish Teacher) je dvanáctá epizoda třetí série amerického hudebního televizního seriálu \"Glee\" a v celkovém pořadí padesátá šestá epizoda. Scénář k ní napsal jeden z tvůrců seriálu Ian Brennan, režíroval ji Paris Barclay a poprvé se vysílala ve Spojených státech na televizním kanálu Fox dne 7. února 2012. V epizodě se jako hostující hvězda objevil zpěvák Ricky Martin, který ztvárnil učitele španělštiny, kterého Will Schuester (Matthew Morrison) přivede na McKinleyovu střední. Dále epizoda zachycuje soutěžení učitelů na McKinleyově střední o to, kdo bude povýšen.\n\nEpizoda získala smíšené až pozitivní reakce a mnoho kritiků považovalo Martina za vrcholný okamžik epizody. Reakce na hudbu jako celek byly méně nadšené oproti epizodě samotné, ačkoliv písně \"La Isla Bonita\" a \"Don't Wanna Lose You\" byly obecně dobře přijaty. První z uvedených písní se umístila v Billboard Hot 100 a Billboard Canadian Hot 100; ze zbývajících čtyř singlů se \"Sexy and I Know It\" umístila v žebříčku Billboard Hot 100 a další tři skladby se neumístily.\n\nV původním vysílání epizodu sledovalo 7,81 milionů amerických diváků a získala 3,3/9 Nielsenova ratingu/podílu na trhu ve věkové skupině od osmnácti do čtyřiceti devíti let. Celková sledovanost klesla oproti předchozí speciální věnovací epizodě Michael, která se vysílala předchozí týden.\n\nUčitelka dějepisu odchází do důchodu a na McKinleyově střední tedy je volné místo. Učitel španělštiny Will Schuester (Matthew Morrison) a trenérka roztleskávaček Sue Sylvester (Jane Lynch) chtějí oba povýšení, ale anonymní studenti se registrovali stížnostmi na tento pár. Will chce zlepšit své jazykové schopnosti a začne chodit do večerní školy na lekce španělštiny, kde potká instruktora Davida Martineze (Ricky Martin), který poukáže na to, že děti se učí mnohem lépe pomocí hudby. Will ve sboru vyhlásí týden se španělskou tematikou, pozve do sboru Davida, který mu pomůže tím, že zazpívá \"Sexy and I Know It\" částečně i ve španělštině. Santana (Naya Rivera) poznamenává, že teď má Will soka a měl by bránit svou čest.\n\nRachel (Lea Michele) řekne Kurtovi (Chris Colfer) a Mercedes (Amber Riley), že přijala Finnovu (Cory Monteith) nabídku k sňatku. Kurt později řekne Finnovi, že jednoho dne může být s Rachel šťastný, ale že věří, že Finn nezvažuje manželství jen proto, že se rychle vzdal vlastních snů a přání.\n\nMercedes se zmítá mezi svými city k Samovi (Chord Overstreet) a k jejímu příteli Shanovi (LaMarcus Tinker). Školní výchovná poradkyně Emma Pillsbury (Jayma Mays) Mercedes poradí, aby se Samem týden vůbec nemluvila, aby mohli slyšet, jak k sobě promlouvají jejich srdce. Mercedes zpívá \"Don't Wanna Lose You\" a Sam na to reaguje mashupem písní \"Bamboleo\" a \"Hero\".\n\nSuina pozice jako trenérky roztleskávaček je napadena vedoucí týmu synchronizovaného plavání, Roz Washington (NeNe Leakes). Roz také usiluje o povýšení a vidí se jako vážného zájemce o povýšení a pro nahrazení Sue u roztleskávaček. Roz věří, že Suin styl koučování a choreografie jsou zastaralé a plánuje, že když se stane trenérkou, tak tým aktualizuje.\n\nSue prozradí svou touhu stát se matkou a požádá Willa, jestli by byl její dárce spermatu. Když ji ohledně toho konfrontuje Willova snoubenka Emma, Sue přizná, že chce Willa kvůli schopnosti laskavosti pro své dítě. Emmin a Willův vztah se stává napjatým, když se Will soustředí na to, aby ohromil ředitele Figginse (Iqbal Theba), aby vyhrál povýšení a pomlouvá její nejnovější sadu poradenských letáků. Je překvapen, když trenérka Beiste (Dot-Marie Jones) nadšeně Emmu chválí za její nedávnou brožuru o důležitosti suspenzorů při sportu a že její brožuru přijalo deset velkých fotbalových klubů.\n\nSantana a David spolu zpívají duet \"La Isla Bonita\" a Will na to odpoví dvojjazyčným ztvárněním písně \"A Little Less Conversation\", když je oblečen jako matador, což Santanu urazí. Will ji obviní, že si na něj pořád stěžuje a ona řekne, že to dělala kvůli jeho negativním latinskoamerickým stereotypům. Sue zjistí, že jedna z hlavních roztleskávaček Becky Jackson (Lauren Potter) byla ta, která si stěžovala na její koučování. Becky věřila, že je Sue méně zaměřená na tým, na její úkor a Sue ji chválí za její oddanost týmu.\n\nWill se domluví s Figginsem, že se stane novým učitelem dějepisu a úspěšně požádá Davida, aby ho nahradil jako učitele španělštiny. Nakonec je to Emma, která dostane povýšení.\n\n"}
{"id": "849454", "url": "https://cs.wikipedia.org/wiki?curid=849454", "title": "Německo na Zimních olympijských hrách 1932", "text": "Německo na Zimních olympijských hrách 1932\n\nNěmecko na Zimních olympijských hrách v roce 1932 reprezentovala výprava 20 sportovců (20 mužů a 0 žen) v 3 sportech.\n\n"}
{"id": "849456", "url": "https://cs.wikipedia.org/wiki?curid=849456", "title": "John Mole (hudebník)", "text": "John Mole (hudebník)\n\nJohn Mole (25. dubna 1949 – 1. srpna 2006) byl anglický baskytarista.\n\nNarodil se v Stratfordu, Londýn. Byl členem Hisemanova souboru Colosseum II, kde s ním hráli také Gary Moore a Don Airey. Koncem 70. let hrál též v britské jazz-funkové skupině Morrissey-Mullen a jako studiový hudebník s takovými umělci jako Barbra Streisand a John Dankworth.\n\n"}
{"id": "849457", "url": "https://cs.wikipedia.org/wiki?curid=849457", "title": "Barmské písmo", "text": "Barmské písmo\n\nBarmské písmo (barmsky မြန်မာအက္ခရာ, MLCTS \"mranma akkha.ra\") je písmo, konkrétně abugida užívaná pro zápis barmštiny, oficiálního jazyka Myanmaru (Barmy) a dalších jazyků mluvených v tomto státě. Řadí se mezi indická písma, tedy skupiny písem odvozených od bráhmí, konkrétně barmské písmo bylo odvozeno od starého písma užívaného pro zápis jazyka Monů asi v 11. století.\n\nMezinárodní normalizovaný systém přepisu neexistuje. Existuje systém transliterace MLCTS (Myanma Language Commission Transcription System). Existuje i myanmarskou vládou uznávaná transkripce využívající anglické latinky (navazuje na systémy vytvořené v době, kdy byl Myanmar britskou kolonií), v češtině se široce uplatňuje zejména fonetická transkripce vytvořená v 50. letech 20. století (tomuto systému ale zcela chybí naznačování tónů).\n\n"}
{"id": "849458", "url": "https://cs.wikipedia.org/wiki?curid=849458", "title": "Caleb Quaye", "text": "Caleb Quaye\n\nCaleb Quaye (* 9. října 1948 Londýn, Anglie) je britský kytarista. Začínal ve školní skupině The Sound Castles, později přešel k Bluesology, kde se seznámil s Reggie Dwightem (později známým jako Elton John). Po rozpadu skupiny se připojil k Johnově doprovodné skupině. Později s ním nahrál alba \"Rock of the Westies\" (1975) a \"Blue Moves\" (1976). V první polovině sedmdesátých let hrál s Hookfoot a v roce 1972 hrál na prvním albu Pete Townshenda s názvem \"Who Came First\". Ve stejném roce hrál na debutovém albu Lou Reeda s názvem \"Lou Reed\". Rovněž spolupracoval s hudebníky, jako jsou Hall & Oates, Mick Jagger nebo Paul McCartney.\n\nJeho otcem byl jazzový hudebník Cab Kaye a jeho sestrou je zpěvačka Terri Quaye.\n"}
{"id": "849463", "url": "https://cs.wikipedia.org/wiki?curid=849463", "title": "Saw 6", "text": "Saw 6\n\nSaw 6 je americko-australsko-britsko-kanadský hororový film z roku 2009, který režíroval Kevin Greutert. Jedná se o 6. díl v této \"úspěšné sérii\".\n\nDetektiv Strahm neuspěl ve hře, kterou mu Jigsaw a jeho komplici připravili, a zemřel. Jeden z kompliců, detektiv Mark Hoffman, nyní vybral další oběti, z nichž některé čeká nepříjemný osud. Vše se ovšem Hoffmanovi vymkne z rukou, když od manželky nyní mrtvého Jigsawa, která jej na konci současné hry zajme, zjistí, že sám Hoffman je jednou z Jigsawových posledních obětí.\n"}
{"id": "849468", "url": "https://cs.wikipedia.org/wiki?curid=849468", "title": "SOR TNB 18", "text": "SOR TNB 18\n\nSOR TNB 18 je český nízkopodlažní kloubový trolejbus vyrobený v roce 2009 v jednom prototypu firmou SOR Libchavy.\n\nDvoučlánkový trolejbus TNB 18 vychází po mechanické stránce z autobusu SOR NB 18, respektive jeho verze poháněné CNG se zesílenou konstrukcí střechy, která je označena jako NBG 18. V době výroby prototypu trolejbusu byl autobus NBG 18 zpracován pouze konstrukčně, k jeho produkci došlo až v následujících letech. Vozidlo má ocelový svařovaný skelet, na který jsou nalepeny plastové profily bočního opláštění. Disponuje pěti dvoukřídlými dveřmi, třemi v prvním článku a dvěma ve zadním článku. U třetích dveří je nainstalována nástupní plošina pro vozíčkáře. Celý trolejbus je nízkopodlažní s podlahou ve výši 360 mm nad povrchem vozovky, ve vstupech je tato hodnota snížena na 320 mm. V salonu pro cestující se nachází 46 sedaček, jež jsou umístěny na vyvýšených podestách. Dalších pět sklopných sedaček je dostupných v prostoru pro vozíky či kočárky. Trolejbus je třínápravový, přední náprava SOR má nezávislé zavěšení kol, střední náprava je značky VOITH, tuhá zadní náprava VOITH je hnací.\n\nTrolejbus TNB 18 je vybaven střídavou elektrickou výzbrojí TV Europulse firmy Cegelec. Asynchronní trakční motor od firmy Pragoimex má výkon 250 kW a je uložen ve schráně za zadní nápravou, kde se nachází i další komponenty elektrické výzbroje (statický měnič, stykače, pojistky, aj.). Oproti dvanáctimetrové verzi SOR TNB 12 je odlišné umístění dalších částí výzbroje na střeše vozu, kde se nachází v kontejneru elektrické výzbroje trakční měnič, jehož velikost se zvětšila. Kvůli tomu musel být brzdový odporník uložen samostatně. Střešní komponenty jsou kryty plastovou schránou, která je na předním článku shodná s krytem plynových lahví plynové verze autobusu a na kterou navazuje speciální nástavba kloubového měchu. Za tou se na zadním článku vozu nachází druhá část plastového krytu, jenž končí za základnou sběračů.\n\nKaroserie prototypu byla vyrobena v závodě SORu v Libchavách, do Ostravy byla přetažena 16. září 2009. Zde proběhla v trolejbusové vozovně místního dopravního podniku kompletace vozidla, jenž bylo v majetku výrobců a nebylo určeno pro konkrétního zákazníka. Po dokončení a absolvování různých zkoušek byl zahájen 10. února 2010 homologační proces vozu zkušebními jízdami bez cestujících po ostravské trolejbusové síti. Dopravní podnik Ostrava (DPO) mu přiřadil zkušební evidenční číslo 9998. Na konci května 2010 byl vůz společně s dalším zkoušeným trolejbusem SOR TNB 12 nabídnut DPO k odkoupení za celkovou částku 9,920 miliónů korun, což dopravce akceptoval a na konci června téhož roku podepsal s výrobcem smlouvu. Kloubový trolejbus TNB 18 nadále absolvoval zkušební jízdy, od 20. srpna 2010 i s cestujícími. Jako typ byl Drážním úřadem schválen 22. prosince 2010. Poté byl již vypravován do běžného osobního provozu, stále však s číslem 9998. K přeznačení na evidenční číslo 3951 došlo 3. února 2011.\n\nŽádný další trolejbus TNB 18 s výzbrojí TV Europulse již nebyl vyroben, od roku 2011 však SOR Libchavy spolupracuje se Škodou Electric na výrobě trolejbusu Škoda 31Tr SOR, který využívá karoserii vozu TNB 18, do níž je zabudována výzbroj Škoda.\n\n"}
{"id": "849470", "url": "https://cs.wikipedia.org/wiki?curid=849470", "title": "Chelsea Girls", "text": "Chelsea Girls\n\nChelsea Girls je americký film z roku 1966, jehož režiséry byli Andy Warhol a Paul Morrissey. Ve filmu mimo jiné hrají Ingrid Superstar, Gerard Malanga, Eric Emerson, Mary Woronov nebo Nico i se svým synem Ari Boulogne. Hudbu k filmu vytvořila skupina The Velvet Underground.\n"}
{"id": "849471", "url": "https://cs.wikipedia.org/wiki?curid=849471", "title": "Pays Cathare", "text": "Pays Cathare\n\nPays Cathare (česky \"Země katarů\") je turistická obchodní značka v departementu Aude v jižní Francii.\n\nTermín nezahrnuje veškeré území, na kterém se ve středověku rozšířilo katarské hnutí, ale označuje zhruba oblast pohoří Corbières, které dnes náleží do regionu Languedoc-Roussillon. Zde se nacházejí hrady, které se nazývají \"châteaux cathares\" (což je zavádějící termín, neboť zahrnuje jak hrady ovládané katary, tak i hrady francouzského krále, který proti katarům bojoval).\n\nGenerální rada departementu Aude nechala pojem \"Pays Cathare\" v roce 1991 zaregistrovat jako ochrannou známku. Program \"Pays Cathare\" je určen pro podporu kulturních a turistických pamětihodností departementu Aude. Sdružuje místní iniciativy a podporuje obchodní sdružení regionálních producentů jehněčího, hovězího a vepřového masa, medu, mléka, pečiva, uměleckých předmětů, ale i provozovatelů služeb jako jsou hotely a restaurace.\n\n\n"}
{"id": "849474", "url": "https://cs.wikipedia.org/wiki?curid=849474", "title": "Salt Lake Tabernacle", "text": "Salt Lake Tabernacle\n\nSalt Lake Tabernacle (nebo také Mormon Tabernacle) je budova nacházející-se v západní části Temple Square v Salt Lake City. Stavba budovy probíhala v letech 1864-1867. Sídlí zde Mormonský chrámový sbor. Varhany zde mají 11 623 píšťal a 147 tónů.\n"}
{"id": "849479", "url": "https://cs.wikipedia.org/wiki?curid=849479", "title": "Sandy", "text": "Sandy\n\nSandy může být:\n\nkřestní jméno\n\nmísto\n\ndalší\n"}
{"id": "849481", "url": "https://cs.wikipedia.org/wiki?curid=849481", "title": "Bonneville", "text": "Bonneville\n\nBonneville může být:\n\n"}
{"id": "849482", "url": "https://cs.wikipedia.org/wiki?curid=849482", "title": "Girisopam", "text": "Girisopam\n\nGirisopam (GYKI-51189) je léčivo, jedná se o derivát 2,3-benzodiazepinu podobný tofisopamu. Jde o selektivní anxiolytikum bez sedativních, antikonvulzivních nebo myorelaxačních účinků.\n\n"}
{"id": "849485", "url": "https://cs.wikipedia.org/wiki?curid=849485", "title": "Tajemství loňského léta 3", "text": "Tajemství loňského léta 3\n\nTajemství loňského léta 3 (v anglickém originále I’ll Always Know What You Did Last Summer) je americký hororový film z roku 2006, který režíroval Sylvain White.\n\nSkupina mladých lidí v Coloradu zapříčiní smrt jednoho z nich a slíbí si, že se o jejich činu nikdy nezmíní. Blíží se oslava Dne nezávislosti a každý z nich začne dostávat zprávy, ve kterých je napsáno, že někdo ví, co před nedávnem provedli. Záhy je však postupně začne někdo vraždit.\n"}
{"id": "849488", "url": "https://cs.wikipedia.org/wiki?curid=849488", "title": "Katarské hrady", "text": "Katarské hrady\n\nKatarské hrady (francouzsky \"châteaux cathares\") je obecné označení středověkých hradů v dnešním regionu Languedoc-Roussillon v jihovýchodní Francii. Pojem zahrnuje tzv. pravé a nepravé katarské hrady.\n\nHrady byly zakládány již od 11. století na ochranu hranice s Aragonským královstvím. Během albigenské křížové výpravy proti katarům byly mnohé pobořeny, ovšem poté opět obnoveny jako královské pevnosti. Po uzavření Pyrenejského míru v roce 1659 byla hranice mezi Francií a Španělskem posunuta směrem na jih a hrady ztratily svůj strategický význam. Následně byly opuštěny a zchátraly.\n\nJako pravé katarské hrady se označují pevnosti, které během albigenské křížové výpravy (1209-1229) sloužily přívržencům katarského hnutí jako základny pro obranu jejich života a víry. Byly buď založeny samotnými katary a nebo jejich majitelé (např. hrady Lastours, Termes) patřili ke šlechtě podporující katary.\n\nV počátcích katarského hnutí zde stálo jen málo hradů. Kataři žili pod ochranou měst (např. v Carcassonne) nebo v opevněných horských sídlech, někdy pod ochranou hradu sympatizujícího pána, a chráněných příkopy a/nebo kamennými hradbami. Takové pevnosti (pravé katarské hrady) se nacházely např. v Laurac, Lastours, Fanjeaux, Mas-Saintes-Puelles a jinde. Tyto byly během křížové výpravy zničeny a mnohé později znovu vybudovány jako královské hrady, např. Montségur, Termes nebo Puilaurens.\nTzv. nepravé katarské hrady se nacházejí rovněž v Pays Cathare, ale byly vystavěny až po ukončení tažení proti albigenským po roce 1229, případně 1240 z příkazu francouzského krále nebo jeho správců, aby zamezily opětovnému propuknutí katarství a zabránily separatistickým tendencím v Okcitánii. Současně sloužily jako obranné pevnosti francouzské koruny proti mocenským nárokům aragonského krále.\n\nJednou z prvních královských pevností byla Cité de Carcassonne, jejíž stavba byla zahájena v roce 1240 po pokusu Raimunda II. Trencavela o dobytí města. Následovala linie hradů zvaná \"pět synů carcassonských\" (hrady Aguilar, Peyrepertuse, Puilaurens, Quéribus a Termes).\n\n\n"}
{"id": "849491", "url": "https://cs.wikipedia.org/wiki?curid=849491", "title": "Divadlo D21", "text": "Divadlo D21\n\nDivadlo D21 (dříve Malé Vinohradské divadlo) je profesionální divadelní scéna a autorské divadlo sídlící na pražských Vinohradech.\n\nBylo založeno v roce 2003 skupinou spřátelených divadelníků jako občanské sdružení \"Malé Vinohradské divadlo\". V listopadu 2012 bylo přejmenováno na Divadlo D21. Ředitelkou divadla je Hana Mathauserová, uměleckým šéfem Jakub Šmíd.\n\n\"Divadlo D21\" je nezávislá profesionální scéna, která má touhu dělat divadlo po svém. Progresivně a tak, aby to divadlo i diváky společně vzrušovalo a bavilo. Témata pro své divadelní inscenace čerpá hlavně ze současnosti, z toho co nás obklopuje, rozčiluje nebo rozesmívá. D21 baví adaptovat pro divadlo moderní českou literaturu nebo svérázným způsobem interpretovat klasické dramatické texty. Podněty k inscenacím a projektům rádi hledají i za hranicemi světa literatury, ve filmu, v hudbě, ve vlastních zážitcích nebo na internetu. Sledují silné příběhy a aktuální témata. Jevištní poetice D21 je blízká divadelní zkratka, herecký střih, svižný způsob vyprávění a imaginace s využíváním antiiluzivních prostředků. Jedná se o prostor pro výrazné režisérské osobnosti, pro kreativní autorské přístupy.\n\nV repertoáru divadla lze nalézt: \n\n\nVýznamnou součástí aktivit D21 je projekt \"Divadlo školám\" - soubor více než dvou desítek inscenací pro mateřské, základní i střední školy.\n\n\nV roce 2020 byly na repertoáru Divadla D21 tyto hry:\n"}
{"id": "849492", "url": "https://cs.wikipedia.org/wiki?curid=849492", "title": "Nicolás de Jesús López Rodríguez", "text": "Nicolás de Jesús López Rodríguez\n\nNicolás de Jesús kardinál López Rodríguez (31. října 1936 Barranca) je římskokatolický kněz z Dominikánské republiky, emeritní arcibiskup arcidiecéze Santo Domingo, kardinál.\n\nStudoval v semináři v Santo Domingo, kněžské svěcení přijal 18. března 1961. Poté si doplňoval studia v Římě, mj. na Papežské univerzitě Gregoriana a na Papežské univerzitě svatého Tomáše Akvinského (Angelicum), kde získal doktorát ze společenských věd. Při kněžském působení v diecézi La Vega se věnoval zejména pastoraci mládeže a rodin, posléze se stal generálním vikářem diecéze.\n\nV lednu 1978 byl jmenován biskupem diecéze San Francisco de Macoris, biskupské svěcení přijal 25. února téhož roku, světitelem byl arcibiskup Santo Domingo kardinál Octavio Beras Rojas. V letech 1979 až 1984 byl rektorem univerzity v sídle diecéze. Dne 15. listopadu 1981 nahradil kardinála Berase Rojase na arcibiskupském stolci v Santo Domingo a v dubnu 1982 také ve funkci vojenského ordináře v Dominikánské republice. V dubnu 1991 byl zvolen předsedou Rady latinskoamerických biskupských konferencí.\n\nV květnu 1991 bylo oznámeno jeho jmenování kardinálem, kardinálské insignie mu předal na konsistoři 28. června 1991 papež Jan Pavel II. . Kardinál López Rodriguez zastupoval papeže na církevních slavnostech jako speciální vyslanec - mj. na Mezinárodním eucharistuickém kongrese v Seville (červen 1993) nebo na Mariánském kongrese v Ekvádoru v srpnu 1994. Během konkláve v roce 2005 byl zmiňován mezi tzv. papabile, možnými nástupci zemřelého papeže.\n\nDne 4. července 2016 přijal papež František jeho rezignaci na post arcibiskupa Santo Dominga a vojenského ordináře Dominikánské republiky.\n\n\n"}
{"id": "849494", "url": "https://cs.wikipedia.org/wiki?curid=849494", "title": "Pravlk obrovský", "text": "Pravlk obrovský\n\nPravlk obrovský (Canis dirus - \"strašný pes\", či \"strašný vlk\") je vymřelý druh psovité šelmy. Jednalo se o zřejmě vůbec největší divoce žijící psovitou šelmu, která kdy existovala. Pravlk žil v Americe v období pleistocénu před asi 1,8 mil. - 8 tis. let př. n. l. Dospělí jedinci vážili v průměru 65 kg, což je asi o 30 % více, než je průměrná váha dnešních vlků.\n\nPravlk měřil na délku asi 1,2-1,5 metru a vážil mezi 50-80 kg. Pohlavní dimorfismus nebyl příliš rozvinutý, samci a samice byli přibližně stejně velcí. Jen u některých populací měli samci větší zuby.\n\nSvým vzhledem se pravlk podobal dnešnímu vlku obecnému. Byly mezi nimi ale některé zásadní rozdíly. Největší vlci současnosti se velikostí blížili průměrným pravlkům, nicméně největší kusy pravlků byly podstatně větší než naprostá většina moderních vlků. Rekordní jedinci vlků obecných však dosahovali přibližně stejné hmotnosti jako velcí pravlci - tedy asi 70-80 kg (Absolutní rekordmani mezi vlky vážili mezi 80-86 kg, zatímco u rekordmanů mezi pravlky lze předpokládat hmotnost okolo 100 kg). Pravlci měli silnější kosti, lebku a zuby. Nebyli ani o tolik vyšší v kohoutku, jako spíše mohutnější.\n\nO tom, zda chrup pravlka sloužil i k drcení kostí, se vedou jisté diskuze. Množství zlomených zubů v nalezených čelistech naznačuje, že pravlk se kostmi živil, ale čelisti k tomu přizpůsobené neměl.\n\nPrvní nález pravlka byl učiněn v Evansville (Indiana) v létě 1854. Šlo o zkamenělou čelist, která se později dostala k paleontologovi Josephu Leidyovi. Ten následně (1858) publikoval studii, kde druh nazval \"Canis dirus\". Zdaleka nejvíce nálezů se našlo v asfaltových jezírkách La Brea Tar Pits v Kalifornii. Jednalo se o kosti více než 4000 pravlků, což je více jedinců než u jakéhokoliv jiného druhu. Jezírka představovala smrtelnou past, do níž se lapilo obrovské množství zvířat, především predátorů. Pro současné vědce jde naopak doslova o zlatý důl.\n\nPravlk měl poměrně silný skus uzpůsobený k udržení i větších zvířat. Jeho síla skusu byla asi o 29 % větší než u vlka obecného, ale asi o 36 % menší než stisk lva amerického. Přesto měl zuby méně uzpůsobené drcení kostí, než moderní vlk. Pravlci se zaměřovali na lov větší méně mrštné kořisti, jako byli bizoni a koně. Je pravděpodobné, že lovili i mláďata mastodontů a mamutů. Další kořistí mohli být Megatheria a velbloudi američtí. Podobně jako ostatní šelmy nepohrdli ani zdechlinami, což dokládají objevy z La Brea Tar Pits. Zde se nalezlo tak velké množství uvízlých pravlků, že to jednoznačně ukazuje na jejich život ve smečce, která lovila, hodovala a občas i umírala pohromadě.\nPravlci koexistovali poměrně dlouhou dobu s mnoha jinými šelmami, jako byli medvěd krátkočelý, \"smilodon\", \"homotherium\", lev americký, gepard americký, kojot, liška, dhoul a vlk obecný. Mnohé z těchto šelem vyhynuly a vzájemné vztahy mezi nimi a pravlky lze jen odhadovat. Svou hmotností a životem ve smečce se pravlk řadil jednoznačně k vrcholovým predátorům. Ale například medvědovi krátkočelému se těžko mohl rovnat a jeví se pravděpodobné, že medvěd pravlky od kořisti vždy odehnal. Šance vůči kočkovitým šelmám byly zřejmě poněkud větší, záleželo na velikosti smečky. Naproti tomu vlk obecný žil velmi pravděpodobně ve stínu svého většího příbuzného a konkurenta. Vlk je původem z Eurasie a s pravlky sdílel americkou přírodu asi 100 000 let. Někteří vědci odhadují, že mohl mít s pravlkem podobný vztah jako má dnes vůči vlkovi kojot. Což znamená, že se mu spíše vyhýbal a v menších počtech plnil mezery mezi jednotlivými teritorii. Vlk kojoty zabíjí, pokud k tomu má příležitost. Pravlk tak mohl činit s vlky, ale jen v omezené míře, neboť vlk byl evidentně rychlejší a mrštnější.\nPravlk vyhynul asi před 10 000 lety (s možnou odchylkou o 1000 let dopředu i dozadu). Jeho vymizení se kryje s koncem poslední doby ledové, vymřením některých velkých savců a rozšířením člověka v Americe. Proč se tak stalo, je předmětem sporů, podobně jako u jiných vyhynulých živočichů z té doby. Na vině zřejmě bude několik faktorů. Vymizení pleistocénní megafauny, zvýšená konkurence ze strany lidí a možná i vlka obecného. Pravlk se zřejmě nedokázal adaptovat na menší a rychlejší kořist, jako byly různé druhy jelenů. Vyloučit nelze ani možné choroby šířené v období všeobecného oteplování.\n\n (upraveno)\n"}
{"id": "849496", "url": "https://cs.wikipedia.org/wiki?curid=849496", "title": "Fender Swinger", "text": "Fender Swinger\n\nFender Swinger byl krátce vyráběný model elektrických kytar od společnosti Fender Musical Instruments Corporation. Model byl vyráběn pouze v roce 1969 z většinou starších dílů. Bylo vyrobeno přibližně 250−300 kusů.\n"}
{"id": "849497", "url": "https://cs.wikipedia.org/wiki?curid=849497", "title": "Litvínov (zámek)", "text": "Litvínov (zámek)\n\nZámek v Litvínově je barokní šlechtické sídlo. Přestavba v dnešní podobě zadaná Valdštejny pochází z let 1732–1743. Budova je v majetku města, které v části zámku zřídilo obřadní síň. Stojí v Mostecké ulici čp. 1. Je chráněn jako kulturní památka České republiky.\n\nNa místě stávala tvrz, kterou nahradil panský dům, který postavil architekt Jan Dominik Canevalle (narozen 1637). Dům nechal do dnešní podoby přestavět majitel panství František Josef Jiří z Valdštejna-Vartenberka. V letech 1732 až 1743 tak vznikl barokní zámek se čtyřmi křídly obklopující uzavřený dvůr a dvěma přístavbami po stranách podle návrhu architekta Františka Maxmiliána Kaňky.\n\nZámek byl určen jako jedno ze sídel rodiny Valdštejnů na duchcovsko-hornolitvínovském panství. Od konce 19. století ale sloužil zámek pro hospodářské účely a jeho interiéry byly přestavěny na byty a kanceláře. V roce 1878 byl za zámkem v prostoru bývalé zahrady založen osmihektarový zámecký park v anglickém slohu.\n\nPo první světové válce byl zámek zestátněn Československem. Po roce 1948 zde sídlila Správa státních lesů a v roce 1960 zámek získalo městské muzeum, které se v roce 1964 sloučilo s Okresním muzeem v Mostě.\n\nV 90. letech byly sbírky převezeny do depozitáře v Mostě a zámek přestal být využíván. V letech 1994–2000 probíhaly částečné rekonstrukce objektu. V roce 2006 Ústecký kraj zámek bezplatně převedl do majetku města Litvínova.\n\nV letech 2013 až 2015 prošel zámek rozsáhlou rekonstrukcí, která stála přes 32 milionů korun. V únoru 2015 pak byl zámek zpřístupněn veřejnosti. \n\nV zadním průjezdu zámku jsou do zdi osazeny čtyři renesanční náhrobky pánů z Jahnu pocházející z let 1542, 1558, 1566 a 1571.\n\n\n"}
{"id": "849498", "url": "https://cs.wikipedia.org/wiki?curid=849498", "title": "Arlington (Washington)", "text": "Arlington (Washington)\n\nArlington je město v okrese Snohomish v americkém státě Washington. Na jihu hraničí s městem Marysville a roku 2010 v něm žilo 17 926 obyvatel.\n\nMěsto bylo naplánováno roku 1890 a bylo pojmenováno po Lordu Henrym Arlingtonovi, členovi anglické vlády pod Jiřím II. V dubnu téhož roku bylo nedaleko založeno Haller City, o což se postaral Theodore N. Haller a jeho rodiče Henrietta a Granville, voják Unie. Při začlenění Arlingtonu v květnu 1903 se Haller City připojilo k novému městu. Od té doby ve městě žilo mnoho historicky významných osob. Dále se zde nachází Muzeum průkopníků ve Stillaguamish Valley.\n\nRoku 2010 ve městě žilo 17 926 obyvatel, z nichž 86 % tvořili běloši, 3 % Asiaté a přes 1 % původní obyvatelé. 10 % obyvatelstva bylo hispánského původu.\n\nOd svého založení byl Arlington závislý na těžbě dřeva a dřevozpracujícím průmyslu. Díky svým šindelovým továrnám bylo kdysi město nazváno šindelovým hlavním městem světa. Dále se zde nacházely četné pilařské závody a tábory na těžbu dřeva.\n\nKdysi dávno mělo město několik možností železničního spojení. Nacházelo se na koridoru společnosti Northern Pacific, který jej spojoval s Kanadou a městy Sedro-Woolley či Snohomish. Dále se zde nacházela vlečka vedoucí do Darringtonu, jež byla využívána především pro přepravu dřeva. Kvůli úpadku železnice byly obě trasy po zakoupení společností BNSF v 80. letech opuštěny. Přestože už město není tolik závislé na železnici jako dříve, stále má jedno spojení přes vedlejší trať s hlavní sítí BNSF. Po bohaté železniční historii města zbývá na různých místech opuštěné signalizační zařízení, apod. Okres Snohomish se zatím snaží o transformaci bývalých železničních tratí v turistické nebo cyklistické stezky.\n\nMěsto má své vlastní letiště, které se odsud nachází 5 kilometrů na jihozápad. Je domovem festivalu Arlington Fly-In, kam se každoročně stahuje velké množství letců z USA i Kanady.\n\nV říjnu 1959 spadl severovýchodně od města do koryta řeky Stillaguamish Boeing 707, který byl první z pěti letadel tohoto typu, jenž měla být doručena společnosti Braniff International Airways. Při nouzovém přistání zahynul jak testovací pilot společnosti Boeing, tak kapitán ze společnosti Braniff. Za pád mohlo stržení tří ze čtyř motorů při tréninkovém manévru.\n\nSmokey Point je rušná rezidenční, komerční i průmyslová obec, jejíž severovýchodní část se v roce 1999 stala oficiálně částí města Arlington.\n\nGleneagle je největší plánovaná čtvrť Arlingtonu. Skládá se ze 108 jednotek a obklopuje místní golfové hřiště. Postavena byla mezi lety 1987 a 2002 a nyní ji obývá 30 % populace města.\n\nHigh Clover Park je další plánovaná čtvrť, ve které se nachází 162 rodinných domů. Leží na severozápad od městského letiště.\n\nArlington Heights je rezidenční čtvrť východně od Arlingtonu. Nachází se na trojúhelníkové náhorní plošině, kterou z východu ohraničuje Kaskádové pohoří, ze severu severní rameno řeky Stillaguamish a na jihozápadě jižním ramenem této řeky. Na úpatí Kaskád kousek na východ od čtvrtě se nachází Námořní rádiová stanice Jim Creek, která zajišťuje komunikaci mezi a s ponorkami v oblasti, jelikož vysílá na velice nízké frekvenci. V dnešní době je z větší části vyřazená z provozu a využívají ji k rekreaci jen příslušníci námořnictva a jejich rodiny. Čtvrť se nachází mimo samotné město, ale jeho obyvatelé mají stejnou poštu jako Arlington a tamní děti navštěvují školy Arlingtonského školního okrsku. Některá místa ve čtvrti nabízí výhledy na Whitehorse Mountain a okolní hory.\n"}
{"id": "849499", "url": "https://cs.wikipedia.org/wiki?curid=849499", "title": "Evan Rachel Woodová", "text": "Evan Rachel Woodová\n\nEvan Rachel Woodová (nepřechýleně Wood; * 7. září 1987 Raleighu, Severní Karolína USA) je americká herečka a zpěvačka. Svoji hereckou kariéru zahájila ke konci roku 1990, když vystupovala v několika televizních pořadech, včetně \"Tajemný příběh z Ameriky\" a \"Druhá šance\". Svůj filmový debut zaznamenala ve filmu \"Strážce tajemství\" (2002) a proslula zejména díky své nominaci na Zlatý glóbus za své účinkování v dramatickém filmu \"Třinácka\" (2003).\n\nZískávala role zejména do nezávislých filmů jako \"Svádění\" (2005), \"Cizinec\" (2006), \"Hlava nehlava\" (2006) a velkém studiovém filmu \"Across the Universe\" (2007). Od roku 2008 Woodová začala hrát ve více vážných filmech, vč. \"Wrestler'\" (2008), \"Užívej si, co to jde\" (2009) a \"Den zrady\" (2011). Vrátila se také na televizní obrazovky do vedlejší role královny Sophie-Anne v seriálu \"Pravá krev\" a to od roku 2009 do roku 2011 a zahrála si dceru Kate Winsletové v mini seriálu od HBO, \"Mildred Pierceová\", za tuto roli byla nominována na Zlatý glóbus a cenu Emmy za nejlepší herečku ve vedlejší roli.\n\nMagazínem \"The Guardian\" byla označena „jednou z nejlepších hereček své generace“.\n\nNarodila se v Raleighu v Severní Karolíně. Její otec, Ira David Wood III, je místní prominentní herec, zpěvák, divadelní režisér, dramatik a výkonný ředitel tamějšího regionálního divadla jménem Theatre in the Park. Její matka, Sara Lynn Mooreová (* 6. března 1958) je herečka, režisérka a učitelka herectví. Její bratr, Ira David Wood IV, je také herec; má také dalšího bratra, Dana. Její teta z otcovy strany, Carol Winstead Woodová, je Hollywoodská produkční návrhářka.\n\nV roce 2005 začala chodit s britským hercem Jamie Bellem poté, co si spolu zahráli v hudebním videu skupiny Green Day k písničce „Wake Me Up When September Ends“ .V lednu 2007 začala oficiálně chodit se zpěvákem Marilynem Mansonem. V lednu 2010 se dvojice zasnoubila, své zasnoubení ukončili o sedm měsíců později.\n\nV roce 2011 se přiznala prostřednictvím svého Twitteru k bisexualitě. Ten samý rok se po pěti letech dala znovu dohromady s Bellem. Dvojice se vzala dne 30. října 2012 a jejich první syn se narodil v červenci roku 2013. V květnu roku 2014 dvojice oznámila svůj rozchod. Po rozchodu s Bellem chodila s herečkou Katherine Moennig. V lednu roku 2017 se zasnoubila se členem kapely Zachem Villem. V září roku 2017 zasnoubení ukončili.\n\n"}
{"id": "849502", "url": "https://cs.wikipedia.org/wiki?curid=849502", "title": "Korg", "text": "Korg\n\nKorg je japonský výrobce elektronických hudebních nástrojů. Firmu v roce 1962 založili Cutomu Kató a Tadaši Osanai. Jejím nejvýznamnějším produktem byl digitální syntezátor Korg M1 vyráběný v letech 1988–1994. Celkem bylo prodáno přes 250 000 kusů tohoto modelu. Jde o nejprodávanější syntezátor vůbec. Mimo tohoto firma vyrábí mnoho dalších modelů.\n"}
{"id": "849504", "url": "https://cs.wikipedia.org/wiki?curid=849504", "title": "Německo na Zimních olympijských hrách 1936", "text": "Německo na Zimních olympijských hrách 1936\n\nNěmecko na Zimních olympijských hrách v roce 1936 reprezentovala výprava 55 sportovců (48 mužů a 7 žen) v 8 sportech.\n\n"}
{"id": "849507", "url": "https://cs.wikipedia.org/wiki?curid=849507", "title": "Gízská nekropole", "text": "Gízská nekropole\n\nGízská nekropole je archeologická lokalita nacházející se nedaleko egyptského hlavního města Káhiry. Pohřebiště leží přibližně 9 km od historického centra Gízy a 25 km jihozápadně od Káhiry. Tomuto komplexu staroegyptských monumentů dominují tři pyramidové komplexy a Velká sfinga. Dále se zde nachází vesnice dělníků a množství dalších hrobek. Pyramidy v Gíze jsou řazeny mezi Sedm divů světa a jsou zároveň jedinými stavbami z tohoto seznamu, které se dochovaly až do současnosti. V roce 1979 bylo na seznam světového dědictví UNESCO zařazeno staroegyptské hlavní město Mennofer společně s jeho přilehlými nekropolemi, včetně té v Gíze.\n\nNa Gízské plošině se nacházejí tři hlavní pyramidy: Cheopsova pyramida (známá též jako Velká pyramida), která je z nich největší, o něco menší Rachefova pyramida ležící několik desítek metrů jihozápadně a nejmenší Menkaureova pyramida, která se opět nachází několik set metrů jihozápadně od předešlé pyramidy. Východně od pyramid stojí Velká sfinga, největší socha na světě vytesaná z jednoho kusu kamene. Vedle těchto světově proslulých monumentů se zde nachází množství menších satelitních staveb, které jsou známé jako pyramidy královen.\n\nPyramidový komplex krále Cheopse se skládal z údolního chrámu, který je v současnosti pohřben pod vesnicí Nazlet el-Samman (byly nalezeny čedičové chodníky a vápencové zdi, avšak celé staveniště nebylo odkryto). Údolní chrám navazoval na vzestupnou cestu, která však byla při výstavbě vesnice z velké části zničena. Tato cesta vedla do Chufuova zádušního chrámu. Z této stavby se dochovala pouze čedičová dlažba. Zádušní chrám byl spojen s faraonovou pyramidou. V blízkosti Velké pyramidy se nacházejí tři menší pyramidy určené pro královny a pět jam pro sluneční lodě. Ve dvou jámách nacházejících se na jižní straně pyramidy byly objeveny dvě neporušené lodě. Jedna z nich byla sestavena a nachází se ve zdejším muzeu. Samotná pyramida byla původně obložena kameny z bílého vápence, které byly těženy v nedalekých lomech, avšak z tohoto pláště se dochovalo pouze malé množství.\n\nRachefův pyramidový komplex se skládá z údolního chrámu, který je rovněž nazýván jako chrám sfingy, vzestupné cesty, zádušního chrámu a samotné pyramidy. V údolním chrámu bylo nalezeno několik soch faraona Rachefa. Některé z nich objevil v roce 1860 francouzský egyptolog Auguste Mariette. V Rachefově komplexu se rovněž nachází pět jam určených pro sluneční lodě a rozvaliny satelitní pyramidy se serdabem. Rachefova pyramida se na první pohled zdá vyšší než hrobka faraona Chufua, neboť je výše položená a její stěny mají strmější sklon. Charakteristickým rysem této pyramidy je zbytek původního obložení, který se nachází na jejím vrcholu.\n\nMenkaureův pyramidový komplex tvoří údolní chrám, vzestupná cesta, zádušní chrám a králova pyramida. V údolním chrámu bylo nalezeno několik soch faraona Menkaurea. Tento chrám byl později během 5. dynastie rozšířen. Další sochy byly objeveny v jeho zádušním chrámu. Na jižní straně pyramidy se nacházejí tři satelitní pyramidy, z nichž ta největší pravděpodobně patřila Menkaureově královské manželce Chamerernebtej II. Ze všech hlavních monumentů v Gíze nemá pouze Menkaureova pyramida žádné zbytky svého původního pláště.\n\nSfinga představuje kolosální sochu ležícího lva s lidskou hlavou. Socha bývá nejčastěji spojována s faraonem Rachefem, neboť stojí vedle jeho údolního chrámu a vzestupné cesty. Podle některých vědců pochází spíše z období vlády krále Chufua či dokonce z doby ještě starší. Sfinga byla v období Nové říše považována za vyobrazení boha Horemacheta. Velká sfinga je největší sochou, která kdy byla vyrobena z jednoho kusu kamene.\n\nKrálovna Chentkaus I., která byla pravděpodobně dcerou krále Menkaurea, byla pohřbena v centrální částí gízské nekropole nedaleko Menkaureovy pyramidy. Její pyramidový komplex se skládal ze stupňovité pyramidy, jámy pro sluneční loď, údolního chrámu a pyramidového města.\n\nBěhem stavby pyramid bylo k těžbě, přesunu a usazení obrovského množství kamenů zapotřebí několik tisíc kvalifikovaných dělníků, nekvalifikovaných a podpůrných dělníků. Nepostradatelní byli rovněž pekaři, tesaři či například nosiči vody. Kolem těchto dělníků a jejich množství se vynořuje mnoho spekulací. Když řecký historik Hérodotos navštívil v roce 450 př. n. l. Gízu, bylo mu egyptskými kněžími řečeno, že „Velkou pyramidu stavělo 400 000 mužů po dobu dvaceti let, přičemž rok byl rozdělen na čtyři tříměsíční směny a v každé z nich pracovalo 100 000 dělníků.“ Důkazy z hrobek však naznačují, že zde pracovalo zhruba 10 000 dělníků na tříměsíčních směnách, a to po dobu třiceti let.\n\nVně Gízského pyramidového komplexu, který je obehnán kamennou zdí, našel americký archeolog Mark Lehner a jeho tým město, v němž tito dělníci bydleli. Tato vesnice je situována jihovýchodně od Rachefovy a Menkaureho pyramidy. Byly zde objeveny pozůstatky spacích místností, pekáren, pivovarů, kuchyní (které ukázaly, že mezi hlavní druhy stravy patřil chléb, hovězí a rybí maso), nemocnice a pohřebiště, kde byly nalezeny ostatky dělníků, na nichž byly patrné známky zranění, která si způsobili při stavbě pyramid. Vznik vesnice je datován do poloviny období 4. dynastie (2520–2472 př. n. l.). Ke vzniku této vesnice se vyjádřil její objevitel Mark Lehner následovně:\n\nKdyž byly pyramidy postaveny, začaly kolem nich vznikat mastaby pro nižší členy královské rodiny. V blízkosti Chufuovy pyramidy se nachází hlavní pohřebiště G 7000, které leží na východní straně pyramidy. Tyto hřbitovy byly stavěny podél ulic a alejí. Pohřebiště G 7000 bylo jedno z nejranějších a obsahovalo hrobky manželek, synů a dcer vládců 4. dynastie. Na druhé straně pyramidy se nachází Západní pohřebiště, kde byly pohřbeni někteří Chufuovi synové a Hemiunu, vezír, který je považován za stavitele Velké pyramidy. Tyto hřbitovy byly dále rozšířeny v 5. a 6. dynastii. U jižního úpatí Chufuovy pyramidy se nachází pohřebiště označené jako GIS, které je datováno do období vlády faraona Menkaurea, avšak rovněž obsahuje kamenné mastaby z období 6. dynastie. Centrální pohřebiště se nachází nedaleko Racheofovy vzestupné cesty a obsahuje hrobky patřící členům královské rodiny z období 4. a 5. dynastie. Poslední lokalita se nazývá Jižní pohřebiště a obsahuje hrobky pocházející z 2., 3., 5. a 6. dynastie. V jižní části tohoto pohřebiště se nacházejí hrobky dokonce z 26. dynastie a pozdějších období.\n\nHrobky patřící stavebním dělníkům nalezl egyptský archeolog Zahi Hawass v roce 1990 nedaleko pyramid a další v jiné poloze byly objeveny v roce 2009. Přestože ostatky dělníků nebyly mumifikované, byly pohřbeny v cihlových hrobkách společně s chlebem a pivem. Blízká poloha těchto hrobů a způsob, jakým byli stavitelé pohřbíváni, podporuje názor, že byli placenými dělníky, pro které bylo ctí pracovat na královských pyramidách, a ne otroky, jak se dříve myslelo. Mýtus o otrocích, kteří stavěli pyramidy, byl rozšířen díky představám, že takto monumentální stavby nebylo možné postavit bez nucených prací. Důkazy nalezené v těchto hrobkách ukazují, že na stavbě pyramidy pracovalo v tříměsíčních směnách zhruba 10 000 dělníků, a to po dobu třiceti let.\n\nV období Nové říše byla Gíza stále aktivním staveništěm. Na počátku 18. dynastie zde byla postavena cihlová svatyně, kterou nechal vybudovat pravděpodobně faraon Thutmose I. Amenhotep II. nechal v blízkosti Velké sfingy postavit chrám zasvěcený bohu Haurun-Horemachetovi. Pyramidy a sfingu rovněž navštívil Thutmose IV., který v té době byl ještě princem. Jelikož byl unaven, rozhodl se, že si odpočine ve stínu Velké sfingy. Ta k němu měla ve snu promluvit, že když vykope její tělo z písku, stane se princ v budoucnu králem. Tento příběh je zapsán na Stéle snu, kterou nechal Thutmose IV. vztyčit mezi nohama Velké sfingy. Faraon Tutanchamon zde postavil budovu, která je dnes označována za královo odpočinkové sídlo. Panovník 19. dynastie Sethi I. zde postavil chrám Haurun-Horemacheta a jeho syn Ramesse II. vztyčil ve svatyni před Velkou sfingou svoji stélu. Dále si zde přivlastnil sídlo krále Tutanchamona.\n\n\n"}
{"id": "849508", "url": "https://cs.wikipedia.org/wiki?curid=849508", "title": "Německo na Zimních olympijských hrách 1952", "text": "Německo na Zimních olympijských hrách 1952\n\nNěmecko na Zimních olympijských hrách v roce 1952 reprezentovala výprava 53 sportovců (41 mužů a 12 žen) v 8 sportech.\n\n"}
{"id": "849509", "url": "https://cs.wikipedia.org/wiki?curid=849509", "title": "Geraldo Majella Agnelo", "text": "Geraldo Majella Agnelo\n\nGeraldo Majella kardinál Agnelo (* 19. října 1933 Juiz de Fora) je brazilský římskokatolický kněz, emeritní arcibiskup ve městě San Salvador de Bahia, kardinál.\n\nKněžské svěcení přijal 27. června 1957 v São Paulo. Více než dvacet let působil ve farnosti svatého Antonína v Barra Funda, koordinoval činnost sdružení katolické mládeže, přednášel v několika seminářích, od roku 1964 byl kanovníkem katedrální kapituly v São Paulo.\n\nDne 14. května 1978 byl jmenován biskupem brazilské diecéze Toledo, biskupské svěcení přijal 6. srpna téhož roku, jeho světitelem byl arcibiskup São Paulo, kardinál Paulo Evaristo Arms. V říjnu 1982 ho papež Jan Pavel II. jmenoval arcibiskupem arcidiecéze Londrin. V letech 1991 až 1999 pracoval v papežské kurii jako sekretář Kongregace pro bohoslužbu a svátosti. V roce 1995 byl jmenován do přípravné komise připravující Velké jubileum roku 2000.\nV lednu 1999 se vrátil do Brazílie a nastoupil na arcibiskupský stolec ve městě San Salvador de Bahia, které je rovněž sídlem brazilského primase.\n\nPři konzistoři únoru 2001 ho papež Jan Pavel II. jmenoval kardinálem. 5. května 2003 byl zvolen na pětileté období předsedou Brazilské biskupské konference. V lednu 2011 přijal papež Benedikt XVI. jeho rezignaci na funkci arcibiskupa vzhledem k dovršení kanonického věku.\n\n\n"}
{"id": "849512", "url": "https://cs.wikipedia.org/wiki?curid=849512", "title": "Janov (zámek)", "text": "Janov (zámek)\n\nJanovský zámek je zámek v Janově, místní části města Litvínov. Areál zámku se nachází na jihovýchodním okraji Janova, ul. Loupnická. Tvoří ho patrová hlavní budova s bočními přízemními pavilony s mansardovou střechou (čp. 2) a hospodářské stavby (čp. 151, 152, 153, 154).\n\nZámek nechal kolem roku 1670 vystavět Michna z Vacínova. Objekt sloužil po druhé světové válce lesní správě, v současnosti jsou v něm byty a hospodářské zázemí. Zámek je chráněn jako kulturní památka.\n\n\n"}
{"id": "849513", "url": "https://cs.wikipedia.org/wiki?curid=849513", "title": "Tým sjednoceného Německa na Zimních olympijských hrách 1956", "text": "Tým sjednoceného Německa na Zimních olympijských hrách 1956\n\nNěmecko na Zimních olympijských hrách v roce 1956 reprezentovala výprava 63 sportovců (52 mužů a 11 žen) v 8 sportech. Německo bylo zastoupeno na ZOH 1956 sportovci z ( Spolkové republiky Německo (SRN), západní Německo ) a poprvé také z ( Německá demokratická republika (NDR), východní Německo ).\n\n"}
{"id": "849518", "url": "https://cs.wikipedia.org/wiki?curid=849518", "title": "Tým sjednoceného Německa na Zimních olympijských hrách 1960", "text": "Tým sjednoceného Německa na Zimních olympijských hrách 1960\n\nNěmecko na Zimních olympijských hrách v roce 1960 reprezentovala výprava 74 sportovců (56 mužů a 18 žen) v 8 sportech. Německo bylo zastoupeno na ZOH 1960 sportovci ze Spolkové republiky Německo a také z Německé demokratické republiky.\n\n"}
{"id": "849524", "url": "https://cs.wikipedia.org/wiki?curid=849524", "title": "Hardcore wrestling", "text": "Hardcore wrestling\n\nHardcore wrestling je forma profesionálního wrestlingu, kde nejsou dodržována tradiční pravidla, zápasy se odehrávají v neobvyklém prostředí a v zápase je možné využívat různé předměty. Některé organizace (Big Japan Pro Wrestling nebo Combat Zone Wrestling) se na hardcore wrestling specializují. \n\nHardcore wrestling se začal rozvíjet nejprve v Japonsku ve federacích jako Frontier Martial-Arts Wrestling a W*ING. Poté začal být velice úspěšný v Americe v Extreme Championship Wrestling. World Wrestling Federation / Entertainment tohoto úspěchu využila a v 90. letech představila svůj WWF Hardcore šampionát. WWF brzy tyto zápasy přeměnila na komické parodie a zdůrazňovala trapnost, která se jich týkala. \n\nHardcore wrestling může mít různé formy:\n\n\n"}
{"id": "849525", "url": "https://cs.wikipedia.org/wiki?curid=849525", "title": "Tým sjednoceného Německa na Zimních olympijských hrách 1964", "text": "Tým sjednoceného Německa na Zimních olympijských hrách 1964\n\nNěmecko na Zimních olympijských hrách v roce 1964 reprezentovala výprava 96 sportovců (73 mužů a 23 žen) v 10 sportech. Německo bylo zastoupeno na ZOH 1964 sportovci z ( Spolkové republiky Německo (SRN), západní Německo ) a také z ( Německá demokratická republika (NDR), východní Německo ).\n"}
{"id": "849530", "url": "https://cs.wikipedia.org/wiki?curid=849530", "title": "Česlar", "text": "Česlar\n\nČeslar ( , 921 m n. m.) je částečně zalesněná hora v západní části Slezských Beskyd. Leží asi 6 km severovýchodně od Jablunkova na česko-polské státní hranici. Česká část leží na území okresu Frýdek-Místek (Moravskoslezský kraj), polská v okrese Cieszyn (Slezské vojvodství). Hora se nachází v hlavním hřbetu pásma Čantoryje mezi Velkým Sošovem a Malým Stožkem. Z vrcholu Česlaru je takřka kruhový rozhled. Lze odtud přehlédnout téměř celé Slezské Beskydy a část Moravskoslezských Beskyd.\n\nPřes vrchol hory vede hlavní hřebenová trasa, která je na české straně značena modře, na polské červeně.\n"}
{"id": "849533", "url": "https://cs.wikipedia.org/wiki?curid=849533", "title": "Necro Butcher", "text": "Necro Butcher\n\nDylan Keith Summers (* 13. července 1973) je americký profesionální wrestler, známější pod ringovým jménem (The) Necro Butcher. V průběhu let zápasil pro mnoho organizací včetně Beyond Wrestling, Firestormpro, Ring of Honor, Full Impact Pro, IWA-Mid South, Pro Wrestling Guerrilla, Big Japan Pro Wrestling a Combat Zone Wrestling.\n\nSummers je znám ochotou účastnit se tvůrčích a nebezpečných forem zápasů hardcore wrestlingu, smrtících zápasů a rvaček a rolí ve filmu z roku 2008, \"Wrestler\".\n\n"}
{"id": "849534", "url": "https://cs.wikipedia.org/wiki?curid=849534", "title": "Take Me Home", "text": "Take Me Home\n\nTake Me Home může být:\n\n"}
{"id": "849535", "url": "https://cs.wikipedia.org/wiki?curid=849535", "title": "Thea Červenková", "text": "Thea Červenková\n\nThea Červenková, \"či\" Tea Červenková, \"křtěná\" Terezie (17. května 1882 Praha, – 1961 či 1957, São Paulo), byla druhá česká filmová režisérka (po Olze Rautenkranzové, 1891-??), scenáristka, žurnalistka a spisovatelka (zejména autorka divadelních her).\n\nNarodila se v rodině pražského řezníka na Klicperově (Záhřebské) ulici č. 634/13 v Praze na Vinohradech Václava Červenky (1845-??) a jeho manželky Žofie, rozené Barochovské (1848-1915). Měla bratra Václava. Vzdělání údajně získávala i v cizině, mj. ve Vídni u režiséra Maxe Reinhardta.\n\nV letech 1910-1913 byla v policejních přihláškách zapsána \"jako Terezie Císařová-Dvorská (rozená Červenková, dramatická umělkyně)\", vždy však byla přihlášena sama, bez manžela. Manželem byl Antonín Císař, továrník. Záznamy o jejím sňatku či rozvodu se prozatím nepodařilo dohledat. V letech 1913-1914 se v tisku podepisovala též jako \"Tea Červenková-Dvorská\".\n\nVeřejně známá byla jako \"Tea (Thea) Červenková\".\n\n\nVe filmu se údajně angažovala již v roce 1914, kdy se měla podílet na natáčení snímku \"Láska a dřeváky\", jako jeho autor je uváděn pouze Josef Brabec.\n\nV roce 1916 ji tisk uvedl jako autorku myšlenky, podle které by cizina měla být seznamována s díly české literatury prostřednictvím filmu (tuto myšlenku realizovala např. v roce 1921 filmem \"Babička\"). Prokazatelné počátky filmové práce Tey Červenkové se řadí do roku 1918.\n\nNatočením tohoto filmu společně s kameramanem Josefem Brabcem pro Slaviafilm se v roce 1919 stala druhou českou filmovou režisérkou. Do jednoduchého děje o mladíkovi snícím před schůzkou s milou se jí podařilo angažovat pozdějšího významného režiséra Svatopluka Innemanna, jeho matku, operní zpěvačku Ludmilu Innemannovou a známého komika Josefa Švába-Malostranského.\n\nV červnu 1918 založila Tea Červenková spolu s kinooperátorem Josefem Brabcem, který se stal technickým ředitelem, kinematografickou společnost \"Slavia\" (též \"Slaviafilm\"). Červenková se věnovala umělecké stránce. Ve \"Slavii\" měly vzniknout první pokusné filmy \"Náměsíčník\" a \"Monarchistické spiknutí v Praze\".\n\"Slavia\" se nevyhnula politickým potížím. V roce 1918, kdy Červenková natáčela na pražském Staroměstském náměstí převratové události, upadla v podezření, že chtěla aranžovat scény, které by Čechy ostouzely a předat je rakouským společnostem. Červenková tento úmysl popřela. (Snímek se nedochoval.) V říjnu 1918 společnost prodala.\n\nPoté, co se Slavia stala výhradně filmovu půjčovnou, provozovala letech 1920 až 1923, společně s Janem Brabcem, ve svém rodném domě na Vinohradech vlastní výrobní firmu Filmový ústav, která zahrnovala výrobnu, malý filmový ateliér a laboratoř. Tam mezi jiným poprvé zfilmovala novelu Boženy Němcové \"Babička\" (1921).\n\nVe Filmovém ústavu debutovali i režisér Václav Wasserman (\"Kam s ním\", 1922) a z jeho produkce vzešly i dokumentární a kulturní snímky (např. o Karlu Havlíčku Borovském). Realizovaná filmografie Tey Červenkové je uvedena níže, nerealizovaným snímkem byla \"Pohorská vesnice\".\n\nČinnost \"Filmového ústavu\" skončila v roce 1923, když opustila Československo. O jejím dalším životě nejsou prozatím dohledány spolehlivé zdroje; literatura uvádí bez dalších podrobností a zdrojů jako místo jejího pobytu a úmrtí Brazílii. Národní politika (do které přispívala v době svého pobytu v Praze) uveřejnila v roce 1929 fejeton podepsaný \"T. Červenková\" s označením místa a času vzniku prosinec 1928 Rio de Janeiro, což potvrzuje její pobyt v Latinské Americe.\n\n\nOdborníci poukazují na technické nedostatky filmového díla Tey Červenkové, ale současně konstatují, že adaptacemi klasických děl české literatury si kladla vyšší cíle.\n\n\n\n\n\nVe filmu \"Křest svatého Vladimíra\" (podle Karla Havlíčka Borovského, režie Tea Červenková, 1921) se poprvé před kamerou objevil František Smolík.\n\n\n"}
{"id": "849536", "url": "https://cs.wikipedia.org/wiki?curid=849536", "title": "My Favorite Things", "text": "My Favorite Things\n\nMy Favorite Things je studiové album amerického jazzového saxofonisty Johna Coltranea. Jeho nahrávání probíhalo v říjnu 1960 v Atlantic Studios v New Yorku pod produkcí Nesuhi Ertegüna. Album pak vyšlo v březnu 1961 u vydavatelství Atlantic Records jako sedmé Coltraneovo album pro toto vydavatelství. V roce 1998 album získalo ocenění Grammy Hall of Fame Award.\n\n"}
{"id": "849543", "url": "https://cs.wikipedia.org/wiki?curid=849543", "title": "Hornoslezská povstání", "text": "Hornoslezská povstání\n\nHornoslezská povstání či Slezská povstání (německy: \"Aufstände in Oberschlesien\"; polsky: \"Powstania śląskie\") byla série tří ozbrojených konfliktů v letech 1919–1921 v Horním Slezsku. Místní polské obyvatelstvo v nich bojovalo za odtržení průmyslového Horního Slezska od Německa a jeho včlenění do nově vzniklé Polské republiky. Území bylo nakonec rozděleno pod dohledem Společnosti národů mezi obě znesvářené strany. K Německu byly připojeny více než dvě třetiny celého území, ale Poláci na svém území získali většinu průmyslových oblastí Horního Slezska.\n\nÚzemí Slezska bylo do 14. století součástí Polského království. Od roku 1335 se stalo součástí Zemí Koruny české a od roku 1526 se Slezsko společně s českým královstvím dostalo do područí rakouských Habsburků, kde vytrvalo do válek o rakouské dědictví (1740–1748). V této válce Rakousko podlehlo Prusku a muselo většinu Slezska vyklidit. V roce 1871 po německém vítězství v Prusko-francouzské válce bylo velkolepě v zrcadlovém sále ve Versailles vyhlášeno Německé císařství, jehož se Slezsko stalo součástí. První světová válka (1914–1918) skončila porážkou Německa. Císařství bylo nahrazeno republikou a Německo muselo podle Versailleské smlouvy platit válečné reparace. \n\nSlezsko v té době patřilo k nejprůmyslovějších územím bývalého císařství. Byl zde silně rozvinut těžký průmysl, především zpracování železa. Území bylo bohaté na minerální zdroje zejména na železo, zinek, uhlí a olovo.\n\nHorní Slezsko bylo obýváno z většiny etnickými Poláky, kteří ale tvořili nižší vrstvu obyvatelstva. Na druhé straně velkostatkáři, majitelé továren, obchodníci a členové místních úřadů byli v drtivé většině Němci. Podle sčítání obyvatelstva se postupně počet polsky mluvících obyvatel v Slezsku snižoval, a to díky sílící germanizaci. V roce 1900 uvedlo jako svou rodnou řeč polštinu 65% obyvatel Horního Slezska, o deset let později v roce 1910 to bylo již jen 57% obyvatel. Dalším výrazným rozdílem bylo náboženské vyznání. Němci se hlásili k protestantům, zatímco Poláci byli katolíci. \n\nNa mírovém konferenci ve Versailles bylo nařízeno, že na území Slezska proběhne plebiscit, ve kterém místní obyvatelstvo rozhodne, zda území připadne Polsku, či se stane součástí Německa. Plebiscit se měl konat do dvou let od uzavření smlouvy, (smlouva byla podepsána v roce 1919), na území celého Horního Slezska, třebaže polská vláda měla zájem pouze o území na východ od řeky Odry s výraznou polskou většinou. Plebiscit byl oficiálně vypsán na 20. březen 1921. \n\nSílící propaganda obou stran začala okamžitě vyvolávat národnostní napětí po celém území. Německé úřady varovaly občany, že volbou pro Polsko ztratí svou práci a nárok na důchod. Němečtí veteráni začali vytvářet polovojenské uskupení zvané \"Freikorps\", které terorizovalo polské aktivisty. Polsko na druhou stranu slibovalo slezským Polákům, že už nebudou dále diskriminovanou skupinou obyvatelstva a nabídlo jim formu důchodů podle německého vzoru. Jako odpověď na vznikající jednotky Freikorpsu byla do Horního Slezska vyslána polská tajná služba.\n\nDne 15. srpna 1919 bylo německými pohraničníky (\"Grenzschutz\") zabito deset polských civilistů v dole u Mysłowic. Celé událost přerostla v občanské nepokoje, které vyústily v povstání proti německé okupaci. Hnací silou byli polští horníci, kteří uspořádali generální stávku s účastí na 140 000 lidí. Protestující deklarovali, že chtějí stejný vliv Poláků a Němců jak v místní vládě, tak v policejních složkách. \n\nDo Horního Slezska byla poslána německá armáda o síle 21 000 mužů, která povstání rychle potlačila. Následovala vlna německých represí, před kterými muselo přes 22 000 Poláků utéct na území Polské republiky. Násilnosti skončily na nátlak dohodových států a uprchlíkům pak bylo umožněno vrátit se beztrestně domů. Povstání bylo poraženo, ale odpor proti Němcům se začal šířit mezi slezskými Poláky o to rychleji. Poláci začali posilovat svoje národnostní uvědomění a kulturu, se kterou se ztotožnili.\n\nV únoru 1920 dorazila do Slezska plebiscitní komise. Složena byla většinou z Francouzů a malým dílem z Britů a Italů. Hned z počátku bylo zřejmé, že komise má příliš malý vliv na udržení pořádku v průběhu plebiscitu. Sama komise byla rozdělena na dva tábory. Francouzi stranili Polákům, zatímco Britové a Italové byli nakloněni Němcům.\n\nNa východě Polska v té době probíhala Polsko-sovětská válka. Bolševici v ní zatlačili polské jednotky až k Varšavě a chystali konečný útok na polské hlavní město (více Bitva u Varšavy (1920)). Dne 20. srpna 1920 otiskly německé noviny zprávu, že Rudá armáda dobyla Varšavu. Německá komunita, která předpokládala, že je to konec nezávislého Polska, začala domnělé dobytí Varšavy bouřlivě oslavovat. Výbušná atmosféra nakonec vyústila v útoky německých polovojenských složek na Poláky. Násilnosti neztratily na intenzitě, ani když vyšlo najevo, že Varšava byla před sověty ubráněna.\n\nNepokoje přerostly v povstání 19. srpna 1920, kdy Poláci obsadili budovy místní vlády v Katovicích, Pštině a Bytomu. Mezi 20. a 25. srpnem se povstání rozšířilo do Chořova, Tarnovských Hor, Rybniku a Lubliňce. Komise deklarovala úmysl nastolit pořádek, ale v praxi se díky její rozpolcenosti žádná protiakce nekonala. Nakonec bylo povstání utlumeno v září 1920 kombinací menších vojenských operací a dohodami mezi jednotlivými stranami.\n\nPoláci dosáhli přeorganizování místní policie, která byla nyní z 50% v polských rukou. Byli taktéž přizváni do místních úřadů. Na druhou stranu polská tajná policie měla být na území Slezska rozpuštěna. Prakticky se tak ale nikdy nestalo.\n\nHlasování se skutečně uskutečnilo 20. března 1921, a to dva dny po uzavření tzv. Rižského míru, který ukončil polsko-sovětskou válku. Poláci na jejím základě získali od poražených sovětů rozsáhlá území dnešní Ukrajiny a Běloruska. \n\nHlasovat v plebiscitu mohl každý, kdo byl starší dvaceti let a žil nebo se narodil na území, kde plebiscit probíhal. Díky těmto pravidlům se zdvihla vlna migrace jak Němců, tak Poláků, kteří chtěli v plebiscitu volit. Němci Poláky výrazně převýšili. K volbám do Slezska přijelo z různých částí střední Evropy 179 910 Němců a pouze okolo 10 000 Poláků. Konečné výsledky tak vyzněly příznivě pro Německo. Celkem 707 605 hlasů bylo pro připojení k Německu, zatímco 479 359 hlasů pro spojení s Polskem.\n\nBritská a francouzská vláda se ale nemohla shodnout na interpretaci plebiscitu. Na povrch zcela vypluly problémy, které rozdělovaly již plebiscitní komisi. Hlavním bodem sporů byl průmyslově bohatý \"trojúhelník\" mezi městy Bytom, Katovice a Glivice. Francie chtěla Německo co nejvíce oslabit, takže by raději viděla průmyslovou oblast v polských rukou. Italové a Britové, kterým mělo Německo platit nemalé válečné reparace, se obávali, že bez Horního Slezska nebude Německo schopné reparace splatit. Na konci dubna se začalo proslýchat, že nakonec převáží britská vůle, a to dalo podmět k vypuknutí dalšího povstání. \n\nTřetí nejdelší a největší polské povstání tak vypuklo nedlouho po vyhlášení výsledků plebiscitu. Na rozdíl od prvních dvou bylo pečlivě plánováno a zorganizováno. Do jeho čela se postavil polský nacionální aktivista Wojciech Korfanty.\n\nSamotné povstání vypuklo z 2. na 3. května 1921 operací \"Mosty\", při níž se podařilo polským sabotérům zničit sedm mostů, a odříznout tak místní Němce od přísunu posil z Německa. Dohodové státy samy do běhu událostí příliš nezasahovaly, protože samy neměly jednotky, které by mohly postrádat. Jediným krokem nakonec byl jen francouzský zákaz rekrutování německých dobrovolníků do Horního Slezska z okolních území.\n\nZ počátku bylo povstání velice úspěšné a Poláci dostali pod kontrolu většinu území Horního Slezska, ale německé jednotky, někdy s pomocí Italů a Britů, kladly tuhý odpor. Nakonec na popud francouzského generála Julese Gratiera byly britské jednotky odvolány. Povstání tak mělo velice dobrou možnost docílit konečného vítězství a připojit průmyslovou oblast k Polsku. Dvanáct dní po vypuknutí povstání nabídl Korfanty stažení svých jednotek, pokud budou na dobytých území umístěny mírové jednotky států Dohody. Dne 1. července byly na území Horního Slezska rozmístěny britské jednotky.\n\nNa území Horního Slezska bylo umístěno šest batalionů jako mírové jednotky. Britové a Francouzi, kteří se nebyli schopni shodnout, jak s územím naložit, postoupili problém Radě Společnosti národů. Rada vytvořila čtyřčlennou poradní komisi skládající se z představitelů Belgie, Číny, Španělska a Brazílie. Komise se vydala do oblasti, aby získala vlastní informace o situaci. Na základě reportu komise rozdělila Rada Společnosti národů v říjnu 1921 Horní Slezsko mezi Němce a Poláky. Rada si byla vědoma, že rozdělením jednotného ekonomického tělesa mezi dva státy mohou nastat nemalé problémy. Proto obě strany musely vypracovat hospodářská pravidla a zaručit práva menšin a to na dalších patnáct let. \n\nPolsko tak získalo polovinu obyvatel Horního Slezska, ale jen okolo třetiny jeho území (3 214 z 10951 km²). Cenná průmyslová oblast však připadla právě Polsku. Poláci získali 49 z 61 uhelných dolů, všechny doly na železnou rudu a 12 z 16 zinkových dolů. Významná města jako Katovice, Chořov a Tarnovské Hory připadla Polákům, ale města Bytom a Glivice zůstala na německé straně hranice. Celkově tak 736 000 Poláků a 260 000 Němců bylo po rozdělení v polském Slezsku a 532 000 Poláků a 637 000 Němců v německém Slezsku. Z polské části Slezska vzniklo autonomní Slezské vojvodství, které mělo svůj parlament.\n\nNa začátku druhé světové války zabrali celou oblast Slezska opět Němci. Po porážce nacistického Německa celé Slezsko připadlo opět Polsku. Německé obyvatelstvo bylo po válce odsunuto a do oblasti se nastěhovali Poláci, kteří byli vystěhováni z bývalých polských částí Ukrajiny a Běloruska. Dnes je celá oblast Horního Slezska součástí Polska jako Slezské vojvodství s centrem v Katovicích a Opolské vojvodství s centrem v Opole.\n"}
{"id": "849545", "url": "https://cs.wikipedia.org/wiki?curid=849545", "title": "Dave Holland", "text": "Dave Holland\n\nDave Holland může být:\n\n"}
{"id": "849551", "url": "https://cs.wikipedia.org/wiki?curid=849551", "title": "Dave Holland (kontrabasista)", "text": "Dave Holland (kontrabasista)\n\nDave Holland (* 1. října 1946) je britský jazzový kontrabasista, hudební skladatel a kapelník žijící v USA. Na přelomu šedesátých a sedmdesátých let hrál s Milesem Davisem. Později spolupracoval s umělci, jako jsou Joe Henderson, Bill Frisell, Chick Corea, Kenny Wheeler nebo Chris Potter. Od počátku sedmdesátých let vydává sólová alba. V roce 2005 založil vlastní vydavatelství Dare2.\n\n"}
{"id": "849552", "url": "https://cs.wikipedia.org/wiki?curid=849552", "title": "Filles de Kilimanjaro", "text": "Filles de Kilimanjaro\n\nFilles de Kilimanjaro je studiové album amerického jazzového trumpetisty Milese Davise. Jeho nahrávání probíhalo v červnu a v září 1968. Album vyšlo v roce 1968 ve Spojeném království a v USA až v roce 1969. Producentem alba byl Teo Macero. Název alba i názvy všech skladeb jsou ve francouzštině.\n\nAutorem všech skladeb je Miles Davis.\n"}
{"id": "849554", "url": "https://cs.wikipedia.org/wiki?curid=849554", "title": "Smrdov (Vyklantice)", "text": "Smrdov (Vyklantice)\n\nSmrdov je vesnice tvořící součást obce Vyklantice v okrese Pelhřimov. Její dvě podčásti, Starý Smrdov a Nový Smrdov, jsou dvěma částmi obce Vyklantice. Starý Smrdov se nachází asi 1,2 km severně od Starých Vyklantic, Nový Smrdov se nachází asi 0,7 km jihozápadně od Starého Smrdova a 0,7 km severozápadně od Starých Vyklantic.\n\nDo Starého Smrdova vede silnice III/1282 od silnice III/1281 z Kateřinek, ze silnice III/1282 se odděluje silnice III/1283 do Nového Smrdova, z jejíhož zalomení pokračuje přímo místní komunikace do Starých Vyklantic. Ze Starého Smrdova vedou zpevněné místní komunikace do Starých Vyklantic a přes Skočidolovice k Blažnovu a další cesty do okolí. Po silnici III/1281 se lze z Kateřinek dostat asi 2,5 km západně do Lukavce na silnici II/128. Nejbližší železniční stanice je v Pacově, vzdušnou čarou asi 12 km jižně.\n\nV roce 2009 zde bylo evidováno 46 adres (33 ve Starém Smrdově a 13 v Novém Smrdově). V roce 2001 zde trvale žilo 29 obyvatel, z toho 21 ve Starém Smrdově a 8 v Novém Smrdově.\n"}
{"id": "849559", "url": "https://cs.wikipedia.org/wiki?curid=849559", "title": "Miles in the Sky", "text": "Miles in the Sky\n\nMiles in the Sky je studiové album amerického jazzového trumpetisty Milese Davise. Jeho nahrávání probíhalo v lednu a v květnu 1968 v Columbia Studio B v New Yorku. Album pak vyšlo v září 1968 u vydavatelství Columbia Records. Jeho producentem byl Teo Macero.\n\n"}
{"id": "849561", "url": "https://cs.wikipedia.org/wiki?curid=849561", "title": "In a Silent Way", "text": "In a Silent Way\n\nIn a Silent Way je studiové album amerického jazzového trumpetisty Milese Davise. Jeho nahrávání probíhalo v únoru 1969 v Columbia Studio B v New Yorku. Album pak vyšlo v červenci 1969 u vydavatelství Columbia Records. Jeho producentem byl Teo Macero.\n\n\n"}
{"id": "849563", "url": "https://cs.wikipedia.org/wiki?curid=849563", "title": "Miles Smiles", "text": "Miles Smiles\n\nMiles Smiles je studiové album amerického jazzového trumpetisty Milese Davise. Jeho nahrávání probíhalo v říjnu 1966 v Columbia Studio B v New Yorku. Album pak vyšlo v lednu 1967 u vydavatelství Columbia Records. Jeho producentem byl Teo Macero.\n\n"}
{"id": "849564", "url": "https://cs.wikipedia.org/wiki?curid=849564", "title": "Smrdov", "text": "Smrdov\n\nSmrdov je název více sídelních útvarů:\n"}
{"id": "849566", "url": "https://cs.wikipedia.org/wiki?curid=849566", "title": "Vojenský tribun", "text": "Vojenský tribun\n\nVojenský tribun (latinsky \"tribunus militum\") byl důstojníkem římské armády.\n\nTribun senátorského stavu. Byl pojmenován podle širokého pruhu na tóze. V hierarchii legie byl na druhém místě, po legátovi. Tato funkce byla prvním stupněm v žebříčku úřednických titulů \"cursus honorum\".\n\nTribun jezdeckého stavu. Byl pojmenován podle úzkého pruhu na tóze. V legii jich bylo pět.\n"}
{"id": "849573", "url": "https://cs.wikipedia.org/wiki?curid=849573", "title": "Seven Steps to Heaven", "text": "Seven Steps to Heaven\n\nSeven Steps to Heaven je studiové album amerického jazzového trumpetisty Milese Davise. Jeho nahrávání probíhalo v dubnu 1963 v Columbia Studios v Los Angeles a v květnu stejného roku v 30th Street Studios v New Yorku. Album pak vyšlo v říjnu 1963 u vydavatelství Columbia Records. Jeho producentem byl Teo Macero.\n\n"}
{"id": "849577", "url": "https://cs.wikipedia.org/wiki?curid=849577", "title": "1958 Miles", "text": "1958 Miles\n\n1958 Miles je studiové album amerického jazzového trumpetisty Milese Davise. Jeho nahrávání probíhalo v květnu 1958 v 30th Street Studios a v září téhož roku v Plaza Hotel v New Yorku. Album pak vyšlo v roce 1968 u vydavatelství Columbia Records. Jeho producentem byl Teo Macero. V roce 1991 vyšlo album v reedici pod názvem \"<nowiki>'</nowiki>58 Sessions Featuring Stella by Starlight\".\n\n"}
{"id": "849578", "url": "https://cs.wikipedia.org/wiki?curid=849578", "title": "Nezávislí Řekové", "text": "Nezávislí Řekové\n\nNezávislí Řekové ( Ανεξάρτητοι Έλληνες - Anexartitoi Ellines, zkratka ANEL) je řecká pravicová národně konzervativní politická strana, která se v roce 2012 odštěpila od Nové demokracie. Současným předsedou strany je Panos Kammenos. V červnových volbách roku 2012 získala strana 20 poslaneckých mandátů. Ve volbách do Evropského parlamentu 2014 strana získala 3.46% a je zastoupena jedním poslancem ve skupině Evropských konzervativců a reformistů.\nV lednu 2015 získala strana 13 mandátů a byla oslovena vítězem voleb, stranou SYRIZA, s nabídkou sestavení koaliční vlády.\n\nV předčasných volbách ze září 2015 obdržela 3,69 % hlasů a 10 mandátů.\n"}
{"id": "849582", "url": "https://cs.wikipedia.org/wiki?curid=849582", "title": "Kyčera (Slezské Beskydy)", "text": "Kyčera (Slezské Beskydy)\n\nKyčera ( , 989 m n. m.) je zalesněná hora v západní části Slezských Beskyd. Leží asi 5,5 km severovýchodně od Jablunkova na česko-polské státní hranici. Česká část leží na území okresu Frýdek-Místek (Moravskoslezský kraj), polská v okrese Cieszyn (Slezské vojvodství). Kyčera je druhou nejvyšší horou (po Velké Čantoryji) pásma Čantoryje. Je budována hrubozrnnými pískovci hnědé barvy, které obsahují velké množství křemene, ortoklasu a sideritu. Na hřebeni mezi Kyčerou a Trkavicí se nacházejí skalní výchozy. Vrchol hory pokrývají bukové a smrkové lesy. Na českých svazích hory leží přírodní rezervace Plenisko.)\n\nPřes vrchol Kyčera prochází pěší turistická Hlavní beskydská magistrála. Z vrcholu je výhled na celé Slezské Beskydy.\n\n"}
{"id": "849595", "url": "https://cs.wikipedia.org/wiki?curid=849595", "title": "Velká pardubická 2012", "text": "Velká pardubická 2012\n\nVelká pardubická 2012 byla 122. ročníkem tohoto dostihu, který se konal 13. října 2012 na závodišti v Pardubicích. Dostihu na 6900 m se zúčastnilo celkem 23 koní.\n\nZvítězila desetiletá klisna Orphee des Blins s žokejem Janem Faltejskem. Na druhém místě doběhl s velkou ztrátou Ronino s Jiřím Kouským. Třetí se umístil největší favorit, obhájce loňského vítězství Tiumen, v jehož sedle byl opět Josef Váňa.\n\nDostih byl dotován částkou 4,8 milionu korun, vítězný kůň vydělal pro svého majitele 1,92 milionu.\n\nDo cíle doběhlo 15 z 23 koní. Jedním z koní, který nedokončil, byla dvojnásobná vítězka dostihu Sixteen.\n"}
{"id": "849597", "url": "https://cs.wikipedia.org/wiki?curid=849597", "title": "Loire 46", "text": "Loire 46\n\nLoire 46 byl francouzský jednomístný stíhací letoun druhé poloviny 30. let 20. století. Letoun navržený společností Loire Aviation byl hornoplošné koncepce. Byl objednán francouzským letectvem, ale sloužil i na straně republikánů během španělské občanské války. Při vypuknutí 2. světové války jich byla již většina stažena z provozu.\n\nLoire 46 byla vylepšená verze dvou předchozích stíhacích letounů společnosti Loire, a to Loire 43 a Loire 45. Ačkoliv byl vylepšený, stále připomínal starší stroje svým lomeným křídlem (tzv. „racek“), otevřeným kokpitem a pevným podvozkem. Prvních z pěti prototypů poprvé vzlétl v září 1934. Zkoušky prokázaly vynikající ovladatelnost letounu, a proto francouzské letectvo objednalo 60 dalších letounů.\n\nPrvní stroje začaly přicházet k jednotkám jako stíhací letouny v srpnu 1936. V září 1936 bylo pět prototypů letounů Loire 46 posláno do Španělska, kde se na straně republikánů zúčastnily španělské občanské války.\n\nNa počátku 2. světové války byly letouny se svým lomeným křídlem považovány za zastaralé a byly převeleny ke školním jednotkám, kde byly používány k pokročilému výcviku. V prvních týdnech války však byla jedna \"„Escadrille“\" stále ještě vybavena těmito letouny. Jejich výkonnost proti moderním německým stíhačkám však byla předvídatelná.\n\nLoire 46.01\nLoire 46\n\n\"Technické údaje pocházejí z publikace „The Complete Book of Fighters“\".\n\n\n\n\n Francie\n Španělsko\n\n\n"}
{"id": "849598", "url": "https://cs.wikipedia.org/wiki?curid=849598", "title": "Dalibor Motejlek", "text": "Dalibor Motejlek\n\nDalibor Motejlek (* 17. dubna 1942) je bývalý závodník ve skoku na lyžích a bývalý profesionální trenér. Pro skokany na lyžích je legendou skoku a vzor.\nByl držitelem světového rekordu ve skoku na lyžích o délce 142 metrů v německém Oberstdorfu a nejdelší byl jeho let ve slovinské Planici 157 metrů v roce 1969. Vychoval také řadu skokanů jako například Antonína Hájka, Ondřeje Vaculíka, Františka Vaculíka, Ondřeje Pakana a další.\n"}
{"id": "849649", "url": "https://cs.wikipedia.org/wiki?curid=849649", "title": "Chrámce (zámek)", "text": "Chrámce (zámek)\n\nChrámecký zámek je klasicistní zámek ve vsi Chrámce, která tvoří místní část obce Skršín v okrese Most. Zámek je v soukromém majetku.\n\nPrvní písemná zmínka pochází z roku 1381, kdy zdejší vladyčí tvrz vlastnil \"Jan de Kystern sedící na Chrámcích.\" V roce 1408 a 1421 je jako majitel zmiňován Jíra Vchynský z Vchynic. V roce 1499 vlastnil Chrámce rod z Černčic. Pavel z Černčic odkázal v roce 1542 ves i s poplužním dvorem své manželce Anně Kateřině. V roce 1556 je ze stejného rodu jako dědička zmiňována Hedvika z Chrámců, která Chrámce přinesla věnem Pavlovi Šavelovi z Vlkové. Jejich dcera Kateřina z Chrámců (provdaná Vřesovcová) nechala v letech 1570–1571 přestavět tvrz.\n\nRoku 1603 byl majitelem Kašpar Rejský z Dubnice a po jeho smrti je zdědil roku 1615 jeho bratr Kryštof Rejský z Dubnice. V roce 1720 koupil Chrámce Jiří Oldřich Zessner ze Spitzenberka. Po jeho smrti v roce 1745 zdědil majetek jeho syn Johann Franz Zessner ze Spitzenberka, který byl vlastníkem ještě v roce 1762. V roce 1767 Chrámce prodal hraběti Josefu Leopoldu d'Elbeuf, který emigroval do Rakouska před Francouzskou revolucí. Tento majitel nechal v letech 1795–1805 postupně přestavět zámek do dnešní podoby. V roce 1843 koupil statek a zámek svobodný pán Johann Maxmilian z Ehrenberku.\n\nV roce 1864 se majitelem zámku stal hrabě Rudolf Chotek. V roce 1871 přešel na jeho syna Emericha Chotka a v roce 1881 na jeho druhého syna Rudolfa Chotka ml. Chrámecké hospodářství se stalo součástí jejich velkostatku Bělušice–Chrámce. V roce 1888 se majiteli stali Carl a Marie Kurchbergerovi z Prahy. V roce 1898 získal na statku finanční spoluúčast Jan Rudolf Čermák a po něm jeho syn Jan Christián. Po okupaci Sudet byl zámek českým majitelům zabaven a převeden na Říšský poštovní úřad. V roce 1945 byli spolumajiteli hospodářství Jan Christián Čermák a Marie Chlupáčová, která svůj podíl zatížila dluhem a tak jej přenechala spolumajiteli. V roce 1949 byl statek znárodněn. Zámek využíval Státní statek Most jako rekreační objekt. Od roku 1994 se při restitucích vrátil původním majitelům, jejichž rodina od roku 1996 na přilehlém statku hospodaří v programu ekologického zemědělství.\n\nZámek je zapsán na seznamu kulturních památek. Původní gotická tvrz vznikla ve 14. století. V letech 1570–1571 nechala Anna Kateřina z Chrámců přestavět tvrz na renesanční zámek. Za majitele hraběte Josefa Leopolda d'Elbeuf byl zámek v letech 1795–1805 přestavěn do dnešní podoby. Renesanční jádro a zbytky gotické tvrze v přízemí zůstalo zachováno, ale první patro bylo zcela přestavěno v klasicistním duchu.\n\nMajitelé z rodu Chotků věnovali pozornost především výstavbě a rekonstrukci hospodářských objektů než vlastnímu zámku. Rozšířili park kolem celého zámku a oddělili tak hospodářský provoz od obytného zámku. Zbořili objekty překážející v založení parku a zbudovali špýchar, v němž byly soustředěny potřebné zemědělské provozy.\n\nV následujících téměř 100 letech nedošlo k zásadním stavebním zásahům ani na statku a ani v zámku. Zajišťovala se jen běžná údržba.\n\nV letech 1972–1974 prošel zámek celkovou rekonstrukcí. Ve velkém sále byla zničená freska nahrazena novou. Ve vstupní hale byl postaven krb na místě původního renesančního. Při rekonstrukce však došlo i ke škodám, jako bylo vybourání starých kachlových kamen a jejich nahrazení akumulačními kamny. V letech 1997–1998 byla pořízena nová střecha. Opraveny byly po 40 letech i zámecké hodiny. Velkou rekonstrukcí prošel i špýchar.\nZámek na vyvýšeném skalním podloží je přirozenou dominantou obce. Stavba vybudovaná na skále nemá sklepení. Zámek je po přestavbách stavbou pozdně barokní, tedy v klasicistním slohu.\n\nNejstarší část zámku tvoří renesanční jádro tvořené čtyřmi místnostmi, zaklenuté klenbami a obvodové zdi, které mají šířku cca 120 cm. Ve vstupní síni jsou dva renesanční sloupy, které nesou nízké ploché klenby.\n\nV patře se projevuje záměr otevřít obytný prostor slunci. Velká okna s nízkým parapetem až ke stropům byla obložena dřevěným ostěním, takže slunce obchází zámek během dne ze všech stran. Stropy pokojů byly ploché a vybaveny stropními fabiony. Veškeré pokoje jsou průchodné, což byl styl, který hrabě d'Elbeuf znal z Francie. V prvním patře byly malé pokoje, kabinety, jídelna a velký centrální salón vyzdobený stropní freskou se vstupem na balkón. Zde byly pokoje panstva, kdežto v přízemí byly užitkové prostory, kancelář a pokoje pro služebnictvo. \n\nProstory pod mansardovou střechou se využívaly rovněž k ubytování sloužících a jsou osvětleny střešními okny v podobě světlíků.\n\nZámek je volně stojící podélný objekt, jednopatrový s balkónem v prvním patře neseným dvěma kamennými krakorci a s pěti okenními osami. Objekt má mansardovou valbovou střechu. Uprostřed střechy vyrůstá šestiboká věžička s hodinami krytá cibulkou. Středový vstup do zámku s kamenným ostěním je ze zámecké zahrady.\n\nSoučasný rozsah přilehlé zahrady je dán přestavbou areálu za hrabat Chotků, kteří jí také určili styl anglického parku. V západní části zahrady je soustředěna skupina starých stromů a keřů, které vytvářejí přírodní prostředí. Střed zahrady byl nově osázen při rekonstrukci v roce 1972.\nPouze část zahrady na východní straně nese rys francouzské zahrady s uměle udržovanými záhony. Zámecká zahrada je obehnána mřížemi situovanými na nízkých zídkách a pochází z let 1900–1902. Do zámecké zahrady byla přemístěna socha Ecce homo z obce Saběnice.\n\n\n\n"}
{"id": "849653", "url": "https://cs.wikipedia.org/wiki?curid=849653", "title": "Lišnice (zámek)", "text": "Lišnice (zámek)\n\nLišnický zámek je barokní zámek v severozápadní části obce Lišnice v okrese Most. Objekt je v soukromém majetku.\n\nV roce 1706 zdědili ves Lišnici Údrčtí z Údrče a od nich ji v roce 1818 koupil rytíř Jan Beníško z Dobroslavi. Ten vzápětí nechal postavit jednopatrový zámek, který byl v následujících obdobích několikrát přestavován. V roce 1848 vlastnili statek manželé Meroltovi a až do roku 1945 zámek několikrát změnil majitele, většinou měšťanského původu. Po druhé světové válce byly objekty znárodněny a v zámku se usídlilo zemědělské družstvo.\n\nOd roku 1963 je chráněn jako kulturní památka.\n\n\n"}
{"id": "849663", "url": "https://cs.wikipedia.org/wiki?curid=849663", "title": "John Mole", "text": "John Mole\n\nJméno a příjmení John Mole nosí více osobností:\n\n"}
{"id": "849669", "url": "https://cs.wikipedia.org/wiki?curid=849669", "title": "George Coleman", "text": "George Coleman\n\nGeorge Coleman (* jako George Edward Coleman; 8. března 1935 Memphis, Tennessee, USA) je americký jazzový saxofonista a hudební skladatel.\n\nSpolupracoval s Milesem Davisem (\"Seven Steps to Heaven\"), Herbie Hancockem (\"Maiden Voyage\"), B. B. Kingem, Lionelem Hamptonem, Chet Bakerem, Elvinem Jonesem (\"Poly-Currents\", \"Coalition\", \"Time Capsule\"), Lee Morganem (\"City Lights\") a mnoha dalšími. Rovněž vydal několik alb pod svým jménem.\n\n"}
{"id": "849673", "url": "https://cs.wikipedia.org/wiki?curid=849673", "title": "Maiden Voyage", "text": "Maiden Voyage\n\nMaiden Voyage může být:\n\n"}
{"id": "849674", "url": "https://cs.wikipedia.org/wiki?curid=849674", "title": "Maiden Voyage (album, Herbie Hancock)", "text": "Maiden Voyage (album, Herbie Hancock)\n\nMaiden Voyage je páté sólové studiové album amerického jazzového klávesisty Herbie Hancocka. Jeho nahrávání probíhalo v březnu 1965 v Van Gelder Studio v Englewood Cliffs v New Jersey. Album pak vyšlo v květnu téhož roku u vydavatelství Blue Note Records a jeho producentem byl Alfred Lion. Upravená verze skladby „Little One“ vyšla později na albu \"E.S.P.\" Milese Davise.\n\nAutorem všech skladeb je Herbie Hancock.\n"}
{"id": "849675", "url": "https://cs.wikipedia.org/wiki?curid=849675", "title": "Mackov", "text": "Mackov\n\nMackov () byl součástí obce Fláje na hřebeni Krušných hor, v nadmořské výšce 818 metrů. Nacházel se mezi obcí Fláje, Oldříš a Vilejšov. Dnes spadá do území města Oseku v okrese Teplice.\n\nV 19. století zde žilo 341 německých katolíků. Obec byla součástí panství Duchcov. Hlavní obživou obyvatelstva byl chov dobytka, pěstování brambor a zelí a výroba šindelů. Lidově se tato oblast označovala též jako \"Keil\" (což souviselo s pronikáním saského obyvatelstva na české území v době raného novověku).\n\nPo druhé světové válce bylo německé obyvatelstvo obce vysídleno. Z důvodu vybudování vodního díla Fláje byla obec kvůli zřízení ochranného pásma v roce 1955 zrušena. Dnes lze v místě obce nalézt pouze zbytky původních domů; její katastrální území je přičleněno k městu Osek.\n\nBudova transformátorovny je významným orientačním bodem Krušnohorské magistrály, která bývalým sídlem prochází.\n\n\n\n"}
{"id": "849678", "url": "https://cs.wikipedia.org/wiki?curid=849678", "title": "Biologické centrum Akademie věd České republiky", "text": "Biologické centrum Akademie věd České republiky\n\nBiologické centrum AV ČR, v. v. i. (dále také „BC“), je veřejnou výzkumnou institucí, součást Akademie věd České republiky, nacházející se v Českých Budějovicích ve společném areálu s Jihočeskou univerzitou.\n\nBiologické centrum vzniklo k 1. lednu 2006 sloučením pěti ústavů v jednu veřejnou výzkumnou instituci a 1. ledna 2007 získalo statut veřejné výzkumné instituce. Se svými 440 zaměstnanci (někteří s částečným úvazkem) a 96 doktorandy se tak stalo největším mimopražským ústavem Akademie věd a jednou z významných institucí s daným výzkumným profilem v Evropě. Biologické centrum zahrnuje Entomologický ústav, Ústav molekulární biologie rostlin a Parazitologický ústav, které sídlí v samostatných budovách hlavního kampusu (poštovní adresa Branišovská 31), a Hydrobiologický ústav, Ústav půdní biologie a SoWa, které jsou umístěny v bezprostřední blízkosti na adrese Na Sádkách 7.\n\n\nBC provádí biologický výzkum, který sahá od studií na modelových organismech až k prakticky orientovanému řízení komplexních ekosystémů. Cíle studií zahrnují inovativní využití přírodních zdrojů, zvýšení zemědělské produkce pomocí genetických modifikací či objasnění regulačních drah důležitých pro lidské zdraví a zároveň přístupných detailnímu zkoumání na bezobratlých živočiších. Tyto studie jsou doplňovány výzkumem zaměřeným na ochranu životního prostředí a zachování přírody a na obnovu ekosystémů poškozených zemědělstvím, nesprávným vodním hospodářstvím, těžbou nerostných surovin a ostatními lidskými činnostmi. Mezi charakteristické rysy BC patří spolupráce napříč obory, užití různých metodologických přístupů (molekulární biologie, genetiky, taxonomie, ekologie, matematického modelování) a kombinování analytických a holistických přístupů při řešení problémů. Výsledky dosažené v BC jsou každoročně publikovány ve stovkách autorských článků a shrnuty v několika knihách. Součinnost BC s mezinárodním vědeckým společenstvím zahrnuje vydávání periodik \"European Journal of Entomology\" a \"Folia Parasitologica\", členství mnoha zaměstnanců ve vědeckých společnostech a práci v redakcích mnoha časopisů. BC pořádá každý rok 2–4 mezinárodní setkání. Mezinárodní renomé BC a výsledky několika externích hodnocení prokázaly, že výkony BC odpovídají mezinárodním standardům.\n\nVe spolupráci s Jihočeskou univerzitou (ale i dalšími univerzitami v zemi) vedou vědci BC práce doktorandů v 11 akreditovaných oborech: biofyzice, ekologii, entomologii, genetice, hydrobiologii, molekulární a buněčné biologii, organické chemii, parasitologii, fyziologii a vývojové biologii a zoologii. V laboratořích BC pracuje na dvě stě studentů bakalářských a magisterských programů. Celkový počet studentů, kteří se vzdělávají v BC, je nejméně dvojnásobný oproti počtu vědeckých pracovníků. Část přednášek a cvičení na Přírodovědecké fakultě Jihočeské univerzity je realizována v rámci BC.\n"}
{"id": "849681", "url": "https://cs.wikipedia.org/wiki?curid=849681", "title": "Vilejšov", "text": "Vilejšov\n\nVilejšov (též \"Nová Ves,\" ) je zaniklá vesnice v okrese Teplice. Býval součástí obce Fláje na hřebeni Krušných hor. V roce 1930 bylo v obci 48 domů s 228 obyvateli. Po odsunu německých obyvatel se stal Vilejšov chatovou osadou. Z důvodu vybudování vodního díla Fláje byla obec kvůli zřízení ochranného pásma v roce 1955 zrušena. Dnes lze v místě vesnice nalézt pouze zbytky původních domů. Prostor bývalé obce je postupně zalesňován.\n\n"}
{"id": "849692", "url": "https://cs.wikipedia.org/wiki?curid=849692", "title": "Speak Like a Child", "text": "Speak Like a Child\n\nSpeak Like a Child je šesté sólové studiové album amerického jazzového klávesisty Herbie Hancocka. Jeho nahrávání probíhalo v březnu 1968 v Van Gelder Studio v Englewood Cliffs v New Jersey. Album pak vyšlo v roce 1968 u vydavatelství Blue Note Records a jeho producentem byl Duke Pearson.\n\n"}
{"id": "849705", "url": "https://cs.wikipedia.org/wiki?curid=849705", "title": "Concrete", "text": "Concrete\n\nConcrete může být:\n\n"}
{"id": "849709", "url": "https://cs.wikipedia.org/wiki?curid=849709", "title": "Rockport", "text": "Rockport\n\nRockport může být:\n\n"}
{"id": "849710", "url": "https://cs.wikipedia.org/wiki?curid=849710", "title": "Korálovec žlutavý", "text": "Korálovec žlutavý\n\nKorálovec žlutavý (\"Micrurus fulvius\") je jedovatý had z čeledi korálovcovitých, žijící jihovýchodní části Spojených států a severovýchodním Mexiku.\n\nDorůstá délky zhruba 80 centimetrů, v ojedinělých případech však až 120 centimetrů. Samci mají delší ocas než samice, ale celkově dosahují samice větší délky. Zbarvení tvoří série černých a červených širokých pruhů, které předělují tenké žluté pruhy. Živí se plazy, žábami a menšími hady. Samice kladou tři až dvanáct vajec.\n\n"}
{"id": "849711", "url": "https://cs.wikipedia.org/wiki?curid=849711", "title": "Lyman", "text": "Lyman\n\nLyman může být:\n\n"}
{"id": "849713", "url": "https://cs.wikipedia.org/wiki?curid=849713", "title": "Německo na Zimních olympijských hrách 1992", "text": "Německo na Zimních olympijských hrách 1992\n\nNěmecko na Zimních olympijských hrách v roce 1992 reprezentovala výprava 111 sportovců (75 mužů a 36 žen) v 11 sportech.\n\n"}
{"id": "849714", "url": "https://cs.wikipedia.org/wiki?curid=849714", "title": "Mount Vernon High School", "text": "Mount Vernon High School\n\nMount Vernon High School může být:\n\n"}
{"id": "849720", "url": "https://cs.wikipedia.org/wiki?curid=849720", "title": "Zákupské panství", "text": "Zákupské panství\n\nZákupské panství patřilo šlechtě sídlící na zámku Zákupy. Na Českolipsku patřilo k největším, patřilo do něj 28 obcí. Formálně zaniklo i toto panství při reformě po revoluci roku 1848, kdy bylo v Rakousku-Uhersku zrušeno poddanství.\n\nVe 14. století patřilo území dnešních Zákup pánům z Lipé, vladykům se Smojna a poté Vartenberkům. Od nich ho (asi) roku 1463 získali Berkové z Dubé a ti zde zůstali do roku 1612, kdy Zákupské panství koupil Jan Novohradský. Později roku 1632 panství vyženil vévoda Julius Jindřich Sasko-Lauenburský. Od něj panství získal dědictvím v roce 1665 jeho syn, Julius František Sasko-Lauenburský a podržel si ho do roku 1689, kdy zemřel. Od roku 1689 byla vlastníkem už velice rozsáhlého panství jeho dcera Anna Marie Františka, velkovévodkyně z Toskány. Pak následovala řada dalších šlechticů a v roce 1805 zadlužené Zákupské panství získal první z toskánské větve Habsburků, arcivévoda Ferdinand. Po něm se majitelem stal císař Ferdinand I. Rakouský a ten svým císařským diplomem v duchu ustanovení vídeňského kongresu vytvořil Zákupské vévodství, které věnoval Napoleonovi II., synovi francouzského císaře Napoleona I. Habsburkové vlastnili zámek a velkostatek až do roku 1918.\n\nDo Zákupského panství, jehož majitelem byl roku 1848 zapsán Leopold II. velkokníže Toskánský (Habsburk), patřilo 28 obcí: Bohatice, Boreček, Božíkov, Brenná, Cvikov, Lasvice, Mařenice, Mařeničky, Naděje, Nové Zákupy, Častolovice, Dobranov, Dolní Světlá, Drnovec, Horní Světlá, Juliovka, Kamenice, Krompach, Kunratice u Cvikova, Nový Šidlov, Rousínov, Starý Šidlov, Svor, Trávník, Valy, Vítkov, Vlčí Důl a Zákupy. \n\nPo revoluci byla provedena v císařství Rakousko-Uherském rozsáhlá reforma státní správy a zrušen feudalismus. Panství byla zrušena, byly ustanoveny politické kraje a okresy. Zákupské panství bylo začleněno od 1. ledna 1850 do okresu Česká Lípa, podléhající novému, nepříliš dlouho trvajícímu Českolipskému kraji (zrušen 1855). Šlechta (Habsburkové) zůstala majitelem zámku až do roku 1918, kdy byl zestátněn.\n\n"}
{"id": "849721", "url": "https://cs.wikipedia.org/wiki?curid=849721", "title": "Irricana (Alberta)", "text": "Irricana (Alberta)\n\nIrricana je městečko v jižní Albertě v Kanadě. Je obklopeno okresem Rocky View County. Přiléhá k silnici Highway 9, přibližně 53 km severovýchodně od Calgary, západně od území zvaného \"Drumheller badlands\".\n\nJméno je akronymem slovního spojení „\"irrigation canals\"“ (tj. zavlažovací kanály), které se nacházejí všude kolem oblasti Irricany.\n\nPůvodně byla začleněna do územní správy jako vesnice 9. června 1911, o 94 let později Irricana změnila svůj status na městečko - 9. června 2005. Své sté výročí pak oslavila Irricana v roce 2011.\n\nPodle kanadského sčítání obyvatelstva z roku 2011 mělo městečko Irricana 1 162 žijících v 444 z jeho celkově 480 příbytků, což představuje změnu -6.5% od roku 2006, kdy mělo 1 243 obyvatel. Na území svého katastru 3,18 km tedy mělo hustotu obyvatelstva 365,4 obyv./km in 2011.\n\nV roce 2006 měla Irricana 1 243 obyvatel žijících v 443 příbytcích, kterýžto počet se zvýšil o 19.2% od roku 2001. Vesnice má katastr o rozloze 3,18 km a tudíž měla hustotu obyvatelstva 390,3 obyv./km.\n\n\n"}
{"id": "849725", "url": "https://cs.wikipedia.org/wiki?curid=849725", "title": "Hnutí za přímou demokracii", "text": "Hnutí za přímou demokracii\n\nHnutí za Přímou Demokracii (dále HzPD) je občanským sdružením založeným v únoru 2001. Usiluje o změnu postavení občanů v politickém systému České republiky tak, aby se v souladu s Ústavou ČR stali skutečnými nositeli moci ve státě.\nHzPD se hlásí k demokracii a humanitním hodnotám, jejichž plné naplnění spatřuje v systému přímé demokracie. HzPD není spojeno s žádnou politickou stranou. Zakladatelem a mluvčím Hnutí za Přímou Demokracii byl filozof a pedagog Milan Valach.\n\nV roce 2012 bylo HzPD iniciátorem kampaně proti přijetí Zákona o majetkovém vyrovnání s církvemi a náboženskými společnostmi. Této kampaně se zúčastnilo více jak 30 000 občanů ČR, kteří prostřednictvím internetových stránek HzPD odeslalo e-mailovou výzvu poslancům a senátorům podporujícím přijetí tohoto zákona.<br>\n\nHzPD prosazuje systém tzv. ekonomické demokracie, která má být alternativou stávajícího kapitalizmu. Jejím základem je uplatnění demokratických principů v ekonomice a podnikání obdobně, jako je tomu v podnicích vlastněných zaměstnanci.\n\nNěkteré významné osobnosti, které otevřeně podpořily činnost HzPD:\n\n"}
{"id": "849731", "url": "https://cs.wikipedia.org/wiki?curid=849731", "title": "Německo na Zimních olympijských hrách 1994", "text": "Německo na Zimních olympijských hrách 1994\n\nNěmecko na Zimních olympijských hrách v roce 1994 reprezentovala výprava 112 sportovců (79 mužů a 33 žen) v 11 sportech.\n\n"}
{"id": "849734", "url": "https://cs.wikipedia.org/wiki?curid=849734", "title": "Martin Netolický", "text": "Martin Netolický\n\nMartin Netolický (* 22. září 1982 Ústí nad Orlicí) je český politik, od roku 2012 hejtman Pardubického kraje, od roku 2006 zastupitel města Česká Třebová, v letech 2018 až 2019 místopředseda ČSSD.\n\nPo studiích na Gymnáziu Česká Třebová, kde v roce 2001 složil maturitní zkoušku, nastoupil na Právnickou fakultu Masarykovy univerzity, kterou zakončil složením státní zkoušky v roce 2006. Na téže škole následně složil rigorózní zkoušky v oboru finanční právo a poté roku 2010 zde zakončil doktorský studijní program Teoretické právní vědy, obor Finanční právo a finanční vědy. V rámci studia a následné pedagogické činnosti se specializoval především na oblast rozpočtového práva a financování územních samosprávných celků. V letech 2008 až 2012 působil jako odborný asistent na Právnické fakultě Univerzity Palackého.\n\nPůsobil nejprve jako poslanecký asistent, později poradce ministra a hejtmana Radko Martínka. V roce 2006 byl poprvé zvolen do zastupitelstva České Třebové, mandát obhájil i v následujících komunálních volbách v roce 2010, po nichž byl zvolen do rady města (2010–2012). V roce 2008 úspěšně kandidoval do zastupitelstva Pardubického kraje, koncem roku 2011 se stal radním zodpovědným za zdravotnictví.\n\nNa podzim 2012 stál v čele kandidátky ČSSD do krajských voleb, ve kterých ČSSD v Pardubickém kraji obdržela celkem 21,31 % a 12 mandátů v krajském zastupitelstvu. Na základě politických dohod s Koalicí pro Pardubický kraj a Stranou práv občanů Zemanovci se stal dne 2. listopadu 2012 v pořadí 5. hejtmanem Pardubického kraje a zároveň také nejmladším hejtmanem v novodobé historii krajů. V krajské radě je zodpovědný za oblast financí a rozpočtu kraje. Byl zvolen velkou většinou 40 ze 44 zastupitelů, získal tak i podporu převážné části opozice.\n\nV komunálních volbách v roce 2014 obhájil za ČSSD post zastupitele města Česká Třebová (uspěl díky preferenčním hlasům, když se posunul z 9. na 1. místo, strana získala ve městě 6 mandátů).\n\nV krajských volbách v roce 2016 byl opět lídrem ČSSD v Pardubickém kraji, mandát krajského zastupitele obhájil. I když ČSSD skončila až druhá, uzavřela koalici s uskupením \"Koalice pro Pardubický kraj\" (tj. KDU-ČSL, hnutí Nestraníci a SNK-ED), ODS a hnutím STAN a dne 21. října 2016 byl opět zvolen hejtmanem Pardubického kraje (v tajné volbě získal hlasy 33 z 44 přítomných zastupitelů).\n\nNa sjezdu ČSSD v Hradci Králové byl dne 7. dubna 2018 zvolen místopředsedou strany. V komunálních volbách v roce 2018 obhájil jako člen ČSSD post zastupitele města Česká Třebová, když kandidoval za subjekt \"\"Česká strana sociálně demokratická s nestraníky pro Českou Třebovou\"\" (uspěl díky preferenčním hlasům, když se posunul z 6. na 1. místo, strana získala ve městě 3 mandáty). Pozici místopředsedy strany zastával až do sjezdu ČSSD v březnu 2019.\n\n"}
{"id": "849736", "url": "https://cs.wikipedia.org/wiki?curid=849736", "title": "Seznam slovenských videoher", "text": "Seznam slovenských videoher\n\nToto je seznam her vytvořených na Slovensku.\n\n\n"}
{"id": "849745", "url": "https://cs.wikipedia.org/wiki?curid=849745", "title": "Atletika na Letních olympijských hrách 1988 – 100 metrů muži", "text": "Atletika na Letních olympijských hrách 1988 – 100 metrů muži\n\n"}
{"id": "849751", "url": "https://cs.wikipedia.org/wiki?curid=849751", "title": "Dishonored", "text": "Dishonored\n\nDishonored je akční stealth steampunková počítačová hra vytvořená společností Arkane Studios pro PC, Xbox 360, Xbox One, PS3 a PS4 a distribuovaná firmou Bethesda Softworks.\n\nHlavní protagonista hry se jmenuje Corvo Attano, osobní strážce císařovny. Corvo se právě vrací z neúspěšné zahraniční cesty domů, do císařského města Dunwall. Corvo měl za úkol získat pomoc ostatních ostrovních států v boji proti krysímu moru. Po svém návratu je přijat u císařovny Jessamine Kaldwin, která je následně zavražděna, a její dcera Emily, dědička trůnu, je unesena. Corvo je obviněn šéfem císařské špionáže Hiramem Burrowsem z její vraždy a zatčen. Půl roku je mučen ve vězení, aby se k vraždě přiznal. Vraždu totiž zosnoval právě Burrows, který se následně prohlásil lordem regentem, a přiznání by se mu mohlo hodit.\n\nCorvovi se však díky pomoci zvenčí podaří z věznice uprchnout před jeho plánovanou popravou. Skrze místní stoky se dostane k Samueli Beechworthovi, který ho přepraví ke skupince, kteří si říkají loyalisté. Skupinu vede vysloužilý admirál Farley Havelock, který se po císařovnině smrti snažil ovládnout armádu. Po jeho boku stojí Treavor Pendleton, dunwallský šlechtic. Tito vědí, že vraždu nechal objednat Burrows, a také ho chtějí svrhnout. Rekrutují Corva jako zabijáka, jehož cílem je odstranit hlavní pilíře Burrowsovy moci a nakonec lorda regenta samého. Corvovi je k dispozici Piero Joplin, zneuznaný vědec a vynálezce, autor jednoho ze dvou léků na krysí mor, který ho opatří specifickou maskou.\n\nCorvo tak prvně musí odstranit Thaddeuse Campbella, nejvyššího dozorce Opatství všech (Abbey of Everyman) a pravou ruku lorda regenta, přičemž osvobodí třetího člena loyalistického triumvirátu Teague Martina. Poté zlikviduje dvojčata Morgana a Custise Pendletonovi, Treavorovy bratry a hlavní opory režimu v parlamentu. Při jejich likvidaci také zachrání mladou Emily. Následně se mu podaří unést císařského lékaře Antona Sokolova, vynálezce druhé verze léku na krysí mor. Díky Campbellovu deníku, skrývajícímu choulostivé informace, dosadí loyalisté Martina jako nového nejvyššího dozorce. Také zjistí, že Burrows má milenku z rodu Boyleových, která regentství podporuje finančně.\n\nPoté, co lord regent ztratil církevní, parlamentní i finanční podporu, infiltroval Corvo Dunwallskou věž, regentovo sídlo, s cílem regenta odstranit. Po pádu režimu je však Corvo loyalisty otráven, jejich služebníci povražděni a Emily opět unesena. Corvo se zachrání jen díky tomu, že mu sympatizující Samuel nedá plnou dávku jedu. Jeho bezvědomé tělo je puštěno v loďce na vodu a nakonec nalezeno nájemnými vrahy v Zaplavené čtvrti. Zabijáci Corva zajmou a uvězní. Attanovi se však opět podaří uprchnout a zlikvidovat vůdce zabijáků Dauda, který zavraždil císařovnu.\n\nPři svém návratu do bývalé centrály loyalistů zjistí, že se Havelock prohlásil novým lordem regentem. Podaří se mu zachránit Sokolova a Joplina a zjistit polohu triumvirátu. Ti se skrývají na ostrově Kingsparrow ve zdejší pevnosti na vrcholku majáku. Corvovi se podaří infiltrovat pevnost i maják a zneškodnit zrádnou trojici. Následuje jedno ze tří možných zakončení podle akcí spáchaných během hry:\n\n1. Dobrý konec (s nízkým počtem zabití): Emily se stane císařovnou, všichni bujaře slaví a na mor je nalezen lék. Dle druhého dílu je tento příběhový konec kanonický.\n\n2. Špatný konec (s vysokým počtem zabití a zachráněnou Emily): Emily se sice stane císařovnou, ale občané jsou neslušní a mor nadále likviduje město.\n\n3. Úplně špatný konec (s vysokým počtem zabití a mrtvou Emily): Emily, kvůli smrti společně s Havelockem, se nestala císařovnou. Občané jsou neslušní a mor nadále likviduje město.\n\n\n\n\nHra je viděna z pohledu vlastních očí. Hráč postupuje příběhem na základě plnění misí. V každé misi má pevně daný úkol, který je třeba splnit. Vyskytují se i postranní nepovinné úkoly. Hlavní úkol, pokud se jedná o likvidaci nějakého cíle, se dá splnit buď násilnou nebo alternativní cestou. Hráč je v každé misi přenesen do určité lokace, kde plní cíle. V lokacích narazí na nepřátele i civilisty. Průchody lokacemi mohou být variabilní a k cíli vede několik cest. Hráč může zvolit také několik typů hraní, může hrát agresivně a zabíjet nepřátele v otevřeném boji, může je zabíjet skrytě či je jen omráčit, popřípadě se jim může zcela vyhnout. Pokud hráč zvolí agresivní postup, hra generuje v následných misích více nepřátel. S (ne)agresivním postupem také souvisí míra chaosu, kterou hráč svým jednáním (zabíjením nepřítel) přímo ovlivňuje. Pokud je míra chaosu vysoká (agresivní postup), pak je konec hry temnější (mor nadále ničí město), pokud je nízká (mírumilovný přístup), pak je konec jasnější (Emily moudrá císařovna, mor zcela vyléčen).\n\nHráč využívá obě ruce postavy, v pravé je defaultně umístěn nůž, který slouží jako útočná i obranná zbraň, do levé ruky si může nastavit pomocnou schopnost či předmět. Mezi předměty patří (upravitelná) pistole, (upravitelná) minikuše s různými šípy (normální, uspávací, zápalné), granáty, výbušné pasti a zařízení na úpravu elektrických obranných prostředků (jako jsou elektrické sloupy, obranné věže či světelné zdi), které pak zraňují nepřátele místo hráče. Speciálním předmětem je pak srdce, které ukazuje hráči umístění run a kostěných amuletů. Schopnosti (kouzla) může hráč využívat až po útěku z vězení, patří sem Blink (okamžitý přesun na krátké vzdálenosti), Dark Vision (vidění nepřátel a předmětů skrze zdi), Possession (schopnost posednout zvířata a lidi), Bend Time (schopnost zpomalit či zastavit čas), Devouring Swarm (přivolá roj krys, které napadnou nepřítele) a Windblast (vyvolá větrné víry). Každá schopnost má dva stupně, které se odemykají za sebrané runy. Za runy také můžete koupit pasivní dovednosti (opět ve dvou stupních): Vitality (více života a rychlejší regenerace), Agility (delší skok a vyšší rychlost pohybu), Blood Thirsty (schopnost stavu zvýšeného adrenalinu) a Shadow Kill (zabitý nepřítel se rozplyne).\n\nSvět Dishonored je vyobrazen jako temná verze steampunku spojeného s magií. Nachází se zrovna v době průmyslové revoluce, která byla umožněna párou a energií získanou z velrybího oleje. Kvůli tomu prakticky celá říše závisí na lovu velryb.\n\nCivilizovaný svět, nacházející se na severozápadních Ostrovech (The Isles), je rozdělen na čtyři ostrovní monarchie – Gristol, Serkonos, Tyvia a Morley. Ačkoliv jsou celkem široce autonomní, spojuje je osoba císařovny a říše, do které všechny čtyři monarchie spadají.\n\n\n\n\nDunwall je vyobrazen jako temné místo, tvrdě zasažené krysím morem. Na ulici se válejí mrtvoly připravené k vyexpedování a hlídkuje Městská hlídka. V částech města, kvůli úpadku moci státu v důsledku chaosu šířeného morem, vládnou pouliční gangy. Podle vývojářů byl předobrazem Dunwallu Londýn během velké morové rány. V Dunwallu se odehrává děj Dishonored.\n\n\nNa východ od Ostrovů se nachází obrovský kontinent Pandyssia. Tento kontinent je prakticky neobydlený a téměř neprozkoumaný. Je pokryt džunglemi a na některých místech i pouštěmi. Byl cílem mnoha výzkumných expedicích, díky nichž byla objevena nová, bizarní zvířata. Nacházejí se zde lidé, ale jsou primitivní a o civilizaci na Ostrovech vůbec nic neví. Z Pandyssie byl do Dunwallu převezen krysí mor.\n\nDunwall City Trials je první stáhnutelné DLC k základní hře Dishonored. Bylo vydáno 11. prosince 2012. DLC nepřidává žádný příběh, nýbrž 10 různých map, ve kterých bude hráč plnit různé úkoly typu odolávání vlnám nepřátel či kradmé zabíjení na čas. Výsledky jednotlivých map se pak budou započítávat do mezinárodního žebříčku. Mapy jsou rozdělené pro čtyři aspekty hráče, čímž je Stealth, Akce, Kreativita a Mobilita. Taktéž DLC přidává nové achievementy.\n\nThe Knife of Dunwall je druhé stáhnutelné DLC k základní hře Dishonored. Bylo oznámeno 13. března 2013 a vydáno 16. dubna 2013 pro PlayStation 3, Xbox 360 a PC. DLC se odehrává šest měsíců po vraždě císařovny z pohledu císařovraha Dauda.\n\nDLC přináší nové lokace jako Rothwildská velrybářská jatka nebo Timshovo panství. Přináší i 10 nových achievementů, 5 nových kostěných amuletů, nové vybavení, čímž je elektrická mina, dýmovnice a omračovací mina. Kuše je nahrazena malou zápěstní kuší, tzv. Wristbow. Jsou přidány tři nové schopnosti – Void Gaze (funguje jako Corvova schopnost Dark Vision – schopnost vidět nepřátele a předměty skrz zdi zkombinovaná s funkcí srdce – označovaní amuletů a run), Summon Assassin (na určeném místě Daud vyvolá jednoho ze svých zabijáků) a Arcane Bond (tato schopnost umožňuje sdílet Daudovi schopnosti s vyvolaným zabijákem). Tyto tři nové schopnosti nahradí Dark Vision, Devouring Swarm a Windblast. Taktéž schopnost Possesion v tomto DLC chybí. Schopnost Blink (teleportace na krátkou vzdálenost) zároveň zastaví čas při rozhodování se kam se teleportovat. DLC přidává možnost tzv. Favors, tedy služby, které se dají koupit. Kupříkladu se díky ní někde na mapě objeví nová runa či se označí jiný vchod do sídla.\n\nThe Knife of Dunwall začíná během atentánu na císařovnu, a to z pohledu Dauda. V okamžiku, kdy probodne císařovnu, je Daud vtažen do Prázdnoty (The Void), kde se setká s Cizincem (Outsider). Cizinec nejednoznačně promlouvá k Daudovi, že jeho příběh brzy skončí, ale jak skončí, bude záviset na tom, zda najde Delilah.\n\nO šest měsíců později, Daud zjišťuje zmínku o velrybářské lodi s názvem Delilah, která právě zakotvila v Rothwildských jatkách (Rothwild Slaughterhouse). Daud a jeho spolupracovnice Billie Lurk vyšetřují stopy v jatkách. Nakonec zjistí, že loď patřila mužovi jménem Arnold Timsh. Timsh prodal loď Rothwildovi poté, co prohlásil, že „její jméno ho pronásleduje.\"\n\nDaud a Billie poté navážou kontakt s Arnoldovou neteří jménem Thalia Timsh. Thalia má informaci o Delilah, kterou je ochotna prozradit, ale pouze v případě, že Daud získá poslední vůli a zbaví se Timshe, jelikož chce Thalia získat jeho majetek. Zatímco je Daud v Timshovo panství, narazí na sochu čarodějnice jménem Delilah. Ta začne k Daudovi promlouvat. Řekne mu, aby pro své dobro a dobro svých zabijáků toho nechal. On neuposlechne a poslední vůli stejně ukradne. Taktéž zlikviduje Timshe.\n\nPo návratu poslední vůle Thalii, ona řekne Daudovi vše, co ví o Delilah. Podle jejích slov byl Arnold umělec a malíř. Byl Delilah unešený, jako by ho očarovala. Když byla Thalia s Arnoldem na jedné seanci v panství Boylů, tak se u nich zjevila Dalilah. Zahlédli ji v panství Brigmore, kde Dalilah na plátno psala Daudovo jméno.\n\nPo návratu do Zatopené čtvrti, kde má Daud a jeho gang úkryt, je čtvrť obsazena Vševidoucími (Overseers). Daudovi se nakonec podaří čtvrť dobýt zpět a osvobodit všechny své zabijáky. Tehdy následují dva konce podle úrovně chaosu:\n\n1. Vysoký chaos (vysoký počet zabitých):\nJakmile dobyjí čtvrť, tak se na rozpadlé střeše blízké budovy shromáždí většina zabijáků včetně Billie. Náhle se však objeví Delilah. Tehdy se Billie odhalí a vyjde najevo, že s ní spolupracuje. Dojde k boji mezi Daudem a Billie. Buď hráč Billie zabije, nebo uspí šipkami. Finální scéna pod komentářem Cizince ukazuje, jak se k Daudovi tiše přibližuje Corvo s napřaženým mečem.\n\n2. Nízký chaos (nízký počet zabitých):\nJakmile dobyjí čtvrť, tak se na rozpadlé střeše blízké budovy shromáždí většina zabijáků včetně Billie. Ta se Daudovi přizná, že to ona prozradila Všemidoucím polohu Daudova úkrytu. Tehdy se objeví Delilah a vyjde na jevo, že s ní Billie spolupracovala. Billie se sama nabídne, ať ji Daud zabije, nebo ať ji nechá žít. Pokud ji hráč nechá žít, tak Billie odpluje pryč z města (dle druhého dílu je tento příběhový konec kanonický). Finální scéna ukáže, že se k Daudovi blíží Corvo s napřaženým mečem, ale Daud o něm ví. Pokud ji hráč zabije, tak se ukáže finální scéna, v níž Daud stojí nad mrtvolou císařovny.\n\nThe Brigmore Witches je třetí stáhnutelné DLC k základní hře Dishonored. Bylo vydáno 13. srpna 2013 pro PlayStation 3, Xbox 360 a PC. DLC se odehrává prakticky ihned po DLC The Knife of Dunwall opět z pohledu Dauda, který řeší problém s Delilah a čarodějnicemi.\n\nDLC přináší nové lokace jako Panství Brigmorů (Brigmore Manor) nebo Drapers Ward. Přináší i 10 nových achievementů, 2 nové kostěné amulety a 9 Corrupted Charms, tedy \"prokleté amulety\". Ty sice přidávají hráčovi výhody, ale zároveň si něco berou (např. amulet sice pohltí část přijatého poškození, ale zároveň však hráče zpomaluje). Vybavení, schopnosti a kostěné amulety jsou stále stejné jako v předešlém DLC The Knife of Dunwall, dokonce se zachovávají i hráčovi stejné modifikace výbavy a schopností jako v The Knife of Dunwall. Avšak je přidána nová schopnost Pull (Daud k sobě přitáhne nějakou věc nebo i člověka. Připomíná telekinezi). Taktéž Favors jsou v tomto DLC zachovány.\n\nThe Brigmore Witches začíná v okamžiku, kdy má Daud sen o boji proti Corvovi Attanovi. Corvo jej zabíjí a Daud se probouzí v úkrytu svého gangu po boku svých zabijáků.\n\nDaud má v plánu najít čarodějnici Delilah, která je na panství Brigmore mimo dunwallskou karanténní zónu, a překazit její plány. Vyhledá služby ženy jménem Lizzy Stride, vůdkyně gangu Dead Eels (Mrtví úhoři), která je schopna překročit karanténní zónu skrz řeku Wrenhaven na své lodi. Nicméně zjišťuje, že Lizzy byla zatčena a převezena do vězení Coldrige.\n\nDaud má v plánu Lizzy osvobodit. Věznice Coldrige je po uprchnutí Corva silně hlídána. Díky odvodněnému příkopu se Daud dostane dovnitř. Zde dokonce objeví mrtvou brigmorskou čarodějici ve vyslýchací místnosti. Podaří se mu najít Lizzy. Zjišťuje, že byla zrazena druhým velitelem Edgarem Wakefieldem, který ji podal Městské hlídce a převzal kontrolu nad Dead Eels. Řekne mu, že jestliže bude chtít odplout, bude muset zlikvidovat Wakefielda. Daud osvobodí Lizzy a uprchne s ní z vězení.\n\nDaud poté cestuje do čtvrti Drapers Ward, kde kotví Lizzyna loď. Tato čtvrť je opuštěná kvůli válce dvou gangů – Dead Eels a Hatters. Daudovi se podaří dostat se až na břeh řeky přímo k lodi. Zde Daud nalezme Wakefielda v nákladovém prostoru, kde úskostlivě očekává Lizzyn příchod. Daud ho zlikviduje a Lizzy se opět chopí velení gangu. Když už konečně chtějí odplout, zjišťují, že zanedbávaný gang pod velením Wakefielda umožnil gangu Hatters ukrást důležitou cívku z lodního motoru. Kvůli tomu je loď nehybná.\n\nDaud se vydává do úkrytu gangu Hatters, který je ve zdejší textilní továrně. Zde nalézá vůdce gangu jménem Geezer a jeho opatrovníka Trimbla. Trimble Daudovi oznámí, že mu dá cívku pod podmínkou, když opraví mechanismus ve stokách. Ten přestal fungovat, kvůli čemuž odvodnil kanál, který byl nutný k chodu vodou poháněných strojů zdejší továrny. Daud tedy putuje do kanalizace, kde se setkává se skupinou brigmorských čarodějnic. Ty Daud porazí a zprovozní mechanismus.\n\nKdyž se Daud vrátí do továrny, má dvě možnosti k získání cívky, která je uskladněná za zamklými dveřmi. Buď požádat Trimbla, který mu kód ke dveřím dá, nebo Trimbla zlikvidovat a umožnit si tak rozhovor s Geezerem. Ten mu řekne kód, ale pouze pokud Geezera zabije. Jelikož je Geezer udržován při životě pomocí stroje, tak se dá zabít tak, že se stroj vypne. V tom případě se však aktivuje zařízení, které celou továrnu zamoří smrtícím toxinem. Podle Geezerových slov si jeho gang Hatters zaslouží zemřít kvůli tomu, že už Geezera neposlouchají. Daud se tedy vydá pro cívku a zároveň si vyrobí protijed. Následně zabije Geezera a továrna se zamoří toxinem, ale díky protijedu Daud uprchne pryč. V obou variantách se tedy s cívkou vrátí k Lizzy.\n\nDíky provozuschopném stavu lodi Lizzy dopraví Dauda k panství Brigmore, kde sídlí brigmorské čarodějnice a Delilah. Když se Daud infiltruje dovnitř, z rozhovoru dvou čarodějnic zjistí Delilin plán. Má v plánu své vědomí přesunout do těla Emily, díky čemuž by se stala císařovnou. Později se Daud skrz magický obraz dostane do doupěte Delilah, které je v Prázdnotě (The Void). Zde je možné čarodějnici zlikvidovat dvěma způsoby. Buď ji zabít přímo v boji, nebo nahradit obraz Emily obrazem Prázdnoty. Kvůli tomu se rituál překazí a Delilah zmizí pryč v bílém portálu. V obou variantách tak Daud zachrání Emily.\n\nZávěrečná scéna ukazuje, jak Daud konfrontuje Corva. Sám Daud mu upřímně říká, že vraždy císařovny lituje, a jestliže má Corvo Dauda zabít, tak ať. Pokud je nízký chaos (nízký počet zabitých), tak Corvo Dauda ušetří a odejde pryč (dle druhého dílu je tento příběhový konec kanonický). Pokud je vysoký chaos (vysoký počet zabitých), tak Corvo Dauda zabije.\n\n"}
{"id": "849761", "url": "https://cs.wikipedia.org/wiki?curid=849761", "title": "Rockport (Utah)", "text": "Rockport (Utah)\n\nRockport je zaniklá obec v Weber Valley v ústí Three Mile Canyon v okresu Summit County v americkém státě Utah. Nachází se přibližně 6,5 km jižně od obce Wanship. Její vznik se datuje do roku 1860, v roce 1953 byla zatopena při výstavbě přehrady. Při posledním sčítání obyvatel v roce 1950 zde žilo 83 obyvatel.\n"}
{"id": "849765", "url": "https://cs.wikipedia.org/wiki?curid=849765", "title": "Rockport (přehradní nádrž)", "text": "Rockport (přehradní nádrž)\n\nRockport je přehradní nádrž v okresu Summit County v americkém státě Utah. Nachází se na řece Weber River jižně od obce Wanship po utažské státní silnici č. 32. Přehrada byla pojmenována po zaniklé obci Rockport, která byla při výstavbě přehrady zcela zatopena.\n"}
{"id": "849781", "url": "https://cs.wikipedia.org/wiki?curid=849781", "title": "Balling", "text": "Balling\n\nBalling:\n"}
{"id": "849785", "url": "https://cs.wikipedia.org/wiki?curid=849785", "title": "Good Kid, M.A.A.D City", "text": "Good Kid, M.A.A.D City\n\nGood Kid, M.A.A.D City (stylizováno jako \"good kid, m.A.A.d city\") je druhé studiové a zároveň první album u major labelu amerického rappera Kendricka Lamara. Album bylo nahráno u Aftermath Entertainment a vydáno 22. října 2012.\n\nKendrick Lamar roku 2011 vydal nezávislé album \"Section.80\", které sklidilo relativní komerční úspěch a především pozitivní kritiky. Tím se mu naskytla možnost získat smlouvu u Aftermath Entertainment s distribucí u Interscope Records. Výkonným producentem alba se stal šéf Aftermath, rapper a hudební producent Dr. Dre.\n\nJedná se o konceptuální album, které pojednává o mládí Kendricka Lamara, kdy vyrůstal ve městě Compton ve státě Kalifornie. Název alba reflektuje autorovu nevinnost a jak ho ovlivnila kriminalita a styl života ve městě Compton. Slovo \"M.A.A.D.\" (v angličtině \"mad\" znamená bláznivý) je akronym s dvěma významy \"My Angry Adolescence Divided\" a \"My Angel's on Angel Dust\".\n\nPrvním singlem byla píseň \"The Recipe\" (ft. Dr. Dre), která byla vydána v dubnu 2012. Píseň debutovala na 38. příčce amerického žebříčku Hot R&B/Hip-Hop Songs. Píseň byla nakonec vydána jen na Deluxe Edition verzi alba.\n\nDruhým singlem byla zvolena píseň \"Swimming Pools (Drank)\", ta se postupně vyšplhala na 17. příčku žebříčku Billboard Hot 100, 4. příčku Hot R&B/Hip-Hop Songs a 63. v UK Singles Chart. V USA také získala platinovou certifikaci. Jako třetí singl byla zvolena píseň \"Poetic Justice\" (ft. Drake) ta se vyšplhala na 26. příčku a byla asociací RIAA oceněna certifikací zlatý singl za překročení prodeje 500 000 kusů.\n\nČtvrtým singlem byla v březnu zvolena píseň \"Bitch, Don't Kill My Vibe\", která se vyšplhala na 32. příčka v Billboard Hot 100.\n\nPo vydání alba se do žebříčku Billboard Hot 100 ještě dostala píseň \"M.A.A.D City\" (ft. MC Eiht) (75. příčka).\n\nAlbum debutovalo na 2. příčce žebříčku Billboard 200 s 242 000 prodanými kusy v první týden prodeje v USA. Současně debutovalo na prvních příčkách žebříčků Top R&B/Hip-Hop Albums a Rap Albums. Ve Spojeném království obsadilo 16. příčku UK Albums Chart. V prosinci 2012 album obdrželo certifikaci zlatá deska od americké asociace RIAA za 500 000 prodaných kusů. Celkem se v USA prodalo 1 324 000 kusů. Tím obdrželo certifikaci platinová deska.\n\nPři 56. ročníku hudebních cen Grammy Kendrick Lamar obdržel sedm nominací - mezi nimi i za nejlepší album roku a za nejlepší rapové album, avšak žádnou neproměnil.\n\nV září 2019 album zaznamenalo svůj 358. týden v žebříčku prodejnosti alb Billboard 200 a překonalo tak dosavadní rekord hip-hopového alba \"The Eminem Show\" od Eminema.\n\n\n"}
{"id": "849792", "url": "https://cs.wikipedia.org/wiki?curid=849792", "title": "Blue Haze", "text": "Blue Haze\n\nBlue Haze je studiové album amerického jazzového trumpetisty Milese Davise. Jeho nahrávání probíhalo 19. května 1953, 15. března 1954 a 3. dubna 1954. Jeho producenty byli Bob Weinstock a Ira Gitler. Album poprvé vyšlo v roce 1954 na 10\" desce a v roce 1956 na 12\" desce u vydavatelství Prestige Records.\n\n"}
{"id": "849818", "url": "https://cs.wikipedia.org/wiki?curid=849818", "title": "Eusébio Oscar Scheid", "text": "Eusébio Oscar Scheid\n\nEusébio Oscar kardinál Scheid (* 8. prosince 1932 Luzerna, Brazílie) je brazilský římskokatolický kněz, člen kongregace Misionářů Nejsvětějšího Srdce Ježíšova, kardinál.\n\nPo vstupu do kongregace Misionářů Nejsvětějšího Srdce Ježíšova (známí též jako dehoniáni) studoval v řádovém semináři v Corupě. Doktorát z teologie získal na Papežské univerzitě Gregoriana v Římě. Zde také přijal 3. července 1960 kněžské svěcení. Poté přednášel teologii, dogmatiku, liturgii a kulturu náboženství na několika církevních školách, mj. na Katolické univerzitě v Sao Paolo.\n\nV únoru 1981 byl jmenován biskupem diecéze Sao Jose dos Campos, biskupské svěcení přijal 1. května téhož roku. O deset let později, v únoru 1991 se ujal řízení arcidiecéze Florianopolis. Za dalších deset let, v červenci 2001 ho papež Jan Pavel II. jmenoval arcibiskupem arcidiecéze Sao Sebastiao do Rio Janeiro. Zde nahradil ve funkci kardinála de Araújo Salese.\n\nPři konsistoři 21. října 2003 byl jmenován kardinálem. Spolu s ním se kardinálem stal mj. také jeho řeholní spolubratr Polák Stanisław Nagy. Jeho žádosti o uvolění z funkce arcibiskupa vzhledem k dovršení kanonického věku vyhověl papež Benedikt XVI. v roce 2009.\n\n\n"}
{"id": "849837", "url": "https://cs.wikipedia.org/wiki?curid=849837", "title": "Karel Hora", "text": "Karel Hora\n\nKarel Hora (2. prosince 1908, Jokohama – 8. srpna 1989, Ajaccio, Francie) byl major československé armády a jeden z nejvýznamnějších a nejvíce oceňovaných Čechů, sloužících v cizinecké legii, s níž bojoval ve Francii a Německu během druhé světové války, v Indočíně, Koreji a Alžírsku až do začátku šedesátých let.\n\nNarodil se v Yokohamě českému otci Karlu Janovi Horovi a japonské matce Fuku Takemoto. Roku 1913 se rodina přestěhovala do francouzské koncesní čtvrti v Šanghaji. Zde ho otec zapsal do Kaiser Wilhelm Schule, ale ta ho příliš nebavila. Radši běhal venku s kamarády, se kterými si hrál na vojáky. V létě roku 1917 byla rodina vypovězena ze Šanghaje a přestěhovala se do New Yorku. V listopadu roku 1917 se přes Švédsko, Dánsko a Německo dostali do Čech, do Poděbrad, kde se zabydleli. Zde se stal doslova postrachem ulice. Otec neustále v rámci povolání cestoval (Evropa, Dálný východ,…) a tak výchovu měla na starosti matka. Ta ho poslala do reálky v Praze, kde však kvůli chování dlouho nepobyl. Pak studoval reálku v Nymburku, kde se setkal se svým budoucím nejlepším kamarádem Václavem Kordou, pozdějším plukovníkem RAF a velitelem 311. československé bombardovací perutě v Británii. Karel se poté neúspěšně pokoušel o hereckou kariéru ve společnosti UFA v Berlíně. Po zklamání odešel do Rotterdamu, kde se neúspěšně pokusil nalodit na loď do USA. Při razii policie byl zatčen a na žádost československého konzulátu odeslán zpět do Poděbrad. Roku 1929 nastoupil vojenskou službu a byl převelen k 45. pěšímu pluku v Chustu na Podkarpatské Rusi. V říjnu 1929 byl poslán do školy záložních důstojníků v Košicích, kde si, tentokrát s úspěchem, složil maturitu. Vojenskou službu ukončil v hodnosti podporučíka.\n\nPo neúspěšném studiu na vysoké škole obchodní v Praze, si „vypůjčil“ pár matčiných šperků, které prodal a za peníze se dostal až do Monte Carla, kde je obratem prohrál. Otec ho za trest na své náklady poslal do Ekvádoru na „zkušenou“. Zde nejdříve pracoval v Guayaquil jako pomocný chemik v koželužně, později se vydal se dvěma přáteli do amazonské džungle v oblasti Esmeraldas, kde lovil zvířata pro jejich kůže, neúspěšně se pokoušel hledat zlato a byl i „léčitelem“ zdejšího kmene Cayapas. Po vyčerpávajícím pobytu se vrátil do Esmeraldas, napůl slepý, kvůli bahenní zimnici, kterou prodělal. Po nějaké době se zde oženil a narodila se mu dcera Jarmila. Později se stal zástupcem československých firem na výrobu broušeného skla, porcelánu, keramiky, bižuterie a knoflíků pro Ekvádor. Zprostředkovával rovněž prodej zbraní československé výroby.\n\nRoku 1936 odjel přes Německo zpět do Čech, kde navázal mnoho obchodních kontraktů a po návratu do Ekvádoru si otevřel v Guayaquil obchod Praga s československým zbožím. Ten mu rychle vzkvétal, než v říjnu 1938 vyhořel. Karel Hora dal sbohem své rodině a odjel domů. Po zjištění, že Hitler obsadil zbytek jeho vlasti, vystoupil z lodi již v Marseille a dobrovolně vstoupil do Cizinecké legie, se kterou absolvoval počáteční boje ve Francii, kde, při záchraně svého velitele, přišel o dva prsty a půl dlaně na pravé ruce.\n\nNěmecké vítězství ho zastihlo v lazaretu v Epinalu, ze kterého se mu úspěšně podařilo utéci přes Pyreneje do Španělska. Tam byl chycen policií, mučen a transportován do vězení z podezření z účasti v občanské válce ve Španělsku v řadách interbrigád. Po útěku z transportu byl zajat znova a poslán do koncentračního táboru Miranda del Ebro na severu Španělska. Roku 1943 byl propuštěn. Dostal se do Anglie, ale nebyl přijat do československých jednotek, kvůli svému zranění ruky s vysvětlením: „Jste invalida neschopný boje.“, a tak se přihlásil do jednotek Svobodných Francouzů, kde byl přijat do jeho původní hodnosti podporučíka. Po krátké době byl odeslán do Alžírska. V únoru 1944 se dobrovolně přihlásil ke speciálnímu výcviku v Anglii, který úspěšně absolvoval. 12. srpna 1944 seskočil na území Francie, spojil se s místními partyzány a dále vedl partyzánský a místy i otevřený boj proti Němcům. Po připojení k americkým vojskům pokračoval směr Německo, kde se účastnil konečných bojů. Za tyto akce byl roku 1944 dekorován rytířem Čestné legie. Po kapitulaci Německa se vrátil za matkou do Poděbrad.\n\nPo válce štábní kapitán Hora úspěšně absolvoval vysokou válečnou školu v Praze a École militaire v Paříži. Po studiích nastoupil jako profesor taktiky výsadkového boje na vysoké válečné škole v Praze. Po únorovém převratu byl donucen odejít z této školy a byla mu generálem Reicinem nabídnuta spolupráce s OBZ – vojenskou rozvědkou. Hora odmítl, odeslal svou druhou ženu Claudette, původem Francouzku, do Paříže a později přešel ilegálně hranice do západního Německa.\n\nTam byl držen v táboře v německém Oberurselu. Zde byl vyslýchán pro podezření ze špionáže. Po krátké době byl propuštěn, odjel do Paříže a 9. srpna 1948 se mu narodil syn Denis. Život v civilu mu však nevyhovoval a tak roku 1948 již podruhé vstoupil do Cizinecké legie.\n\n23. března 1949 odjíždí znova do akce, tentokrát do Indočíny, odkud o více jak jeden rok později odvelen zpět do Francie. Roku 1952 dobrovolně odjíždí do korejské války, odkud se definitivně vrací 15. května 1954. Za hrdinství v Indočíně i Koreji byl roku 1955 jmenován důstojníkem Čestné legie. Mezi léty 1954 až 1961 úspěšně bojoval v Alžírsku. Potom, co Francie opustila Alžírsko, se zapletl do převratu organizace OAS, která usilovala o Alžírsko nadále francouzské. Krátce před propuštěním byl povýšen na majora Cizinecké legie. 22. května 1961 dobrovolně a definitivně odchází z legie, zklamán z dění v Alžírsku.\n\nKvůli jeho zapletení s OAS, které bylo ve Francii ilegální organizací, vyměnil hodně pracovních míst, nikde se zpočátku na dlouho neuchytil s vysvětlením, že v jejich podniku nechtějí žádné politické aktivisty. Později se uchytil ve firmě, vyrábějící lepidla a těsnění a zbytek svého života dožil již v poklidu. Zemřel roku 1989 a je pohřben v Památníku legie v Pouylobier.\n\n\n\n\n"}
{"id": "849838", "url": "https://cs.wikipedia.org/wiki?curid=849838", "title": "Uinta Mountains", "text": "Uinta Mountains\n\nUinta Mountains je pohoří na severovýchodě amerického státu Utah, z části zasahující i do okolních států Wyoming a Colorado. V pohoří ročně spadne přibližně 100 cm srážek. Nejvyšší hory jsou celoročně pod sněhem, s výjimkou období od konce července do počátku září. Horami protéká více než 640 km potoků a nachází se zde kolem 1 000 jezer. Nejvyšší horou pohoří a zároveň celého Utahu je Kings Peak.\n"}
{"id": "849839", "url": "https://cs.wikipedia.org/wiki?curid=849839", "title": "Jackie Brownová", "text": "Jackie Brownová\n\nJackie Brownová (v anglickém originále Jackie Brown) je americký kriminální film režiséra Quentina Tarantina (který rovněž napsal jeho scénář) z roku 1997. Jedná se o adaptaci románu \"Rum Punch\" od amerického spisovatele Elmorea Leonarda, která vzdává poctu snímkům žánru blaxploitation ze 70. let 20. století, včetně filmu \"Foxy Brownová\" z roku 1974.\n\nPostavu Jackie Brownové ztvárnila Pam Grier (která se také objevila v roli Foxy Brownové ve stejnojmenném filmu), v dalších hlavních rolích hráli Robert Forster, Robert De Niro, Samuel L. Jackson, Bridget Fonda a Michael Keaton.\n\nGrier a Foster byli zkušení herci, kteří se ale před tímto snímkem mnoho let neobjevovali v hlavních rolích, \"Jackie Brownová\" tak přispěla k oživení jejich kariéry. Za své výkony ve filmu byl Robert Foster nominován na Oscara v kategorii nejlepší herec ve vedlejší roli, Samuel L. Jackson a Pam Grier byli nominováni na Zlaté glóby.\n\nV roce 1995 se Jackie Brownové, ženě středního věku pracující v malých mexických aerolinkách jako letuška, daří vycházet s financemi díky pašování peněz z Mexika do USA pro Ordella Robbieho, prodejce zbraní na černém trhu, který žije v metropolitní oblasti Los Angeles. Ordell je ostře sledován Úřadem pro alkohol, tabák, zbraně a výbušniny (ATF), což ho nutí využívat kurýry. Poté, co se Ordell dozvěděl, že jiný kurýr, Beaumont Livingston, byl zatčen, předpokládá, že se onen kurýr stane informátorem, aby se vyhnul vězení. Proto se rozhodne za Livingstona zařídit kauci pomocí ručitele Maxe Cherryho, načež Livingstona přemluví, aby si vlezl do kufru auta a poté ho zabije.\n\nNa základě informací, které Livingston stačil vyzradit, je Jackie zadržena při návratu do USA agentem ATF Rayem Nicolettem a detektivem losangeleské policie Markem Dargusem, kteří u ní najdou pašované peníze a balíček kokainu (o kterém Jackie nevěděla). Protože ze začátku odmítá uzavřít dohodu, je Jackie poslána do vězení, což Ordella upozorní na nebezpečí, že by mohla s úřady začít spolupracovat a stát se tak informátorkou. Ručitel Max Cherry dostane Jackie z vězení pomocí peněz, které předtím dostal od Ordella, a po jejich setkání zjistí, že ho Jackie přitahuje. Ordell přijede k Jackieninu domu ve snaze ji stejně jako předtím Livingstona zabít, k jeho překvapení ale vytasí zbraň, kterou předtím sebrala z přihrádky Maxova auta a dohodne se s ním, že bude předstírat spolupráci s úřady, při které ale propašuje 550 000 dolarů z Ordellových peněz, dost na to, aby Ordell mohl odejít do důchodu.\n\nNa uskutečnění plánu Ordell počítá s Melanií Ralstonovou, neambiciózní surfařkou kouřící marihuanu, která s Ordellem bydlí, a Luisem Garou, přítelem a bývalým spoluvězněm. Nicolette a Dargus, nemajíc tušení o jejich plánu, vymyslí vlastní plán, při kterém se pokusí Ordella přistihnout při předávání 50 000 dolarů. Do toho všeho má Jackie v plánu všechny obelstít a nechat si pro sebe 500 000 dolarů, aniž by to kdokoli věděl. Do svého plánu naverbuje Maxe, aby jí pomohl, a nabídne mu podíl.\n\nV den předávky Jackie vstoupí do převlékací kabinky v obchodě Billingsley Department Store nacházející se v obchodním domě Del Amo Fashion Center, aby si zkusila nový oblek. Ordellovi řekla, že si tam s Melanií prohodí tašky s údajnými 550 000 dolary Nicolettovi přímo před nosem, kterému bylo řečeno, že k prohození tašek má dojít v části s občerstvením. Ve skutečnosti ale taška, kterou Jackie předá Melanii, obsahuje pouze 50 000 dolarů, zatímco zbytek peněz nechá v kabince, aby je mohl vyzvednout Max. Poté Jackie najde Nicoletta a Darguse, předstírá zoufalství a tvrdí, že Melanie sebrala všechny peníze a utekla.\n\nNa parkovišti obchodního domu se Melanie vysmívá a otravuje Louise, dokud Louis neztratí nervy a nezastřelí ji, k čemuž se později přizná Ordellovi. Ordell začne zuřit, když zjistí, že většina peněz v tašce chybí, a uvědomí si, že v tom má prsty Jackie. Poté, co se Louis zmíní o tom, že v obchodě zahlédl Maxe Cherryho a nepojal podezření, ho Ordell zabije a i s taškou odejde. Ordell začne vybíjet svůj vztek na Maxovi, který mu řekne, že Jackie je k smrti vyděšená a čeká na něj v Maxově kanceláři, aby mu mohla předat zbytek peněz. Když oba dorazí do potemnělé Maxovy kanceláře, Ordell na Maxe výhružně namíří zbraň. Když Jackie zakřičí, že Ordell je ozbrojen, Nicolette vyskočí z úkrytu a zastřelí ho.\n\nZa Jackieninu spolupráci stáhne ATF vůči ní obvinění ze spáchání trestných činů. Nyní se získanými Ordellovými penězi a jeho automobilem Jackie plánuje odjet do španělského Madridu. Nabídne Maxovi, že se může přidat, ten ale odmítne. Poté ho políbí na rozloučenou a odejde ve chvíli, kdy Max vezme telefon. O chvilku později Max urychleně hovor ukončí a vypadá to, že zvažuje své rozhodnutí, zatímco Jackie odjíždí pryč.\n\n\n"}
{"id": "849849", "url": "https://cs.wikipedia.org/wiki?curid=849849", "title": "Mráz přichází z Hradu", "text": "Mráz přichází z Hradu\n\nMráz přichází z Hradu je román Michala Viewegha. Kniha byla publikována roku 2012. Jedná se o volné pokračování Mafie v Praze.\nAutor ve svém díle volně mísí fikci s realitou, podle Viewegha jde o thriller a jízlivou, společensko-politickou, satiru.\n\nRomán byl druhou nejpůjčovanější knihou od českého autora v českých knihovnách v roce 2013.\n\nNa rozdíl od Mafie v Praze autor používá skutečná jména postav, byť jsou knižní postavy svými skutečnými předobrazy jen lehce inspirovány.\nJména postav z předešlého dílu, pokud přežily, byla změněna také (Kokta je tedy Radek John, Boris Vítek - Vít Bárta, Ondřej Valounek - Ondra Palounek, kmotr Mord – Roman Janoušek…). V knize se vedle fiktivních postav objevuje i mnoho skutečných postav, třeba Václav Klaus, Ladislav Jakl, Petr Hájek, Roman Janoušek, Vít Bárta, Kateřina Klasnová, Jana Nagyová, Petr Nečas, Daniel Landa, Dominik Duka, Livie Klausová, Radek John… aj.\n\nRomán se odehrává v období tří dnů (čtvrtek, pátek a sobota), každý den je jednou kapitolou, ta je dále členěna na číslované podkapitoly. Román obsahuje i prolog a epilog, navíc knihu protínají tři krátká „intermezza“ v podobě supertajného deníku.\n\nLenny, homosexuální milenec Václava Klause, je za podivných okolností utopen, jeho kamarádka, transsexuálka Kristýna Škvárová se snaží zjistit více podrobností o jeho smrti.\n\nMladí neonacisté Strašák a Brutál zapálili bezdomovce a později i ukradli náhrobky ze židovského hřbitova.\n\nNovináři Marek Konwicki a Diana Renková (snoubenci), nalezli v netbooku Darka Balíka (znám z Mafie v Praze, jeho předobrazem je Marek Dalík) video, ve kterém Václav Klaus tajně jedná s Putinem v Kremlu a slibuje mu, že odtrhne Českou republiku od Evropské unie a udělá všechno možné, aby Evropskou unii rozbil.\n\nKmotr Janoušek (přezdívaný Romeš, Voldemort, nebo Mazánek) se dohaduje s Vítem Bártou, je naštvaný, že ho \"VéVéčka\" (Věci veřejné) stály víc než 200 milionů a přitom směřují do propadliště dějin. Bárta se snaží Janouška uklidnit s tím, že odposlouchává Prezidenta, a že díky tomu mu Klaus vlastně „zobe z ruky“, což Janouška nakonec uklidní. U Janouška byl s Bártou i John, ale jejich hádku prospal, protože byl opilý.\n\nJana Nagyová (přezdívaná Carevna), poradkyně a milenka Petra Nečase, premiérovi vlády po ránu sdělí, že má novým ministrem průmyslu a obchodu jmenovat Martina Kubu, Nečas nesouhlasí, protože ho prý „pase“ kmotr Dlouhý, a taky by měl podržet ve funkci Langa (šéf BIS), který má problémy, kvůli uniklým odposlechům mezi Janouškem a Bémem. Nečas Janě nakonec všechno odsouhlasí.\n\nKristýna navštíví Alexandra Lounského (přezdívaný Saša), novináře MF Dnes, dala mu nějaké fotky a Lennyho deník, a také mu sdělila své domněnky, že Lennyho zavraždila ruská tajná služba FSB, Saša ji prozatím příliš nevěří.\nLivie Klausová je na Maledivách se svým milencem Kevinem, což je Bártův informátor. Kevin je později záhadně utopen, což mají na svědomí také Rusové.\n\nNagyová se sešla s Janouškem U myšáka. Janoušek chtěl, aby Nečas novým ministrem spravedlnosti jmenoval Pavla Blažka (poté co byl odvolán Jiří Pospíšil). Nečas později souhlasil.\n\nRuský velvyslanec Sergej Kiseljov, měl plán, chtěl, aby v Praze na Prague Pride (pochod sexuálních menšin) vybuchla bomba, čímž jeho podřízený zvaný Generál pověřil neonacisty Strašáka a Brutála, oba měli být obětováni a vina měla být svalena na Národní stranu. Oba byli fiktivní zakladatelé této strany. Kiseljov se také chtěl zbavit Bárty, protože měl mnoho choulostivých odposlechů prezidenta Klause.\n\nKlaus přebral Puškinovu cenu, což byla jen zástěrka, aby se mohl setkat s Kiseljovem.\n\nPražský primátor Svoboda byl sponzorován Janouškem, ale po zvolení se Svoboda od Janouška distancoval a zrušil zakázky, které byly Janouškovi přihrány. Primátor odjíždí do Žlutých lázní, na oslavu Janouškových narozenin. Opilý Janoušek ho vyzve na šermířský duel.\n\nNovinářka Diana zjistila, že Svobodova očista pražského magistrátu, bylo jen divadlo a ve skutečnosti jen Janouška vystřídal kmotr Palounek, nově uzavřené tendry byly připravené na míru jeho společnostem.\n\nDvořák (šéf DPP) se svou matkou, Rittigem a právníky jednali v horkovzdušném balónu. Let jim zprostředkovala Kristýna, která vlastnila zážitkovou agenturu.\n\nJanouškova narozeninová párty, na které bylo mnoho politiků a veřejně činných osobností, končila. Janoušek odjížděl a cestou srazil mladou Vietnamku, opilému Janouškovi policisté nezabavili řidičák a nechali ho telefonovat. Na místo nehody se sjížděli novináři.\n\nBárta pojal podezření, že byl otráven, John předal vzorky Bártovy moči a zvratek do laboratoře, kde zjistili, že opravdu byl otráven poloniem, snažili se ho otrávit postupně, ale předávkovali ho, podobně jako Litviněnka. Bárta pomalu umíral v nemocnici.\n\nSaša s Plukovníkem poznali na fotkách od Kristýny potápěče, což byl nájemný vrah Robert Rachardžo. Odjíždí policejním vozem společně za Kristýnou, Saša si domyslel, že ruská tajná služba vraždí milence prezidentského páru, aby neutrpěla jejich image a byly „použitelní“, až když Klaus „předá“ republiku Rusku. Když dojeli za Kristýnou, tak zrovna přistával balon s Dvořákem a Rittigem, Rittig se rychle pokouší sníst smlouvy, které společně v oblacích uzavřeli. Saša to všechno pochopitelně vyfotil.\n\nDva neonacisté Strašák a Brutál byli zatčení a vyslýcháni.\n\nNagyová se domlouvá na spolupráci s kmotrem Dlouhým a Oulickým, protože Janouškovi a Rittigovi už mediální kauzy znemožnily „činnost“. Janouškovi „zavařila“ jeho automobilová nehoda a Rittigovi pojídání smluv.\n\nDianě Česká televize odmítla odvysílat její reportáž o Klausovi, a proto byla nucena ji sestříhat, ovšem díky svému ženskému šarmu přesvědčila technika, aby „omylem“ kazety prohodil, až je bude pouštět v Událostech. V reportáži bylo řečenou, že Klaus je vlastně ruský agent, na fotce byl s Putinem, který měl nasazenou na hlavě Svatováclavskou korunu, také v reportáži mluvila Kristýna, o tom, že Rusové zabili Lennyho, Klausova milence.\n\nSaša přistihl Svobodu a Palounka, jak prchají na letadlo do Hong Kongu, nezapomněl je vyfotit.\n\nGenerálovi nevyšel jeho plán s teroristickým útokem na Prague Pride, zabránili mu v tom Plukovník, Hruška a Marek Konwicki, zpacifikovali ho, než stačil odpálit bombu v alegorickém voze. Právě mu zvonil mobil, Nagyová mu oznamovala, že jede s Nečasem a Cameronem vlakem do Bruselu a Nečas fiskální pakt nepodepíše.\n\nV epilogu si Sergej Kiseljov pomyslel, že prohrál bitvu, ale ne válku. Seděl s Zemanem, Šloufem a Langem u Zemanovy chaty v Novém Veselí (Vysočina). Ukázal Zemanovi logo, jeho nové strany – Strana Práv Občanů. Miroslav Šlouf tvrdil, že kampaň musí být bombastická, ale musí působit skromně.\n"}
{"id": "849861", "url": "https://cs.wikipedia.org/wiki?curid=849861", "title": "Poslední hřích", "text": "Poslední hřích\n\nPoslední hřích (ang. titul: The Last Sin Eater) je americký dramatický film z roku 2007, který režíroval Michael Landon Jr..\n\nSkupina Waleských obyvatelů přišla v 18. století do Ameriky se usadit a s sebou si přinesli i své zvyklosti. Pro desetiletou Cadi Forbesovou, která se cítí být zodpovědná za smrt své mladší sestry,kterou při hádce o panenku omylem shodila do prudké řeky. Domnívá se,že ji od pocitu že zabila svou sestru,může pomoct jen pojídač hříchů („pojídač hříchů“, který ze zesnulého na sebe vezme všechny hříchy, které zesnulý spáchal.) Svůj názor dívka změní, když potká cizince, který ji pomůže a ukáže cestu, na které Cadi odhalí tajemství, jak rozvrátit celou komunitu.\n"}
{"id": "849863", "url": "https://cs.wikipedia.org/wiki?curid=849863", "title": "Monroe (Washington)", "text": "Monroe (Washington)\n\nMonroe je město v okrese Snohomish v americkém státě Washington. Při sčítání lidu v roce 2010 mělo 17 304, letošní počet obyvatel byl odhadnut na 17 390.\n\nHistorie města je úzce spojena s železnicí Great Northern Railway, která překonávala Kaskádové pohoří přes Stevensův průsmyk a pak se dostávala k pobřeží prostřednictvím údolí řeky Skykomish, kde Monroe leží.\n\nPřed postavením železnice se hlavní sídlo obce nacházelo téměř dva kilometry na západ od pozdějšího centra a říkalo se mu Park Place. Městští obchodníci se ale přesunuli, poté, co železnice našla nejlepší cestu, kudy trať vézt, blíže k dopravnímu koridoru. Nová obec dostala název Tye City, ale krátce poté se přejmenovala na Monroe. Vedlo k tomu přesunutí hlavního obchodu z Park Place do nového centra, čímž se přesunula i městská pošta. Obchod se jmenoval Monroe at Park Place, a tak dostala jak pošta, tak obec název Monroe. Obchod byl takto pojmenován po Jamesi Monroeovi, pátém prezidentovi Spojených států.\n\nRoku 1893 už byla z města důležitá zastávka na železnici a bylo především známé pro své skleníky provozované železnic a určené k pěstování rostlin, které byly prodávány cestujícím. Ještě ve stejném roce okres Snohomish postavil na dnešním místě veletrhu Evergreen State Fairgrounds farmu, na místě dnešní nemocnice Valley General Hospital postavil první městskou nemocnici. O rok později dostalo město svůj první most přes řeku Skykomish a v roce 1896 také svůj první kostel. V roce 1899 bylo z Park Place do Monroe přesunuto městské gymnázium a v lednu téhož roku začal svou publikaci deník \"The Monroe Monitor\". V září 1901 poznamenal města požár jediného úplného obchodního bloku ve městě.\n\nPo ekonomické stránce město zaznamenávalo pokroky. Na počátku jeho existence zde byly postaveny pilařské závody, které zpracovávaly zdejší cedrové dřevo a dělaly z něj šindele, jenž se staly hlavním produktem města. Postupem času byla ale většina dřeva vykácena a dřevařský průmysl byl na ústupu. Jeho vedoucí roli převzalo zemědělství, především farmy pěstující bobule. Díky bujným trávám, které poskytovalo zdejší údolí, se sem přesunulo i několik mléčných farem, což bylo následováno otevřením mlékáren. O tom ještě nyní dokládá obrovský komín továrny Carnation Condensary, která vyhořela ve 40. letech. Nyní stojí přímo na parkovišti jednoho obchodu s potravinami na křižovatce ulice Main Street s U.S. Route 2. Jedná se o jedinou připomínku dávných průmyslových časů města a přes svůj věk je stále největší budovou v Monroe.\n\nMěsto Monroe bylo oficiálně začleněno v prosinci 1902 s 325 obyvateli. V roce 1910, kdy se zde začala stavit továrna Carnation Condensary, rozhodl stát Washington o tom, že Monroe bude místem státního nápravného zařízení.\n\nVelká hospodářská krize zasáhla město tak jako ostatní města v zemi, takže i zde došlo k úpadku průmyslu. Vedení města poté požádalo o federální pomoc v podobě dotací a pomocných programů. Díky dotacím byla postavena nová, stále stojící škola na Main Street, a opraveny městské silnice. V roce 1941 město uspořádalo svůj první veletrh pod názvem Cavalcade of the Valleys, jehož pořádání bylo brzy přerušeno 2. sv. válkou. Pak bylo jeho konání obnoveno roku 1946 za pomoci několika obyvatel včetně manželů Petersových vlastnících městské květinářství, kteří se postarali o zasazení květinových keřů a stromů sloužících pro dekoraci veletrhu. Farmáři a další obyvatelé pak začali tradice, které do nyní zůstávají částí městské hrdosti a každý rok jsou vidět při veletrhu Evergreen State Fair.\n\nPo hospodářské krizi a světové válce se průmysl do města nevrátil, Monroe se tak začalo více soustředit na zemědělství. To sice pomalu, ale přece jen rostlo celá 50. a 60. léta. V dubnu 1965 zažila oblast velké zemětřesení, které zničilo mimo jiné i budovy zdejší střední školy Monroe High School. Nová budova školy byla otevřena o tři roky později a sloužila obci než byla nahrazena novější konstrukcí v roce 1999.\n\nNa začátku 70. letech se město stalo novým konečným místem státní silnice Washington State Route 522 poskytující přímější přístup k mezistátní dálnici Interstate 405, jenž vede k větším městům na jih od Monroe. To pomohlo odstartovat nový vzrůst města, které se nyní stalo tzv. bedroom community, tedy obcí závislou na okolních městech co se zaměstnanosti týče. Přímo ve městě se již zmíněná silnice číslo 522 setkává s dálnicí U.S. Route 2.\n\nV prvním desetiletí 21. století zažilo město další nečekaný vzrůst, a to díky novým obchodním náměstím a velkým maloobchodním pobočkám vznikajících podél U.S. Route 2. Rozrostly se také rezidenční části města a na zdejších silnicích se začaly především v létě a při svátcích vytvářet velké dopravní zácpy. Existují plány postavit kolem města obchvat pro U.S. Route 2, ale tato změna její trasy je stále časově vzdálená.\n\nDíky novým zástavbám se tedy město rozrostlo, což ale nenarušilo jeho historické vzezření. Staré centrum města se stále nachází okolo ulice Main Street, mimo dosah dálničního provozu, a podařilo se mu uchovat si svůj maloměstský charakter. Městem i nadále projíždí železniční doprava, a to na cestě k Stevensovu průsmyku. Hluk projíždějících vlaků je tedy i nadále částí života v Monroe.\n\nOd roku 2007 prochází historické jádro města renovací. Dále se město dostalo do různých filmů, jako místo natáčení sloužilo například filmům Kruh a Kruh 2. Každý rok mezi lety 1995 a 2000 se zdejší závodní okruh Evergreen Speedway dostal do kalendáře Camping World Truck Series, třetí nejvyšší úrovně NASCAR.\n\nObec má rozlohu 15 km², z čehož zhruba 0,5 % tvoří voda.\n\nV roce 2010 žilo ve městě 17 304 obyvatel, z nichž 79 % tvořili běloši, 4 % Afro-Američané a 3 % Asiaté. 17 % obyvatelstva bylo hispánského původu.\n\nMěsto má svůj vlastní školní okrsek, hlavní střední školou města je Monroe High School.\n\nJak již bylo zmíněno, roku 1910 bylo ve městě postaveno první státní nápravné zařízení. Původně mělo sloužit k nápravě mladších zločinců, které tak ponechávalo bez kontaktu s ostřejší starou generací zločinců. V roce 1981 zde bylo otevřeno centrum pro speciální zločince léčící zločince s psychickými problémy. V roce 1994 bylo otevřeno nápravné zařízení středně vysokou ostrahou Twin Rivers o kapacitě 500 vězňů. O tři roky později k němu byla přistavěna jednotka pro vězně s nízkou ostrahou. V roce 1998 byla všechna čtyři zařízení sjednocena pod názvem Nápravný komplex Monroe s jedním ředitelem. Její nejnovější částí je Intenzivní správní jednotka otevřená v roce 2007 pro věznění s vysokou ostrahou o kapacitě 100 zločinců. Již od roku 1910, kdy bylo otevřeno nejstarší nápravné zařízení, poskytuje komplex důležitá pracovní místa pro místní obyvatele.\n"}
{"id": "849866", "url": "https://cs.wikipedia.org/wiki?curid=849866", "title": "La Brea Tar Pits", "text": "La Brea Tar Pits\n\nLa Brea Tar Pits či Rancho La Brea jsou asfaltová jezírka v Los Angeles v Kalifornii. Jsou součástí Hancock Park v Miracle Mile v Los Angeles. Nachází se zde významná naleziště fosilních pozůstatků mnoha pleistocénních druhů zvířat i rostlin. Našly se zde například kosti mamutů, mastodontů, obřích lenochodů, šavlozubých tygrů, pravlků, bizonů, amerických velbloudů a gepardů, medvědů krátkočelých, vlků, rysů, kojotů a mnoha dalších. Ojedinělý je i nález ženy starý zhruba 10 000 let. Zajímavé je, že kosti predátorů zde převyšují počet kostí býložravců v poměru asi 10:1, což ukazuje, že jezírka byla smrtelnou pastí, která lákala lovce a mrchožrouty ve velkých počtech.\n\n\n"}
{"id": "849869", "url": "https://cs.wikipedia.org/wiki?curid=849869", "title": "The Waltons (seriál)", "text": "The Waltons (seriál)\n\nThe Waltons je americký rodinný televizní seriál, který pojednává o životě rodiny Waltonových během hospodářské krize ve 30. letech 20. století ve Spojených státech. Natáčení seriálu bylo mezi lety 1972-1981 a prostřídalo se 15 režisérů. Hudbu k seriálu složil Jerry Goldsmith.\n\n"}
{"id": "849878", "url": "https://cs.wikipedia.org/wiki?curid=849878", "title": "Trojková soustava", "text": "Trojková soustava\n\nTrojková soustava (trinární soustava, též také ternární soustava) je číselná soustava, která používá tři symboly: 0, 1 a 2. Trojková soustava je poziční číselná soustava mocnin čísla 3. Podobně, jako se dvojková číslice nazývá bit, trojková číslice se nazývá trit. Jeden trit obsahuje formula_1 (přibližně 1,585) bitů informací.\n\nKromě výše popsané trojkové soustavy existuje též balancovaná trojková soustava, která používá symboly 0,1,-1 a umožňuje tak přímo vyjadřovat i záporná čísla.\n\nTrojková soustava se používá k označování částí směn v baseballu. Každá směna se skládá ze tří autů a každý aut je tedy jedna třetina směny a je označován .1, např. pokud hráč vyautoval všechny 3 hráče soupeře ve čtvrté, páté a šesté směně a dva v sedmé směně, jeho skóre je 3.2, (3⅔). Trojková soustava se zde používá pouze v desetinné části.\n\n"}
{"id": "849882", "url": "https://cs.wikipedia.org/wiki?curid=849882", "title": "Kostel svatého Michaela archanděla (Litvínov)", "text": "Kostel svatého Michaela archanděla (Litvínov)\n\nKostel svatého Michaela archanděla je římskokatolický kostel zasvěcený sv. archandělovi Michaelovi v Litvínově v okrese Most. Byl postaven v raně barokním slohu a nachází se, společně s farou, uprostřed Litvínova na malé vyvýšenině v prostoru barokního areálu litvínovského děkanství Od roku 1963 je chráněn jako kulturní památka.\n\nO výstavbu kostela v letech 1685–1694 se zasadil tehdejší pražský arcibiskup Jan Bedřich z Valdštejna. Tvůrcem raně barokní stavby byl známý francouzský architekt z Burgundska Jean Baptiste Mathey, který pobýval v Itálii, odkud ho roku 1675 povolal Jan Bedřich Valdštejn do Prahy, kde významně zasáhl do pražského barokního stavitelství a stal se osobním architektem pražského arcibiskupa.\n\nPo opakovaném plenění během sedmileté války byl kostel v roce 1763 renovován. Z tohoto období pochází většina vnitřního vybavení jako oltáře, sochy, kazatelna a obrazy. Kostelní lavice jsou v rokokovém slohu.\n\nDalší renovace kostela proběhla v letech 1887–1902, kdy přibyly karyatidy v presbytáři, fresky a vitráže. V roce 1901 bylo do kostela zavedeno elektrické osvětlení. Varhany pocházejí z roku 1908. Následné opravy kostela proběhly v letech 1935–1937 a 1972–1975.\n\nV roce 2001 litoměřický biskup Josef Koukl posvětil dva zvony, větší z roku 1522 a menší nový.\n\nKostel stojí na mírném návrší, po kterém vede ke vstupu široké schodiště, které je typické svou monumentalitou pro barokní stavby. Má půdorys latinského kříže a je neorientovaný (je obrácen k severu). Jedná se o jednolodní obdélnou stavbu s užším obdélným, trojboce ukončeným přesbytářem s obdélnou sakristií po západní straně a dvěma obdélnými předsíněmi po východní straně. Hlavní (jižní) průčelí je se středním rizalitem. Průčelí je zdobené pilastry a je členěno do tří pater. V přízemní části je jednoduchý portál a dvě okna po jeho stranách, v prostřední části oddělené římsou jsou tři dvojice obdélníkových a čtvercových oken a nejvyšší patro tvoří dvě čtvercové věže mírně převyšující štít, před kterým se nachází socha patrona kostela sv. Michaela archanděla s mečem vítězícím nad padlým andělem. Na západní věži jsou umístěné hodiny.\n\nNa bočních fasádách jsou pilíře, které přecházejí volutami v pilastry, a velká lichoběžníková, segmentově ukončená okna.\n\nPresbytář je sklenut valenou klenbou. V závěru je presbytář sklenut paprsčitou klenbou s úseky sbíhajícími na kyriatidy. Presbytář je od lodi chrámu oddělen triumfálním obloukem, který nese latinský nápis G D (Sláva na výsostech Bohu a na zemi pokoj lidem dobré vůle). Na klenbě se nachází největší freska kostela, která zobrazuje Nanebevzetí Panny Marie. Pochází z roku 1889. Loď je sklenuta valenou klenbou s lunetami a pásy, které se sbíhají na pilastry. Užší vstupní prostora je sklenuta hladkou plochou křížovou klenbou. Nad ní se nachází kruchta se stejnou klenbou. Kruchta je s předloženou balkónovitou částí. Po západní straně (nalevo u hlavního vchodu) této prostory je osmiboká tzv. Růžencová kaple, která je sklenuta kupolí ve které je freska Boha Otce s anděly. Freska je z 18. století. Okem viditelné fresky byly restaurovány po roce 1989, ostatní fresky byly zakonzervovány a zatřeny. Předsíň a sakristie mají v klenbě tzv. českou placku.\n\nHlavní oltář pochází z období kolem roku 1700. Je portálový, s obrazy pocházejícími z doby výstavby a se sochami sv. Petra a sv. Pavla z 18. století. Na hlavním oltáři je tabernákl z 1. poloviny 18. století. V kostele jsou dvě dvojice protějškových rokokových oltářů ze 2. poloviny 18. století. Na jednom se nachází obraz Panny Marie se sv. Jáchymem a sv. Annou a sochy sv. Josefa a sv. Jana Křtitele. Na druhém oltáři je obraz sv. Aloise a sochy sv. Mikuláše a sv. Augustina. Na třetím je obraz Piety, obraz sv. Maří Magdalény pocházející z 19. století a sochy sv. Václava a sv. Víta. Na čtvrtém oltáři je obraz sv. Jana Nepomuckého, malý obraz s. Josefa a novější sochy sv. Floriána a sv. Jana Nepomuckého.\n\nKazatelna je rokoková z poloviny 18. století. Rokokové jsou i lavice. Na konzolách se nacházejí sochy sv. Josefa a sv. Anny Samotřetí, které pocházejí z 1. čtvrtiny 18. století. V podvěží je rokoková soška Immaculaty. V předsíni je dřevěný barokní krucifix s Pannou Marií a sv. Janem. Dílo z 1. poloviny 18. století. Obrazy sv. Václava a sv. Jana Nepomuckého pocházejí z roku 1894 a jsou dílem P. Reinhorna z Drážďan. Barokní křtitelnice je kamenná. V kostele jsou také barokní cínové svícny. V sakristii se nachází rokokový kredenc.\n\nU kostela v barokním areálu je fara pocházející z roku 1730, k níž byla v letech 1769-1773 přistavěna ve stejném slohu kaple Bratrství. Stavba fary a kaple tvoří půdorysem písmeno „U“. Farní budova je patrová trojkřídlá. Východní a jižní křídlo mají hladké fasády. Severní křídlo předstupuje trojbokým závěrem kaple z východního průčelí a vyznačuje se lizénovým rámcem, okny a portálem v rámcích s valy. Přízemí a patro spínají pilastry. Místnosti a chodby v přízemí farní budovy jsou sklenuty valenou klenbou a lunetami. Obdélníková, trojboce ukončená farní kaple je sklenuta valenou klenbou a konchou.\nV atriu farní budovy stojí socha sv. Jana Nepomuckého, která stála již v roce 1727 na litvínovském náměstí před kostelem. Naproti ní se v nice mezi bočním vstupem do kostela a sakristií nachází sousoší sv. Oldřicha a sv. Felixe s aliančními znaky pánů z Lobkovic a pána z Bubnu a Litic, které na toto místo byly přenesené ze zrušené kaple v Dřínově.\n\nV nedalekých Voigtových sadech je pak umístěn sloup Nejsvětější Trojice, který kdysi stával před kostelem v Libkovicích.\n\n"}
{"id": "849904", "url": "https://cs.wikipedia.org/wiki?curid=849904", "title": "Antoni Norbert Patek", "text": "Antoni Norbert Patek\n\nAntoni Norbert Patek, francouzsky Antoine Norbert de Patek (nar. 14. června 1811, podle některých zdrojů 1812 v Piaskách v Polsku, zemřel 1. března 1877 v Ženevě, Švýcarsko) byl polský hodinář, jeden ze zakladatelů švýcarské firmy Patek Philippe.\n\nV roce 1839 začal vyrábět kapesní hodinky v Ženevě se svým společníkem Franciszek Czapek (česky: František Čapek, francouzsky: François Czapek), který byl naturalizovaný Polák pocházející z Česka (narozen v dnešní Jaroměři). Založili firmu \"Patek, Czapek & Cie - Fabricants à Genève\".\n\nV roce 1844 se Patek na výstavě v Paříži seznámil s francouzským hodinářem Adrienem Philippem - vynálezcem tzv. korunky a natahovacího mechanismu bez klíčku.\n\nSpolečná firma Patka a Czapka byla likvidována 18. dubna 1845. Antoni Patek založil vlastní firmu Patek, v níž zaměstnal Philippa jako technického ředitele. V roce 1851 byla firma přejmenována na Patek Philippe. Funguje dodnes a je známá jako švýcarský výrobce luxusních a vysoce ceněných hodinek. Sídlo společnosti se nachází v Plan-les-Ouates v kantonu Ženeva a pobočka je také ve městě Vallée de Joux.\n\n\n"}
{"id": "849906", "url": "https://cs.wikipedia.org/wiki?curid=849906", "title": "Kostel svatého Jiljí (Bečov)", "text": "Kostel svatého Jiljí (Bečov)\n\nKostel svatého Jiljí je římskokatolický kostel zasvěcený sv. Jiljí v Bečově v okrese Most. Jeho současná barokní podoba vychází z přestavby v 18. století. Je chráněn jako kulturní památka.\n\nKostel byl původně gotický, ale v polovině 18. století byl přestavěn do barokní podoby podle plánů rakouského architekta Andrease Altomonta (1699–1780).\n\nKostel se nachází na návrší na severovýchodním okraji obce. Jedná se o jednolodní stavbu s půlkruhově zakončeným presbytářem, po jižní a severní straně jsou přístavby sakristie a kaple, západní průčelí je doplněno hranolovou věží. Presbytář má valenou klenbou s konchou. Zařízení kostela pochází z první poloviny 18. století.\n\nV areálu kostela se nachází socha svatého Floriána a socha svatého Jana Nepomuckého, která byla přenesená ze zbořené obce Souš. Druhá socha tohoto světce pocházející ze starého Mostu stojí před branou do areálu.\n\n"}
{"id": "849916", "url": "https://cs.wikipedia.org/wiki?curid=849916", "title": "Krkavice (Slezské Beskydy)", "text": "Krkavice (Slezské Beskydy)\n\nKrkavice ( , 973 m n. m.) je nevýrazná hora v západní části Slezských Beskyd. Leží asi 4,5 km severovýchodně od Jablunkova na česko-polské státní hranici. Česká část leží na území okresu Frýdek-Místek (Moravskoslezský kraj), polská v okrese Cieszyn (Slezské vojvodství). Hora se nachází v hlavním hřbetu pásma Čantoryje mezi Velkým Stožkem a Kyčerou. Hřbet v těchto místech mění svůj směr ze severo-jižního na západo-východní. Směrem k Jablunkovu (na západ) vybíhá z Krkavice do údolí Olše boční rameno Gruníčku (832 m). Na hlavním hřbetu ve směru na Kyčeru se nacházejí pískovcové skalní výchozy.\n\nPřes vrchol Krkavice prochází hlavní hřebenová trasa v úseku mezi Velkým Stožkem a Kyčerou, která je na polské straně značena červeně, na české modře. Dále sem vede i žlutá značka z obce Jasnowice.\n"}
{"id": "849920", "url": "https://cs.wikipedia.org/wiki?curid=849920", "title": "Kyprej yzopolistý", "text": "Kyprej yzopolistý\n\nKyprej yzopolistý (\"Lythrum hyssopifolia\") je nenápadná nízká jednoletá bylina s drobnými růžově fialovými květy, rostoucí ve vlhké půdě, která pomalu mizí z české krajiny.\n\nPravděpodobně původní evropská rostlina rozšířena i na Ukrajině, okolo Černého moře, do Střední Asie a na severu Afriky byla zavlečena do Severní a Jižní Ameriky, na východ Austrálie, Nový Zéland a jih Afriky.\n\nRoste v zamoklém biotopu jako bažiny, vlhká nebo zaplavovaná pole, slatinné louky, terénní prolákliny, příkopy, břehy tekoucích i stojatých vod apod. Obvykle se nachází na těžkých půdách které bývají v průběhu roku zaplavované ale i silně přesychají, nevadí ani mírně zasolená půda.\n\nV ČR je tento druh na ústupu, vlivem meliorací polí a regulací vodních toků se podstatně zmenšilo území vhodné pro jeho zdárný růst. Vyskytuje se převážně v teplých oblastech Polabí, Podkrušnohoří, na Moravě v Hornomoravském a Dolnomoravském úvalu a v teplejších oblastech Slezska s přesahem z Polských nížin.\n\nJednoletá, sivě modrozelená rostlina dorůstající zpravidla do výše 10 až 30 cm. Její jednoduchá nebo řidčeji hned od země prutovitě rozvětvená hranatá lodyha je obvykle přímá a lysá. Ve spodní části je porostlá protistojnými listy podlouhle vejčitými neb eliptickými, směrem vzhůru listy mění svůj tvar na úzce kopinaté a vyrůstají střídavě. Jsou přisedlé nebo jen s krátkým řapíkem a jejich celokrajné čepele bývají dlouhé asi 30 a široké 3 až 5 mm a na vrcholu jsou špičaté nebo tupé.\n\nZ paždí listů ve střední a vrchní části lodyhy roste na krátkých stopkách po jednom až dvou drobných oboupohlavných jednotvárných květech s dvěma 1 mm dlouhými neopadavými listenci. Cylindrické květy jsou 4 až 6četné a mají češuli dlouho 3 mm. Široce trojhranné blanité kališní lístky mají zelenavé přívěsky. Narůžovělé až nafialovělé korunní lístky jsou obvejčité až eliptické, 1 až 2 mm dlouhé. Ve květech je nejčastěji 4 až 6 tyčinek a jedna čnělka s hlavičkovitou bliznou. Vykvétá od června do září.\n\nPlodem je češulí obalená oválná tobolka s mnoha drobnými, asi jen 1 mm dlouhými světlehnědými semeny, rozšiřovanými hmyzem nebo vodou, ze kterých až příštím rokem vyrostou nové rostlinky.\n\nNa rozdíl od např. Spojených států nebo Austrálie, kde kyprej yzopolistý zarůstá rozlehlé prostory a je považován za nežádoucí introdukovaný plevel, je v České republice a obecně v celé Střední Evropě považován za rostlinu na ústupu, většina jeho stanovišť je v současnosti synantropního charakteru.\n\nV ČR je kyprej yzopolistý zařazen „Černým a červeným seznamem cévnatých rostlin České republiky z roku 2000“ mezi silně ohrožené druhy (C2 – EN).\n\n \n"}
{"id": "849924", "url": "https://cs.wikipedia.org/wiki?curid=849924", "title": "Eduardo Abaroa", "text": "Eduardo Abaroa\n\nCol. Eduardo Abaroa Hidalgo (13. října 1838, San Pedro de Atacama – 23. března, 1879, Calama) byl bolivijský přední hrdina druhé tichomořské války (1879–1883), v níž se postavilo Chile proti Bolívii a Peru. Byl jedním z velitelů civilního odporu proti chilskému vpádu v bitvě u Topáteru.\n\nAbaroa byl inženýrem pracujícím ve stříbrném dole nacházejícím se v pobřežní oblasti tzv. \"Litorálu\", který po jeho smrti Bolívie ztratila v důsledku 2. tichomořské války. Během bitvy u Topáteru (23. března 1879, týden po začátku války obsazením Antofagasty), první ozbrojeném střetnutí války, byl plukovník Abaroa součástí těžce přečísleného bolivijského oddílu, který bránil most přes řeku Topáter, kterýžto umožňoval přístup k městu Calama, důležité pouštní oáze na cestě do Bolívie. Když se odmítl vzdát, poté, co se přečíslené bolivijské vojenské síly stáhly, bojoval až do posledního dechu. Vykonal tak skutek, který jej později pozdvihl do role uctívaného národního hrdniny. Když byl, raněný a obklíčený, žádán, aby se vzdal chilským útočníkům, poskytl jim nečekanou odpověď, která se zapsala do bolivijského folklóru: („Vzdát se? ... zbabělci... Tvoje babička by se měla vzdát, čuráku!“), což je možno považovat za něco jako „Vzdát se? Vzdejte se mý prdeli!“. Podle chilského folklóru odvětil: („Kdo, já?“).\n"}
{"id": "849930", "url": "https://cs.wikipedia.org/wiki?curid=849930", "title": "Thomas Bangalter", "text": "Thomas Bangalter\n\nThomas Bangalter (narozen 3. ledna 1975) je francouzský elektronický hudebník, lépe známý jako člen francouzské housové skupiny Daft Punk. Také vydával hudbu jako člen tria Stardust a dua Together. Podílel se také na tvorbě soundtracku k filmu Irréversible.\n\n"}
{"id": "849933", "url": "https://cs.wikipedia.org/wiki?curid=849933", "title": "Giuseppe Valentini", "text": "Giuseppe Valentini\n\nGiuseppe Valentini (14. prosince 1681 – listopad 1753), přezdívaný \"Straccioncino\" (Otrhánek), byl italský houslista, malíř, básník a hudební skladatel.\n\nHudbu studoval u Bononciniho v Římě mezi roky 1692 a 1697. V letech 1710 až 1727 sloužil jako hudebník ve šlechtických službách. Roku 1710 se stal Corelliho nástupcem jako kapelník při kostele San Luigi dei Francesi v Říme, kde působil do roku 1741.\n\n\n\n"}
{"id": "849937", "url": "https://cs.wikipedia.org/wiki?curid=849937", "title": "Finanční plánování", "text": "Finanční plánování\n\nFinanční plánování je činnost vedoucí k přípravě finančního plánu. Tedy stanovení posloupnosti budoucích dějů v oblasti financí, které popíší cestu k vytyčenému finančnímu cíli.\n\nFinanční plán má složku příjmovou a výdajovou. Ale už i příjmy a výdaje mohou být řešeny samostatnými plány. V některých případech, například v podnikovém prostředí, bývají vytvářeny i plány podrobnější – kupříkladu pro konkrétní typy výdajů, nebo příjmů. Příkladem takovýchto dílčích plánů může být plán investic, plán odpisů a podobně. Vytváření finančního plánu potom završuje a spojuje tyto dílčí plány z pohledu výnosnosti a rizik.\n\nSmyslem finančního plánování je získání kontroly nad financemi a řízení finančních rizik. Tedy přímo stanovit, nebo podpořit rozhodování při stanovování konkrétního chování subjektu v oblasti financí. Finanční plánování také pomáhá předvídat pravděpodobné budoucí finanční situace.\n\nFinanční plánování je, nebo může být prováděno různými subjekty. Podle toho hlediska lze rozlišit finanční plánování:\n\nFinanční plánování musí být vztaženo k předem stanovenému časovému období. Z tohoto pohledu lze rozlišit plánování na krátkodobé, střednědobé a dlouhodobé.\n\nPodnikový finanční plán je vytvářen pro podporu dosažení podnikových cílů. Úkolem finančního plánování je posouzení jednotlivých finančních zdrojů pro financování podniku, podpora výběru mezi finančními zdroji, zajištění likvidity a finanční stability podniku. Ke splnění těchto úkolů dělá finanční management rozhodnutí tří typů:\nV podnikovém prostředí se obvykle rozlišují dvě časové úrovně finančního plánování.\n\"Dlouhodobé finanční plány\" v podnikovém prostředí jsou vytvářeny obvykle pro období dvou až pěti let. Dlouhodobý plán potom zahrnuje: \n\nFinanční plány na období do jednoho roku jsou \"krátkodobé finanční plány\". Pro ně jsou dostupnější finanční výsledky podniku. Plánování je potom vhodné provádět pomocí „pro forma“ výkazů. Krátkodobý plán pak obsahuje:\n\n\nPro finanční plánování se používají tři základní metody. \"Intuitivní\" je postavena na zkušenostech a odhadech plánovačů. V důsledku toho jsou ovlivněny lidskými a subjektivními faktory. \"Statistické\" metoda, protože se jedná spíše o skupinu metod jsou založeny na prodloužení řady historických ekonomických údajů do budoucnosti. Předpoklad zachování trendu vývoje je v ekonomickém prostředí často nereálný. \"Kauzální metoda\" také vychází ze známých ekonomických veličin, zahrnuje žádoucí veličiny vybraných ukazatelů a nabízí postup k určení dalších plánovaných veličin. \n\nV ČR jsou veřejné rozpočty součástí tzv. veřejné rozpočtové soustavy. Ta je rozdělena do dvou rovin - centrální a samosprávné. \n\nCENTRÁLNÍ ROVINA\n\nROZPOČTY ÚZEMNÍ SAMOSPRÁVY\n\nOsobní finanční plán sleduje na úrovni osobních financí analogické cíle jako plán korporátní. Jeho posláním je zajistit orientaci ve stávající finanční situaci, stanovení finančních cílů, strategie jejich dosažení, přiřazení zdrojů apod. . V současné době (2012) nabízí mnoho finančních institucí a dalších podnikatelských subjektů finanční poradenství a další podobné služby, mezi které patří i vypracování osobního finančního plánu. \n\n\n\n"}
{"id": "849941", "url": "https://cs.wikipedia.org/wiki?curid=849941", "title": "Andreas Reiser", "text": "Andreas Reiser\n\nAndreas Daniel Reiser (1840 Mnichov, Německo - 1898 Helwán Egypt) byl německý fotograf, který pracoval v Rumunsku a v Egyptě. Je autorem mnoha orientálních pohlednic.\n\nObdobí 1872-1883 strávil podle tvrzení svého pravnuka v rumunské Bukurešti, kde měl vlastní fotografické studio na ulici Victoriei č.p. 23. Odtud pak šel do egyptské Alexandrie. Vlastní studio založil v Alexandrii a také v Káhiře. Fotografoval portréty, architekturu, reportážní snímky ze stavby železnice, ale také akty orientálních žen. \n\nJeho syn, Lucien, a jeho partner, Anton Binder, pokračovali ve vedení společnosti \"Atelier Reiser\" až do roku 1914 v Alexandrii a pak v Mnichově, odkud A. D. Reiser původně pocházel. \n"}
{"id": "849943", "url": "https://cs.wikipedia.org/wiki?curid=849943", "title": "Linden (Guyana)", "text": "Linden (Guyana)\n\nLinden je druhé největší město Guyany, hned po Georgetownu. Je hlavním městem regionu Uper Demerara-Berbice, nachází se v nadmorské výšce 48 m a má okolo 60 000 obyvatel. Jeho středem protéká řeka Demerara.\n\nV roce 1970 byly tři starší vesnice (Wismar, MacKenzie a Christianburg) spojeny do jediného sídla, Lindenu. Díky těžbě bauxitu se nové město poměrně rychle rozvíjelo. V jeho blízkosti vznikly velmi rychle továrny, zpracovávající bauxitovou rudu a vyrábějící elementární hliník, či přímo výsledný kov. Pojmenováno bylo po tehdejším prezidentovi Guyany, jehož druhé jméno bylo Linden. S guyanskou metropolí Georgetownem je spojeno moderní silnicí. Pro nákladní dopravu se využívá také řeka Demerara. \n"}
{"id": "849945", "url": "https://cs.wikipedia.org/wiki?curid=849945", "title": "Bajati", "text": "Bajati\n\nBajati ( \"Bayat boyu\", \"Bayad\", \"Bayatı\" plurál \"Bayatılar\", \"Bayat\" nebo \"Boyat tayfası\", \"Bayat\", \"بیات\" → \"Bayat\") je jeden z historicky primárních 24 kmenů Oguzských Turků. Společně s kmenem Kajyů stál v čele všech Oguzů jako – íl-bašové – Kajy-Bajat. Proces migrace jeho příslušníků ze Střední Asie na Blízký Východ započal v 11. století a byl završen v 16. století. Byli usazení na územích Turkménska, Íránu, Ázerbájdžánu, Turecka, Iráku a Sýrie. Mimo těchto zemí jejich zbytky v současnosti ještě nacházíme v Libanonu, Afghánistánu, Indii, Turkmenistánu a Uzbekistánu. Příjmení Bajat je běžné v Afghánistánu, Íránu, Ázerbájdžánu a v menší míře v Turecku, Libanonu a Indii. V Turkmenistánu nese význam „rytíř“ nebo „kavalír“. Představují subetnickou skupinu Ázerbájdžánců a Turkménů. Bajati mluví jižním dialektem jazyka ázerbájdžánského.\n\nBajat byl název jednoho z 24 Oghuzských kmenů. Bajati se dělili na dvě hlavní skupiny odlišující se jménem: Ak Bajat → bílí a Kara Bajat → černí. Kajyové a Bajati se stali il-bašové (vůdci, vládnoucími kmeny) všech 24 Oguzských kmenů (Oguzské knížectví ve Střední Asii). Společně byli nazýváni „Kajy-Bajat“. Vzniklá vnitřní krize Oguzského knížectví, která vyhrotila vztahy mezi dobytkářskou aristokracii a chudinou, přinutila část některých Oguzských kmenů raději přesídlit do muslimských států na jihu. Do čela migrantů se postavila významná rodina Seldžukovců, pocházející z oguzského kmene Kynyků .\n\nAk Bajati, kteří zůstali v Syrdarském regionu, se v roce 1153 přiklonili k rebelům, jež byli zajati Seldžukovským Ahmedem Sandžarem. Po celou dobu Seldžukovského dobývání Blízkého východu byli Bajati jeho účastníky. V průběhu této migrace se podstatná část Ak Bajati usadila zejména v Turecku, v severním Iráku a v Sýrii. Druhá hlavní skupina – Kara Bajati, se usadila v Chorásánu, z větší části kolem Níšápúru. Na Ögedejův příkaz mongolský generál Čormakan přešel v roce 1230 Amudarju a bez odporu obsadil Chorasán s jeho hlavním centrem Herátem. Ustavení Ílchanátu v roce 1256 Tataro-mongoly přimělo zbylé Oguzy k úniku z dosavadních sídel na západ do Malé Asie.\n\nPojmenování a etymologie jsou nejisté. Jedná to pravděpodobně o množné číslo „bajan“ → „bohatý“ a nejspíš může pocházet od Žuan-žuanských kmenů. V tomto případě se prohlášení Rašíd al-Din Hamadániho, že to znamená „štěstí“, stává správné.\n\nVznik jména tohoto kmene se podle legend o jejich původu vztahuje na Oguz-kaganovho vnuka jménem „Bajat“.\n\n\n\n\"Bajati\" jsou uvedeni na 9. místě v pořadí. .\n\nV staroturečtině jejich domorodý název znamená: \"bohatý, šťastný a plný milosti\". Jako každý kmen či klan patřící do skupiny Oguzů měli a mají svůj znak – tamgu. Jejích zvířecím totemem bylo \"Káně\".\n\nOd 10. do 16. století, a taky později, byly domorodé skupiny Bajatů rozptýlené na obrovské rozloze od Anatolie přes Sýrii a Irák do východního Íránu. Zpočátku byli Bajaté koncipováni v Malé Asii, kde se smíchali s jinými Seldžukskými kmeny. Po úpadku Rúmského sultanátu ustavily Oguzské klany Bajatů, Afšarů a Begdiliů ší'itskou islámskou militantní skupinu pojmenovanou Kizilbašové, která vzkvétala v Anatolii a Kurdistánu. Do přelomu 15. a 16. století se však tito Kizilbašové přestěhovali do Persie. V období Safíovců byl celkový počet Bajatů v Persii odhadnut na 40 000 rodin.\n\nVojenské tažení Čingischánového potomka Tímúra-chána (1336 – 1405) na západ začalo v roce 1380 napadáním různých nástupnických států Ílchanátu. V roce 1389 postoupila jeho vojska z Herátu do vnitrozemí Persie, kde sklidil mnoho úspěchů. Tento triumf zahrnoval mimo jiné obsazení Níšápúru (Chorasán), který Tímúr-chán napadl se všemi svými silami. Válka s Tímúrovskou armádou vedla k velké ztrátě na životech Kara-Bajatů. Zbytek kmene Kara-Bajatů, který přežil, uprchl do okolních Níšápúrských hor. \n\nJeště v roce 1390 dobyl Tímúr-chán Ázerbájdžán, v roce 1400 Gruzii a vylidnil křesťanskou Arménii, čímž rozšířil svou říši na hranice Osmanské říše. Tímúr-chán zaměřil svou dobyvatelskou pozornost na Sýrii. Vyplenil Sivas a příštího roku u Bagdádu porazil Kara Kojunluské turkomany a rozvrátil Džalájirovský sultanát. Poté porazil mamlúky a obsazením Halabu a Šamu (soudobý název Damašku) se zmocnil celé Sýrie. V roce 1402 vtrhl Tímúr-chán do Anatolie a zaútočil na Osmanskou říši. Byl rozhořčen tím, že Bajezid-sultán (Yıldırım-Blesk) (1389 – 1402) obsadil města Malatya a Elbistan . Bajezid-sultán, zabývající se vojenským tažením na Balkáně, musel s vojskem spěchat do Malé Asie, kde se měla jeho armáda utkat v bitvě s Tímúr-chánovou armádou. Přestože Tímúr-chán měl v bitvě u Ankary velkou přesilu, osmanská armáda byla oslabována dezertéry Tatarů a Sipahíů z Anatolských bejliků. Při této velké porážce opustili Bajezid-sultánovou stranu také Bajati a přestoupili k silám Tímúr-chána. Bitva byla osudná nejen pro Bajezid-sultána, ale málem také pro celou osmanskou říši. Zatímco Tímúr-chán napadl Anatolii, shromáždil Kara Kojunluský Kara Júsuf nové vojsko, s nímž v roce 1402 dobyl Bagdád. Tímúr-chán pověřil svého vnuka Abu Bakr ibn Mirah-šáha opětovným dobytím Bagdádu, což se mu taky částečně podařilo. Poté uvolnil třicet tisíc Turkménských zajatců v Diyarbakıru , o které již v předcházejícím desetiletí požádal Ardabilský šejch Sadreddin Musa (1305 – 1391). Při zpátečním pochodu z Anatolie do Perského Ázerbájdžánu přivedl vězně jako dar šejchovi Chodža Alímu Safavimu († 1429) . Ze Šamu do Ardabílské oblasti překočovala taky část Ak Bajatů. Následně Tímúr-chán odpochodoval do Chorasánu a pak do Samarkhandu.\n\n\nBajati byli hlavním oguzským kmenem. Toto pojmenování nese několik míst a osob spojených s legendou. Dnes jsou jejich hlavní přežívající skupiny pojmenovány Pahlavanlu a Rajhanlu. Přesto toponyma z 11. – 16. století ukazují, že dnešní Bajatské kmeny musely sehrát významnou roli při dobytí a kolonizaci Anatolie. Zde Bajati rozšířili své hlavní oblastní usídlení v provinciích Konya, Bursa, Afyon, Balıkesir a Kütahya.\n\nNa počátku 20. století bylo nalezeno toponyma „Bajat“ v těchto místech: \nBayat je název obce jižně od Bagdádu a malých domorodých skupin v severní Sýrii.\n\nMalé Bajatské skupiny žijí kolem Damašku, Hamy a Tripolisu, musí být odnoží Halabských Ak-Bajatů.\n\nKromě toho, příjmení Bajat nebo Bažjat, je běžným jménem turkické komunity, kterou ještě stále nalezneme v Afghánistánu. Zde jsou známí jako klan, který se původně přistěhoval do země s Nádirem Šáhem Afšárským (1688 – 1747).\n\nPříjmení Baijat, také Bhajat, nacházíme v Gudžarátu a v mnoha vesnicích sunnitských randerských rodin, Randerských Suratů čili Surti – Vohra. Tento klan se možná přestěhoval do Indie z Íránu nebo Afghánistánu.\n\nJméno kmene „Bayatı“ bylo dáno Bajatské pevnosti, postavené v roce 1748 zakladatelem Karabachšského chanátu Panahali-chán Karabagliem.\n\n\n\n"}
{"id": "849953", "url": "https://cs.wikipedia.org/wiki?curid=849953", "title": "Madawaska (povodí řeky svatého Jana)", "text": "Madawaska (povodí řeky svatého Jana)\n\nMadawaska teče z jezera Témiscouata v Québecu a ústí do řeky řeky svatého Jana u Edmundstonu v Novém Brunšviku.\n\nJméno řeky pochází zřejmě z algonquinského slova „Madoueskak“, značícího „zemi ursonů“.\n\nŘeka tvoří součást vodní cesty zvané \"Témiscouata Portage\", spojnice, po níž plynula doprava kanooemi a po zemi od zálivu Fundy k řece svatého Vavřince, datované již k poslední čtvrtině 17. století. Na této trase byla roku 1862 zbudována cesta, dnešní silnice Route 185 a součást Transkanadské dálnice. V roce 1886 podél ní byla zbudována Témiscouatská železnice. Počátkem 20. století byla řeka intenzívně využívána k plavení řezaného dřeva a klád dolů do Nového Brunšviku.\n\nZdejší meziprovinční park Petit Témis Interprovincial Linear Park je ustanoven nad železniční tratí vedoucí z Edmundstonu do Cabana součásti opuštěného železničního koridoru společnosti CN původně postaveného železniční společností Temiscouata Railway.\n\n"}
{"id": "849956", "url": "https://cs.wikipedia.org/wiki?curid=849956", "title": "Kostel svatého Michaela archanděla (Špičák)", "text": "Kostel svatého Michaela archanděla (Špičák)\n\nPoutní kostel svatého Michaela archanděla vyroste v příštích letech na Špičáku v západní části vojenského újezdu Hradiště v Doupovských horách. Základní kámen budoucího římskokatolického kostela požehnal 26. srpna 2012 pražský arcibiskup, kardinál Dominik Duka za účasti ministra obrany Alexandra Vondry.\n\nNa stavbě kostela se symbolicky může podílet každý. Je dané místo a tvar stěn, které však rostou z iniciativy lidí. Poutníci přinášejí kameny, píší na ně svá přání nebo prosby, vystoupají po točitém schodišti vzhůru do stěn kostela a uloží ho k ostatním kamenům. Stavba, která má vzniknout z darů jednotlivců či institucí podle projektu architekta Jakuba Tejkla, tak může růst i několik generací.\n\nKostel sv. Michaela archanděla, který je patronem vojáků, výsadkářů a bezpečnostních sil, má sloužit jako cíl církevních poutí a také k vojenským ekumenickým mším.\n\nZákladní kámen pochází ze zdiva kostela Nanebevzetí Panny Marie, který stál na horním konci náměstí zaniklého města Doupov. První písemná zmínka o kostelu pochází již z poloviny 14. století. Kostel byl v roce 1953 po vzniku vojenského výcvikového prostoru uzavřen a ponechán svému osudu, torzo budovy bylo strženo v roce 1973.\n\nIniciátorem projektu na obnovení duchovního místa je \"„Spolek pro stavbu poutního kostela v Doupovských horách“\", který vznikl v roce 2011.\n\n"}
{"id": "849961", "url": "https://cs.wikipedia.org/wiki?curid=849961", "title": "North Carolina State University - The Prague Institute", "text": "North Carolina State University - The Prague Institute\n\nNorth Carolina State University European Center in Prague (dříve také Prague Institute) je akademická instituce, která se po vzoru své mateřské univerzity North Carolina State University (zkr. NCSU) se sídlem ve Spojených státech amerických věnuje vzdělávací, výzkumné a tvůrčí činnosti. V českém Obchodním rejstříku zapsána jako organizační složka cizího státu, zdejší entita NCSU se řídí právním řádem země svého původu; Severní Karolíny. Od doby svého vzniku v roce 2005, NC State Prague je prvním a jediným detašovaným zařízením NCSU vůbec.\n\nKromě studijních programů v oblastech, jež zastupují zejména druhy vizuálního a užitkového umění, škola pořádá i magisterské studium v oborech mezinárodních studií a účetnictví. Součástí její výuky jsou také workshopy, vzdělávací kurzy a poznávací exkurze v rámci širšího regionu Evropy. Ačkoliv výhradním jazykem organizace je v duchu americké tradice angličtina, institut se svým působením spolupodílí i na propagovaní a formování tuzemské kultury. Nachází se v historické budově ve Starém pražském Městě.\n\nNC State Prague sídlí na Malém náměstí v Praze v Domě U Anděla. Škola disponuje přízemím, kancelářemi v prvním patře a celým druhým patrem, které slouží pro potřeby výuky.\n\nKromě standardních učeben s video projektory, škola disponuje výpočetními místnostmi vybavenými odpovídající ICT technologií typu iMac, osobní počítače, Wi-Fi, laserové a inkoustové tiskárny. Studenti příslušných programů mají nárok na ateliéry. Celý objekt je opatřen poplašným zařízením.\n\n\n\n\"Vysvětlivka:\" Symbol označuje magisterské studium.\n\n"}
{"id": "849964", "url": "https://cs.wikipedia.org/wiki?curid=849964", "title": "Sredice Gornje", "text": "Sredice Gornje\n\nSredice Gornje je chorvatská vesnice spadající pod opčinu Kapela, nacházející se v Bjelovarsko-bilogorské župě, asi 25 kilometrů od maďarských hranic. Leží v nadmořské výšce 186 m n. m. a k roku 2001 zde žilo 210 obyvatel.\n\n\"Počet obyvatel\"\n"}
{"id": "849968", "url": "https://cs.wikipedia.org/wiki?curid=849968", "title": "Říjen 2012", "text": "Říjen 2012\n\n\n\n\n\n\n\n\n\n\n\n\n\n\n\n\n\n\n\n"}
{"id": "849969", "url": "https://cs.wikipedia.org/wiki?curid=849969", "title": "Jozef Blaho", "text": "Jozef Blaho\n\nJozef Blaho (* 1. května 1965) je bývalý slovenský fotbalista, záložník.\n\nV československé lize hrál za Plastiku Nitra. V československé lize nastoupil ve 88 utkáních a dal 7 gólů. V Poháru UEFA nastoupil v sezóně 1989/90 za Nitru ve 2 utkáních proti 1. FC Köln. Ve slovenské lize nastoupil v 5 utkáních.\n\n"}
{"id": "849970", "url": "https://cs.wikipedia.org/wiki?curid=849970", "title": "Ivan Jurík", "text": "Ivan Jurík\n\nIvan Jurík (* 21. ledna 1971) je bývalý slovenský fotbalista, záložník.\n\nV československé lize hrál za Plastiku Nitra a FK Dukla Praha. V československé lize nastoupil v 7 utkáních. V Poháru UEFA nastoupil v sezóně 1989/90 za Nitru v 1 utkání proti 1. FC Köln. Ve slovenské lize nastoupil za MŠK Žilina ve 34 utkáních a dal 1 gól. Dále hrál za FK Prievidza.\n\n"}
{"id": "849971", "url": "https://cs.wikipedia.org/wiki?curid=849971", "title": "Josef Plocek", "text": "Josef Plocek\n\nJosef Plocek (8. března 1925 Praha – 27. prosince 2019 Praha) byl český katolický laický aktivista, bývalý politický vězeň komunistického režimu.\n\nZa spolupráci na odeslání dopisu o tehdejším stavu českého náboženského a církevního života do Vatikánu byl dne 16. srpna 1951 Státním soudem v Praze ve vykonstruovaném procesu odsouzen jako „vatikánský špión“ ke 13 letům odnětí svobody. V lágrech na Slavkovsku, Jáchymovsku a Příbramsku včetně práce v uranových dolech strávil 9 let. V roce 1960 byl na základě amnestie propuštěn. Pracoval v manuálních profesích, později získal místo právníka na pražském arcibiskupství.\n\nRoku 1988 vydal v samizdatu publikaci \"Poměr mezi církví a státem. Informativní studie na podkladě citované literatury.\"\n\nJosef Plocek byl aktivním členem Konfederace politických vězňů a Společnosti pro církevní právo. Roku 2012 byl vyznamenán Řádem Tomáše Garrigua Masaryka IV. třídy.\n\n"}
{"id": "849972", "url": "https://cs.wikipedia.org/wiki?curid=849972", "title": "Dušan Mášik", "text": "Dušan Mášik\n\nDušan Mášik (* 9. září 1969) je bývalý slovenský fotbalista, útočník.\n\nV československé lize hrál za Plastiku Nitra. V československé lize nastoupil v 64 utkáních a dal 6 gólů. Dále hrál v maďarské lize za Pécs.\n\n"}
{"id": "849993", "url": "https://cs.wikipedia.org/wiki?curid=849993", "title": "Iosif Berman", "text": "Iosif Berman\n\nIosif Berman (17. ledna 1892 Burdujeni, Rumunsko - 17. září 1941) byl rumunský fotograf a žurnalista mezi válkami.\n\nNarodil se 17. ledna 1892 v rumunském Burdujeni poblíž města Suceava židovskému otci, který získal rumunské občanství za účast v rumunské válce za nezávislost v roce 1877. Od útlého věku se zajímal o fotografii, jako dítě trávil čas ve společnosti putovních fotografů jménem Suceava a Cernăuți. Před svými 18 narozeninami se odstěhoval do Bukurešti, kde si vydělal první peníze na nákup vlastního fotoaparátu. Své první fotografie zveřejnil v roce 1913 v novinách \"Dimineaţa\", na kterých dokumentoval cholerový lazaret v městě Turtucaia. Dále pracoval v nakladatelství novin \"Adevărul\" a \"Dimineaţa\", které oboje patřily levicovému aktivistovi Constantinu Milleovi.\n\nBěhem první světové války pracoval v regimentu jako fotograf a měl možnost dokumentovat říjnovou revoluci v Oděse, ale jeho fotografické desky byly zabaveny „Bílými“ a bolševiky. V roce 1918 přispíval do \"Realitatea Ilustrată\" sérií fotografií ustupující německé armády. Poté, co byl jeho pluk rozpuštěn, odcestoval do Novorossijsku v Kavkazu. Tam se setkal se svou budoucí manželkou Raisou, se kterou měl dceru Luizu.\n\nV letech 1920 až 1923 pracoval jako korespondent z Istanbulu pro rumunské noviny. Po návratu do Rumunska působil jako fotograf pro hlavní rumunské noviny, fotografoval také královskou rodinu.\n\nOkolo roku 1925 spolupracoval se sociologem Dimitriem Gustim, který studoval život na rumunských vesnicích a lidové tradice a s Filipem Brunea-Foxem, kterému fotograficky ilustroval jeho reportážní články.\n\nJeho fotografie byly svého času publikovány ve všech hlavních rumunských novinách: \"Adevărul\", \"Dimineaţa\", \"Curentul\", \"Realitatea ilustrată\", \"România ilustrată\", \"Ilustraţiunea română\", \"Cuvântul liber\", \"L'Indépendance roumaine\" a také v \"The New York Times\" a \"National Geographic\", byl korespondentem \"Associated Press\" a skandinávských noviny \"Scandinavian Newspaper Press\".\n\nV roce 1937 vláda Octaviana Goga zavřela levicové noviny, pro které pracoval a jeho životní dílo, fotografické desky v krabicích z archivu novin \"Adevărul\" a \"Dimineaţa\", bylo zabaveno. Nicméně pokračoval v práci a posílal fotografie do \"The New York Times\".\n\nNa základě doporučení rumunského historika a později premiéra Nicolae Iorga, začal Berman používat pseudonym IB Urseanu, (což je překlad jeho židovského jména), aby nedošlo k přilákání pozornosti antisemitské Železné gardy.\n\nNicméně v roce 1940 mu bylo zakázáno pokračovat v jeho práci kvůli antižidovským zákonům, které nařídil Legionářský stát. Podlehl depresím a brzy na to 17. září 1941 zemřel. Podle vyjádření jeho dcery zemřel na selhání ledvin, když odmítal jakoukoliv léčbu.\n\nPo druhé světové válce se komunistická vláda pokusila využít fotografie k propagandě. Podle pracovníka Rumunského rolnického muzea zachycoval realistický pohled na vesnici, s jejími negativními stránkami, cikány, i tamními obecními blázny.\n\nNicméně, fotografie byly nově objevené po rumunské revoluci v roce 1989 v Rumunském rolnickém muzeu, které o jejich autorovi vydalo monografii. Byl také natočen dokumentární film o jeho životě a díle s názvem \"Omul cu o mie de ochi\" (\"Muž s tisíci očima\"), který režíroval Alexandru Solomon.\n\n"}
{"id": "850004", "url": "https://cs.wikipedia.org/wiki?curid=850004", "title": "Německo na Zimních olympijských hrách 1998", "text": "Německo na Zimních olympijských hrách 1998\n\nNěmecko na Zimních olympijských hrách v roce 1998 reprezentovala výprava 125 sportovců (78 mužů a 47 žen) v 14 sportech.\n\n"}
{"id": "850005", "url": "https://cs.wikipedia.org/wiki?curid=850005", "title": "Jozef Majoroš", "text": "Jozef Majoroš\n\nJozef Majoroš (* 19. března 1970, Košice) je bývalý slovenský fotbalový záložník a reprezentant. Po skončení aktivní hráčské kariéry se stal trenérem.\n\nRoku 1998 vyhrál anketu Fotbalista roku o nejlepšího fotbalistu Slovenska.\n\nV československé lize hrál za Duklu Banská Bystrica a FC Nitra. V československé lize nastoupil v 99 utkáních a dal 14 gólů. V nejvyšší české lize hrál za FK Viktoria Žižkov a FC Petra Drnovice. Nastoupil ve 132 utkáních a dal 23 gólů. Ve nejvyšší slovenské lize hrál za ŠK Slovan Bratislava a Artmedii Bratislava, nastoupil v 62 utkáních a dal 12 gólů. Dále hrál v nejvyšší řecké lize ve 2 utkáních za Aris Soluň. V první maďarské lize hrál za Debreceni VSC a MATÁV SC Sopron, nastoupil v 55 utkáních a dal 2 góly. Kariéru končil v FC Družstevník Báč.\n\nReprezentoval Československo na mistrovství světa do 20 let v roce 1989.\n\nV A-mužstvu Slovenska debutoval 11. 3. 1997 v přátelském zápase v Sofii proti týmu Bulharska. Při své premiéře vstřelil vítězný gól (výhra 1:0).\nZa reprezentační A-tým Slovenska nastoupil v letech 1997–1999 celkem ve 23 utkáních a dal 5 gólů.\n\n"}
{"id": "850009", "url": "https://cs.wikipedia.org/wiki?curid=850009", "title": "Německo na Zimních olympijských hrách 2002", "text": "Německo na Zimních olympijských hrách 2002\n\nNěmecko na Zimních olympijských hrách v roce 2002 reprezentovala výprava 157 sportovců (88 mužů a 69 žen) v 14 sportech.\n\n"}
{"id": "850020", "url": "https://cs.wikipedia.org/wiki?curid=850020", "title": "Seznam kongresů Občanské demokratické strany", "text": "Seznam kongresů Občanské demokratické strany\n\nKongres je podle stanov nejvyšším orgánem Občanské demokratické strany. Schází se každoročně, obvykle na podzim. V sudých letech je jeho programem i volba vedení strany.\n\n\n"}
{"id": "850022", "url": "https://cs.wikipedia.org/wiki?curid=850022", "title": "Raxing", "text": "Raxing\n\nRaxing je druh sjezdového lyžování na lyžích typu Rax. Raxingové lyže byly vynalezeny na rakouské Rax Alpe v roce 2006. Jedná se o předchůdce modernějších lyží Raxski www.raxski.com , jejichž prototyp vznikl v roce 2008 . Vynálezcem obou těchto typů lyží je český rodák Tom Podešva. Raxingové lyže se od normálních sjezdových lyží liší stabilizační koncovkou s řídícími lamelami na spodní straně, které jsou upevněné na zvedající se koncovce lyže. Při karvovém oblouku nebo při lehkém záklonu začnou tyto lamely (\"finy\") \"karvovat\" stopu do sněhu nebo ledu. V této poloze přebírají krátké (3 až 10 cm účinné délky) \"finy\" řízení lyží. Karvová hrana má potom jenom podpůrnou roli. Lyžař řídí pouhým natáčením obou lyží doprava nebo doleva a určuje rádius svého oblouku momentem síly, kterým natáčí lyže kolem jejich vertikální osy. Raxing jako alternativa sjezdového lyžování byl diskutován od 25.10.2007 na světových lyžařských internetových fórech Americký žournal Boston Globe uveřejnil jako první na světě report o Rax Ski v lednu 2008 První českou zprávu o těchto lyžích uveřejnila ČTK v listopadu 2008 První českou zprávu o testování uveřejnili ski-akrobati ze Šumavy v prosinci 2008 \n\nRaxingové lyže v současné podobě vznikly v roce 2009 na základě českého patentu.\n\nPlatný European patent register\n\nStyl lyžování na raxingových lyžích je do určité míry podmíněn absencí běžné zadní části lyží, čímž je tento typ lyží typický. V praxi lze ale využívat jakéhokoliv z běžných stylů od klasického lyžování, přes carving až po freeriding v neupraveném sněhu. Absence zadní části lyže totiž lyžaři umožňuje lepší manipulaci s lyží a zlepšuje tak i jeho držení rovnováhy. Styl není limitován ani povrchem, lyže jsou uplatnitelné jak na upravených sjezdovkách, tak i v neupraveném terénu.\n\nStyl lyžování je šetrnější k celým nohám a kloubům, jelikož lyžař při lyžování manipuluje menší plochou lyže, než u lyží carvingových nebo klasických.\n\nRaxingové lyže jsou jeden metr dlouhé (Délka lyží je pro různě vysoké lyžaře shodná.) a jejich část od vázání ke špičce připomíná lyže carvingové, od kterých se v této části prakticky neliší. Typickým rysem raxingových lyží je však část za vázáním, jelikož lyže zde prakticky končí a jejich běžná zadní část je nahrazena speciální hliníkovou patkou, respektive diagonální koncovkou, která má lyžaři zajišťovat lepší oporu a zároveň i ovladatelnost lyží.\n\nVázání lyží využívá standardních typů lyžařských bot, není však shodné s vázáním na ostatních typech sjezdových lyží. Jedná se pouze o úchyt špičky a paty bot kovovými oky. Vázání je i díky svému zjednodušení přizpůsobitelné různým velikostem bot.\n\nPrincip lyží je založen na českém patentu. Na jejich výrobě se tak podílí několik českých firem.\n\npatentovy urad http://worldwide.espacenet.com/publicationDetails/biblio?DB=EPODOC&II=169&ND=3&adjacent=true&locale=en_EP&FT=D&date=20110606&CC=SK&NR=172011U1&KC=U1\n\n"}
{"id": "850023", "url": "https://cs.wikipedia.org/wiki?curid=850023", "title": "Přemysl Kokeš", "text": "Přemysl Kokeš\n\nPřemysl Kokeš (* 6. února 1977, Ostrava) je český architekt, který žije v Lanškrouně, kam odešel s vizí zlepšit úroveň regionální architektonické tvorby.\n\nJiž při studiu založil s Mikulášem Medlíkem architektonický ateliér ai5. V roce 2009 založil s Pavlem Fajtem architektonický ateliér Kokes partners. Získal cenu Klubu Za starou Prahu nebo Stavbu roku ČR. Věnuje se jak architektuře, tak designu a mimo to usiluje o záchranu nemovitých kulturních památek.\n\nPřemysl Kokeš se narodil v Ostravě, v dělnické rodině Zdeňka Kokeše a Libuše Šuleřové pocházející z Čeladné, kam se později přestěhoval.\n\nPo dokončení čtyřletého studia designu na střední uměleckoprůmyslové škole v Ostravě zahájil studium designu na Vysoké škole uměleckoprůmyslové v Praze u Otakara Diblíka, odkud po dvou letech přešel do ateliéru architektury Petra Keila. Již na škole založil architektonický ateliér ai5, kde spolupracuje s Mikulášem Medlíkem. Během studia dokončil dva rodinné domy a realizaci náměstí Aloise Jiráska v Lanškrouně.\n\nZávěrečnou diplomovou prací upoutává pozornost, když navrhuje dostavbu Staroměstské radnice na Staroměstském náměstí v Praze, pomocí dynamicky se proměňující struktury tvořené lešením. Oponentem je mu Martin Rajniš, který dále rozvíjí Kokešovu myšlenku lešeňových domů a přivádí ji k realizaci. Brzy poté se Přemysl Kokeš dobrovolně vzdává tvorby v Praze a přesunuje se do Lanškrouna, kde se stává městským architektem s cílem zmodernizovat jeho urbanistickou a architektonickou podobu a zachránit Nový Zámek v Rudolticích u Lanškrouna, který jako ruinu kupuje do svého vlastnictví.\n\nPo pěti letech je zámek opravený a ve městě je realizována celá řada staveb podle jeho návrhů. Nestaví však pouze v Lanškrouně, ale stále realizuje stavby po celé ČR. V roce 2009 transformuje ateliér ai5 na projekční kancelář a v Praze zakládá novou architektonickou kancelář Kokes partners. V roce 2012 natáčí Hana Pinkavová dokument mapující jeho dosavadní tvorbu.\n\nProgramově netvoří v žádnému vyhraněnému stylu, ale prosazuje individuální přístup k jednotlivým místům a osobám, pro které je stavba určená. Ve svých textech apeluje na nesprávnost stylové vyhraněnosti. Prosazuje urbanismus navazující na tradiční osvědčené městské struktury s tvorbou města jako místa. Experimentuje s technickými řešeními staveb, kde obecně zaujala transparentní tradiční střešní krytina nebo potící se dům v Lanškrouně. Věnuje se také stále více designu výrobků, kde pro českou hodinářskou manufakturu Prim navrhl originální hodinky Caerus.\n\n\n"}
{"id": "850024", "url": "https://cs.wikipedia.org/wiki?curid=850024", "title": "Myers (rozcestník)", "text": "Myers (rozcestník)\n\nMyers může znamenat:\n\n\n\n\n\n"}
{"id": "850026", "url": "https://cs.wikipedia.org/wiki?curid=850026", "title": "BNP Paribas Masters 2012", "text": "BNP Paribas Masters 2012\n\nTenisový turnaj ATP BNP Paribas Masters 2012, poslední událost sezóny druhé nejvyšší kategorie okruhu Masters, se konal ve dnech 29. října až 4. listopadu v Paříži, hlavním městě Francie. Hrálo se v hale Bercy na uzavřených dvorcích s tvrdým povrchem. Odměny činily 2 427 975 eur.\n\nObhájcem singlového titulu byla švýcarská světová jednička Roger Federer, která se odhlásila pro nemoc. Soutěž dvouhry vyhrál čtvrtý nasazený Španěl David Ferrer, který ve finále zdolal polského kvalifikanta Jerzyho Janowicze ve dvou setech 6–4 a 6–3. Jednalo se o jeho premiérové vítězství v kategorii ATP Masters 1000. Deblový titul si připsali indické turnajové pětky Mahesh Bhupathi s Rohanem Bopannou, které v boji o titul zdolali sedmou nasazenou pákistánsko-nizozemsko-antilskou dvojici Ajsám Kúreší a Jean-Julien Rojer po dvousetovém průběhu utkání 7–6 a 6–3. Bopanna tak obhájil titul z předchozího ročníku.\n\nVšichni nasazení hráči měli v 1. kole volný los.\n\nNásledující hráči získali divokou kartu do hlavní soutěže dvouhry:\n\nNásledující hráči si zajistili účast v hlavní soutěži z kvalifikace:\n\n\n\nVšechny nasazené páry měly v prvním kole volný los.\n\n"}
{"id": "850041", "url": "https://cs.wikipedia.org/wiki?curid=850041", "title": "Filip Vilém Falcký", "text": "Filip Vilém Falcký\n\nFilip Vilém Falcký (24. listopadu 1615, Neuburg an der Donau – 2. září 1690, Vídeň) byl falckrabě rýnský a neuburský, vévoda z Bergu a Jülichu a v letech 1685–1690 falcký kurfiřt.\n\nNarodil se jako syn falckraběte Wolfganga Viléma Falcko-Neuburského a jeho manželky, bavorské princezny Magdaleny.\n\nChlapci se dostalo pečlivé katolické výchovy, jeho vzdělání měli na starosti učitelé z řad jezuitů. Dětství strávil v Neuburg an der Donau nebo v Düsseldorfu.\n\n8. června roku 1642 se ve Varšavě oženil s Annou Kateřinou Konstancí, nejmladším dítětem i dcerou ze sedmi potomků polského krále Zikmunda III. Wasy a jeho druhé manželky Konstance Habsburské. Anna s sebou přinesla věno 243 333 tolarů, klenoty v hodnotě 300 000 tolarů, cennosti ze zlata a stříbra, tkaniny a perské koberce. Její majetek zahrnoval i usedlosti v Itálii ve Fogii, Kalábrii a Abruzzu (dědictví po Annině prabábě Boně Sforze).\n\nJejich jediný potomek (chlapec) se narodil a zemřel 9. června 1645. Další děti již z manželství nevzešly. Anna sama pak zemřela 8. října 1651.\n\nPodruhé se Filip Vilém oženil 3. září 1653; jeho vyvolenou se stala Alžběta Amálie Hesensko-Darmstadtská, dcera hesenského lankraběte Jiřího II. a jeho manželky Žofie Eleonory, saské princezny. Alžběta porodila 17 dětí (těhotná byla dokonce 23krát), z nichž 14 se dožilo dospělého věku a sehrálo důležitou roli v historii Evropy.\n\nRoku 1685 roku zemřel bez potomků falcký kurfiřt Karel II. a v jeho osob vymírá i protestantská linie Pfalz-Simmern. Titul kurfiřta i zemi převzal Filip Vilém jako představitel katolické linie Pfalz-Neuburg (potomci německého krále Ruprechta III. Falckého). Vládcem země se tedy stal panovník jiného vyznání, než většina jejích obyvatel. Filip Vilém se zavázal Karlovi být vládcem tolerantním, avšak u obyvatel vyznávajících kalvinismus jeho nástup vzbudil silné negativní emoce. Díky tolerantní náboženské politice se kurfiřtovi, který usiloval o rovnoprávné postavení všech konfesí, dařilo předcházet rozmíškám kvůli vyznání.\n\nVyvstal však jiný závažný problém, a sice dědické nároky, které vznesl francouzský král Ludvík XIV. jménem své švagrové (manželky jeho mladšího bratra Filip I. Orleánského) Alžběty Šarloty, sestry Karla II. Jednání skončila bez úspěchu a v září roku 1688 vtáhla francouzská vojska do Rýnské Falce, zahájivše systematicky dobývání pomocí taktiky spálené země. V důsledku toho vypukl devastující válečný konflikt, Devítiletá válka (1688–1697), kdy se proti Francii Ludvíka XIV. postavila koalice evropských států (Augšpurská liga) s cílem zamezit další francouzské územní expanzi. Titul falckého kurfiřta nakonec zůstal v rukou katolické linie Wittelsbachů, kam přešel po smrti Karla II. Falckého, ovšem za cenu zničení do té doby kvetoucí země.\n\nKonce a vyřešení tohoto konfliktu se však již Filip Vilém nedočkal. Počátkem roku 1690 se vypravil do Vídně na korunovaci svého vnuka Josefa I. německým králem (3. ledna 1690). Zemřel ve Vídni 2. září 1690 a byl pochován v rodném Neuburgu.\n\n"}
{"id": "850046", "url": "https://cs.wikipedia.org/wiki?curid=850046", "title": "Brokesie Thielova", "text": "Brokesie Thielova\n\nBrokesie Thielova, \"Brookesia thieli\", je drobný zemní ještěr blízce příbuzný chameleonům. Je to endemit Madagaskaru, žije pouze v deštném lese na východě a jihovýchodě ostrova.\n\nMá štíhlé, zploštělé tělo, ocásek je kratší než tělo, nožky jsou krátké a tenké. Prsty má srostlé v klíšťky, na hrudních končetinách srůstají tři vnější a dva vnitřní prsty, na pánevních je tomu naopak. Na hlavě má dva dopředu směřující růžky, jejichž základna je nad očima a které přesahují špičku nosu. Další dva, menší, rohům podobné útvary vyrůstají na hřbetě nosu. Hřbetní hřeben je nepravidelný a jen naznačený. Schopnost barvoměny je omezená, základní barva je špinavě hnědá, vzácně se vyskytuje světlejší pruhování. Tvarem i barvou připomíná suchý list. Dorůstá délky kolem 7 cm, samci jsou menší než samice.\n\nObývá deštné lesy především na středovýchodě Madagaskaru, vyskytuje se ve středních nadmořských výškách mezi 875–1200 m n. m. Je závislá na primárním pralese, v narušených oblastech lesa žije brokesií Thielových jen málo. Žije v bylinném patře lesa a dává přesnost vlhkým a stinným místům. V noci vystupuje na keře a stromy až do výšky 1–3 m nad zemí.\n\nBrokesii Thielovu je možno chovat v párech v pralesním teráriu o rozměrech minimálně 30x30x50 cm, se stěnami polepenými kůrou. Vhodným substrátem je korková deska pokrytá mechem, nutností je množství větví a popínavých rostlin. V létě je potřeba terárium vytápět na 24-26 °C, s nočním poklesem na 20-22 °C, v zimě se teplota snižuje na 18-22 °C během dne, opět s několikastupňovým poklesem v nočních hodinách. V zajetí se krmí hmyzem přiměřené velikosti, malými cvrčky, zavíječi a jejich larvami, stínkami nebo mouchami.\n\n"}
{"id": "850049", "url": "https://cs.wikipedia.org/wiki?curid=850049", "title": "Peter Andrejco", "text": "Peter Andrejco\n\nPeter Andrejco (* 4. června 1966, Košice) je bývalý slovenský fotbalista.\n\nV československé lize hrál za Lokomotivu Košice a Plastiku Nitra. V československé lize nastoupil ve 12 utkáních.\n\n"}
{"id": "850056", "url": "https://cs.wikipedia.org/wiki?curid=850056", "title": "Nachtnebef", "text": "Nachtnebef\n\nNachtnebef, známý též pod jménem Nektanebis (, \"Nektanebó\"), byl staroegyptský faraon pocházející z 30. dynastie, který vládl přibližně v letech 380–362 př. n. l.\n\nV roce 380 př. n. l. Nachtnebef sesadil a zavraždil předchozího panovníka Nefaarudže II., čímž dal vzniknout poslední staroegyptské dynastii, které vládli egyptští králové. Během své vlády musel čelit útokům ze strany Perské říše, v čemž mu příležitostně pomáhaly vojska z Athén či Sparty.\n\nNachtnebef je rovněž znám jako velký stavitel, který během své dlouhé a stabilní osmnáctileté vlády nechal postavit velké množství monumentů a chrámů. Faraon rovněž opravil mnoho chátrajících chrámů a zbudoval malý kiosek na ostrově Philae. Nachtnebef se rovněž věnoval stavitelské činnosti v el-Kábu, Mennoferu, Edfu a Džanetu. Před pylonem Ramesse II. v Chemenu nechal vztyčit svoji stélu a v Karnackém chrámu postavil 1. pylon. Kolem roku 365 př. n. l. přizval ke spoluvládě svého syna Džedhora, který se po jeho smrti v roce 362 př. n. l. stal jeho nástupcem.\n"}
{"id": "850058", "url": "https://cs.wikipedia.org/wiki?curid=850058", "title": "Riva Valdobbia", "text": "Riva Valdobbia\n\nRiva Valdobbia je italská obec v provincii Vercelli v oblasti Piemont.\n\nK 31. prosinci 2011 zde žilo 256 obyvatel.\n\nAlagna Valsesia, Campertogno, Gressoney-La-Trinité (AO), Gressoney-Saint-Jean (AO), Mollia, Rassa, Rima San Giuseppe\n"}
{"id": "850062", "url": "https://cs.wikipedia.org/wiki?curid=850062", "title": "Ladislav Zetocha", "text": "Ladislav Zetocha\n\nLadislav Zetocha (* 27. března 1952) je bývalý český fotbalový obránce.\n\nV československé liza hrál za Baník Ostrava, se kterým získal v roce 1976 mistrovský titul. Nastoupil v 8 ligových utkáních. Gól v lize nedal. V nižších soutěžích hrál i za VOKD Poruba a Slezan Frýdek-Místek.\n\n\n"}
{"id": "850065", "url": "https://cs.wikipedia.org/wiki?curid=850065", "title": "Norbert Hrnčár", "text": "Norbert Hrnčár\n\nNorbert Hrnčár (* 9. června 1970, Nitra) je bývalý slovenský fotbalový záložník a reprezentant. V současnosti trenér, od června 2016 působící v MFK Ružomberok. Jako hráč působil mimo Slovensko (respektive Československo) na klubové úrovni v Rakousku. Jeho oblíbeným týmem je anglický Liverpool FC.\n\nSvoji hráčskou kariéru začal v FC Nitra, odkud v průběhu mládeže přestoupil do FK Janíkovce. V roce 1990 zamířil zpět do Nitry. Po čase se stal kmenovým fotbalistou FK Spartak Vráble. Následně působil v FK Dukla Banská Bystrica a poté se vrátil podruhé do Nitry. Před sezonou 1996/97 podepsal kontrakt s MŠK Žilina, odkud přestoupil do ŠK Slovan Bratislava. V roce 1999 vyhrál jako kapitán s týmem 1. slovenskou ligu. V létě 2004 ukončil svoji profesionální kariéru. Poté rok hrál jako amatér za rakouský tým UFC Pamhagen.\n\nTrenérskou kariéru zahájil v roce 1993 v týmu FK Rača, kde byl asistentem trenéra prvního týmu. Následně odešel do ŠK Slovan Bratislava. V klubu nejprve trénoval jako hlavní kouč dorost a poté byl asistentem u prvního mužstva. V roce 2009 zamířil do FK Senica, kde vykonával stejnou funkci. Na jaře 2010 byl asistentem týmu FC Petržalka 1898. V roce 2010 se stal hlavní koučem FK Dukla Banská Bystrica. V říjnu 2014 byl od týmu odvolán a před ročníkem 2015/16 se stal trenérem TJ Spartak Myjava. V létě 2016 převzal jako kouč klub MFK Ružomberok. Ružomberok vedl v předkolech Evropské ligy UEFA 2017/18.\n\n"}
{"id": "850077", "url": "https://cs.wikipedia.org/wiki?curid=850077", "title": "Ármin Vámbéry", "text": "Ármin Vámbéry\n\nÁrmin Vámbéry (maďarsky \"Vámbéry Ármin\", německy \"Hermann Vámbéry\", latinsky \"Arminius Vámbéry\", narozen jako Hermann Wamberger 19. března 1832 ve Svatém Juru, v Rakouském císařství, zemřel 15. září 1913 v Budapešti, v Rakousko-Uhersku) byl uherský orientalista, jazykovědec a cestovatel, člen Maďarské akademie věd.\n\nPocházel z rodiny chudých ortodoxních židů a v průběhu svého života několikrát konvertoval z židovství k islámu a naopak. Procestoval Střední Asii a účastnil se tzv. Velké hry jako britský špion. Byl zastáncem teorie turkického původu maďarštiny.\n\n"}
{"id": "850085", "url": "https://cs.wikipedia.org/wiki?curid=850085", "title": "Brokesie", "text": "Brokesie\n\nBrokesie, též zemní chameleoni, jsou ještěři z čeledi chameleonovitých. Od pravých chameleonů se liší menším vzrůstem (mezi brokesie patří jedny z nejmenších druhů plazů a obratlovců vůbec) a způsobem života. Brokesie jsou stínomilné, většinou žijí na zemi či na nízké vegetaci bylinného patra lesa. Jejich schopnost barvoměny je omezená, většinou jsou jednobarevné, zbarvené v odstínech hnědé barvy. To nijak nesnižuje jejich schopnost maskování, tvarem těla i barvou skvěle připomínají suché listy.\n\nDo podčeledi jsou řazeny tři rody, všechny s českým rodovým jménem brokesie: Typový rod \"Brookesia\" zahrnuje velmi drobné, maximálně deset centimetrů dlouhé, hnědé ještěry s krátkým ocáskem a pichlavými dlaněmi. Všechny druhy jsou endemity ostrova Madagaskar, kde obývají bylinné patro tropického pralesa. Nemálo druhů z tohoto rodu bylo popsáno teprve v posledních třiceti letech. Do rodu \"Rhampholeon\" náleží brokesie žijící v rovníkové Africe, jsou to ještěři s kratším ocasem, pichlavými dlaněmi a dvouklanými drápky, kteří mají na těle ostny tvořené zvětšenými šupinami. Tři východoafrické druhy z tohoto rodu byly nedávno (rok 2004) vyčleněny do vlastního rodu \"Rieppeleon\".\n\n"}
{"id": "850098", "url": "https://cs.wikipedia.org/wiki?curid=850098", "title": "Německo na Zimních olympijských hrách 2006", "text": "Německo na Zimních olympijských hrách 2006\n\nNěmecko na Zimních olympijských hrách v roce 2006 reprezentovala výprava 155 sportovců (94 mužů a 61 žen) v 15 sportech.\n\n"}
{"id": "850116", "url": "https://cs.wikipedia.org/wiki?curid=850116", "title": "Pavol Bartoš", "text": "Pavol Bartoš\n\nPavol Bartoš (* 24. dubna 1964) je bývalý slovenský fotbalista. Po skončení aktivní kariéry pracuje jako trenér mládeže.\n\nV československé lize hrál za ZVL Považská Bystrica a Plastiku Nitra. V československé lize nastoupil ve 30 utkáních a dal 4 góly.\n\n"}
{"id": "850122", "url": "https://cs.wikipedia.org/wiki?curid=850122", "title": "Lál Bahádur Šastrí", "text": "Lál Bahádur Šastrí\n\nLál Bahádur Šastrí (2. října 1904 Mugalsaráj – 11. ledna 1966 Taškent) byl indický politik. \nV letech 1964–1966 byl premiérem Indie, historicky druhým po Džaváharlálu Néhrúovi. V letech 1951–1956 byl ministrem železnic, 1961–1963 ministrem domácích záležitostí, 1964–1966 ministrem zahraničních věcí. V roce 1966 předsedal státní plánovací komisi. Byl představitelem strany Indický národní kongres. Již od 20. let patřil k blízkým spolupracovníkům Mahátma Gándhího i Džaváharlála Néhrúa. Jako premiér držel nehrúovskou linii jak v zahraniční (Hnutí nezúčastněných zemí), tak domácí politice (specifický nehrúovský socialismus). Roku 1965 řídil indická vojska ve válce s Pákistánem, posléze roku 1966 podepsal taškentskou mírovou dohodu. Den po jejím podpisu zemřel, což vyvolalo řadu pověstí a spekulací.\n\n\n"}
{"id": "850127", "url": "https://cs.wikipedia.org/wiki?curid=850127", "title": "Ženy v Izraelských obranných silách", "text": "Ženy v Izraelských obranných silách\n\nŽeny v Izraelských obranných silách jsou plnohodnotnými příslušnicemi Izraelských obranných sil (: צְבָא הַהֲגָנָה לְיִשְׂרָאֵל, , : \"Israel Defense Forces, IDF\"), přičemž Izrael je tak jedinou zemí na světě, která má zavedenu všeobecnou brannou povinnost i pro osoby ženského pohlaví. Ženy, zastávající rozličné posty v pozemních, námořních a vzdušných silách, jsou jejich nedílnou součástí od vzniku samotného státu Izrael v roce 1948 a v současnosti tvoří 33 % z celkového počtu příslušníků IDF a přibližně 51 % z celkového počtu důstojníků. Novela zákona o vojenské službě, vydaná v roce 2000, potvrzuje rovnoprávnost žen v IDF takto: „Práva žen, zastávajících jakoukoli roli v IDF, jsou ekvivalentní k právům mužů.“ V současné době je 88 až 92% všech volných armádních pozic otevřeno pro ženské kandidáty.\n\nIzraelské ženy dříve sloužily v tzv. Ženských armádních sborech ( Women's Army Corps), všeobecně známých pod akronymem „Chen“. Po absolvování pětitýdenního výcviku sloužily jako úřednice, řidičky armádních vozů, sociální pracovnice, zdravotní sestry, řídící letového provozu, pracovnice v zásobování, instruktorky výcviku aj.\n\n"}
{"id": "850132", "url": "https://cs.wikipedia.org/wiki?curid=850132", "title": "Chameleon nádherný", "text": "Chameleon nádherný\n\nChameleon nádherný, \"Bradypodion damaranum\", je malý jihoafrický druh chameleona. V Úmluvě o mezinárodním obchodu s ohroženými druhy volně žijících živočichů a rostlin je tento druh zařazen do přílohy II.\n\nMá širokou tlamu a nezávisle na sobě pohyblivé oči, přilba lehce odstává od týla. Hřbetní hřeben je výrazný a táhne se po celé délce hřbetu až na  ocas, dobře vyvinutý je také hřeben na hrdle. Tělo chameleona je bočně zploštělé a na bocích se táhnou řady zvětšených šupin, další zvýrazněné šupiny jsou roztroušené i jinde na trupu ještěra. Silné nohy mají prsty srostlé v klíšťky, které jsou na hrudních končetinách tvořeny třemi vnějšími a dvěma vnitřními prsty, na pánevních končetinách je tomu naopak. Prsty jsou opatřené dobře utvářenými drápy. Ocas je dlouhý a ovíjivý. Dospělý samec dorůstá délky asi 16 cm, samice ještě o asi dva centimetry více.\n\nZatímco samice jsou většinou jednobarevně zelené, samci mohou měnit barvu v široké paletě odstínů: v klidu je zelený, při vzrušení se jeho zbarvení mění na odstíny fialové, červené, žluté či hnědé barvy. Barvoměnou se samec také dvoří vybrané samici.\n\nV přírodě se vyskytuje na území Kapska v Jihoafrické republice. Obvykle obývá lesy, ale proniká i do zahrad. Je to samotář, zvláště samci jsou vůči sobě silně agresivní. Chameleon nádherný je aktivní celodenně, živí se hmyzem, který lapá pomocí vystřelovacího jazyka. Je vejcoživorodý, samice po 120-150 dnech březosti rodí 2-20 mláďat, která jsou obalena průhlednými, blanitými plodovými obaly. Bezprostředně po porodu se mladí chameleoni z obalů uvolňují, jsou ihned samostatní a do několika hodin začnou přijímat potravu. Pohlavní dospělost nastupuje v devíti měsících věku.\n\nChameleona nádherného je možno chovat v páru v teráriu, které má minimální rozměry 80x40x50 cm, nebo jednotlivě v teráriu aspoň 30x30x40 cm velkém. Nelze chovat víc samců pohromadě a i při chovu v páru je třeba terárium vybavit dostatečným množstvím úkrytů. Boční stěny je vhodné polepit korkem nebo kůrou, jako substrát poslouží dobře prosetý písek. Během léta je nutné terárium vytápět na teplotu 25-28 °C, s nočním poklesem na pokojovou teplotu, v zimě se teplota mírně snižuje. Teplota vzduchu nikdy nesmí překročit 30 °C, protože pak dochází k přehřátí chovaného zvířete. Terárium pro chameleona nádherného se dále doplňuje větvemi a popínavými rostlinami ke šplhání, k udržení vhodné vlhkosti postačí rosení 1x denně.\n\nV zajetí je chameleon nádherný krmen především cvrčky vhodné velikosti, dobré je však, když je strava co nejpestřejší: lze mu nabízet též sarančata, šváby, pavouky, octomilky, mouchy a jiný hmyz.\n\n"}
{"id": "850135", "url": "https://cs.wikipedia.org/wiki?curid=850135", "title": "Německo na Zimních olympijských hrách 2010", "text": "Německo na Zimních olympijských hrách 2010\n\nNěmecko na Zimních olympijských hrách v roce 2010 reprezentovala výprava 149 sportovců (93 mužů a 56 žen) v 15 sportech.\n\n"}
{"id": "850145", "url": "https://cs.wikipedia.org/wiki?curid=850145", "title": "Chřapáč kadeřavý", "text": "Chřapáč kadeřavý\n\nChřapáč kadeřavý (\"Helvella crispa\") je jedlá vřeckovýtrusná houba z čeledi chřapáčovitých.\n\nPlodnice je 5-15 cm vysoká. Výtrusorodé rouško – thecium je na vnějším povrchu klobouku.\n\nKlobouk je široký až 6 cm, složený z několika tenkých, na okrajích zprohýbaných a zkadeřených až roztřepených cípů či laloků. Klobouk je bělavé, krémové až bledě nahnědlé barvy, jeho dužnina je velmi tenká a křehká.\n\nTřeň je až 8 cm dlouhý, na bázi často rozšířený, na povrchu nápadně hluboce žebernatý a jamkatý. Je tužší, barvy bělavé.\n\nElipsoidní výtrusy mají rozměry zhruba 19–21 × 11–13 μm, uloženy jsou po 8 ve vřeckách. Výtrusný prach je bílý.\n\nChřapáč kadeřavý roste místy hojněji, jinak však nehojně až vzácně, především v listnatých a smíšených lesích, často podél lesních cest a podobně. Plodnice se vyskytují od července do listopadu.\nChřapáč kadeřavý je jedlý a chutný. Je třeba vyvarovat se sběru starších plodnic.\n\n\n"}
{"id": "850152", "url": "https://cs.wikipedia.org/wiki?curid=850152", "title": "Chameleon Fischerův", "text": "Chameleon Fischerův\n\nChameleon Fischerův (\"Kinyongia fischeri\") je středně velký druh chameleona pocházející z východní Afriky. V Úmluvě o mezinárodním obchodu s ohroženými druhy volně žijících živočichů a rostlin je tento druh zařazen do přílohy II. Vytváří tři poddruhy.\n\nTento ještěr má středně velkou hlavu se širokou tlamou a nízkou plochou přilbou. Ta je u samců vepředu prodloužena do páru nepravých, bočně zploštělých a až dva centimetry dlouhých rohů. Rohy samic jsou nanejvýš centimetr dlouhé, nebo zcela chybí. Dobře vyvinuté oči jsou stejně jako u ostatních chameleonů nezávisle na sobě pohyblivé. Hřbetní hřeben samce je výrazný, jednořadý a táhne se po celé délce hřbetu až na  ocas, u samic končí v jedné třetině hřbetu. Tělo je bočně zploštělé, silné nohy mají prsty srostlé v klíšťky, které jsou na hrudních končetinách tvořeny třemi vnějšími a dvěma vnitřními prsty, na pánevních končetinách je tomu naopak. Prsty jsou opatřené dobře utvářenými drápy. Ocas je ovíjivý a velmi dlouhý, tvoří polovinu celkové délky chameleona. Dospělý samec dorůstá až 36 cm, ale jedinci chovaní v zajetí této délky obvykle nedosahují, samice jsou obecně menší než samci.\n\nSamice chameleona Fischerova jsou v klidu zelené se žlutou kresbou, základní zbarvení samce je tvořeno smaragdově zeleným podkladem s bílými, žlutými a olivovými plochami. Barvoměna má svoji úlohu při námluvách, samec dává svůj zájem o páření najevo zesvětlením a kývavými pohyby těla. Není-li samice svolná, změní barvu na černozelenou.\n\nJe to stromový živočich, žije na keřích a nízkých stromech na okrajích lesních porostů. Areál rozšíření tohoto chameleona zahrnuje Tanzanii a Keňu, vyskytuje se obvykle v nadmořských výškách kolem 600 m n. m. Je samotářský druh, jednotliví chameleoni jsou vůči sobě agresivní. Je vejcorodý, samice do vyhrabaného dolíku snáší 8-20 vajec, z nichž se po 180 dnech inkubace líhnou mláďata. Po vyklubání jsou již samostatná.\n\nChameleona Fischerova je možno chovat v teráriu o minimálních rozměrech 40x40x60  cm a to pouze jednotlivě. Terárium je nutno vytápět na teplotu 26-27 °C, s nočním poklesem na 17-18 °C. Potřebná relativní vlhkost pro chov chameleonů je 50-70 %, v noci vyšší. Terárium se dále doplňuje větvemi, popínavými rostlinami a jinými vhodnými rostlinami ke šplhání, samice vyžaduje pro kladení vajec aspoň 15 cm silnou vrstvu substrátu tvořeného směsí písku a rašeliny.\n\nV zajetí je chameleon nádherný krmen především cvrčky vhodné velikosti, dobré je však, když je strava co nejpestřejší: lze mu nabízet též sarančata, šváby, pavouky, octomilky, mouchy a jiný hmyz.\n\n"}
{"id": "850153", "url": "https://cs.wikipedia.org/wiki?curid=850153", "title": "Špýrská linie", "text": "Špýrská linie\n\nŠpýrská linie (německy \"Speyerer Linie\", též \"Appel/Apfel-Linie\" či \"Main-Linie\") je jazykovědný název izoglosy v západogermánském nářečním kontinuu. Je jižní hranicí středoněmecké jazykové oblasti (kterou ze severu vymezuje Benrátská linie) a severní hranicí hornoněmeckých nářečí. Její název pochází od německého města Špýr.\n\nDo vysídlení Němců z Československa probíhala Špýrská linie od západu severně od Plzně severním směrem ke Karlovým Varům, kde přetínala československo-německou hranici a pokračovala dále na sever až k Eisenachu. Dále se stáčela jižním směrem, překračovala Rýn a francouzsko-německou hranici a končila v alsaských Vogézách.\n"}
{"id": "850162", "url": "https://cs.wikipedia.org/wiki?curid=850162", "title": "Platan západní", "text": "Platan západní\n\nPlatan západní (\"Platanus occidentalis\") je druh listnatého stromu původem ze Severní Ameriky. V České republice je pěstován jako okrasná dřevina.\n\nJedná se o mohutný strom, který ve své domovině dosahuje výšky i přes 50 m a kmen dosahuje až 4 m v průměru. Borka je v dolní části kmene odlučná v malých šupinách, nápadně menších než v případě platanu javorolistého. Listy jsou jednoduché, střídavé, s dlouhými řapíky, čepele jsou relativně velké, nejčastěji 6–20 cm dlouhé a 6–25 cm široké, většinou mělce trojlaločné až 3−5 klané. Květy jsou jednopohlavné uspořádané květenství, hustých hlávek, samčí a samičí odděleně v různých hlávkách. Kalich i koruna je velmi nenápadná, šupinovitá. Samičí hlávky bývají jednotlivé, jen výjimečně po dvou. Plodem je nažka (některými autory považovaná za oříšek), nažky jsou uspořádány do hustých plodenství, hlávek, které mají asi 2,5–3 cm v průměru. Na bázi nažky je věneček chlupů, pomocí kterých se nažka šíří větrem (anemochorie). Vrchol nažky je polokulovitě vypouklý s 1–2 mm dlouhým zbytkem čnělky. Počet chromozómů je 2n=42.\n\nPlatan západní je přirozeně rozšířen ve východní části USA, a to od Velkých jezer na severu po Texas na jih, izolované lokality jsou až v Mexiku. Vyhledává především vlhčí půdy u potoků, jezer či ve vlhkých roklích.\n\nJe pěstován jako okrasný strom v parcích a městech, poměrně běžně i v České republice, i když méně často než platan javorolistý..\n\n"}
{"id": "850163", "url": "https://cs.wikipedia.org/wiki?curid=850163", "title": "Západní Německo na Zimních olympijských hrách 1968", "text": "Západní Německo na Zimních olympijských hrách 1968\n\nZápadní Německo na Zimních olympijských hrách 1968 reprezentovalo 87 sportovců (67 mužů a 20 žen) v 10 sportech.\n\n"}
{"id": "850164", "url": "https://cs.wikipedia.org/wiki?curid=850164", "title": "Výčesky", "text": "Výčesky\n\nVýčesky (angl.: \"noils\", něm.: \"Kämmlinge\") jsou krátká vlákna, která se odstraňují při výrobě příze na česacím stroji z přiváděného vlákenného rouna. \n\nMnožství výčesků se stanoví v procentuálním váhovém poměru k předkládanému rounu podle vzorce:\n\npro: výčesek v, hmotnost výčesku hv a hmotnost česaného pramene hp\nTeoreticky se dá vypočítat procento výčesku podle seřízení česacího stroje (Gegauffův vzorec):\n\nVe vzorci platí:\n\ne – vzdálenost mezi čelistí a oddělovacími válečky\n\nd – délka podávaného rouna\n\nL – délka nejdelšího vlákna\n\nPraktické výsledky jsou zpravidla ovlivněny dalšími faktory jako je: způsob přípravy k česání (urovnání vláken do jednoho směru), hloubka záběru dočesávacího hřebene aj.\n\nSkutečné procento výčesků se měří s pomocí kyvadlové váhy (muzeální exemplář je \"na snímku vpravo\"), na kterou se vedle sebe zavěšují chomáče výčesků se současně vyrobeným česancem.\n\nVýčesky, obzvlášť bavlněné, jsou důležitá surovina pro hrubší příze a pro sektor technických textilií. Množství zpracovaných výčesků není nikde evidováno, z dostupných údajů se dá jen odvodit, že 20 % staplových vláken se zpracovává na česané příze a např. jen v bavlnářských přádelnách se celosvětově produkuje ročně asi 1 milion tun výčesků.\n\nVýčesky se získávají z dlouhovlákenných a z části středněvlákených bavln (stapl nad cca 27 mm), které se vyčesávají na 15-25 %.Výčesky mají mít průměrnou délku vláken pod 20 mm, prodejní cena dosahuje cca 1,10 €/kg. (Průměrná cena středněvlákenné bavlny v období 2018/19 byla 1,38 €/kg ).\n\nPoužití: rotorové, vigoňové a frikční příze, často ve směsi s umělými vlákny - na čisticí hadry, technické tkaniny, počesávané pleteniny, izolační materiál.\n\nVýčesky pocházejí skoro výlučně z merinové vlny (cca 40 % celkové produkce ovčí vlny, řádově = 40 000 tun výčesků ročně), která se vyčesává na 8-15 %. Výčesky mají délku vláken pod 30 mm, prodávají se asi za 20% ceny vlněných česanců \n\nPodobným způsobem se získávají výčesky z kašmírské a mohérové vlny, ze srsti alpaky (délka cca 30 mm, jemnost 15,5 µm)\nPoužití: mykaná příze, vigoň, výplň polštářů a hraček \n\nse zušlechťuje vyčesáním krátkých vláken o délce do 50 mm. Výčesek se používá výlučně jako surovina pro buretové příze. Množství výčesků se dá jen velmi hrubě odhadovat na 5 000 tun ročně.\n\nLněná koudel se vyčesává na 20-30 %, vlákna výčesku mohou být až přes 50 mm dlouhá. Výčesky se dají použít např. na rotorové nebo frikční příze, jako izolační materiál aj.\nPoznámka: Při tzv. \"přímé sklizni lnu\" trhá sklízecí stroj rostliny a současně na nich očesává tobolky. Pro získaný materiál se používá označení \"výčesek\".\n\nÚdaje o výčeskách z ramie pocházejí ze začátku 20. století. Podle nich se ramie vyčesává na 30 % a příze z výčesků se vyrábí (často ve směsi s umělými vlákny) bavlnářskou technologií.\n\n\nČesací stroj\nČesaná příze\n\nPřírodní textilní vlákna\n"}
{"id": "850172", "url": "https://cs.wikipedia.org/wiki?curid=850172", "title": "A-1 Pictures", "text": "A-1 Pictures\n\nA-1 Pictures ( 株式会社エー・ワン・ピクチャーズ, \"Kabušiki kaiša É Wan Pikučázu\") je japonské animační studio založené v roce 2005, zaměřující se na tvorbu anime seriálů. Je dceřinou společností produkční společnosti Aniplex, kterou vlastní Sony Music Entertainment Japan.\n\n\n\n"}
{"id": "850175", "url": "https://cs.wikipedia.org/wiki?curid=850175", "title": "ATP World Tour Finals 2012", "text": "ATP World Tour Finals 2012\n\nATP World Tour Finals 2012, oficiálně se jménem sponzora Barclays ATP World Tour Finals 2012, také známý jako Turnaj mistrů 2012, byl tenisový turnaj mužů, který se hrál ve dnech 5. až 20. listopadu počtvrté v britském hlavním městě Londýně. Místem konání se stala O Arena, v níž byl instalován dvorec s tvrdým povrchem. Turnaj představoval závěrečnou událost tenisové sezóny ATP World Tour. Účastnilo se jej osm nejlepších tenistů světa ve dvouhře a osm párů ve čtyřhře, a to na základě postavení v žebříčku ATP, pokud se podle pravidel účastníci nekvalifikovali jiným způsobem. Odměny činily 5 500 000 USD.\n\nSinglovým obhájcem titulu z posledních dvou let byl Švýcar Roger Federer a ve čtyřhře pak bělorusko-srbská dvojice Max Mirnyj a Nenad Zimonjić. Soutěž dvouhry vyhrála srbská světová jednička Novak Djoković, která ve finále zdolala Federera. Jednalo se o jeho druhý titul. Čtyřhru opanoval španělský pár Marcel Granollers a Marc López.\n\nATP World Tour Finals 2012 se konal mezi 5. a 12. listopadem v londýnské O Arena na dvorcích s tvrdým povrchem. Jednalo se o 43. ročník dvouhry a 38. čtyřhry. Turnaj organizovala Asociace profesionálních tenistů (ATP) jako součást mužské profesionální sezóny ATP World Tour 2012.\n\nSoutěže dvouhry se účastnilo osm tenistů, z nichž každý odehrál tři vzájemné zápasy v jedné ze dvou čtyřčlenných základních skupin A a B. První dva tenisté z každé skupiny postoupili do semifinále, které bylo hráno vyřazovacím systémem pavouka. První ze skupiny A se utkal s druhým ze skupiny B a naopak. Vítězové semifinále pak sehráli finále.\n\nSoutěž čtyřhry kopírovala formát dvouhry.\n\nVšechny částky jsou uváděny v amerických dolarech; finanční odměny ve čtyřhře na pár.\n\nTabulka uvádí poměr vzájemných zápasů dvojic před turnajem mistrů.\n\nTabulka uvádí poměr vzájemných zápasů dvojic před turnajem mistrů.\n\n\n\n"}
{"id": "850176", "url": "https://cs.wikipedia.org/wiki?curid=850176", "title": "Západní Německo na Zimních olympijských hrách 1972", "text": "Západní Německo na Zimních olympijských hrách 1972\n\nZápadní Německo na Zimních olympijských hrách 1972 reprezentovalo 78 sportovců (62 mužů a 16 žen) v 10 sportech.\n\n"}
{"id": "850177", "url": "https://cs.wikipedia.org/wiki?curid=850177", "title": "Mórárdží Désaí", "text": "Mórárdží Désaí\n\nMórárdží Raňčchoddží Désaí (hindsky \"मोरारजी देसाई\", v přepisu do angličtiny \"Morarji Ranchhodji Desai\", 29. února 1896 – 10. dubna 1995) byl indický politik. V letech 1977–1979 byl premiérem Indie, čtvrtým v historii Indické republiky. V letech 1958–1963 a 1967–1969 byl ministrem financí, 1978–1979 ministrem domácích záležitostí. V letech 1977–1979 předsedal státní plánovací komisi. Jako předseda vlády byl představitelem strany \"Janata\" (Lidová strana), byl prvním indickým premiérem, který nebyl představitelem Indického národního kongresu (byl ovšem jeho členem v mládí). Po opuštění indické politiky bojoval za usmíření mezi Indií a Pákistánem, za což v roce 1990 získal – jako jediný Ind v historii – též nejvyšší pákistánské vyznamenání Nishan-e-Pakistan (Řád Pákistánu).\n\n"}
{"id": "850183", "url": "https://cs.wikipedia.org/wiki?curid=850183", "title": "Západní Německo na Zimních olympijských hrách 1976", "text": "Západní Německo na Zimních olympijských hrách 1976\n\nZápadní Německo na Zimních olympijských hrách 1976 reprezentovalo 87 sportovců (67 mužů a 20 žen) v 10 sportech.\n\n"}
{"id": "850185", "url": "https://cs.wikipedia.org/wiki?curid=850185", "title": "Kostel Notre-Dame-d'Auteuil", "text": "Kostel Notre-Dame-d'Auteuil\n\nKostel Notre-Dame-d'Auteuil (tj. \"Panny Marie v Auteuil\") je katolický farní kostel v 16. obvodu v Paříži, na náměstí \"Place d'Auteuil\". Kostel je zasvěcen Panně Marii a pojmenován po bývalé obci Auteuil. Kostel měří 63 metrů na délku a jeho věž je vysoká 50 m.\n\nPůvodní vesnice Auteuil měla vlastní farnost. V 11. století zde vznikl románský kostel, který byl ve 14. století nahrazen jiným kostelem. Současný kostel byl postaven v letech 1877-1892 v novorománsko-novobyzantském stylu podle plánů diecézního architekta Josepha Augusta Émila Vaudremera (1829-1914).\n\nPůvodní varhany, které vyrobil vyrobil Aristide Cavaillé-Coll, byly přeneseny do Palais du Trocadéro, a Cavaillé-Coll vytvořil pro kostel nové.\n\n"}
{"id": "850193", "url": "https://cs.wikipedia.org/wiki?curid=850193", "title": "Kostel Saint-Jacques-Saint-Christophe de la Villette", "text": "Kostel Saint-Jacques-Saint-Christophe de la Villette\n\nKostel Saint-Jacques-Saint-Christophe de la Villette (tj. \"svatého Jakuba a svatého Kryštofa z La Villette\") je katolický farní kostel v 19. obvodu v Paříži, na náměstí \"Place de Bitche\". Kostel je zasvěcen svatému Jakubovi Většímu a svatému Kryštofovi a pojmenován po bývalé obci La Villette.\n\nVesnice La Villette se nacházela severovýchodně od Paříže podél bývalé římské cesty spojující Paříž s Flandry. Na konci 14. století byl v dnešní ulici \"Rue de Flandre\" postaven kostel zasvěcený svatému Jakubovi a svatému Kryštofovi.\n\nV 19. století počet obyvatel narůstal, takže bylo v roce 1837 rozhodnuto o vybudování nového kostela a stavbou byl pověřen architekt Paul-Eugène Lequeux (1806-1873). Výstavba proběhla v letech 1841-1844.\nKostel v novoklasicistním slohu připomíná raně křesťanské baziliky. Průčelí dominuje portál o dvou úrovních. Dolní část je zdobená korintskými pilastry a dvěma nikami se sochami patronů kostela. Druhá úroveň je opatřená třemi obloukovými okny a zdobená pilatry. Celek je zakončen trojúhelníkovým frontonem s rozetou a dvěma věžemi po stranách, připojenými v roce 1930.\n\nHlavní loď a boční lodě jsou oddělené kanelurovanými dórskými sloupy, které podpírají řadu horních oken. Hlavní loď má dřevěný malovaný strop.\n\n\n"}
{"id": "850199", "url": "https://cs.wikipedia.org/wiki?curid=850199", "title": "1. kongres Občanské demokratické strany", "text": "1. kongres Občanské demokratické strany\n\n1. kongres Občanské demokratické strany se konal 22.–23. listopadu 1991 v Plzni.\n\nKongres schválil především stanoviska k procesu privatizace československé ekonomiky, k nápravě křivd a třetímu odboji, k zahraniční politice a ke státoprávnímu uspořádání. Schváleny byly též teze volebního programu strany a stanovisko ke koaličnímu jednání s KDS.\n\nPři dovolbě vedení ODS se místopředsedy stali Jiří Kovář a Josef Zieleniec, do výkonné rady byli dovoleni Jiří Stránský, Jindřich Vodička a další.\n\n"}
{"id": "850201", "url": "https://cs.wikipedia.org/wiki?curid=850201", "title": "Západní Německo na Zimních olympijských hrách 1984", "text": "Západní Německo na Zimních olympijských hrách 1984\n\nZápadní Německo na Zimních olympijských hrách 1984 reprezentovalo 84 sportovců (69 mužů a 15 žen) v 10 sportech.\n\n"}
{"id": "850203", "url": "https://cs.wikipedia.org/wiki?curid=850203", "title": "Kostel Saint-Ferdinand-des-Ternes", "text": "Kostel Saint-Ferdinand-des-Ternes\n\nKostel Saint-Ferdinand-des-Ternes a Sainte Thérèse de l'Enfant-Jésus (tj. \"svatého Ferdinanda z Ternes a svaté Terezie od Dítěte Ježíše\") je katolický farní kostel v 17. obvodu v Paříži, v ulici \"Rue \". Kostel je zasvěcený svatému Ferdinandovi III. Kastilskému a svaté Terezii z Lisieux a pojmenován po čtvrti Ternes.\n\nPůvodní kostel sv. Ferdinanda byl postaven v letech 1842-1847 v nové čtvrti Ternes za hranicemi tehdejší Paříže. Kostel vysvětil 25. března 1847 pařížský arcibiskup Denys Affre a zasvětil jej sv. Ferdinandovi na paměť prince Ferdinanda Filipa Orleánského, nejstaršího syna Ludvíka Filipa, který zemřel při nehodě 13. července 1842 nedaleko odtud.\n\nDne 31. října 1937 začala stavba současného kostela. Dne 12. ledna 1941 pařížský arcibiskup Emmanuel Suhard posvětil kostelní kryptu svaté Terezie od Dítěte Ježíše a dne 6. října 1957 arcibiskup Maurice Feltin vysvětil nový kostel zasvěcený oběma patronům.\n\nVarhany pocházejí z roku 1995 a nahradily starší nástroj z roku 1898, který vytvořil Aristide Cavaillé-Coll.\n\nTři zvony \"Désirée\", \"Fernande\" a \"Rosalie\", které posvětil v roce 1857 kardinál François-Nicolas-Madeleine Morlot, byly přeneseny do zvonice nového kostela.\n"}
{"id": "850204", "url": "https://cs.wikipedia.org/wiki?curid=850204", "title": "Západní Německo na Zimních olympijských hrách 1988", "text": "Západní Německo na Zimních olympijských hrách 1988\n\nZápadní Německo na Zimních olympijských hrách 1988 reprezentovalo 90 sportovců (71 mužů a 19 žen) v 10 sportech.\n\n"}
{"id": "850205", "url": "https://cs.wikipedia.org/wiki?curid=850205", "title": "Hol vagytok, székelyek?", "text": "Hol vagytok, székelyek?\n\nHol vagytok, székelyek? je hudební album skupiny Kárpátia. Vydáno bylo v roce 2003.\n\n"}
{"id": "850206", "url": "https://cs.wikipedia.org/wiki?curid=850206", "title": "Anna Kateřina Konstance Vasa", "text": "Anna Kateřina Konstance Vasa\n\nAnna Kateřina Konstance Vasa (7. srpna 1619, Varšava – 8. října 1651, Kolín nad Rýnem) byla rodem polská princezna a sňatkem falcká hraběnka (první manželka pozdějšího falckého kurfiřta Filipa Viléma Falckého).\n\nNarodila se jako poslední dítě/druhá dcera ze sedmi potomků polského krále Zikmunda III. Wasy a jeho druhé manželky, rakouské arcivévodkyně Konstance Habsburské.\n\nRoku 1632 jí sejm schválil jako věno panství brodnické, gołubské a tucholské. V roce 1637 probíhala jednání na téma manželství Anny Kateřiny a Ferdinanda Karla Tyrolského, dědice Tyrol, bratrance císaře Ferdinanda II. Habsburského; přes smlouvy, uzavřené v letech 1639 a 1641, však ke sňatku nedošlo. Překážkou byl nízký věk Ferdinanda Karla (byl o devět let mladší než Anna Kateřina a v roce 1641 mu bylo pouhých třináct let) i neshody v otázce výše věna.\n\n8. června roku 1642 se ve Varšavě provdala za Filipa Viléma Falckého, syna hraběte palatina Wolfganga Viléma Falcko-Neuburského a jeho manželky, bavorské princezny Magdaleny (ten se roku 1685 stal falckým kurfiřtem).\n\nAnna s sebou přinesla věno 243 333 tolarů, klenoty v hodnotě 300 000 tolarů, cennosti ze zlata a stříbra, tkaniny a perské koberce. Její majetek zahrnoval i usedlosti v Itálii ve Fogii, Kalábrii a Abruzzu (dědictví po Annině prabábě Boně Sforze).\n\nJejich jediné dítě (chlapec) se narodilo a zemřelo 9. června roku 1645. Další potomci již z manželství nevzešli.\n\nAnna zemřela 8. října roku 1651 ve věku dvaatřiceti let. Pochována byla v jezuitském kostele v Düsseldorfu.\n\n"}
{"id": "850209", "url": "https://cs.wikipedia.org/wiki?curid=850209", "title": "Így volt! Így lesz!", "text": "Így volt! Így lesz!\n\nÍgy volt! Így lesz! je hudební album skupiny Kárpátia. Vydáno bylo v roce 2003.\n\n"}
{"id": "850212", "url": "https://cs.wikipedia.org/wiki?curid=850212", "title": "Tűzzel, vassal", "text": "Tűzzel, vassal\n\nTűzzel, vassal je hudební album skupiny Kárpátia. Vydáno bylo v roce 2004.\n\n"}
{"id": "850219", "url": "https://cs.wikipedia.org/wiki?curid=850219", "title": "Eleonora Aragonská (1226)", "text": "Eleonora Aragonská (1226)\n\nEleonora Aragonská ( \"Elionor d'Aragó\", 1175/1180 – po 24. únoru 1226) byla hraběnka z Toulouse\n\nNarodila se jako jedna z dcer aragonského krále Alfonse II. a Sanchy, dcery kastilského krále Alfonse VII. Okolo roku 1202 ji bratr provdal za hraběte Raimonda z Toulouse. Stala se tak pátou či šestou šestou manželkou muže, který byl v budoucnu jedním z aktérů křížové výpravy proti albigenským. Spojenectví s barcelonskou dynastií bylo roku 1211 utuženo ještě sňatkem Eleonořiny sestry Sanchy s Raimondovým stejnojmenným synem. Ač byla Eleonora zřejmě neplodná, nebyla svým chotěm zapuzena a zemřela po únoru 1226 jako vdova. Byla pohřbena v klášteře Sigena.\n"}
{"id": "850225", "url": "https://cs.wikipedia.org/wiki?curid=850225", "title": "Sancha Aragonská", "text": "Sancha Aragonská\n\nSancha Aragonská ( \"Sança d'Aragó\", 1185/1190 - 1241/1242) byla hraběnka z Toulouse.\n\nNarodila se jako jedna z dcer aragonského krále Alfonse II. a Sanchy, dcery kastilského krále Alfonse VII. a zřejmě roku 1211 byla bratrem provdána za Raimonda, budoucího hraběte z Toulouse, jehož nevlastní matkou byla Sanchina sestra Eleonora. V tutéž dobu vrcholila na francouzském jihu křížová výprava proti albigenským a ženichův otec byl jedním z protagonistů, když se po veřejném pokání za podíl na vraždě papežského legáta opět přiklonil ke straně pronásledovaných katarů. Švagra podporoval i Sanchin bratr, kterému se stala osudnou bitva u Muretu.\n\nRoku 1220 porodila Sancha svou jedinou dceru, jíž musel hrabě jako svou dědičku roku 1229 přislíbit za nevěstu francouzskému princi. Roku 1241 se Raimond se Sanchou v marné touze po synovi, jehož narozením by se zvrátil situaci ve svůj prospěch, rozvedl. Zapuzená žena zemřela zřejmě krátce poté a hrabství Toulouse se postupně dostalo pod vládu Kapetovců.\n"}
{"id": "850233", "url": "https://cs.wikipedia.org/wiki?curid=850233", "title": "Německá demokratická republika na Zimních olympijských hrách 1968", "text": "Německá demokratická republika na Zimních olympijských hrách 1968\n\nNěmecká demokratická republika na Zimních olympijských hrách 1968 reprezentovala výprava 57 sportovců (45 mužů a 12 žen) v 9 sportech.\n\n"}
{"id": "850237", "url": "https://cs.wikipedia.org/wiki?curid=850237", "title": "Jaroslav Černohorský z Boskovic", "text": "Jaroslav Černohorský z Boskovic\n\nJaroslav Černohorský z Boskovic († 11. července 1546, Vídeň) byl moravský šlechtic pocházející z rodu pánů z Boskovic. \n\nJeho otcem byl Beneš Černohorský z Boskovic mladší, sourozenci Jaroslava byli Tas Černohorský z Boskovic na Černé Hoře, Dobeš Rosický z Boskovic, Jan Černohorský z Boskovic na Černé Hoře a Barbora. Spolu se svými bratry držel od otcovy smrti roku 1507 značný majetek, jehož centrum tvořil hrad Černá Hora. Později došlo mezi bratry k majetkovému vyrovnání, takže když se roku 1530 hovoří o společné majetkové smlouvě, v níž je zmínka o pivovaru v Černé Hoře, uvádí se pouze se svým bratrem Tasem.\n\nJaroslav Černohorský měl za manželku Helenu z Kunovic, se kterou měl dcery Kateřinu, Annu, Libuši a Braxidu. Zemřel 11. července 1546 ve Vídni. Dcery a dědičky postoupily roku 1550 rodový majetek svému příbuznému Václavu Bučovickému z Boskovic. \n\n\n"}
{"id": "850244", "url": "https://cs.wikipedia.org/wiki?curid=850244", "title": "Chameleon karrojský", "text": "Chameleon karrojský\n\nChameleon karrojský, \"Bradypodion karrooicum\", je malý druh chameleona z jižní Afriky. V Úmluvě o mezinárodním obchodu s ohroženými druhy volně žijících živočichů a rostlin je tento druh zařazen do přílohy II.\n\nMá válcovité, jen lehce bočně zploštělé tělo s velkou hlavou. Tlama je široká a velké oči se stejně jako u ostatních chameleonů pohybují nezávisle jedno na druhém. Přilba na hlavě je v týle jen lehce vyvýšená, hřbetní i hrdelní hřeben je velmi dobře vyvinutý. Šupiny na těle jsou velikostí nepravidelné, některé jsou výrazně větší než šupiny okolní. Silné nohy mají prsty srostlé v klíšťky, které jsou na hrudních končetinách tvořeny třemi vnějšími a dvěma vnitřními prsty, na pánevních končetinách je tomu naopak. Prsty jsou opatřené dobře utvářenými drápy. Ocas je dlouhý a ovíjivý. Obě pohlaví dorůstají délky asi 14 cm. Chameleon karrojský je zbarvený v odstínech hnědé a šedé barvy.\n\nTento druh je endemit Jihoafrické republiky, vyskytuje se ve vnitrozemí v Kapsku v polopouštní oblasti Karoo, kde žije v křovinách i na osamoceně stojících stromech. Samec se samici dvoří kývavými pohyby. Je to vejcoživorodý druh, asi za čtyři měsíce po spáření samice rodí 4-12 mláďat, která jsou obalena průhlednými, blanitými plodovými obaly. Bezprostředně po porodu se mladí chameleoni z obalů uvolňují a jsou ihned samostatní.\n\nChameleona karrojského je možno chovat v páru v  pouštním teráriu, které má minimální rozměry 30x30x30 cm. Boční stěny je vhodné polepit pískem a vnitřek terária je třeba vybavit větvemi a rostlinami ke šplhání. Je nutné vytápět na teplotu 25-28 °C, s nočním poklesem o 6 °C. V zajetí se chameleon karrojský napájí pipetou a je krmen především cvrčky vhodné velikosti, lze mu nabízet též sarančata, šváby, pavouky, octomilky, mouchy a jiný přiměřeně velký hmyz.\n"}
{"id": "850246", "url": "https://cs.wikipedia.org/wiki?curid=850246", "title": "Hřib hlohový", "text": "Hřib hlohový\n\nHřib hlohový neboli hřib satan hlohový (\"Rubroboletus satanas\" f. \"crataegi\" ) je xanthoidní (odbarvená) forma hřibu satanu (\"Rubroboletus satanas\" ). Stejně jako on patří mezi barevné i modrající hřiby, je také jedovatý.\n\n\nNázev hřib hlohový je původně lidové označení z Královéhradecka, které přejal mykolog František Smotlacha\n\nSmotlacha popsal hřib hlohový v roce 1952. Již předpokládal, že lidový název neodráží mykorhizní vazbu na hloh, očekával spíš vazbu na duby nebo habry. Houbu uváděl v rámci článků a přednášek již od roku 1909. Hřib hlohový tehdy pokládal za druh totožný s hřibem medotrpkým (resp. \"Boletus candicans\" , \"Boletus candicans\" ); hřib Fechtnerův (\"Boletus fechtnerii\" Velen.) pak považoval za jeho vzácnější formu.\n\nZnaky odpovídají hřibu satanu, liší se však vybarvením. Téměř zcela nebo kompletně chybí červené barvivo, takže na třeni i pórech převládá žlutá barva maximálně s lokálním začervenáním. Dužnina po poškození modrá, u starých plodnic páchne mršinou.\n\nObjevuje se na stanovištích hřibu satana, tedy v teplých oblastech s vápenitým podložím, zpravidla v nižších polohách. Vyskytuje se převážně pod duby, případně buky a lipami.\n\nV rámci chráněných území České republiky byl hřib nachový popsán mimo jiné na následujících lokalitách:\n\nJde o vzácnou houbu, která je jakožto forma hřibu satanu evidována v Červené knize hub České republiky jako zranitelný druh (VU). Je proto třeba jej chránit a nálezy hlásit mykologickým pracovištím.\n\n\n"}
{"id": "850249", "url": "https://cs.wikipedia.org/wiki?curid=850249", "title": "Povodí Ohře (státní podnik)", "text": "Povodí Ohře (státní podnik)\n\nPovodí Ohře, státní podnik je státní podnik se sídlem v Chomutově. Jeho náplní jsou správa významných vodních toků, činnosti spojené se zjišťováním a hodnocením stavu povrchových a podzemních vod, provoz a údržba vodních děl, sledování stavu koryt vodních toků a zajišťování jejich úprav. Územní působnost pokrývá především oblast povodí Ohře, ale také povodí ostatních přítoků Labe od jeho soutoku s Vltavou a také povodí Mandavy náležející k povodí Odry. Jeho zakladatelem je Ministerstvo zemědělství.\n\nPodnik je rozdělen na tři závody: \n\nPodnik spravuje 24 přehradních nádrží. <br>Pod závodem Karlovy Vary to jsou Skalka, Jesenice, Horka, Podhora, Mariánské Lázně, Stanovice, Březová a Myslivny. <br>Pod závodem Chomutov to jsou Přísečnice, Křimov, Kamenička, Jirkov, Jezeří, Janov, Fláje, Kadaň, Nechranice, Otvice, Zaječice, Újezd a Všechlapy. <br>Pod závodem Terezín to jsou Chřibská, Stráž pod Ralskem a Naděje.\n\n"}
{"id": "850257", "url": "https://cs.wikipedia.org/wiki?curid=850257", "title": "Nathan Hale", "text": "Nathan Hale\n\nNathan Hale (6. června 1755 — 22. září 1776) byl voják Kontinentální armády během americké války za nezávislost. Přihlásil se jako dobrovolník na výzvědnou misi do New Yorku, ale Britové ho odhalili a oběsili. Před popravou údajně řekl: „Lituji toho, že můžu položit za vlast jen jeden život!“. Díky tomuto přisuzovanému výroku je Nathan Hale všeobecně známá postava americké historie a je považován za amerického hrdinu, což bylo oficiálně stvrzeno roku 1985, kdy byl prohlášen za hrdinu svého rodného státu Connecticut.\n\nNathan Hale se narodil ve městě Coventry v Connecticutu. Se svým bratrem Enochem odešel ve čtrnácti letech studovat na Yale, kde byl spolužákem budoucího špiona a později poslance Benjamina Tallmadgeho. Společně se svým bratrem vstoupili do univerzitního klubu Linonia, ve kterém debatovali o astronomii, matematice, literatuře a problematice otrokářství. V roce 1773, v šestnácti letech, absolvoval univerzitu s nejvyšším studijním oceněním a stal se učitelem.\n\nPo vypuknutí války za nezávislost vstoupil do connecticutských milicí a stal se z něj nadporučík. Bitvy o Boston se ale nezúčastnil, není jasné, proč: možná kvůli trvající smlouvě o práci učitele. 4. července 1775 dostal Hale dopis od Tallmadgeho, že by on na jeho místě dělal pro kolonie více. Hale vstoupil jako nadporučík do 7. connecticutského pluku, který vedl plukovník Charles Webb ze Stamfordu. Následujícího roku se pluk přesunul na Manhattan, aby bránil Britům v dobytí New Yorku. Generál Washington se zoufale snažil zjistit, kdy Britové na město zaútočí. Rozhodl se tedy vyslat za britské linie vyzvědače. Hale byl jediný dobrovolník.\n\nBritové v září dobyli během září Long Island. Hale byl vyslán k Britům, kteří během jeho mise díky nečekanému útoku přes Staten Island obsadili New York. Hale se tak musel uchýlit na sever ostrova do Harlem Heights. Zprávu o odhalení Hala máme od connecticutského obchodníka jménem Consider Tiffany. Britové ho údajně odhalili v hospodě a vlákali do léčky. Tuto verzi zachytil Tiffany písemně a je uložena v knihovně Kongresu. Jiná verze hovoří o tom, že Hala zradil vlastní bratranec, Samuel Hale. Hale byl předveden před generála Williama Howa a odsouzen k smrti. Podle zvyklostí strávil poslední noc ve skleníku na pozemcích Howa. Britové mu odmítli půjčit Bibli a přivést kněze.\n\nHale byl oběšen 22. září 1776. Údajně pod šibenicí řekl:\n\nO tom, zda „svoji“ slavnou větu pronesl, vedou historikové spory. Podle všech svědectví byl nicméně před popravou výřečný. Zprávu o popravě podal britský důstojní John Montresor americkému důstojníkovi Williamu Hullovi. Ten pak rozšířil zprávu o údajných Halových posledních slovech. Je možné, že Hale citoval slova ze hry Cato od britského básníka a dramatika Josepha Addisona, která tehdy inspirovala mnoho koloniálních vojáků:\n\nO popravě žádný oficiální záznam není, jsou ale neoficiální svědectví. Hale nejspíš řekl víc než jednu větu, pokud ale srovnáme jednotlivé záznamy, dostáváme se ke zjištění, že jádro jeho výroku je autentické a něco podobného, co se všeobecně traduje, Hale skutečně řekl.\n\nHale byl pověšen někde mezi dnešní 66. ulicí a 3. avenue. Na dvou místech v této oblasti jsou sochy, které stojí na údajném místě Halovy smrti.\n\nHale se stal velmi známou historickou postavou a je silně přítomen v americké kultuře i popkultuře. Jeho podobu neznáme, a tak se pro sochařské a obrazové ztvárnění používají idealizované představy umělců.\n\n"}
{"id": "850261", "url": "https://cs.wikipedia.org/wiki?curid=850261", "title": "Šílenci z Manhattanu", "text": "Šílenci z Manhattanu\n\nŠílenci z Manhattanu (v anglickém originále Mad Men) je americký dramatický seriál, který vytvořil a produkoval Matthew Weiner. Seriál se ve Spojených státech vysílal v neděli večer na americké kabelové stanici AMC a produkovala ho společnost Lionsgate Television. První díl se poprvé na televizních obrazovkách objevil dne 19. července 2007. Seriál měl celkem sedm sérií a poslední epizoda se vysílala v neděli 17. května 2015.\n\nSeriál se odehrává v šedesátých letech v prostředí fiktivní reklamní agentury Sterling Cooper na Madison Avenue v New Yorku a později v nově vytvořené firmě Sterling Cooper Draper Pryce. Hlavní postavou seriálu je Don Draper (Jon Hamm), kreativní ředitel ve Sterling Cooper a zakládající partner ve Sterling Cooper Draper Pryce, a také lidé v jeho životě, jak v kanceláři, tak i mimo ní. Děj se soustředí jak na činnost agentury, tak i na osobní život postav. Jako takový, pravidelně líčí měnící se nálady a sociální poměry v šedesátých letech v Americe.\n\nSeriál získal ohlas u kritiků, zvláště za svou historickou autentičnost, vizuální styl, kostýmy, herce, scénář a režii, a vyhrál mnoho cen, včetně patnácti cen Emmy a čtyř Zlatých glóbů. Stal se prvním a jediným seriálem vysílaným na kabelové televizi, který vyhrál cenu Emmy čtyřikrát za sebou v kategorii vynikající dramatický seriál, za první čtyři série v letech 2008, 2009, 2010 a 2011.\n\nV České republice je seriál vysílán v původním znění s titulky na stanici ČT art. První epizoda, s názvem „Zrak ti zastřel kouř“, měla na této stanici premiéru dne 5. ledna 2016.\n\n\n\n\n\n\n\n\n\n\"Šílenci z Manhattanu\" je držitelem řady nominací a ocenění od různých organizací, včetně Amerického filmového institutu, cen Emmy a kreativních cen Emmy z akademie televizních umění a věd, cenu Peabody Award od rady žurnalistiky a masové komunikace, ceny Satellite Award od mezinárodní tiskové akademie a ceny britské akademie televizních cen (BAFTA) od Britské akademie filmového a televizního umění. Četné nominace a ocenění také získal od společností jako Art Directors Guild, Casting Society of America, Cinema Audio Society, Costume Designers Guild, Directors Guild of America, Motion Picture Sound Editors, Producers Guild of America, Screen Actors Guild, Television Critics Association a Writers Guild of America.\n\nMezi nejvýraznější úspěchu seriály patří, to, že čtyřikrát po sobě vyhrál cenu Emmy v kategorii nejlepší dramarický seriál, za každou ze svých prvních čtyř sezón; jeho čtvrtá výhra je remízou v rekordu pro dramatické seriály, společně se seriály \"Poldové z Hill Street\" (1981–1984), \"Právo v Los Angeles\" (1987, 1989–1991) a \"Západní křídlo\" (2000–2003). V roce 2012 seriál vytvořil rekord pro nejvíce nominací na cenu Emmy, a to sedmnáct, ale žádnou z nich neproměnil.\n\n"}
{"id": "850262", "url": "https://cs.wikipedia.org/wiki?curid=850262", "title": "Kill Bill 2", "text": "Kill Bill 2\n\nKill Bill 2 (v anglickém originále Kill Bill Vol. 2) je film scenáristy a režiséra Quentina Tarantina, který navazuje na předchozí snímek \"Kill Bill\" a je tak součástí stejnojmenné série. Film je rozdělen do pěti kapitol s tím, že kapitoly nejsou řazeny chronologicky.\n\nKill Bill je příběh profesionální vražedkyně, pojmenované jako „Nevěsta“, pracující u zabijáckého komanda. Po zjištění, že je těhotná s Billem, hlavou organizace, od komanda uteče. Den před svatbou v El Pasu ji Bill najde a s pomocí ostatních členů zmasakrují všechny osoby v oddací síni. Přestože Bill Nevěstu střelí do hlavy, ta přežije a po čtyřech letech se probouzí z kómatu.\n\nLetí do Okinawy, aby jí známý výrobce mečů vyrobil japonský meč. Poté Nevěsta sestaví seznam lidí k zabití.\nPo zabití prvních dvou položek na seznamu se vydává za Buddem, bratrem Billa. Ten ji překvapí, střelí brokovnicí (solí, ne ostrými náboji) a zaživa pohřbí. Budda však černou mambou zabije jednooká Elle Driver, čtvrtá položka na seznamu. Nevěsta se vyprostí z rakve a v souboji oslepí Elle, kterou nechá s hadem v Buddově přívěsu.\n\nKdyž Nevěsta konečně dorazí do haciendy, kde je ubytován Bill, zjistí, že její dcera, která byla pokládána za mrtvou, žije. Po společné večeři se Nevěsta s Billem utká a porazí ho. Poté opustí haciendu a s dcerou začínají nový život.\n\nVe druhém díle je zveřejněno Nevěstino jméno – Beatrix Kiddo\n\nČtyři roky před dějem prvního dílu a několik minut před záběrem uvádějícím druhý díl, Beatrix a její přátelé nacvičují svatební obřad. Beatrix zjistí, že ji Bill sledoval; Svatebčané a nadcházející manžel Beatrix Billa nikdy neviděli, Beatrix se tedy musí zachovat opatrně, zároveň se bojí, aby Bill nezareagoval agresivně na zjištění, že si bere někoho jiného. Zatím je však klidný a sám se představí jako otec Beatrix. Přestože je Bill bývalým milencem Beatrix, klidně přijme(alespoň to tak vypadá) její rozhodnutí. Mezitím však do kaple vchází ostatní členové komanda Zmijí, aby zabili každého, kdo se jim připlete do cesty.\n\nPoté, co Bill mluvil se Sofií na konci prvního dílu, jede za svým bratrem a zároveň zabijákem Buddem (Michael Madsen), aby ho varoval před Beatrix. Budd již dávno není zabijákem, je to spíš obézní pijan.\n\nJak Bill předpovídal, Beatrix dorazila k Buddovu obytnému přívěsu, aby ho zabila. Budd ji však střelí solí do hrudi, což je poprvé, co Beatrix selhala při své cestě za pomstou. Budd zavolá Elle, že má nejlepší meč světa na prodej. Elle souhlasí, má však podmínku: „Musí trpět do posledního dechu“. Beatrix je tím zachráněna od jisté smrti, avšak čeká ji něco horšího. Budd ji uvězní do rakve a zaživa pohřbí do hrobu Pauly Schultzové.\n\nZatímco Beatrix leží v rakvi, vzpomíná na dávný trénink v Číně. Její bývalý milenec a „vrah“ Bill ji vzal do jistého chrámu, kde pobývá mistr bojových umění, Pai Mei. Jeho trénink byl velmi tvrdý, ale Beatrix se stala skvělou bojovnicí.\n\nBeatrix se tedy s pomocí svých dovedností dostane z rakve.\n\nBeatrix se, po vysvobození z rakve, znovu dostává k Buddovu přívěsu. Nahoře na skále zrovna vidí jednookou Elle Driver, jak dorazila k Buddovi a v ruce má červenou tašku (jak se později dovíme, obsahuje kromě milionu dolarů za meč také černou mambu). Had uštkne Budda. Elle zavolá Billovi, že jeho bratr a Beatrix právě zemřeli a chystá se odejít; jak Elle otevře dveře, Beatrix ji skopne zpět. Obě svádějí lítý souboj, avšak Elle získá navrch zmocněním se Hanzova meče. Beatrix však objeví Buddův meč, o kterém Budd tvrdil, že ho už před lety za 250 dolarů zastavil v bazaru v El Pasu.\n\nBěhem souboje Beatrix zjistí, že Elle vytrhl její oko Pai Mei, když ho urazila a že ho za to Elle zabila. Stejně jako její bývalý mistr, Beatrix vytrhne Elle druhé oko. Beatrix klidně vezme svůj meč a odejde, přičemž nechá oslepenou Elle v přívěsu samotnou s jedovatým hadem.\n\nBeatrix se vydává do Mexika, aby vypátrala poslední položku seznamu a jediného přímo odpovědného za smrt jejího dítěte, Billa. Aby ho našla, navštíví starého pasáka jménem Esteban Vihaio (Michael Parks), který Billa odmala vychovával. Ten jí poskytne všechny důležité informace k nalezení Billa. Beatrix vysvětlí, že by to tak Bill chtěl.\n\nKdyž Beatrix konečně Billa najde, je s šokem konfrontována se skutečností, že její čtyřletá dcera a zároveň příčina krvavé pomsty, B.B., stále žije a, jak je vidět, její příchod dokonce očekává. Poprvé za celou výpravu je tak Beatrix dojata. Rodina tedy společně pokojně stráví večer.\n\nZatímco B.B. spí, Beatrix jde za Billem. Ten ji vysvětlí, že má nějaké nezodpovězené otázky. Střelí do Nevěsty sérum pravdy vlastní výroby. Nevěsta mu tedy nedobrovolně řekne, proč utekla od Billa a Komanda Zmijí a že když se rozhodovala mezi Billem – životem zabijáka a dcerkou, kterou musí chránit, zvolila dceru. Po delší diskusi Bill „konečně“ zaútočí na Beatrix. Ta útok vykryje a užije Techniku Pěti Prstů a Puklého Srdce (zde uváděna jako nejnebezpečnější metoda; zná ji pouze Pai Mei a nikoho ji neučí). Pai Mei tedy naučil Beatrix tuto tajnou techniku. Poražený Bill se s Beatrix rozloučí a pokojně odejde. Po pěti krocích neslyšně padá mrtev na zem.\n\nPo pár slzách vezme Beatrix B.B. a uprostřed noci opustí haciendu. Poslední scéna ukazuje Beatrix na zemi hotelové koupelny, jak současně pláče a směje a opakuje „Děkuji“. Beatrix začíná s B.B. nový život.\n\n„Lvice je zas se svým lvíčetem a v džungli se jim daří dobře.“\n\nSpolečně s kapitolami prvního filmu.\nRozpočet pro oba díly filmu činil 60 milionů dolarů (kromě marketingu a distribuce).\n\nDruhý díl filmu měl v USA premiéru 16. dubna 2004 a hrubý příjem v USA činil 66 208 000 dolarů, ve zbytku světa přibližně 85 951 000 dolarů, celkově tedy 152 159 000 dolarů.\n\nSnímek byl nominován na Zlatý glóbus. Uma Thurman získala ocenění za Nejlepší herečku, David Carradine získal ocenění za Nejlepšího vedlejšího herce.\n\n"}
{"id": "850266", "url": "https://cs.wikipedia.org/wiki?curid=850266", "title": "František Slavík", "text": "František Slavík\n\nJméno a příjmení František Slavík se může vztahovat k následujícím osobnostem:\n\n"}
{"id": "850275", "url": "https://cs.wikipedia.org/wiki?curid=850275", "title": "Tas Černohorský z Boskovic na Černé Hoře", "text": "Tas Černohorský z Boskovic na Černé Hoře\n\nTas Černohorský z Boskovic na Černé Hoře († 1549) byl moravský šlechtic z rodu pánů z Boskovic. \n\nJeho otcem byl Beneš Černohorský z Boskovic mladší, sourozenci pak bratři Jaroslav Černohorský z Boskovic, Dobeš Rosický z Boskovic, Jan Černohorský z Boskovic na Černé Hoře a sestra Barbora. Spolu se svými bratry držel od otcovy smrti roku 1507 značný majetek, jehož centrum tvořil hrad Černá Hora. Později došlo mezi bratry k majetkovému vyrovnání, takže když se roku 1530 hovoří o společné majetkové smlouvě, v níž je zmínka o pivovaru v Černé Hoře, uvádí se pouze se svým bratrem Jaroslavem.\n\nTas Černohorský neměl manželku a zemřel bezdětný roku 1549. \n\n\n"}
{"id": "850276", "url": "https://cs.wikipedia.org/wiki?curid=850276", "title": "Kill Bill (filmová série)", "text": "Kill Bill (filmová série)\n\nKill Bill je filmová série amerického režiséra a scenáristy Quentina Tarantina, obsahující dva snímky. Původně měl být \"Kill Bill\" uveden do kin jako jeden film, kvůli jeho délce přes čtyři hodiny ale byl rozdělen do dvou dílů: \"Kill Bill\" s premiérou na podzim 2003 a \"Kill Bill 2\" s premiérou na jaře 2004.\n\nDne 2. října 2009 prohlásil Tarantino v rozhovoru pro italský televizní pořad \"Parla con me\", že plánuje v roce 2014 natočit třetí díl. Při premiéře snímku \"Nespoutaný Django\" v prosinci 2012 však uvedl, že další díl pravděpodobně nevznikne.\n"}
{"id": "850282", "url": "https://cs.wikipedia.org/wiki?curid=850282", "title": "Škola superhrdinů", "text": "Škola superhrdinů\n\nŠkola superhrdinů (v anglickém originále \"Sky High\") je americký film z roku 2005 ze studia Walt Disney.\nŠestnáctiletý kluk Will Nezdolný (Michael Angarano) jde jako prvák na střední školu superhrdinů. Jeho matka a otec jsou slavní superhrdinové zvaní Velitel (Kurt Russel) a Raketa (Kelly Preston). Proto se rozhodli dát svého syna na střední školu superhrdinů, protože si myslí, že Will má stejné superschopnosti jako oni. Spolu s Willem jde na střední školu jeho nejlepší kamarádka Layla (Danielle Panabaker), která má schopnost manipulovat z rostlinami. Will zatím svou superschopnost ještě neodhalil a proto ho v první den ve škole zařadili mezi „parťáky“, kam se dostávají studenti se slabými schopnostmi. To ale Will netušil, že při potyčce se svým nepřítelem Bojmírem (Steven Strait) zjistí svou superschopnost. Učitelé ho okamžitě přijali do třídy mezi „hrdiny“ a bude pak blíž k své lásce holky Gwen (Mary Elizabeth Winstead) do které se zamiloval a začal s ní chodit. Layla je ale hrozně zmatená z toho, že Will dal přednost jiné holce před svou nejlepší kamarádkou. Na konec se ale všichni dozví, že Gwen je vlastne zločinec a padouch, který ukradl vzácnou zbraň Willovým rodičům Velitelovi a Raketě, které zlá Gwen proměnila na mimina a držela je ve škole spolu s učiteli, které proměnila na mimina taky. Z Bojmíra se na konec stal Willův nejlepší kamarád, který mu pomáhal zachránit rodiče a zničit Gwen. Na konec všechno dobře dopadne a Layle se splní sen a stane se Willovou holkou.\n"}
{"id": "850285", "url": "https://cs.wikipedia.org/wiki?curid=850285", "title": "Polární rozklad", "text": "Polární rozklad\n\nPolární rozklad je rozklad reálné (respektive komplexní) čtvercové matice na součin symetrické (respektive hermitovské) pozitivně semidefinitní matice a matice ortogonální (respektive unitární).\n\nUvažujme formula_1 a její singulární rozklad\nkde matice formula_3 a formula_4 jsou ortogonální a matice formula_5 je diagonální s nezápornými čísly na diagonále tak, že platí\n\nVložením šikovně rozepsané jednotkové matice, formula_7, na vhodné místo do singulárního rozkladu, získáme hledaný polární rozklad. Možnosti jsou dvě, buď\nkde \nje symetrická pozitivně semidefinitní (je-li formula_10, tj. je-li formula_11 regulární, pak je symetrická pozitivně definitní) a \nje ortogonální. Případně\nkde \nje opět symetrická pozitivně (semi)definitní.\n\nZcela analogicky uvažujme formula_15 a její singulární rozklad\nkde matice formula_3 a formula_4 jsou unitární a matice formula_5 je diagonální s nezápornými čísly na diagonále tak, že platí\n\nPolární rozklad lze opět vyjádřit dvěma způsoby, buď\nkde \nje hermitovská pozitivně semidefinitní (je-li formula_10, tj. je-li formula_11 regulární, pak je \"hermitovská pozitivně definitní\") a \nje unitární. Případně\nkde \nje opět hermitovská pozitivně (semi)definitní.\n\nJe-li matice obdélníková, formula_28 (formula_29) a formula_30, matice má tedy více sloupců než řádků, lze ji, zcela analogickým postupem jako v předchozích případech zapsat jako součin\nkde formula_32 je symetrická (hermitovská) pozitivně (semi)definitní a matice formula_33 má ortonormální řádky.\n\nPokud je formula_34, tedy matice má více sloupců než řádků, lze ji zapsat jako součin\nkde formula_36 je symetrická (hermitovská) pozitivně (semi)definitní a matice formula_33 má ortonormální sloupce.\n\nMatice formula_32, respektive formula_36 je regulární, pokud má matice formula_11 má lineárně nezávislé řádky, respektive sloupce.\n\nNásledující vztahy uvádíme pouze pro komplexní případ, reálný případ je zcela analogický.\n\nObecně, je-li matice formula_11 čtvercová, nebo obdélníková s více sloupci než řádky, platí\nJe-li matice čtvercová, nebo obdélníková s více řádky než sloupci, platí \nViz definici odmocniny z matice.\n\nRozklady\npředstavují zároveň Schurovy i Jordanovy rozklady matic formula_32 a formula_36. \n\nSingulární čísla formula_47, formula_48 matice formula_11 tedy představují vlastní čísla matic formula_32 a formula_36.\n\nPolární rozklad (reálné čtvercové regulární matice) nachází uplatnění zejména v klasické mechanice, kde slouží, v maticovém popisu, k oddělení deformace tělesa (reprezentované symetrickou pozitivně definitní maticí) od pohybu tuhého tělesa, přesněji změny souřadného systému (reprezentované ortogonální maticí).\n\n"}
{"id": "850291", "url": "https://cs.wikipedia.org/wiki?curid=850291", "title": "Koronování", "text": "Koronování\n\nKoronování nebo také úprava koronovým výbojem (někdy též vzdušné plazma) je způsob povrchové úpravy nízkoteplotním koronovým výbojem, který mění vlastnosti daného povrchu. Koronový výboj plazmatu se vytváří přiváděním vysokého napětí na ostré hroty elektrod, na kterých se tvoří plazma. Lineární uspořádání elektrod se často využívá pro vytvoření plošného koronového výboje. Plošný koronový výboj se používá ke změně povrchové energie různých materiálů, například plastů, tkanin nebo papíru. Všechny materiály mají inherentní povrchovou energii (hodnotu dynu). Systémy povrchové úpravy jsou k dispozici pro téměř všechny druhy povrchů, včetně trojrozměrných objektů, tabulí a materiálů navinutých na odvíjecích válcích. Úprava koronovým výbojem je rozšířenou metodou úpravy v odvětvích průmyslu, ve kterých se využívají plastické filmy, vytlačování a zušlechťování.\n\nKoronování vynalezl dánský inženýr Verner Eisby v roce 1951. Jeden z jeho zákazníků Vernera požádal, aby pro něj našel způsob, kterým by se dalo potisknout plast. Verner zjistil, že pár takových postupů se již používá. Jedním z nich byla metoda plynového plamene a druhým byla metoda tvorby jisker. Obě tyto metody byly hrubé, daly se špatně ovládat a nevytvářely homogenní produkt. Verner přišel s teorií, že vysokofrekvenční koronový výboj by mohl představovat efektivnější i ovladatelnější metodu povrchové úpravy. Po mnoha vyčerpávajících experimentech se jeho předpoklad potvrdil. Vernerova společnost Vetaphone získala patentová práva na nový koronovací systém.\n\nMnoho plastů, jako je třeba polyethylen a polypropylen, má chemicky inertní a neporézní povrch s nízkým povrchovým napětím. Díky tomu nevytvářejí vazby s tiskařskými barvami, ochrannými nátěry a lepidly. Přestože výsledky nejsou viditelné pouhým okem, úprava povrchů zlepšuje jejich přilnavost. Obvykle se touto metodou ošetřují materiály, jako je například polyethylen, polypropylen, nylon, vinyl, PVC, PET, pokovené povrchy, fólie, papír a lepenka. Je to bezpečný a úsporný způsob, který poskytuje možnost velmi rychlé úpravy na výrobní lince. Koronování je také vhodné pro úpravu součástí vyrobených vstřikolisováním a vyfukováním do formy. Během jedné úpravy koronovým výbojem je možné upravovat více povrchů najednou a dokonce i povrchy složitých součástí.\n\nKoronovací jednotka se skládá z vysokofrekvenčního generátoru, vysokonapěťového transformátoru, stacionární elektrody a válce, který odvíjí upravovaný materiál. Elektrická energie přiváděná ze sítě se přeměňuje na vysokofrekvenční energii, která se potom dodává do koronovací jednotky. Koronovací jednotka předává tuto energii pomocí keramických či kovových elektrod na povrch materiálu.\n\nU mnoha materiálů lze vznikne přilnavější povrch, když se upraví již během výroby. Tato procedura se nazývá „předúprava“. Účinky koronování se časem snižují. Z toho důvodu mnoho druhů povrchu při přeměně vyžaduje druhou, tzv. „dolíčkovací“ úpravu. Zajistí se tím přilnavost tiskařských barev, ochranných nátěrů a lepidel.\n\nMezi další technologie povrchových úprav patří in-line využití atmosférického (vzdušného) plazmatu, a systémy využívající plamenné plazma a chemické plazma. \n\nÚprava atmosférickým plazmatem se velice podobá koronování, ale mezi těmito úpravami je pár rozdílů. Při obou úpravách se využívá jedna nebo více elektrod, které nabíjí a ionizují okolní molekuly vzduchu. U systému využívajících atmosférické plazma je však celková hustota plazmatu mnohem vyšší, což zvyšuje rychlost a míru začlenění ionizovaných molekul do povrchu materiálu. Dochází ke zvýšení míry ostřelování ionty, které může zvýšit přilnavé vlastnosti materiálu v závislosti na molekulách plynu využitých během procesu. Technologie úpravy atmosférickým plazmatem také vylučuje možnost provádět úpravu na neupravované straně materiálu (známou také pod pojmem úprava zadní strany).\n\nJednotky využívající plamenné plazma vytváří více tepla než jednotky využívající jiné druhy úpravy, ale materiály upravené tímto způsobem mívají obvykle delší skladovací životnost. Tyto plazmové systémy se liší od systémů atmosférického plazmatu, protože ke vzniku plamenného plazmatu dochází při hoření hořlavého plynu a okolního vzduchu, které je charakteristické jasným modrým plamenem. Plamenné plazma polarizuje povrchy objektů a tím ovlivňuje rozdělení elektronů v oxidované formě. Tato úprava vyžaduje vyšší teploty, takže u mnoha materiálů upravovaných plamenným plazmatem může dojít k poškození.\n\nTvorba chemického plazmatu je založena na kombinaci atmosférického a plamenného plazmatu. Podobně jako u vzduchového plazmatu se pole chemického plazmatu vytváří ze vzduchu nabitého elektřinou. Chemické plazma však místo vzduchu využívá směsici jiných plynů, které uvolňují různé chemické skupiny na upravovaný povrch.\n\n"}
{"id": "850294", "url": "https://cs.wikipedia.org/wiki?curid=850294", "title": "Kostel Povýšení svatého Kříže (Vtelno)", "text": "Kostel Povýšení svatého Kříže (Vtelno)\n\nKostel Povýšení svatého Kříže je římskokatolický kostel zasvěcený Povýšení svatého Kříže ve Vtelně v okrese Most. Jeho současná barokní podoba vychází z přestavby v letech 1736-1738. Je chráněn jako kulturní památka České republiky.\n\nVtelno mělo statut farní obce. Do zdejší farnosti, inkorporované cisterciáckému klášteru v Oseku u Duchcova, patřily vsi Chanov, Rudolice nad Bílinou, Skyřice, Stránce a Velebudice. První písemná zmínka o farním kostele pochází z roku 1377. Dnes ovšem není možné přesně určit, kdy a na jakém místě první kostel stál. Snad se nacházel v místě dnešní farské zahrady. Kostel i přilehlá fara v roce 1710 vyhořely. Kostel však nebyl požárem poničen zcela, protože v novém kostele se používaly zvony ze starého kostela. Ve starém kostele se před třicetiletou válkou konaly protestantské bohoslužby. Nový vtelenský kostel nechal vybudovat opat Jeroným Besnecker. Je dílem italského stavitele sídlícího v Litoměřicích Octavia Broggia, který jej postavil během krátké doby v letech 1736-1738.\nHřbitov přiléhající k severozápadu byl vybudován zároveň s novým kostelem. V roce 1889 došlo k jeho rozšíření severním směrem a v roce 1931 na východní stranu. Fara byla obnovena již krátce po požáru v letech 1711-1712 také podle architekta Broggia. Fara byla obsazena až do roku 1966, kdy odešel poslední vtelenský farář Michael Raab do německého Budyšína a fara zůstala neobsazena. Po roce 1990 dojížděl do Vtelna sloužit bohoslužby P. Jan Netík.\n\nKostel se nachází na mírném návrší na severozápadním okraji obce. Jedná se o jednolodní stavbu s valenou klenbou a s obdélnou boční sakristií s oratoří v patře. Nad hlavním průčelím je vystavěna hranolová věž. Průčelí se čtyřmi iónskými pilastry má portál zdobný supraportou s aliančním znakem oseckých opatů, nad portálem je okno se suprafenestrou.\n\n\nV areálu kostela vzniklo na přelomu 70. a 80. let 20. století lapidárium, kam byly převezeny památky z obcí, které byly zlikvidovány při důlní těžbě. V současné době se zde nacházejí objekty:\n\nSocha sv. Prokopa, mariánský sloup a sousoší sv. Jana Nepomuckého byly opět přemístěny do Mostu.\n\n"}
{"id": "850299", "url": "https://cs.wikipedia.org/wiki?curid=850299", "title": "Borislav Romanovič Antilevskij", "text": "Borislav Romanovič Antilevskij\n\nBronislav Romanovič Antilevskij ( ) (1916 – 25. července 1946) byl sovětským vojenským letcem, Hrdinou Sovětského svazu. \n\nZa účast v sovětsko-finské válce 1939—1940 byl 7. dubna 1940 vyznamenán titulem Hrdina Sovětského svazu a obdržel medaili zlaté hvězdy spolu s Leninovým řádem.\n\nZa účast v ROA byl později zbaven hodnosti a vyznamenání, odsouzen k trestu smrti a popraven.\n\n"}
{"id": "850300", "url": "https://cs.wikipedia.org/wiki?curid=850300", "title": "Odilo Pedro Scherer", "text": "Odilo Pedro Scherer\n\nOdilo Pedro kardinál Scherer (21. září 1949 Cerro Largo) je brazilský římskokatolický kněz, arcibiskup São Paulo, kardinál.\n\nKněžské svěcení přijal 7. prosince 1976. V následujících dvou letech působil jako rektor nižšího semináře v městě Cascavel v brazilském státě Paraná, v letech 1979 až 1982 byl rektorem diecézního semináře diecéze Toledo. V osmdesátých letech 20. století přednášel teologii a filozofii na několika teologických fakultách. V letech 1985 až 1988 byl kaplanem a posléze i farářem ve farnosti při katedrále Krista Krále v Toledu. V letech 1991 až 1992 vykonával funkci rektora teologického semináře v Cascavel a ředitelem mezidiecézního teologického střediska v tomto městě.\n\nV roce 1996 získal doktorát z teologie na Papežské univerzitě Gregoriana, v letech 1994 až 2001 byl konzultorem Kongregace pro biskupy.\n\nDne 28. listopadu 2001 ho papež Jan Pavel II. jmenoval pomocným biskupem arcidiecéze São Paulo, biskupské svěcení přijal 2. února 2002. V letech 2003 až 2007 byl generálním sekretářem Brazilské biskupské konference. 21. března 2007 se stal arcibiskupem arcidiecéze São Paulo.\nDne 24. listopadu 2007 ho papež Benedikt XVI. na konzistoři jmenoval kardinálem.\n\n\n"}
{"id": "850302", "url": "https://cs.wikipedia.org/wiki?curid=850302", "title": "Pohotovost Miami", "text": "Pohotovost Miami\n\nPohotovost Miami (v anglickém originále Miami Medical) je televizní seriál z lékařského prostředí vytvořený Jeffreyem Lieberem. Následuje profesní a soukromý život trauma lékařů.\n\nSeriál byl produkován společností Jerry Bruckheimer Television a Warner Bros. Television. Premiéra proběhla 2. dubna 2010 na americké televizi CBS a v květnu CBS oznámilo, že seriál byl zrušen. Poslední epizoda se vysílala 2. července 2010. V Česku proběhla premiéra 13. listopadu 2012 na TV Nova. Vysílán byl každý všední den.\n\n\n\n\n\n"}
{"id": "850303", "url": "https://cs.wikipedia.org/wiki?curid=850303", "title": "Carta Pisana", "text": "Carta Pisana\n\nCarta Pisana (tzv. pisánská nebo kompasová mapa) je nejstarší portolánová mapa, jejíž vznik je datován do roku 1275. Zpočátku byla ve vlastnictví rodiny z Pisy, odtud pochází i její označení „Carta Pisana“. Dnes je uložena v Národní knihovně v Paříži.\n\nMapa zobrazuje celé Středomoří, Černé moře a část Atlantského oceánu, severně od dnešního Maroka (od 33. severní rovnoběžky s městem Azemmour), po dnešní Nizozemsko. Nicméně přesnost mapy je z velké části omezena na Středomoří.\nJedná se o nejstarší dochovanou námořní mapu s přesnými navigačními směry.\nTato portolánová mapa zobrazuje podrobný průzkum pobřeží včetně mnoha přístavů, ale nemá žádné náznaky topografie vnitrozemí.\nCarta Pisana je orientována severním směrem na rozdíl od ostatních soudobých map, které jsou orientovány na východ (např. Herefordská mapa přibližně z roku 1300).\n\nJedním z možných míst vzniku mapy je Pisa, kde mapa byla nalezena. Další obecně uznávaná místa původu jsou oblasti Benátek a Janova.\nHustota přístavů zobrazených na mapě je nejvyšší na pobřeží Tyrhénského moře a naopak nejnižší na pobřeží Jónského moře. Tento fakt poukazuje na teorii janovského původu mapy, neboť Janov v této době patřil mezi mocnosti Tyrhénského moře. Navíc první textový odkaz na využití takto podrobné námořní mapy z roku 1270 souvisí právě s janovskou lodí.\n\nNepřesnost znázornění atlantské části na mapě zejména ve srovnání se středomořskou částí je doložena zobrazením Velké Británie: nepravidelný, pravoúhlý tvar ležící na východozápadní ose. Pro Velkou Británii je uvedeno pouze šest místních názvů. Londýn (Civitate Londra) je umístěn ve středu jižního pobřeží. \n\nPokud jde o datum vzniku mapy, částečně je určován zanesením města Manfredonia, které bylo založeno králem Manfrédem Sicilským v roce 1256.\n\nPrameny mapy Carta Pisana je obtížné určit. Použití několika dialektů pro označení místních názvů spíše naznačuje na využití několika regionálních pramenů pro sestavení této mapy. Jiné alternativy zahrnují hypoteticky ranější, již neexistující portolánovou mapu nebo starověké římské kartografické dílo. Nicméně neexistuje důkaz podporující existenci ranější portolánové mapy. Teorie o vlivu starověkého Říma je podrývána nejvýznamnějšími chybami na mapě, které jsou v oblasti Itálie. \n\nMapa zobrazuje celé Středomoří znázorněné uvnitř dvou centrálních oblastí, jedna pro západní Středomoří, druhá pro východní. Tyto oblasti jsou rozděleny na šestnáct částí, které odpovídají 16 směrům větru. Kromě toho obsahuje dvousměrné měřítko rozdělené do několika segmentů odpovídajících 200, 50, 10 a 5 mílím.\n\nJe obtížné propočítat přesnou hodnotu těchto „portolánových mílí“ v dnešních jednotkách a to mimo jiné z důvodu nesrovnalostí mezi geografickými oblastmi zobrazenými na mapě. Nicméně obecně je přijímáno 1,25 km.\n\nMapa dále obsahuje mřížku pro práci s kompasem. Její obsah mohl být spolehlivě používán k zjištění vzdálenosti mezi jednotlivými přístavy, směru navigace a informace o nejlepším větru. Jednotlivé větry jsou v mapě zastoupeny různobarevnými liniemi. Důležité prvky mapy (města, větry) jsou zobrazeny červeně.\n"}
{"id": "850306", "url": "https://cs.wikipedia.org/wiki?curid=850306", "title": "Platan východní", "text": "Platan východní\n\nPlatan východní (\"Platanus orientalis\") je mohutný opadavý strom z čeledi platanovitých. Je to jediný evropský druh platanu, ostatní se vyskytují ve východní Asii a Severní Americe; v Evropě je třetihorním reliktem.\n\nJedná se o mohutný strom, který dosahuje výšky až 30 m. Borka je v dolní části kmene odlučná v nápadných pestrobarevných plátech. Listy jsou jednoduché, střídavé, s dlouhými řapíky, čepele jsou relativně velké, nejčastěji 9–18 cm dlouhé a 8–16 cm široké, většinou pětiklané až pětidílné, řidčeji až sedmiklané (sedmidílné), členěné zhruba do poloviny nebo i více.\n\nKvěty jsou jednopohlavné, uspořádané v květenství hustých hlávek, samčí a samičí odděleně v různých hlávkách. Kalich i koruna jsou velmi nenápadné, šupinovité. Samičí hlávky bývají po 3–4, zřídka až 7 na jedné stopce, jen málokdy jednotlivé. Plodem je nažka (některými autory považovaná za oříšek), nažky jsou uspořádány do hustých plodenství – hlávek, které mají asi 1,5–3 cm v průměru. Na bázi nažky je věneček chlupů, pomocí kterých se nažka šíří větrem (anemochorie). Nažky jsou asi 5–7 mm dlouhé, vrchol nažky je široce kuželovitý s 2–5 mm dlouhým zbytkem čnělky.\n\nPočet chromozómů je 2n=42.\nPlatan východní je původní ve východní části Středomoří, a to od jižní Itálie a Sicílie, přes Balkán, kde se vyskytuje jižně od asi 42. rovnoběžky, na východ přes Turecko, Kavkaz po Írán. Roste především v lužních lesích a stromových porostech kolem vodních toků.\n\nJe pěstován v některých oblastech jako okrasný strom. V České republice však jen naprosto výjimečně (např. Sychrov, zámecký park Židlochovice), protože není tak dobře mrazuvzdorný jako podobný platan javorolistý, který je pravděpodobně jeho kulturním křížencem.\n\n"}
{"id": "850312", "url": "https://cs.wikipedia.org/wiki?curid=850312", "title": "Seznam řek v Rusku", "text": "Seznam řek v Rusku\n\nNejdelší řeky v Rusku (rusky řeka ). Tabulka obsahuje řeky, které mají na území Ruska délku 1000 km a více a také některé kratší.\n"}
{"id": "850314", "url": "https://cs.wikipedia.org/wiki?curid=850314", "title": "Juan Luis Cipriani Thorne", "text": "Juan Luis Cipriani Thorne\n\nJuan Luis kardinál Cipriani Thorne (28. prosince 1943 Lima) je peruánský římskokatolický kněz, arcibiskup Limy, kardinál.\n\nVystudoval Národní inženýrskou univerzitu v Limě, kde získal doktorát v oboru průmyslového inženýrství a pracoval v tomto oboru. Na vrcholové úrovni hrál v mládí basketbal - reprezentoval Peru na mezinárodních soutěžích v rámci Jižní Ameriky a také na Panamerických hrách v roce 1967 v Kanadě.\n\nV červnu 1962 se stal členem osobní prelatury Opus Dei jako numerář, studoval v Mezinárodním semináři Opus Dei v Římě, doktorát z teologie získal na univerzitě v Pamploně. Kněžské svěcení přijal 21. srpna 1977 v Madridu. Přednášel na několika katolických školách, byl mj. ředitelem semináře v Limě. Od roku 1986 vykonával funkci regionálního vikáře Opus Dei v Peru. V květnu 1988 byl jmenován pomocným biskupem arcidiecéze Ayacucho, biskupské svěcení přijal 3. července téhož roku. Od května 1991 byl apoštolským administrátorem této arcidiecéze, o čtyři roky později se zde stal sídelním arcibiskupem. 9. ledna 1999 byl jmenován arcibiskupem v peruánské metropoli Limě. Při konzistoři 21. února 2001 ho papež Jan Pavel II. jmenoval kardinálem.\n\n\n"}
{"id": "850316", "url": "https://cs.wikipedia.org/wiki?curid=850316", "title": "Noble Automotive", "text": "Noble Automotive\n\nNoble Automotive Ltd., známý jednoduše jako Noble, je britský výrobce sportovních automobilů.\n\nFirmu se sídlem v Leedsu, West Yorkshire, založil v roce 1999 Lee Noble. Jeho cílem byla výroba velmi rychlých sportovních automobilů s motorem umístěným uprostřed a pohonem zadních kol. Lee Noble byl hlavní designer a majitel společnosti, kterou však v srpnu 2006 prodal. Z vedení společnosti odstoupil v únoru roku 2008 a v roce 2009 oznámil svůj nový projekt, Fenix Automotive. Sídlo Noblu se poté přesunulo do větších prostor Meridian Business Parku poblíž Leicesteru.\n\nNoble je britský nízkoprodukční výrobce sportovních vozů, mezi jehož starší modely patří M12 GTO, M12 GTO-3, M12 GTO-3R a Noble M400. Modely M12 GTO-3R a M400 mají stejné šasi a karoserii, ale lehce se liší v motorech a odpružení, zatímco model M15 je již osazen novým nosným rámem. Rámy a karoserie si Noble nechává vyrábět v Hi-Tech Automotive v Port Elizabeth v Jihoafrické republice. Jakmile je karoserie hotová, odešle se do továrny Noblu, kde jsou přidány motor, převodovka, ap.\n\nV roce 2009 přišel Noble s modelem M600, který zařadil Noble mezi výrobce supersportovních vozů. Noblem vyráběný dvakrát přeplňovaný vidlicový osmiválec o objemu 4,4 litru produkuje 650 koňských sil a spolu s lehkou konstrukcí z uhlíkových vláken se Noble M600 dostává do společnosti značek jako jsou Ferrari nebo Porsche. První zakázky byly zhotoveny v roce 2010 se základní cenou od 200 tisíc liber.\n\nDo Spojených států se exportovalo pouze 220 kusů modelů M12 GTO-3R a M400, které jako jediné byly k dostání na americkém trhu. Práva na prodej těchto modelů koupila v roce 2007 společnost 1G Racing z Ohia a kvůli vysoké poptávce po těchto vozech začala vyrábět vlastní kopie pod jménem Rossion Q1.\nNoble M10 je dvoumístný kabriolet s nepřeplňovaným motorem o objemu 2,5 litru. Poprvé byl představen již v roce 1999 a v současné době se již nevyrábí; jeho nástupce se stal model M12. Modelů M10 se vyrobilo velice málo, protože mnoho zákazníků změnilo objednávku na model M12 krátce po jeho oznámení. Noble M10 je v mnoha ohledech a parametrech podobný Lotusu Elise.\n\nPodobně jako předchozí model je i Noble M12 dvoudveřový dvoumístný sportovní vůz, využívá však speciálně upravený přeplňované motory Ford Duratec V6 a vyrábí se ve variantách kupé a kabriolet. M12 má ocelový vnitřní rám, ocelový skelet a sklolaminátovou karoserii, což z něj dělá velmi lehký a zároveň tuhý vůz. Ačkoli M12 svým vzhledem naznačuje, že je určen pouze na závodní trať, poskytuje slušné jízdní vlastnosti i v běžném provozu.\n\nVerze M12 Coupe se vyráběla ve 3 variantách:\nVrcholovým modelem M12 je Noble M400.\nNoble M400 je závodní provedení modelu M12. Jeho motor disponuje výkonem 425 koňských sil (317 kW) a Noble udává zrychlení z 0-100 km/h pod 4 sekundy a maximální rychlost 300 km/h. Magazín Car and Driver dosáhl při testu zrychlení 0-100 km/h hodnoty 3,3 sekundy a 0-160 km/h 7,52 sekundy. Zjištěné boční přetížení dosahuje až 1,2G.\nOznačení M400 je odvozeno ze skutečnosti, že poměr výkonu vzhledem k váze je 400 koní na tunu (298 kW). Nejpodstatnější rozdíly oproti modelu M12 jsou ražené písty, přední příčný stabilizátor, tužší odpružení a tlumiče, pneumatiky Pirelli P Zero, jemnější převodovka a užší střední přístrojový panel. Model M400 byl navržen jako mimořádné závodní vozidlo, které je zároveň schopné poskytovat příjemné jízdní vlastnosti v běžném provozu.\nNoble M14 byl poprvé představen na autosalonu British Motor Show v roce 2004 a okamžitě vzbudil zájem motoristického veřejnosti jako možný soupeř renomovaných sportovních vozů jako jsou Porsche 911 Turbo a Ferrari F430. Základem vozu je lehce upravený podvozek modelu M12, na nějž navazuje nová karoserie a vylepšený interiér. Krátce po představení ale Lee Noble prohlásil, že M14 není natolik rozdílný od modelu M12, aby byl nárůst ceny oprávněný, a to i přesto, že již přijal několik předobjednávek. Noble namísto toho vyvinul zbrusu nové vozidlo, Noble M15, které se již více odlišovalo od modelů M12 a M14.\nVýrobou modelu M15 se Noble zaměřil na daleko širší trh a začal soupeřit přímo s vozy Porsche 911 Turbo a Ferrari F430. Proto se v Noblu objevily doposud nepoužívané prvky: satelitní navigace, kontrola trakce, elektronicky ovládané stahování oken nebo ABS. Navzdory zvýšenému komfortu a využitelnosti v běžném provozu, Noble ve svém tiskovém prohlášení slíbil, že M15 dokáže být na okruhu výrazně rychlejší než M400. Zrychlení vozu z 0-100 km/h je 3,3 sekundy a maximální rychlost dosahuje 300 km/h.\nNoble M15 je postaven na zcela novém podvozku, s podélně uloženým motorem a převodovkou vyráběnou na zakázku firmo Graziano. Dvojité vidlicové odpružení je vylepšením systému použitého v M400. Díky podélnému uložení motoru dokázali designeři zlepšit přívod chlazení k motoru, což umožňuje dvakrát přeplňovanému vidlicovému šestiválci vyvinout výkon 455 koní (339kW). Motor je navržen tak, aby splňoval současné emisní požadavky a nový ocelovo-hliníkový nosný rám zaručuje vysokou bezpečnost potvrzenou mnoha crash testy.\n\nNoble M15 je prvním vozem této značky homologovaným jak v Evropě tak i v Americe.\n\nZakladatel firmy Lee Noble se k tomuto vozu vyjádřil: \"(Noble) M12 je skvělé auto, ale je příliš zaměřené jedním směrem. Chtěl jsem vytvořit supersportovní automobil, který budou moct majitelé využít v každodenním životě. Pro Noble to znamená udělat velký krok kupředu po stránce vytříbenosti, praktičnosti a stylu.\"\nNoble M15 se objevil i v pořadu Top Gear, kde ho testoval Richard Hammond. Byl mnohem rychlejší na Top Gear okruhu než starý Noble, což je podle Hammonda zapříčiněno novou silnější převodovkou, která umožňuje Noblu přenášet více tahu a vyladit totožný motor na větší výkon.\nNoble v současnosti vyrábí nový model M600. Pohání ho upravený, dvakrát přeplňovaný vidlicový osmiválec Volvo (650 koní, 485 kW), jehož výkon je přenášen na zadní kola šestistupňovou převodovkou Yamaha, a disponuje karoserií z uhlíkových vláken. Při své váze 1300 kg dokáže zrychlit z 0-100 km/h na 3,5 sekundy a za další 4 sekundy dosáhne rychlosti 160 km/h. V základním provedení nenajdete ve výbavě Noblu M600 ABS ani kontrolu trakce, je tudíž vozem pro skutečně zkušené řidiče. Základní cena tohoto supersportovního vozu byla v době uvedení na trh přibližně 200 tisíc liber, přičemž se počítá s výrobou pouze 50 kusů ročně.\nNoble také veřejně testoval model M600 prototype 2 osazený motorem s výkonem sníženým na 500 koní (373 kW), který dosahoval výsledků odpovídajících vozů Porsche Carrera GT a Ferrari Enzo.\nNoble M600 se opět objevil v pořadu Top Gear, konkrétně v páté epizodě 14. série. Jeremy Clarkson sice lamentoval nad chudou výbavou, ale byl ohromen jeho výkonem a zrychlením. Stig s Noblem M600 dosáhl na Top Gear okruhu času 1:17,7, což i přes relativně nepříznivé povětrnostní podmínky znamenalo osmý nejrychlejší čas (byl tedy rychlejší než Bugatti EB 16,4 Veyron nebo Pagani Zonda Roadster F).\n\nPodle internetové portálu ATFULLCHAT není vyloučeno, že by se v budoucnu mohl M600 objevit i ve verzi bez pevné střechy, avšak podle vyjádření ředitele Noblu Petera Boutwooda nejsou v plánu žádné jiné karosářské verze.\n"}
{"id": "850317", "url": "https://cs.wikipedia.org/wiki?curid=850317", "title": "Auto zabiják", "text": "Auto zabiják\n\nAuto zabiják (též Grindhouse: Auto zabiják; v anglickém originále Death Proof) je americký akční film režiséra Quentina Tarantina z roku 2007, jedna z částí projektu \"Grindhouse\". Film se zaměřuje na psychopatického kaskadéra, který sleduje mladé ženy, jež následně zabije při nafingovaných nehodách s pomocí svého kaskadérského „auta zabijáka“. Film vzdává poctu snímkům žánru exploitation, automobilům zvaným muscle car a slasherům ze 70. let 20. století. V hlavních rolích hrají Kurt Russell, Rosario Dawson, Vanessa Ferlito, Jordan Ladd, Rose McGowan, Sydney Tamiia Poitier, Tracie Thoms, Mary Elizabeth Winstead a Zoë Bell.\n\n"}
{"id": "850326", "url": "https://cs.wikipedia.org/wiki?curid=850326", "title": "Peter Kalmus", "text": "Peter Kalmus\n\nPeter Kalmus (* 28. srpna 1953, Piešťany) je slovenský výtvarník, fotograf a autodidakt.\n\nOd devíti let žije a tvoří převážně v Košicích. V sedmdesátých letech a během normalizace byl výraznou součástí neoficiální undergroundové umělecké scény. V letech 1972–1975 realizoval několik akcí a experimentů (převážně v undergroundové sféře), zkoumajících vztahy života a umění. Jeho tvorba se zabývá převážně kresbou, asambláží, malbou, objektem, akčním uměním, instalací grafiky a performance, které mají často povahu veřejných otevřených a nenásilných protestů. V listopadu 1989 byl spoluzakladatelem Občanského fóra v Košicích. Dne 21. listopadu 1989 zorganizoval první demonstraci občanů Košic na Hlavní ulici v místech, kde v roce 1968 zabili sovětští vojáci studenta Michala Hamráka.\n\nV letech 1990–2012 byl členem \"Spolku C + S\", od roku 1992 členem spolku Združenie 1992. Zúčastnil se množství kolektivních výstav, mezinárodních výstavních sympozií a mezinárodních festivalů akčního umění. Ve svém výtvarném programu má několik témat, kterým se pravidelně, až obsesívně věnuje. Od roku 1988 dennodenně rituálně obalil minimálně jeden kámen drátem za každého deportovaného Žida během existence Slovenského státu. Tisíce mosazným drátem obalených kamenů (pracovní název Memento), se staly součástí monumentálního pomníku Park ušľachtilých duší, který vznikl ve Zvolenu jako pocta všem, kteří riskovali život aby zachránili pronásledované Židy. K jeho dlouhodobým projektům patří cyklus \"Partitur\", či \"Korozních grafik\". Od 90. let vytváří instalace, v nichž ventiluje svou posedlost konzumem a konzumní společností. Další sférou jeho zájmu je i akční umění, kterému se věnuje již od druhé poloviny sedmdesátých let. Umění považuje za životní styl.\n\n\n\n\n"}
{"id": "850327", "url": "https://cs.wikipedia.org/wiki?curid=850327", "title": "Ondrej Ondrovič", "text": "Ondrej Ondrovič\n\nOndrej Ondrovič (* 6. října 1974) je bývalý slovenský fotbalista, záložník.\n\nV posledním ročníku společné československé ligy nastoupil za FC Nitra v 15 utkáních. Ve slovenské lize hrál za FC Nitra a Ozeta Dukla Trenčín, nastoupil ve 112 utkáních a dal 8 gólů. Dále hrál v rakouské regionální lize za First Vienna FC.\n\n"}
{"id": "850329", "url": "https://cs.wikipedia.org/wiki?curid=850329", "title": "Mezní produkt", "text": "Mezní produkt\n\nMezní produkt (někdy též Mezní fyzický produkt) je změna celkové produkce při změně právě jednoho ze vstupů o jednu jednotku.\nKlíčovým faktorem je změna právě jen jednoho ze vstupů. Ostatní vstupy musí zůstat stejné. Další popis vztahu vstupů do výroby a produkovaného výstupu řeší produkční funkce.\n\nMezní produkt se označuje zkratkou MP případně MPP. Označení vychází z anglického překladu Marginal product, případně Marginal Physical Product. \n\nZvýšení jednoho ze vstupů do výroby znamená obvykle i zvýšení výstupu. Obvykle není růst produkce lineárně závislý na jednom ze vstupů. Každá následující změna stejného vstupu o jednotku vyvolává jinou změnu výstupu, tedy jiný mezní produkt. Neustálé zvyšování právě jen jednoho ze vstupů vede k poklesu mezního produktu. V některých případech dochází k zastavení přírůstku produkce, nebo dokonce i k jejímu snížení. \n\nK tomu dochází když se jeden ze vstupů dostává do nepoměru s jinými vstupy. Zákonitosti ohledně mezního produktu popisuje i zákon klesajících výnosů.\n\nPříkladem pro přiblížení dosažení nulového MP je výroba dělníků na strojích, například soustruzích. Pokud budeme přidávat další stejné stroje, může docházet k přírůstku výroby. Počet strojů, které může obsloužit stejný počet pracovníků je ale limitován. To znamená, že při určitém počtu strojů se již výroba nezvýší a MP bude nula. \n\nIlustračním příkladem závislosti kdy zvyšováním vstupu může dojít k poklesu produkce je zvyšování množství hnojiva v rostlinné výrobě. Ve shodě s definicí zůstanou zachovány ostatní vstupy stejné. Tedy zkoumáme situaci, kdy bude stejný pozemek, stav půdy, počet pracovníků, osivo, atd.\n\nNa počátku vede zvyšování objemu hnojiva k růstu produkce. Při opakování stejného zvýšení hnojení najdeme okamžik, kdy bude docházet již k menšímu zvýšení produkce a při určitém množství již ke zvýšení nedojde. Další zvyšování hnojiva povede dokonce k opačnému efektu a výsledná produkce se sníží. \n\nformula_1\n\nV případě že přírůstek produkce je nulový, je MP nula.\n\n\n\n"}
{"id": "850330", "url": "https://cs.wikipedia.org/wiki?curid=850330", "title": "Německá demokratická republika na Zimních olympijských hrách 1972", "text": "Německá demokratická republika na Zimních olympijských hrách 1972\n\nNěmecká demokratická republika na Zimních olympijských hrách 1972 reprezentovala výprava 42 sportovců (29 mužů a 13 žen) v 7 sportech.\n\n"}
{"id": "850332", "url": "https://cs.wikipedia.org/wiki?curid=850332", "title": "Německá demokratická republika na Zimních olympijských hrách 1976", "text": "Německá demokratická republika na Zimních olympijských hrách 1976\n\nNěmecká demokratická republika na Zimních olympijských hrách 1976 reprezentovala výprava 59 sportovců (40 mužů a 19 žen) v 8 sportech.\n\n"}
{"id": "850334", "url": "https://cs.wikipedia.org/wiki?curid=850334", "title": "Juraj Vrábel", "text": "Juraj Vrábel\n\nJuraj Vrábel (* 24. října 1970, Topoľčany) je bývalý slovenský fotbalista, útočník.\n\nV posledním ročníku společné československé ligy nastoupil za FC Nitra ve 25 utkáních a dal 4 góly. Ve slovenské lize hrál za FC Nitra a FC Rimavská Sobota, nastoupil v 62 utkáních a dal 9 gólů.\n\n"}
{"id": "850335", "url": "https://cs.wikipedia.org/wiki?curid=850335", "title": "Německá demokratická republika na Zimních olympijských hrách 1980", "text": "Německá demokratická republika na Zimních olympijských hrách 1980\n\nNěmecká demokratická republika na Zimních olympijských hrách 1980 reprezentovala výprava 53 sportovců (36 mužů a 17 žen) v 8 sportech.\n\n"}
{"id": "850342", "url": "https://cs.wikipedia.org/wiki?curid=850342", "title": "Igor Demo", "text": "Igor Demo\n\nIgor Demo (* 18. září 1975, Nitra) je bývalý slovenský fotbalista, záložník. Po skončení aktivní kariéry pracoval jako sportovní ředitel slovenského klubu FC Nitra.\n\nV poslední ročníku společné československé ligy nastoupil za FC Nitra v 10 utkáních a dal 1 gól. Ve slovenské lize nastoupil za FC Nitra a ŠK Slovan Bratislava ve 120 utkáních a dal 16 gólů. Se Slovanem Bratislava získal v letech 1995 a 1996 dvakrát slovenský titul. Dále hrál i nizozemskou ligu za PSV Eindhoven, 1. a 2. německou Bundesligu za Borussii Mönchengladbach a rakouskou Bundesligu za Grazer AK. Za reprezentaci Slovenska nastoupil v letech 1997–2005 ve 24 utkáních a dal 4 góly.\n\n"}
{"id": "850351", "url": "https://cs.wikipedia.org/wiki?curid=850351", "title": "Jozef Petráni", "text": "Jozef Petráni\n\nJozef Petráni (* 29. listopadu 1971) je bývalý slovenský fotbalista a fotbalový funkcionář. Po skončení aktivní kariéry pracoval jako generální manažer FC Nitra.\n\nV československé lize hrál za Plastiku Nitra. V československé lize nastoupil v sezóně 1990/91 ve 2 utkáních.\n\n"}
{"id": "850359", "url": "https://cs.wikipedia.org/wiki?curid=850359", "title": "Německá demokratická republika na Zimních olympijských hrách 1984", "text": "Německá demokratická republika na Zimních olympijských hrách 1984\n\nNěmecká demokratická republika na Zimních olympijských hrách 1984 reprezentovala výprava 56 sportovců (40 mužů a 16 žen) v 8 sportech.\n\n"}
{"id": "850364", "url": "https://cs.wikipedia.org/wiki?curid=850364", "title": "ATP World Tour Finals 2012 – mužská dvouhra", "text": "ATP World Tour Finals 2012 – mužská dvouhra\n\nDvojnásobným obhájcem titulu byla švýcarská světová dvojka Roger Federer. Turnaj probíhal od 5. do 12. listopadu 2012 v londýnské O Areně. Soutěž vyhrál první hráč světa Srb Novak Djoković, když ve finále porazil druhého nasazeného Federera poměrem setů 7–6 a 7–5. Po titulu z roku 2008 se jednalo o jeho druhý triumf. Federer svým prvním vítězstvím nad Tipsarevićem překonal absolutní počet výher na Turnaji mistrů, když tento rekord s 39 výhrami držel společně s Ivanem Lendlem. Následně si připsal 41. a 42. výhru.\n\n\n\n\"Pořadí je určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráčů se stejným počtem výher; 4) procento vyhraných setů, procento vyhraných her u třech hráčů se stejným počtem výher; 5) rozhodnutí řídící komise.\"\n\n\"Pořadí je určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráčů se stejným počtem výher; 4) procento vyhraných setů, procento vyhraných her u třech hráčů se stejným počtem výher; 5) rozhodnutí řídící komise.\"\n\n"}
