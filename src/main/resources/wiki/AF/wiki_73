{"id": "912770", "url": "https://cs.wikipedia.org/wiki?curid=912770", "title": "Laločník ostrozobý", "text": "Laločník ostrozobý\n\nLaločník ostrozobý (\"Heteralocha acutirostris\"), maorsky nazývaný , je vyhynulý druh laločníkovitého ptáka, který se endemitně vyskytoval na Severním ostrově Nového Zélandu. Poslední potvrzené pozorování laločníka ostrozobého se v literatuře nejčastěji uvádí na rok 1907 z pohoří Tararua, nicméně neověřené záznamy o jeho existenci pocházejí ještě ze začátku 60. let 20. století. Vyhynutí tohoto druhu mělo dvě hlavní příčiny. První příčinu představoval nadměrný lov pro okrasné peří a pro muzejní a soukromé sbírky. Druhou příčinou pak bylo rozsáhlé odlesňování Severního ostrova evropskými osadníky. Většinu z těchto oblastí navíc tvořily starobylé ekologicky komplexní pralesy a laločník nedokázal přežít v regenerovaných druhotných lesích.\n\nLaločník ostrozobý měl černě zbarvené peří se zelenavým kovovým nádechem a zářivě oranžové kulaté lícní laloky. Samci měřili asi 45 cm, samice kolem 48 cm. Druh je známý pro svůj neobvyklý pohlavní dimorfismus, který se týkal tvaru a délky zobáku. Zobák samce byl krátký a robustní a výborně se hodil pro sekání a trhání vnějších vrstev rozpadajícího se dřeva, odkud pták získával larvy hmyzu. Samice naopak měla zobák dlouhý, úzký a zahnutý, podobně jako dnešní kolibříkovití, díky čemuž mohla pronikat do chodbiček hmyzu v živých stromech, kam se samec nedostal. Laločníci ve svém přirozeném prostředí převzali úlohu datlovitých, kteří nepronikli východně od Wallaceovy linie. Mimo různých druhů členovců konzumovali také ovoce a představovali tak roznašeče semen.\n\nLaločníci ostrozobí měli významné místo v kultuře domorodých Maorů. Ti si velmi cenili peří těchto ptáků, které jako okrasu nosili vysoce postavení členové kmenů. Mezi jednotlivými kmeny představovala pera výměnný artikl za jiné cenné zboží, případně mohla posloužit i jako dar k utužování vzájemného přátelství a respektu. Maorové podle svých tradic peří ptáků získávali během května až července, zatímco po zbytek roku vyhlašovali takzvaný \"\" – zákaz lovu.\n\nRodové jméno \"Heteralocha\" pochází ze starořeckých slov ', což znamená „odlišný”, a , „manželka”. Toto pojmenování odkazuje na výrazný rozdíl ve tvaru zobáku mezi samcem a samicí. Druhové jméno \"acutirostris\" má latinský původ – ' znamená „špičatý“ a \"\" „zobák” – a odkazuje na dlouhý špičatý zobák samice.\n\nDruh popsal anglický ornitolog John Gould roku 1836. I jeho zmátl neobvyklý pohlavní dimorfismus mezi samcem a samici a popsal je nejprve jako dva odlišné druhy. Pro samici zvolil vědecké pojmenování \"Neomorpha acutirostris\" a pro samce \"Neomorpha crassirostris\". Druhové jméno samce vycházelo z latinského \"\", což znamená „velký” nebo „silný” a odkazuje na krátký tlustý zobák. George Robert Gray, jiný anglický zoolog, roku 1840 doporučil pro laločníka ostrozobého užívat jméno \"Neomorpha gouldii\", neboť ani jedno ze dvou Gouldem vybraných jmen se nehodilo pro celý druh. Roku 1850 přesunul německý zoolog Jean Cabanis laločníka ostrozobého do rodu \"Heteralocha\", neboť pojmenování \"Neomorpha\" již bylo užíváno pro rod kukačkovitého ptáka. K pojmenování druhu se roku 1888 vyjádřil také novozélandský přírodovědec Walter Buller; právě z jeho záznamů je odvozeno téměř vše, co je dnes o tomto druhu známo. Buller schválil Cabanisovo přeřazení druhu do nového rodu, zároveň ale v souladu s přijatými pravidly zoologické nomenklatury doporučil používat pro druh první ze dvou jmen, které pro tento druh užil Gould.\n\nLaločník ostrozobý představoval pravděpodobně pozůstatek z dob rané kolonizace Nového Zélandu zpěvnými ptáky a linie laločníkovitých se na Novém Zélandu vyskytovaly už při jeho oddělení od Gondwany před asi 82 až 85 miliony lety. V rámci zoologické systematiky je rod \"Heteralocha\" součástí menší čeledi laločníkovití (Callaeidae) , kterou tvoří společně s rody \"Callaeas\" a \"Philesturnus\". Coby nejbližší žijící příbuzný této čeledi vychází novozélandský pěvec medosavka hvízdavá (\"Notiomystis cincta\"), která tvoří vlastní monotypickou čeleď Notiomystidae, vztahy s ostatními druhy ptáků nicméně ještě zbývá určit. Molekulární analýza zkoumající vztahy mezi jednotlivými rody čeledi laločníkovití se ukázala jako neprůkazná, výsledky označily za bazální rod \"Callaeas\" nebo \"Heteralocha\".\n\nLaločník ostrozobý měl černě zbarvené peří se zelenavým kovovým nádechem a zářivě oranžové kulaté lícní laloky. Oči byly u obou pohlaví hnědé, zobák měl barvu slonovinově bílou, na základně šedou. Končetiny byly dlouhé a namodralé, drápy měly zbarvení světle hnědé. Laločník měl dvanáct dlouhých lesklých černých ocasních per, přičemž na konci ocasu se rozprostíral široký bílý pruh. Nedospělí jedinci se vyznačovali světlými lícními laloky, matnějším opeřením s hnědavými znaky a červenohnědým nádechem bílého konce ocasu. U mladých samic dosahoval zobák jen mírného zakřivení. Maorové si obzvláště cenili barevnou formu laločníka ostrozobého nazývanou '. Ptáci ' měli na rozdíl od černě zbarvených jedinců peří nahnědlé se šedavým pruhováním a tmavšími skvrnami na hlavě a krku. Tato barevná varieta mohla být důsledkem částečného albinismu nebo jenom stáří. Bylo nicméně zaznamenáno i několik prokazatelně leucistických jedinců.\n\nLaločník ostrozobý byl jedinečný v tom, že se u něj vyvinula nejvýraznější pohlavní dvojtvárnost ve tvaru zobáků mezi všemi známými ptáky. I když se různý tvar zobáků mezi pohlavími vyskytuje také u některých rajek nebo datlovitých, u laločníka ostrozobého byl rozdíl nejvýraznější. Zobák samce byl asi 6 cm dlouhý, krátký, robustní a jenom mírně zahnutý, podobně, jako u stále žijícího laločníka sedlatého. Samice naopak měla zobák přes 10 cm dlouhý, úzký a zahnutý, podobně jako dnešní kolibříkovití anebo kystráčkovití.\n\nOhledně důvodu, proč byly zobáky samce a samice natolik odlišné, existuje několik hypotéz. Nejčastěji přijímanou teorií je, že tato diferenciace umožnila ptákům různého pohlaví využívat různé potravní zdroje. Tato divergence mohla vzniknout kvůli nedostatku konkurenčních druhů v potravních nikách lesních ekosystémů Severního ostrova. Další možností je, že slonovinově zabarvený zobák, ostře kontrastující s obecným opeřením, mohl sloužit k přivábení partnera. U jiných druhů živočichů, jež využívají sexuálně dimorfní fyzické rysy k přilákání partnera, také obyčejně tyto znaky silně kontrastují se zbarvením těla. Další možností je, že u samice, jakožto pečovatelky o mláďata, se dlouhý zobák vyvinul za účelem snadnějšího lovu na bílkoviny bohatých bezobratlých.\n\nDalším méně výrazným aspektem pohlavního dimorfismu byla mírně odlišná velikost obou pohlaví. Zatímco samci měřili asi 45 cm, samice byly o něco málo delší, asi 48 cm. Ocas samce měřil asi 20 cm a rozpětí křídel činilo 21 až 22 cm, zatímco ocas samice dosahoval délky 19,5 až 20 cm a rozpětí křídel 20 až 20,5 cm.\n\nPozůstatky laločníků ostrozobých ukazují, že v minulosti byli rozšířeni v nížinatých i horských pralesích na velké části Severního ostrova. Areál výskytu sahal od poloostrova Reinga (který je nejsevernějším výběžkem Severního ostrova) až po oblast dnešního Wellingtonu a pohoří Aorangi Range na dalekém jihu. Laločník ostrozobý vymizel ze severu a západu Severního ostrova během 14. století, kdy oblast osídlili Maorové. Společně s jejich příchodem totiž došlo k odlesňování, zavedení nepůvodních predátorů (krysa ostrovní) i samotnému lovu ptáků. V době evropské kolonizace v 19. století byl již pták vytlačen do horských oblastí jižní a východní části ostrova, jako byla pohoří Ruahine, Tararua, Huiarau a Kaimanawa. Třebaže některé Bullerovy záznamy hovoří o tom, že se pták kdysi vyskytoval i v některých částech Jižního ostrova, přesvědčivé důkazy získány nebyly.\n\nLaločník ostrozobý se vyskytoval především v podokarpových lesích s hustým podrostem, ale občas také v lesích pabukových (\"Nothofagus\"). Byl pozorován v původní vegetaci, včetně stromů ' (\"Prumnopitys taxifolia\"), ' (\"Dacrydium cupressinum\"), ' (\"Dacrycarpus dacrydioides\"), ' (\"Nestegis\"), ' (\"Elaeocarpus dentatus\"), ' (\"Podocarpus totara\"), ' (\"Knightia excelsa\"), ' (\"Melicytus ramiflorus\") a \"\" (\"Beilschmiedia tarairi\"), u mysu Turakirae na jižním pobřeží obýval lesy tvořené kyjovci (\"Corynocarpus\"). Zcela se vyhýbal obdělávaným oblastem.\n\nLaločník ostrozobý byl pravděpodobně stálým druhem, i když ohledně toho není známo mnoho informací. Je nicméně možné, že prováděl sezónní migrace, kdy během léta žil v horských lesích a v zimě se stěhoval do nížinných oblastí, aby se vyhnul drsnějšímu počasí a nízkým teplotám ve výše položených areálech. Stejně jako dosud přežívající druhy laločníků, i laločník ostrozobý byl spíše špatným letcem, mohl létat jenom na kratší vzdálenosti a jenom zřídka létal nad stromovou klenbou. Spíše používal své silné nohy k dlouhým skokům v baldachýnu stromů nebo ve stromovém podrostu, případně také šplhal po kmenech stromů, přičemž jeho ocas mu pomáhal udržovat rovnováhu.\n\nLaločník ostrozobý ve svém přirozeném prostředí představoval hmyzožravý druh získávající potravu prohledáváním stromových dutin. Vzhledem k tomu, že se datlovití nevyskytují východně od Wallaceovy linie, tato prázdná ekologická nika byla vyplněna jinými skupinami původních druhů ptáků. Úloha podobná datlům ve smíšených podokarpových a pabukových lesích připadla dvěma druhům ze dvou různých čeledí: jedním z nich byl laločník ostrozobý, druhým z nich je nestor kaka (\"Nestor meridionalis\").\n\nLaločník svou potravu získával především z trouchnivějícího dřeva. Hlavní část jídelníčku pro něj představovaly larvy tesaříka \"Prionoplus reticularis\" (ty jsou v původním jazyce Maorů pojmenovány \"\"), avšak lovil i jiné druhy členovců a hmyzu včetně obřího wety nebo pavouků. Konzumoval rovněž ovoce. Buller, který ptáky choval v zajetí, uvedl, že je postupně odvykal jejich přirozené potravě a krmil je i rýží, brambory anebo mletým masem.\nHmyz a pavouky laločník lovil v rozpadajícím se dřevu, pod kůrou, mechy a lišejníky i ze země. Potravu sbíral buď samostatně nebo v párech, avšak byly pozorovány i menší hejna o asi pěti ptácích, pravděpodobně rodinné skupiny. Různý tvar zobáku mezi pohlavími vedl k odlišným loveckým strategiím u samců a samic. Samci používali svůj tlustý zobák k dlabání a odtrhávání vnějších vrstev rozpadajícího se dřeva, delší zobák samic byl naopak vynikající pro vytahování larev hmyzu z komůrek v živých stromech, kam se samec nedostal. Samec měl dobře vyvinuté lebeční svalstvo, které umožnilo sekání shnilého dřeva a jeho rozštěpení otevřením zobáku. Laločník měl velmi dobře vyvinuté žvýkací svaly a týlní hřeben, který poskytoval další místo pro upevnění svalů, což nositeli umožňovalo otevření čelistí se značnou silou. Poté, co pták ulovil potravu, vyletěl na větev, zbavil kořist všech tvrdých částí a zbytek spolkl.\n\nSamec se samicí při získávání potravy nespolupracovali, alespoň ne v přesném slova smyslu. Všechny zprávy o tom, že členové páru získávali potravu společně, pocházejí ze špatného pochopení pozorování ornitologa Waltera Bullera, který popisoval, jak pár chovaný v zajetí získával larvy brouků ze dřeva. Podle tohoto nedorozumění, které se stalo součástí ekologického folklóru, existovala mezi pohlavími jistá dělba práce: samec svým silným zobákem roztrhal kůru stromů a umožnil tak samici proniknout dlouhým tenkým zobákem do odhalených chodbiček hmyzu. Nicméně navzdory této teorii nikdy nedošlo k pozorování samic, které by se o získanou kořist dělily. Rozdílné zobáky tedy představovaly spíše extrémní příklad mezerové diferenciace, snižující intraspecifickou konkurenci mezi pohlavími, což umožnilo druhu využívat širokou škálu zdrojů potravy v různých mikrohabitatech.\n\nNovozélandské lesy se při rozptylování semen silně spoléhají na plodožravé ptáky. Asi 70 % tamějších dřevin má plody, které jsou (nebo byly) pravděpodobně roznášeny ptáky (včetně laločníka ostrozobého). Druhy plodů, kterými se laločník ostrozobý živil, je obtížné stanovit. Buller uváděl, že se pták živil ovocem mastnoplodu druhu \"Elaeocarpus dentatus\" (strom \"hinau\"), dále plody stromu \"Hedycarya arborea\" a také plody rozmanitých druhů korálovek (\"Coprosma\"), zaznamenány byly ale i jiné druhy. Vyhynutí řady původních ptáků včetně laločníka ostrozobého, ptáků moa nebo turnagry bělohrdlé (\"Turnagra tanagra\") společně s úbytkem jiných druhů (kiviové, chřástal weka) vedlo k tomu, že v současné době se v novozélandských lesích vyskytuje jenom málo roznašečů semen. Tento nedostatek avifauny v lesním ekosystému může mít zásadní dopad na procesy, jako je regenerace lesů a rozptyl plodů.\n\nVokalizace laločníka ostrozobého nebyla důkladně studována, stejně jako mnoho jiných aspektů jeho chování. Veškeré dochované informace o jeho zpěvu pocházejí z několika dobových záznamů. Zpěv byl charakterizován jako rozmanité pískání, „zvláštní a podivné”, ale také „měkké, melodické a flétnové”. Jednalo se veskrze o tichého ptáka. Pokud ale zpíval, tak se tento zpěv mohl rozléhat na značnou vzdálenost — někdy byl slyšitelný až do vzdálenosti asi 400 m, navíc v hustém lese. Zpěv se prý lišil mezi pohlavími, avšak podrobnější informace získány nebyly. Podle většiny dobových popisů laločník ostrozobý zpíval nejčastěji v brzkých ranních hodinách; podle jednoho záznamu se jako první pták ozýval po východu slunce a ptáci chovaní v zajetí prý „probouzeli domácnost”. Stejně jako dosud žijící pištec bělohlavý (\"Mohoua albicilla\") se i laločník ostrozobý choval neobvykle před začátkem deště; byl prý „šťastný a mocně zpíval”. Maorské pojmenování pro druh – „huia” – je onomatopoií a vychází z hlasitého úzkostného volání, plynulého pískání znějícího jako „uia, uia, uia!”. Tento zvuk prý pták vydával, jestliže byl rozrušený anebo hladový. Mláďata se ozývala „žalostnými výkřiky, příjemnými pro uši“, jenom zřídka odpovídala na lidské napodobování zpěvu a v zajetí se chovala velmi hlučně.\n\nLaločník ostrozobý byl monogamním ptákem, jednotlivé páry spolu zůstávaly obyčejně po celý život. Nejčastěji bylo možné pozorovat právě páry laločníků ostrozobých, i když někdy ptáci tvořili skupinky i o čtyřech a více jedincích. Walter Buller zaznamenal, že členové jednoho páru se vždy pohybovali blízko u sebe a neustále spolu komunikovali „láskyplným cvrlikáním”, a to i když byli chováni v zajetí. Z Bullerových záznamů také vyplývá, že členové páru „skákali z větve na větev, mávali ocasy, vzájemně se hladili svými zobáky a vydávali cvrlikání”. Během období namlouvání samec samici krmil, jednalo se pravděpodobně o jistý namlouvací rituál. Tvrzení, že samec poskytoval samici potravu, i když pečovala o vejce, nejsou podložena důkazy. Pár laločníka byl prý na sebe natolik úzce vázán, že když byl samec zabit, samice „projevovala nejvyšší úzkost a zahynula deset dní poté”. Laločník ostrozobý byl podle dobových záznamů velmi krotký a nebál se lidí; samice sebou nechaly manipulovat na hnízdě a nebylo těžké ani chytit ptáka do holé ruky.\n\nO rozmnožování tohoto druhu je známo jenom málo informací, protože byla popsána pouze dvě vejce a čtyři hnízda. Jediná známá vejce jsou stále uchována v Muzeu Nového Zélandu Te Papa Tongarewa. Hnízdění se odehrávalo pravděpodobně během pozdního novozélandského jara, tedy v říjnu až listopadu. Předpokládá se, že se pár choval teritoriálně a jedno území si držel celý život. Samice ročně snášela pouze jednu snůšku. Počet vajec si mezi různými dobovými zprávami liší: uvádí se 3–5, 4, 2–4 a 1–4. Vejce měřila asi 45×30 mm a měla šedavou barvu s fialovými a hnědými skvrnami. Inkubaci vajec zajišťovala pravděpodobně samice, i když samec v ní měl zřejmě také menší roli, jak naznačují neopeřená místa na břiše některých samců. Délka samotné inkubace je neznámá. Počet mláďat byl obvykle jedno nebo dvě, i když v jednom hnízdě byla pozorována i tři kuřata. Laločníci si stavěli hnízda na rozmanitých místech: v mrtvých stromech, v záhybech velkých větví, v dutinách stromů, na větvích či na zemi nebo v blízkosti země. Některá hnízda překrývala převislá vegetace. Hnízdo samo o sobě bylo mohutnou talířovitou strukturou, v průměru 350 mm dlouhou a 70 mm hlubokou. Tvořily jej různé rostlinné materiály, jako suché trávy, stonky rostlin nebo listí. Uvnitř hnízda se nacházela menší šálkovitá struktura tvořená měkčími materiály, jako trávou nebo měkkými větvičkami, která představovala podestýlku pro vejce. Po vylíhnutí zůstávala mláďata s rodiči asi po dobu tří měsíců, během této doby využívala poskytované potravy.\n\nMaorové laločníky ostrozobé nelovili pro jídlo, avšak velmi si cenili peří těchto vzácných ptáků, které jako okrasu nosili vysoce postavení členové kmene. Laločník se dal celkem snadno chytit, neboť byl krotký a zvídavý. Maorové ptáky vábili napodobováním jejich zpěvu a následně je lapili pomocí \", což byla vyřezávaná tyč se smyčkou na konci, nebo je rovnou zabili dlouhými oštěpy. Maorové také často využívali silnou citovou vazbu mezi oběma pohlavími. Někdy stačilo zachytit jednoho člena páru, který následně začal volat svého partnera o pomoc. Pokud druhý pták přiletěl, mohl být i on snadno polapen. Názory na chuť masa laločníka ostrozobého se v dobových záznamech liší. Zatímco někteří popisují maso laločníka ostrozobého při určitých způsobech přípravy jako chutné, podle jiných se jednalo o „tvrdé sousto” a maso „nebylo vhodné k jídlu”.\n\nOcasní pera laločníka ostrozobého byla u původního obyvatelstva vysoce ceněna a mezi jednotlivými kmeny představovala také výměnný artikl za jiné cenné zboží, například kameny pounamu nebo žraločí zuby, případně mohla posloužit také jako dar a utužovat přátelství a respekt mezi kmeny. Prostřednictvím tohoto obchodu se peří laločníka ostrozobého dostalo i na daleký sever a daleký jih Nového Zélandu. Pera byla uložena ve vyřezávaných schránkách, jež se nazývaly '. Schránky bývaly obyčejně zavěšovány za strop v domě náčelníka. Maorové peří laločníka ostrozobého nosili při pohřbech a používali jej k ozdobení hlav zesnulých. Vysoce ceněnou ozdobu představovalo takzvané ', které sestávalo z kůže ptáků, na níž byla ponechána hlava se zobákem; došlo pouze k odstranění končetin a křídel. Zbytek byl opatrně vysušen a sloužil jako ozdoba kolem uší a krku. Někdy se jako ornament nosily i vysušené hlavy laločníků ostrozobých, výsledná ozdoba nesla jméno \". Jestliže Maorové zachytili laločníka ostrozobého živého, mohli jej přechovávat v malé kleci a průběžně mu vyškubávat ocasní peří, jakmile dosáhlo plné velikosti. Podobně jako tui zpěvný (\"Prosthemadera novaeseelandiae\") mohl být druh někdy domorodci chován jako domácí zvíře a stejně jako tui se také dovedl naučit několik slov. Existuje dokonce i jeden záznam o laločníkovi, jenž byl ochočen evropskými osadníky. Peří laločníka je dnes velmi vzácné a stalo se vyhledávanou sběratelskou položkou. V červnu 2010 bylo jedno ocasní pero na aukci v Aucklandu vydraženo za rekordních 8000 novozélandských dolarů.\n\nLaločník ostrozobý nemá místo pouze v kultuře původních obyvatel, ale zanechává stopy i v moderní kultuře. Poštovní úřad Nového Zélandu vydal již několik poštovních známek zobrazujících tohoto ptáka a samice laločníka ostrozobého byla vyobrazena na zadní straně novozélandské šestipence ražené mezi roky 1933 až 1966. Jméno tohoto uctívaného ptáka také nese několik silnic a ulic na Severním ostrově včetně silnice Huia Road v Eastbournu, která vede skrz místa, kde na začátku 20. let 20. století došlo k jednomu z posledních pozorování tohoto druhu. Jméno ptáka nese také řeka na západním pobřeží Jižního ostrova, stejně tak jako pohoří Huiarau Range, které se rozprostírá v oblasti Hawke's Bay. Po ptákovi je pojmenováno také několik soukromých podniků.\n\nLaločník ostrozobý se před lidskou kolonizací Nového Zélandu vyskytoval po celém Severním ostrově. Následkem osídlení Nového Zélandu Maory ve 14. století s dalším příchodem evropských osadníků ve 40. letech 19. století (který byl spojen s ničením stanovišť, lovem a zavedením nepůvodních predátorů) byl pták vytlačen pouze do jižních oblastí Severního ostrova. Lov ze strany původních obyvatel probíhal nicméně do jisté míry omezeně. Maorové podle svých tradic peří ptáků získávali během května až července, zatímco po zbytek roku vyhlašovali takzvaný \"\" – zákaz lovu. Teprve po evropském osídlení začala populace laločníků klesat rychleji následkem masivního odlesňování a nadměrného lovu.\n\nPokles populace laločníka ostrozobého byl v tehdejších dobách jen velmi málo zkoumán, podobně jako u ostatních původních a dnes již vyhynulých novozélandských ptáků. Evropané začali Severní ostrov silně odlesňovat, zejména v nížinatých oblastech jižního Hawke's Bay nebo Wairarapy, a oblast po původním lese nahradili zemědělskou půdou. Pro laločníka ostrozobého tato činnost představovala vážnou hrozbu, protože mohl přežívat pouze ve starých pralesích s velkým množstvím starých trouchnivějících stromů, kde získával larvy dřevokazného hmyzu. Zdá se, že nemohl přežít v regenerujících se druhotných lesích. Ačkoli horské lesy zůstaly většinou zachovány, nížinaté lesy Evropané vykáceli. Podle některých teorií nicméně ptáci sestupovali do nížinných lesů během zimy, aby unikli mrazu a sněhu ve vyšších polohách, a proto by pro ně ztráta této části biotopu představovala vážnou hrozbu.\n\nDalším důvodem poklesu laločníka ostrozobého se stala introdukce nepůvodních savců, včetně krys, koček a některých lasicovitých šelem. V 80. letech 19. století dosáhla introdukce těchto druhů vrcholu a souběžně také extrémně poklesla početnost laločníků ostrozobých. Protože trávili mnoho času na zemi, představovali pro savčí predátory snadnou kořist. Další možnou příčinou vyhynutí bylo dovlečení exotických parazitů a nemocí z Asie následkem dovezení majny obecné (\"Acridotheres tristis\").\n\nZničení stanovišť společně s predací ze strany zavlečených druhů představovaly nebezpečí pro všechny původní novozélandské druhy, laločník byl však kromě toho vystaven i nadměrnému lovu. Kvůli svému výraznému pohlavnímu dimorfismu a krásnému peří začal být pták vyhledáván zámožnými evropskými sběrateli a muzei po celém světě. Tito jednotlivci a instituce vypláceli za dobrý exemplář velké sumy a zahraniční poptávka vytvořila silnou finanční pobídku pro novozélandské lovce. Tento lov zpočátku probíhal pouze ze stran přírodovědců. Například rakouský ornitolog Andreas Reischek během deseti let ulovil na 212 párů pro Přírodovědné muzeum ve Vídni, zatímco novozélandský přírodovědec Walter Buller jich shromáždil 18 jenom během jedné z několika výprav do pohoří Remutaka Range během roku 1883. Další lidé, kteří chtěli na peří laločníka profitovat, se brzy připojili. Buller se zmiňuje, že roku 1883 jistá skupina jedenácti Maorů získala na 646 kožek laločníků. Tisíce ptáků byly tímto stylem prodávány do zámoří. Situaci zhoršil také rozvoj infrastruktury v nížinných lesích; stovky ptáků byly zastřeleny kolem silničních a železničních stavebních táborů.\n\nNadměrný neudržitelný lov nebyl poháněn jenom finančními odměnami; měl také filozofický aspekt. Podle dobových evropských názorů byly koloniální objekty, ať už se jednalo o rostliny, zvířata nebo domorodé obyvatele, horší než věci evropské. Očekávalo se, že rostliny a zvířata lesních ekosystémů Nového Zélandu budou rychle nahrazeny silnějšími a konkurenceschopnějšími evropskými druhy. Tento předpoklad nevyhnutelné zkázy původní fauny vedl k závěru, že ochrana přírody a původních druhů je zbytečná; viktoriánští sběratelé namísto toho stáli o co největší počet vzorků vzácných druhů ještě před jejich vyhynutím.\n\nJisté pokusy o zachování druhu se objevily, ale bylo jich nemnoho, byly špatně organizované a jen stěží legálně vynutitelné; ochrana přírody Nového Zélandu se teprve rozvíjela. Během 60. let 19. století a na konci 80. let 19. století došlo k prudkému poklesu stavů laločníka ostrozobého, což vedlo některé maorské náčelníky k vyhlášení \"rāhui\" na celé pohoří Tararua Range. Roku 1892 byl upraven zákon o ochraně volně žijících ptáků tak, aby zahrnoval i laločníka ostrozobého, na základě čehož se stalo nelegálním ptáka zabít, ale vymáhání tohoto zákona nebylo bráno vážně. V nově vytvořených ptačích rezervacích na ostrovech Little Barrier Island, Kapiti a Resolution Island nikdy k vysazení populací laločníka ostrozobého nedošlo. Zvlášť špatně zvládnutou se stala snaha o introdukci na ostrov Kapiti. Živý pár, jenž měl být vysazen na ostrov, si přivlastnil Buller, který obešel zákon a oba ptáky dovezl do Anglie jako dárek pro lorda Lionela Rothschilda, společně s posledním odchyceným živým párem sovek bělolících (\"Sceloglaux albifacies\").\n\nRoku 1901 navštívili Nový Zéland vévoda a vévodkyně z Yorku (pozdější král Jiří V. a královna Marie z Tecku). Během oficiálního přivítání Maory si jedna přihlížející maorská žena vytáhla z vlasů peří laločníka a coby projev úcty jej umístila vévodovi do klobouku. Mnoho tehdejších Evropanů chtělo následně tuto módu napodobit. Cena ocasního pera se brzy vyšplhala na 1 libru, každý pták měl hodnotu asi 12 liber a některá pera se prodávala až za 5 liber. Poslední pokus o posílení státní ochrany selhal roku 1903, kdy generální prokurátor omluvil nelegální obchod tím, že neexistuje žádný zákon na ochranu peří.\n\nLaločník ostrozobý na různých místech Nového Zélandu vymizel postupně. Na začátku 20. století se ještě ptáci hojně vyskytovali mezi Hawke's Bay a Wairarapou, roku 1905 bylo hlášeno hejno 100 až 150 ptáků, o rok později byli stále „docela hojní” v horním toku řeky Rangitikei – ale již o rok později přišlo datum posledního pozorování. Poslední pozorování laločníka ostrozobého je v literatuře nejčastěji kladeno do roku 1907, kdy William Walter Smith, pracovník na venkovských statcích a městských parcích v Canterbury a ochránce přírody, viděl v lesích pohoří Tararua Range tři ptáky. Poslední pozorování roku 1907 uvádí také Mezinárodní svaz ochrany přírody. Novější studie nicméně považují datum Smithova pozorování za nespolehlivé a kloní se spíše k tomu, že Smith pozoroval ptáky v roce 1905. Ať tak nebo tak, stále se objevovala nepotvrzená, avšak pravděpodobně věrohodná pozorování druhu, což svědčí o tom, že laločník vyhynul ještě o něco později. V pohoří Tararua byl pták pozorován prý ještě ve 20. letech 20. století. Poslední údajné zprávy o pozorování laločníků ostrozobých pocházejí z Národního parku Te Urewera, s jedním pozorováním blízko Mt Urutawa roku 1952 a posledními záznamy z let 1961 a 1963 u jezera Waikareiti. I když někteří vědci nezavrhují možnost, že ve zdejších lesích malá populace laločníků dodnes přežívá, zdá se to být vysoce nepravděpodobné. Mezinárodní svaz ochrany přírody druh hodnotí jako vyhynulý.\n\n\n"}
{"id": "912771", "url": "https://cs.wikipedia.org/wiki?curid=912771", "title": "Moravský voláč sedlatý", "text": "Moravský voláč sedlatý\n\nMoravský voláč sedlatý, též jen moravský voláč nebo voláč sedlatý, je plemeno holuba domácího pocházející z Hané v České republice. Je to středně velký holub, větší než podobný český stavák, s dobře vyvinutým voletem a špičatou chocholkou. Chová se pouze v sedlaté kresbě, peří na většině těla je barevné, hlava, křídla, dolní části hrudi a břicho je bílé. V Německu se šlechtění sedlatých voláčů ubíralo jiným směrem a ze sedlatého voláče zde nakonec vzniklo plemeno elstr, které se odlišuje tělesným typem a nepřítomností chocholky. Patří mezi česká národní plemena holubů a v roce 2012 byl v České republice chován v počtu 210 kusů, čímž se řadí mezi plemena ohrožená. V seznamu plemen EE a v českém vzorníku plemen náleží do plemenné skupiny voláčů a to pod číslem 0311.\n\nSedlatý voláč je původem velmi staré selské plemeno. Různé typy sedlatých holubů se v Zemích Koruny České chovali od nepaměti: jednak se jednalo o rousné sedlaté voláče, kteří měli na čele barevnou kapku, dále o hladkonohé sedlaté voláče, označováné jako český voláč sedlatý nestavěci, sedlaté staváky a také sedlaté voláče bez barevné kapky. František Špatný ve své knize Holubářství v Čechách z roku 1862 představuje tyto holuby pod názvem dominikán.\n\nOblastí vzniku moravského sedlatého voláče je především Haná. Na Moravě se sedlatý voláč choval už v polovině 19. století. Odtud se rozšířili v hojném počtu do Rakouska a Německa, zatímco už na konci 19. století začal být sedlatý voláč z Moravy vytlačován moravským pštrosem. V Německu byl sedlatý voláč chován vždy bez chocholky a to pod názvem elstr. Na začátku 20. století byl elstr znovu křížen s moravským sedlatým voláčem a dále byl zušlechťován dalšími plemeny voláčů, ještě v druhé polovině 20. století byly však obě plemena velice podobná. V chovech sedlatého voláče ale postupně převládli chocholatí holubi a od roku 1982 se plemeno šlechtěno striktně k chocholatosti. Elstr zůstal hladkohlavý a po dalším vývoji s využitím vysonohohých voláčů, jako je voláč anglický či francouzský, se dnes v typu od moravského voláče výrazně liší.\n\nKlub moravských voláčů sedlatých a moravských bělohlávků byl založen v roce 1958. \n\nJe to holub střední velikosti, ale mezi středními voláči patří k těm větším, je větší než český stavák. Má vysokou a vzpřímenou postavu o celkové délce 42-44 cm Přední část postavy tvoří 2/3 z celkové délky ptáka. Typem se stále podobá starým užitkovým polním voláčům z moravského venkova. Má přiměřeně velkou, protáhle zaoblenou hlavu s širším a klenutým čelem. Zobák je středně dlouhý a široce nasazený. Má světlou barvu, ale díky silnému prokrvení je narůžovělý. Ozobí je málo vyvinuté. Oči mají vikvovou barvu a  jsouohraničené hladkými červenými obočnicemi. Záhlaví zdobí pravidelná špičatá chocholka, kterou moravský voláč získal křížením s moravským bělohlávkem.\n\nKrk je držený v linii těla a musí být co nejdelší, aby byl dostatek místa pro dobře vyvinuté vole. To má hruškovitý tvar, ve své dolní části je široké a mírně podvázané, nahoře dobře přitažené pod zobákem. Trup je delší a nesený pod úhlem 45°. Hruď je širší a dobře osvalená, hrudní kost je dlouhá, ale jen málo vystouplá. Křídla jsou silná, přiléhají k tělu a jejich letky se nad ocasem nekříží. Ocas je středně dlouhý a dobře složený. Nohy jsou vyšší, postoj spíše užší, ale pořád úměrný šířce hrudi ptáka. Běháky jsou vždy neopeřené a drápky světlé.\n\nMoravský voláč se chová pouze v sedlaté kresbě. Kresba je podobná zbarvení českých staváků sedlatých, ale u moravského voláče je hlava celá bílá, bez barevné kapky. Hranice bílého zbarvení hlavy začíná pod zobákem, prochází 0,5-1 cm pod okem a poté se lehce ohýbá směrem nahoru do záhlaví. Bílá jsou též křídla, ale na horní části štítů křídel již přechází barevné pravidelné sedlo, které má srdčitý tvar. Bílá je dále dolní část hrudi, břicho a bérce ptáka. Vole, hruď, krk, hřbet i ocas s podocasním klínem jsou barevné. Barvy jsou syté, čisté a lesklé. Chová se v pěti barevných rázech: černém, modrém, červeně a žlutě recesivním a v rázu stříbrném.\n\nPlemeno vzniklo jako užitkový polař, dnes je to plemeno výhradně okrasné. Je však temperamentní a dobře létá, takže se uplatní ve volných chovech. Od současného elstra se liší v několika znacích: elstr nemá chocholku, má světlé obočnice, vyšší končetiny, štíhlejší trup a kulovité vole.\n\n\n"}
{"id": "912776", "url": "https://cs.wikipedia.org/wiki?curid=912776", "title": "Alois Funke", "text": "Alois Funke\n\nAlois Funke (5. ledna 1834 Litoměřice – 24. ledna 1911 Litoměřice) byl český politik německé národnosti, poslanec Českého zemského sněmu a Říšské rady.\n\nByl synem litoměřického obchodníka. Vystudoval práva na Vídeňské univerzitě a na Karlo-Ferdinandově univerzitě v Praze, kde roku 1861 získal titul doktora práv. Od roku 1869 provozoval advokátní praxi v Litoměřicích. Od roku 1864 zasedal v rodném městě v obecním zastupitelstvu a roku 1893 se stal starostou Litoměřic. Starostou zůstal až do své smrti roku 1911, přičemž roku 1897 se stal čestným měšťanem Litoměřic.\n\nJeho politický záběr ale přesahoval pouhý rámec komunální a regionální politiky. Od roku 1880 byl dlouhodobě poslancem Českého zemského sněmu, když toho roku uspěl v doplňovací volbě za kurii měst (obvod Litoměřice, Lovosice). Mandát obhájil opakovaně, i ve zemských volbách roku 1895. Zasedal zde až do roku 1911.\n\nV roce 1894 se stal poslancem Říšské rady (celostátní zákonodárný sbor), kde zastupoval městskou kurii, obvod Litoměřice, Lovosice atd. Nastoupil 22. února 1894 místo Antona Meißlera. Mandát obhájil za stejný okrsek ve volbách roku 1897 i volbách roku 1901. Zvolen byl i ve volbách roku 1907, konaných již podle všeobecného a rovného volebního práva, tedy bez kurií. Uspěl v okrsku Čechy 080. V Říšské radě pak usedl do poslanecké frakce Německý národní svaz (Deutscher Nationalverband). Ve vídeňském parlamentu setrval do své smrti roku 1911.\n\nPo vstupu na Říšskou radu roku 1894 byl přijat za člena klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů. Z toho klubu vystoupil roku 1896. Později byl členem Německé pokrokové strany.\n\nPoliticky byl orientován jako liberál a německorakouský centralista (odpůrce českých státoprávních aspirací). Když se na zemském sněmu v květnu 1893 projednával návrh na zřízení krajského soudu v Trutnově, kterým by německé etnikum na severovýchodě Čech získalo soudní obvod oddělený od českého vnitrozemí, byl zpravodajem návrhu. V následné obstrukci, kterou proti tomuto záměru spustili čeští poslanci, došlo i na potyčky: „\"poslanec Brzorád sebral akta na stole a mrštil jimi proti zpravodaji Funkovi\"...“ Výrazně se profiloval i v debatách na Říšské radě roku 1897 okolo takvaných Badeniho jazykových nařízení, která posilovala status češtiny coby úředního jazyka. V dubnu 1897 Funke jménem německých pokrokářů navrhl v Říšské radě zamítnutí návrhu. V době vrcholících emocí okolo Badeniho jazykových nařízení zároveň organizoval táborové hnutí mezi českými Němci (série masových demonstrací proti jazykovým nařízením).\n\nPozději usiloval o teritoriální rozhraničení Čech a utvoření etnicky německého administrativního území. Roku 1910 ho císař povýšil do šlechtického stavu (predikát \"von Elbstadt\").\n"}
{"id": "912777", "url": "https://cs.wikipedia.org/wiki?curid=912777", "title": "Sigvard Parling", "text": "Sigvard Parling\n\nSigvard Emanuel Parling známý jako Sigge Parling (26. března 1930, Valbo, Švédsko – 17. září 2016) byl švédský fotbalista, lední hokejista a hráč bandy. Ve fotbale hrával na pozici levého záložníka. Účastník MS 1958 ve Švédsku. Platil za tvrdého, ale férového hráče.\n\nS klubem Djurgårdens IF vyhrál dvakrát titul ve švédské nejvyšší lize Allsvenskan.\n\nNastupoval za švédskou fotbalovou reprezentaci. Celkem odehrál v národním týmu v letech 1954–1960 37 zápasů, branku nevstřelil.\n\nÚčast Sigvarda Parlinga na vrcholových turnajích:\n\nParling nastoupil k jednomu neoficiálnímu zápasu v roce 1953 proti Japonsku.\n\n"}
{"id": "912779", "url": "https://cs.wikipedia.org/wiki?curid=912779", "title": "Michelle Dockery", "text": "Michelle Dockery\n\nMichelle Suzanne Dockeryová (nar. 15. prosince 1981, Romford, Essex, Anglie) je herečka a zpěvačka žijící v Londýně. V roce 2011 byla nominována na Zlatý Glóbus a ceny Emmy. Proslavila ji role Lady Mary Crawleyové v anglickém seriálu Panství Downton. V divadelní hře Unaveni sluncem (\"Burnt by the Sun\") v Londýnském divadle mládeže získala cenu Laurence Oliviera za nejlepší vedlejší roli.\n\nMá dvě starší sestry Joanne a Luise. Její otec Michael Dockery pochází z Irska a její matka Lorraine née Witton pochází z východního Londýna. Dockeryová se vzdělávala na Chadwell Heath Foundation School (nyní the Chadwell Heath Academy) ve východním Londýně poté studovala na Finch Stage School a po maturitě se zapsala na Guildhall School of Music and Drama.\n\nMichelle Dockeryová byla členem Národního divadla mládeže, studovala na Guildhall School of Music and Drama kde získala zlatou medaili za drama a ztvárnila svůj profesionální debut ve hře His Dark Materials v Královském národním divadle v Londýně v roce 2004.\n\nV roce 2006 byla nominována na Cenu Iana Charlesona za její ztvárnění Diny Dorfové v Ibsenových Pilířích společnosti v Národním divadle. Objevila se ve hře Unaveni sluncem v Londýnském divadle mládeže, za niž získala cenu Laurence Oliviera za nejlepší herečku ve vedlejší roli. V roce 2010 hrála Ofélii v Hamletovi v Crucible Theatre po boku Johna Simma.\n\nDockeryová utvořila svůj televizní debut ve filmu Prstoklad v roli Betty v roce 2005. V roce 2006 hrála Zuzanu Stohelitskou v dvoudílné adaptaci románu Hogfather Terryho Pratchetta. Její nejznámější role je Lady Mary Crawley v dramatu Panství Downton od Juliana Fellowese, první série byla uvedena v listopadu 2010 na ITV. Dockeryová byla v lednu 2010 nominována na cenu Southbank za nejlepší průlomový výkon v televizním dramatu.\n\nDruhá série Panství Downton byla uvedena v roce 2011, následovala speciální epizoda Štědrý den, po kterém byla nominována na cenu Emmy v kategorii nejlepší ženský herecký výkon. Šestou sérií, která bude uvedena v roce 2016, úspěšný seriál skončí. Také hrála s Charlotte Ramplingovou ve dvoudílné dramatizaci špionážního thrilleru Williama Boyda - Neklidní na BBC One v prosinci 2012.\n\nMichelle Dockeryová dále vystupuje jako jazzová zpěvačka. Zpívala na 50. výročí Jazz klubu Ronnieho Scotta v Londýně a občas zpívala se Sadie and the Hotheads.\n"}
{"id": "912784", "url": "https://cs.wikipedia.org/wiki?curid=912784", "title": "Terčová dlažba", "text": "Terčová dlažba\n\nJedná se o dlažbu instalovanou na terče. \n\nDříve byl tento způsob pokládky doménou betonové dlažby, nyní se prosazuje keramická terčová dlažba. Dlažba se instaluje bez spár a bez využití stavební chemie (lepidla, spárovací hmoty). \n\nDlažbu lze snadno spádovat – pokud je povrch zvlněný nebo je nutné překonat výškový rozdíl, stačí terče, v nichž je dlažba instalována, nastavit do nakloněné roviny, a vytvořit tak bezbariérový prostor. \n\nProstor pod dlažbou je navíc možné využít i pro vedení kabeláže, což je velmi praktické i z pohledu případné výměny nebo oprav takto uloženého vedení. Prostor pod dlažbou také poskytuje vzduchovou kapsu, díky níž dochází k eliminaci přenosu hluku z terasy do místnosti, která je uložena pod ní.\n\nČasto zahrnuje i schodový program či speciální drenážní prvky.Díky nim je možné tuto sérii dlažeb využít i v okolí bazénů či sprch. Voda je odváděna prostorem pod dlažbou přímo do kanalizace. \n\nV minulosti nešlo keramiku použít, protože 10-12 mm tenké dlaždice by nedokázaly unést dostatečnou tíhu. Nové technologie umožnily vyrobit speciální tvrzené keramické dlaždice o síle 3 cm, které unesou až 1800 kg.\n\n"}
{"id": "912787", "url": "https://cs.wikipedia.org/wiki?curid=912787", "title": "Vyza", "text": "Vyza\n\nVyza ( \"Huso\") je rod velkých chrupavčitých ryb z čeledi jeseterovitých. Patří sem tyto dva druhy:\n\n\n"}
{"id": "912788", "url": "https://cs.wikipedia.org/wiki?curid=912788", "title": "Kostelní sbírka", "text": "Kostelní sbírka\n\nKostelní sbírka slouží k financování potřeb církve nebo pro jiný, zpravidla předem oznámený účel (například na Svatopetrský haléř, bohoslovce, misie, charitu, oběti určité katastrofy, církevní školství a podobně). Koná se při mši o nedělích a svátcích, ale může se konat také při poutích nebo jiných příležitostech. Pokud se koná při mešní liturgii, sbírka probíhá bezprostředně před částí zvanou obětování (lat. \"offertorium\").\n"}
{"id": "912789", "url": "https://cs.wikipedia.org/wiki?curid=912789", "title": "Šu-mi-jüan", "text": "Šu-mi-jüan\n\nVojenský výbor \"Šu-mi-jüan\" () byl v Číně od počátku 10. století do 14. století nejvyšším vojenským úřadem státní správy, který řídil ozbrojené síly státu. Vznikl počátkem období pěti dynastií pod názvem \"Čchung-čeng-jüan\" (, „Vznešený vládní úřad“), záhy byl přejmenován. Převzala jej i administrativa říše Sung založené roku 960 a od ní i říše Liao, Ťin a Jüan.\nPočátky výboru \"šu-mi-jüan\" („Významný a důvěrný úřad“ či „Úřad pro významné a důvěrné [věci]“) sahají k Taj-cungovi, císaři říše Tchang (vládl 762–779), který roku 765 vytvořil k vyřizování své korespondence v paláci sekretariát \"šu-mi-jüan\" obsazený sekretáři \"šu-mi-š’\" () vybíranými mezi eunuchy. Tito sekretáři postupem doby získali značnou moc, byli schopni ovlivňovat jmenování členů císařské rady a od 70. let 9. století kontrolovali takřka neomezeně císařský palác i úřady v hlavním městě.\n\nV období pěti dynastií v administrativě říše Pozdní Liang vznikl úřad \"Čchung-čeng-jüan\" (, „Vznešený vládní úřad“) ke spravování vojenských záležitostí. V následující říši Pozdní Tchang byl úřad přejmenován na \"Šu-mi-jüan\". Zprvu byli vedoucí výboru mimořádně vlivní a převážili i nad civilními hodnostáři, ovšem v říši Pozdní Čou se pravomoci vojenského výboru omezily na plánování a administraci vojenských akcí a od civilní správy byl oddělen. V administrativě říše Sung byl výbor jedním ze dvou nejmocnějších úřadů, vedle císařského sekretariátu, který byl nejvyšším civilním úřadem. Vedoucí těchto dvou úřadů a jejich zástupci tvořili císařskou radu.\n\nZa prvního císaře dynastie Sung sloužili ve vojenském výboru zasloužilí vojevůdci, postupně je nahradili civilisté, kteří měli v rukou také výběr generálů. Při návrzích na jmenování a povýšení ovšem u kandidátů více než kompetenci zvažovali loajalitu k císaři a politické postoje.\n\nV sungské éře vojenský výbor nominálně vedl vedoucí \"šu-mi-š’\", který měl vedlejší první úřední hodnost. Zpravidla však byl místo něj jmenován pověřený správce vojenského výboru \"č’ šu-mi-jüan š’\" (), obvykle titulovaný \"caj-č’\", císařský rádce, případně pověření spolusprávci \"tchung-č’ šu-mi jüan š’\" (). O stupeň níže stáli jeden nebo dva zástupci nazývaní \"fu šu-mi š’\" () nebo \"tchung-č’ šu-mi-jüan š’\" (同知樞密院事), pokud byli dočasně pověřeni výkonem funkce. V letech 1078–1089 byl vedoucí úřadu a jeho zástupce přejmenováni na \"čeng čang-kuan\" () a \"fu čang-kuan\" ().\n\nPravomoci výboru se překrývaly s agendou ministerstva vojenství, časem se ustálil stav, kdy se ve výboru řešily důležité politické otázky a ministerstvo sloužilo jako konzultativní orgán a k vykonávaní běžné administrativní rutiny. Výbor se dělil na sekce \"fang\" (), jejichž počet rostl z počátečních čtyř na dvanáct v 80. letech 11. století. V období Jižní Sung byl počet sekcí zredukován, ale v jüanské době vzrostl až na 35.\n\nVýbor převzaly i kitanská říše Liao, džürčenská říše Ťin a mongolská říše Jüan. V říši Jüan titul \"šu-mi-š’\" držel následník trůnu, fakticky výbor vedl pověřenec \"č’ šu-mi-jüan š’\". Jüanská vláda zřídila i pět provinčních poboček vojenského úřadu, zodpovědných za vojenské operace ve svěřených regionech. Po stabilizaci situace byly pobočky vojenského úřadu rušeny a správa přešla na provinční pobočky císařského sekretariátu.\n\nZakladatel říše Ming Ču Jüan-čang ve své administrativě roku 1361 vojenský výbor zrušil a nahradil ho Hlavní vojenskou komisí \"Ta tu-tu fu\" ().\n\n"}
{"id": "912790", "url": "https://cs.wikipedia.org/wiki?curid=912790", "title": "Císařský sekretariát", "text": "Císařský sekretariát\n\nCísařský sekretariát \"Čung-šu men-sia\" () byl od počátku 8. století do 11. století ústředním orgánem civilní správy čínských států, totiž říše Tchang, pěti dynastií a říše Sung. Vznikl splynutím kanceláří \"čung-šu\" a \"men-sia\". Podléhala mu valná část civilních úřadů, jeho představení byli členy císařské rady a nejvýše postavenými úředníky říše. Začátkem 80. let 11. století byl během reforem císaře Šen-cung opět rozdělen na kanceláře \"čung-šu\" a \"men-sia\".\nPo zániku říše Chan docházelo k transformacím a reformám správního systému. V čele civilní správy říše Wej stanuly dvě kanceláře, kancelář \"čung-šu\" (中書省), která odpovídala za formulaci vládní politiky a sepisování císařských nařízení a dekretů, a kancelář \"šang-šu\" (尚書省), která odpovídala za vykonání výše uvedených rozhodnutí a která se dělila na odborné úseky \"pu\" (部, tradičně překládáno jako „ministerstva“).\n\nV říši Západní Ťin (265–316) vznikla třetí kancelář \"men-sia\". Její úředníci kontrolovali písemnosti vycházející z kanceláře \"čung-šu\" a v případě formálních či věcných závad je vraceli k přepsání.\n\nKanceláře \"čung-šu\" a \"men-sia\" úzce spolupracovaly a počátkem 8. století prakticky splynuly do císařského sekretariátu \"Čung-šu men-sia\". Sekretariát se dělil na pět oddělení \"fang\", , totiž oddělení pro státní správu (personál), ústřední kontrolní oddělení, oddělení vojenství, daní a konečně oddělení pro tresty a obřady. V říši Sung existovalo šest oddělení – pro státní správu, daně, obřady, vojenství, tresty a veřejné práce, která duplikovala a nahrazovala vesměs již jen formálně existující ministerstva podléhající kanceláři \"šang-šu\".\n\nV čele císařského sekretariátu stál jeden až tři císařští rádci (, \"caj-siang\") neboli kancléři. Císařský rádce \"caj-siang\" byl neformální titul, plný oficiální název jejich hodnosti byl \"tchung čung-šu men-sia pching-čang š’\" (). Zástupci hlavy sekretariátu se nazývali \"cchan-č’ čeng-š’\" (), zkráceně \"č’-čeng\"; jejich počet také kolísal mezi jedním a třemi. Císařští rádci, jejich zástupci, jakož i pověřenci jmenovaní do čela vojenského výboru a jejich zástupci byli členy císařské rady, nejvyššího rozhodovacího orgánu státu.\n\nCísař Šen-cung (vládl 1067–1085) během reforem ústředních úřadů obrátil pozornost na císařský sekretariát. Roku 1082 císařský sekretariát rozdělil a obnovil tři kanceláře, které rozdělil jak jen bylo možné – \"čung-šu šeng\" zvažovala politiku, \"men-sia šeng\" zkoumala možné alternativní politiky a \"šang-šu šeng\" je s podřízenými ministerstvy realizovala. Každá kancelář komunikovala s císařem samostatně.\n\n"}
{"id": "912791", "url": "https://cs.wikipedia.org/wiki?curid=912791", "title": "Seznam biskupů v Cahors", "text": "Seznam biskupů v Cahors\n\nSeznam biskupů v Cahors zahrnuje všechny představitele diecéze v Cahors založené ve 3. století.\n\n"}
{"id": "912793", "url": "https://cs.wikipedia.org/wiki?curid=912793", "title": "Seznam biskupů a arcibiskupů v Aix-en-Provence", "text": "Seznam biskupů a arcibiskupů v Aix-en-Provence\n\nSeznam biskupů a arcibiskupů v Aix-en-Provence zahrnuje všechny představitele diecéze Aix založené v 1. století a povýšené v 6. století na arcidiecézi.\n\n"}
{"id": "912794", "url": "https://cs.wikipedia.org/wiki?curid=912794", "title": "Seznam biskupů v Digne-les-Bains", "text": "Seznam biskupů v Digne-les-Bains\n\nSeznam biskupů v Digne-les-Bains zahrnuje všechny představitele diecéze v Digne-les-Bains založené ve 4. století.\n\n"}
{"id": "912795", "url": "https://cs.wikipedia.org/wiki?curid=912795", "title": "Seznam biskupů v Nancy", "text": "Seznam biskupů v Nancy\n\nSeznam biskupů v Nancy zahrnuje všechny představitele diecéze v Nancy, která vznikla v roce 1777.\n\n"}
{"id": "912796", "url": "https://cs.wikipedia.org/wiki?curid=912796", "title": "Seznam biskupů v Rodezu", "text": "Seznam biskupů v Rodezu\n\nSeznam biskupů v Rodez zahrnuje všechny představitele rodezské diecéze založené v 5. století.\n\n\n"}
{"id": "912798", "url": "https://cs.wikipedia.org/wiki?curid=912798", "title": "Musée Valentin-Haüy", "text": "Musée Valentin-Haüy\n\nMusée Valentin-Haüy (\"Muzeum Valentina Haüye\") je muzeum v Paříži. Nachází se v 7. obvodu v ulici \"Rue Duroc\". Muzeum pojmenované na počest učitele Valentina Haüye (1745–1822) se specializuje na dějiny slepoty a především na přístup slepců k výuce, kultuře a naopak přístup společnosti k nim.\n\nMyšlenka vystavit veřejnosti přístroje a dokumenty týkající se didaktiky nevidomých se objevila na světové výstavě 1878. Edgard Guilbeau a Maurice de La Sizeranne, učitelé v Národním ústavu pro slepou mládež v Paříži se rozhodli vytvořit stálou expozici, která by pokračovala i po skončení světové výstavy. Muzeum bylo otevřeno 1. května 1886 a pojmenováno na počest Valentina Haüye, který v roce 1785 otevřel vůbec první školu pro nevidomé děti. Sbírky byly umístěny v pronajatém bytě v ulici \"Rue Rousselet\" č. 22 v 7. obvodu nedaleko školy. V následujícím roce se muzeum přesunulo na adresu \"Rue Bertrand\" č. 14. Když Maurice de La Sizeranne založil v roce 1889 \"Association Valentin-Haüy\", začlenil do ní i muzeum. Sdružení se v roce 1907 usídlilo v současné budově na rohu \"Rue Duroc\" a \"Rue du Général-Bertrand\".\n\nMuzeum vystavuje vzácné knihy tištěné braillovým písmem, glóbusy, mapy, kalkulačky, psací stroje pro braillovo písmo, společenské hry a další díla průkopníků emancipace nevidomých, tj. učební pomůcky Valentina Haüye, sonografie Charlese Barbera a původní práce Louise Brailla.\n"}
{"id": "912800", "url": "https://cs.wikipedia.org/wiki?curid=912800", "title": "Vrabečnice roční", "text": "Vrabečnice roční\n\nVrabečnice roční (\"Thymelaea passerina\") je nenápadná plevelná bylina, jediný druh rodu vrabečnice který se vyskytuje v přírodě České republiky.\n\nVyskytuje od evropského i afrického mediteránu přes jižní a střední Evropu, jižní Rusko, Malou Asii a Blízký východ až po Střední Asii. Byla zavlečena i do Severní Ameriky. V Česku roste především v Čechách ve středním Polabí, Pojizeří a okolo Strakonic a na Moravě poblíž Nového Jičína a Vizovic.\n\nJako plevel na obdělávaných polích se v ČR vyskytuje jen zřídka, nejčastěji bývá pouze v málo zapojených porostech nebo na okrajích polí. Dále vyrůstá na osluněných svazích se suchomilnou vegetací, na pastvinách, ve vinicích, na úhorech, rumištích i železničních náspech. Dobře snáší písčitou a kamenitou půdu s minimálním obsahem živin; dává přednost zásaditým stanovištím. Díky rozvoji zemědělství je postupně z přírody vytlačována, vyskytuje se již pouze ojediněle. Vrabečnice roční bývá součásti společenstev vegetace svazu \"Caucalidion lappulae\" na intenzivně a extenzivně obhospodařovaných polích.\n\nJednoletá rostlina s přímou, prutovitou, nevětvenou nebo jen řídce se větvící lysou lodyhou která dorůstá do výše 10 až 40 cm. Je porostlá drobnými, tuhými, přisedlými, střídavými listy dlouhými jen 6 až 20 mm a širokými 1 až 3 mm. Listy jsou úzce kopinaté nebo čárkovité, na koncích zašpičatělé, z obou stran zelené, převážně lysé a jen občas žláznatě tečkované.\n\nŽlutozelené, oboupohlavné květy jsou velmi drobné, pouze 2 až 3 mm v průměru. Vyrůstají na kratičkých chlupatých stopkách z úžlabí listů a dvou kopinatých listenů jednotlivě nebo ve svazečcích po dvou až čtyřech. Květy mají chlupaté, trvalé okvětí se čtyřmi vzpřímenými vejčitými žlutavě zelenými plátky které se po opylení postupně k sobě sklánějí. Osm tyčinek, rostoucích ve dvou přeslenech, je svými krátkými nitkami přirostlých ve dvou kruzích k okvětní trubce 2 až 3 mm dlouhé, čtyři u jejího seškrceného ústí a čtyři o něco málo níže; podlouhlé prašníky z trubky neční. Svrchní, jednoplodolistový, vejčitý, chlupatý semeník s jediným vajíčkem nese vztyčenou krátkou čnělku s miskovitou bliznou. Rostlina vykvétá v červenci až říjnu. Opylování zajišťuje hmyz lákán na nektar vyměšovaný na dně květu. Ploidie je 2n = 18.\n\nPlodem je cca 3 mm dlouhá, hnědozelená, nepukavá nažka hruškovitého tvaru obalena trvalým okvětím. Drobná kuželovitá semena jsou bílá.\n\nVrabečnice roční sice je považována za polní plevel, ale mnohem více než snižováním výnosů škodila svými jedovatými semeny obsahující mj. deriváty terpenoidů. Pokud se její semena při nedokonalém čistění sklizeného zrní semlela s obilkami na mouku způsobovala křeče zažívacího ústrojí, zvracení, průjem, poškození ledvin a při dlouhodobém užívání i smrt.\n\nStejně jako řada dalších polních plevelů je vrabečnice roční po změně osevních postupů, zavedení hluboké orby a používání herbicidů ohroženým taxonem. Patří mezi druhy s prokazatelným a trvalým ústupem z české přírody, snižují se množství kvetoucích rostlin u jednotlivých populací a podstatně klesají počty lokalit na kterých vyrůstá. V \"Červeném seznamů cévnatých rostlin České republiky r. 2012\" je zařazena do kategorie (C2t), mezi silně ohrožené druhy s rychle klesajícím počtem areálů výskytu.\n\n\n \n"}
{"id": "912804", "url": "https://cs.wikipedia.org/wiki?curid=912804", "title": "Koprník štětinolistý", "text": "Koprník štětinolistý\n\nKoprník štětinolistý (\"Meum athamanticum\") je nevysoká, bílými květy rozkvétající bylina, jediný druh monotypického rodu koprník z čeledi miříkovité.\n\nJe to druh z horských oblastí jižní, západní a střední Evropy, roste v Pyrenejích, Vogézách, Alpách a pohořích Balkánu. Na severu je areál výskytu omezen jihem Skandinávie a východní hranice prochází středem České republiky.\n\nVyskytuje se pouze v západních a severních hraničních pohořích, hromadně roste v Krušných horách na české i německé straně zhruba od 500 m n. m. až po 1240 m na Klínovci. Východně od Krušných hor vyrůstá v Děčínské vrchovině a ve Šluknovském výběžku. V Krkonoších je na české i polské straně poměrně vzácný. Několik dalších lokalit je v Jizerských horách na rašelinných lukách. Na Slovensku neroste.\n\nNalezneme ho na horských loukách a pastvinách, rašeliništích, na okrajích lesů a v příkopech podíl cest. Nejlépe mu prospívají vlhčí půdy v létě vysýchavé, kamenité i hlinité, humózní a na silikátovém podloží. Je diagnostickým druhem v rostlinném společenstvu asociace \"Meo athamantici-Festucetum rubrae\" svazu \"Polygono bistortae-Trisetion flavescentis\".\nVytrvalá bylina dorůstající s květenstvím do výše 30 až 60 cm. Z válcovitého vícehlavého oddenku vyrůstá přímá, hranatě rýhovaná, chudě větvená lodyha která je bezlistá nebo maximálně se dvěma listy. Rostlina má listy hlavně přízemní, které jsou řapíkaté, sytě zelené, v obrysu podlouhle vejčité až trojúhelníkovité, 3 až 4x zpeřené s velice úzkými, křížem přisedlými jednotlivými lístky o šířce cca 0,2 mm.\n\nNa konci lodyhy nesoucí květenství vyrůstá hustý okolík složený až z 15 okolíčků. Obal okolíku chybí, obalíčky okolíčků jsou tvořeny 3 až 5 šídlovitými listeny které brzy opadávají.\n\nKvěty v okolíčcích jsou částečně oboupohlavné protandrické (všechny okrajové a jeden uprostřed) a částečně jsou prašníkovité se zakrnělými pestíky (prašníkovitých je zhruba 4krát více). Korunní plátky k oběma koncům zúžené mají barvu bílou nebo načervenalou, kalich je nezřetelný. Květy prašníkovité se začínají rozvíjejí a vysypávat pyl až když v oboupohlavných květech prašníky již opadaly a blizny právě dozrály; je tak pravděpodobné, že na blizny se dostane pyl z jiného květu. Rostliny kvetou v červnu až srpnu, opylení zajišťuje hmyz.\n\nPlody jsou podlouhlé, vejčité dvounažky s karpoforem, každá nažka má 5 vystouplých celistvých žeber.\n\nRostlina je celá velice aromatická, dříve byla pěstována a v lidovém lékařství používána jako léčivka nebo k ochucení likérů a rostlinných salátů; má výraznou vůni po kopru a fenyklu.\n\nKoprník štětinolistý je z hlediska ohrožení hodnocen \"Vyhláškou MŽP ČR č. 395/1992 Sb. ve znění vyhl. č. 175/2006 Sb.\" jako druh ohrožený (§3), stejně jako \"Červeným seznamem cévnatých rostlin České republiky z r. 2012\" (C3).\n\n\n \n"}
{"id": "912810", "url": "https://cs.wikipedia.org/wiki?curid=912810", "title": "Aubrey Anderson-Emmons", "text": "Aubrey Anderson-Emmons\n\nAubrey Anderson-Emmons (* 6. června 2007, Santa Monica, Kalifornie, Spojené státy americké) je americká herečka. Její nejznámější rolí je Lily Tucker-Pritchett v seriálu \"Taková moderní rodinka\", za kterou společně se zbytkem herců vyhrála tři ceny Screen Actors Guild Award pro nejlepší obsazení komediálního seriálu.\n\nNarodila se v Santa Monice v Kalifornii. Její matka je korejsko-americká komička a herečka Amy Anderson a otec úspěšný podnikatel v odvětví médií Kent Emmons. Její rodiče se rozvedli. Má nevlastní sestru Ashley Emmons, žijící Missouri. \n\nZtvárňuje Lily Tucker-Pritchett, adoptovanou dceru Camerona a Mitchella, v sitcomu \"Taková moderní rodinka\", za kterou získala cenu Screen Actors Guild Award pro nejlepší výkon obsazení komediálního seriálu, společně s ostatními herci seriálu.\n\nSpolu se svou matkou Amy dělá pravidelný pořad na YouTube nazvaný \"FoodMania Review\".\n\n\n\n"}
{"id": "912811", "url": "https://cs.wikipedia.org/wiki?curid=912811", "title": "Seznam biskupů ve Viviers", "text": "Seznam biskupů ve Viviers\n\nSeznam biskupů ve Viviers zahrnuje všechny představitele diecéze ve Viviers založené ve 4. století původně ve městě Alba-la-Romaine. Kolem roku 475 bylo sídlo přeneseno do Viviers.\n\n"}
{"id": "912813", "url": "https://cs.wikipedia.org/wiki?curid=912813", "title": "ČD pro Vás", "text": "ČD pro Vás\n\nČD pro vás je reklamní magazín Českých drah. Vycházel v různých formátech a periodicitě od roku 1994 (v letech 2006–2009 jako vklad časopisu Grand Expres), od roku 2010 je vydáván v nové podobě samostatně jako pravidelný měsíčník.\n\nČasopis je určen především zákazníkům Českých drah. V každém čísle bývá rozhovor se známou osobností. V časopise se nachází i obchodní nabídky Českých drah. Dle průzkumu redakce patřily v srpnovém čísle 2013 mezi nejčtenější rubriky \"Ze světa železnice\" a \"Tipy na cestování po České republice\".\n\nNa grafickém a obsahovém zpracování časopisu se z velké části podílejí zaměstnanci Českých drah.\n\nRedakční oddělení Českých drah dále také vydává čtrnáctideník Železničář.\nOd roku 1994 do roku 2005 vycházel magazín pouze čtyřikrát do roka jako samostatný časopis, v letech 2006–2009 jako součást časopisu Grand Expres. Od roku 2010 je vydáván každý měsíc opět samostatně s rozšířeným počtem stránek a rubrik. Ke spuštění oficiálních webových stránek došlo začátkem roku 2013.\n\nMagazín je k dispozici zdarma po celé České republice ve speciálních stojanech ve více než 300 stanicích, ČD Centrech a vybraných vlacích vyšší kvality (v JŘ 2013 až 120 vlaků denně) včetně všech spojů SC Pendolino.\n\nV roce 2012 zavedena možnost předplatného za cenu poštovného.\n\nVáclav Rubeš obdržel v roce 2012 Zlatou literu za původní český text zveřejněný ve firemním periodiku, a to za článek \"Šoupněte s tím maňasem do šturcu\" z čísla 9/2012. V roce 2013 získal magazín ocenění Firemní časopis pro klienty 2012.\n\n"}
{"id": "912814", "url": "https://cs.wikipedia.org/wiki?curid=912814", "title": "Seznam biskupů v Couserans", "text": "Seznam biskupů v Couserans\n\nSeznam biskupů z Couserans zahrnuje všechny představitele bývalé francouzské diecéze v oblasti Couserans se sídlem ve městě Saint-Lizier. Diecéze byla zrušena v roce 1790 a území připojeno k arcidiecézi Toulouse.\n\n"}
{"id": "912815", "url": "https://cs.wikipedia.org/wiki?curid=912815", "title": "Sevendust", "text": "Sevendust\n\nSevendust je americká hard rocková hudební skupina pocházející z Atlanty, Georgie. Skupina vznikla v roce 1994 a aktivně funguje dodnes.\n"}
{"id": "912816", "url": "https://cs.wikipedia.org/wiki?curid=912816", "title": "Velká cesta", "text": "Velká cesta\n\nVelká cesta může být:\n\n"}
{"id": "912818", "url": "https://cs.wikipedia.org/wiki?curid=912818", "title": "Julius Gomperz", "text": "Julius Gomperz\n\nJulius Gomperz, též \"Julius von Gomperz\" (21. září 1823 Brno – 21. února 1909 Brno), byl moravský podnikatel a liberální politik německé národnosti, dlouholetý předseda židovské náboženské obce v Brně, poslanec Moravského zemského sněmu a Říšské rady.\n\nPocházel z židovské obchodnické rodiny Gomperzů, jejíž členové hráli významnou roli v rakouském hospodářském a akademickém životě. Bratr Max Gomperz byl známým bankéřem, další bratr Theodor Gomperz se proslavil jako filolog a synovec Heinrich Gomperz byl filozofem. Julius Gomperz vystudoval Vysokou školu technickou ve Vídni a Vídeňskou univerzitu. Během revoluce v roce 1848 se podílel na veřejném životě, vstoupil do Národní gardy v Brně. Podnikl cesty do Anglie a Francie. Po svém dědovi převzal soukenickou továrnu v Hustopečích a roku 1859 byl zvolen do brněnské obchodní a živnostenské komory.\n\nObchodní komora ho roku 1861 zvolila na Moravský zemský sněm. Na zemském sněmu zasedal až do roku 1905. V roce 1871 ho Moravský zemský sněm zvolil za poslance Říšské rady (celostátní zákonodárný sbor), kde zastupoval kurii obchodních a živnostenských komor, obvod Brno. Za stejnou kurii uspěl i v prvních přímých volbách do Říšské rady roku 1873. Opětovně byl zvolen ve volbách roku 1879, volbách roku 1885 a volbách roku 1891. Na poslanecký mandát rezignoval v důsledku povolání do Panské sněmovny 31. října 1892. Pak byl členem Panské sněmovny, horní jmenované komory Říšské rady, kde setrval až do své smrti. V zákonodárných sborech se zaměřoval na hospodářská témata, vystupoval za ochranu rakouských výrobců proti uherské konkurenci. Podporoval dobré obchodní styky s Balkánem.\n\nPoliticky byl orientován jako německý liberál (tzv. Ústavní strana). Na Říšské radě se v roce 1878 i po volbách v říjnu 1879 uvádí jako člen staroněmeckého Klubu levice, po volbách oficiálně Klub liberálů (\"Club der Liberalen\"). Od roku 1881 patřil do klubu Sjednocené levice, do kterého se spojilo několik ústavověrných proudů německých liberálů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nZůstával aktivním vyznavačem judaismu, dlouhodobě působil jako předseda židovské náboženské obce v Brně (v letech 1869–1909, ovšem v závěru již jen coby čestný předseda). Od roku 1872 byl předsedou Obchodní a živnostenské komory v Brně. Zároveň působil jako předseda brněnské burzy. Zasedal ve výborech, které organizovaly účast domácích podnikatelů na průmyslových výstavách v Londýně (1862), v Paříži (1867) a na světové výstavě ve Vídni roku 1873 a ve Philadelphii roku 1876. Byl členem mnoha hospodářských spolků. V letech 1854–1878 působil i jako ředitel brněnské pobočky Rakouské národní banky, přičemž roku 1859 byl zvolen jejím cenzorem.\n\nRoku 1863 mu byl udělen rytířský kříž Řádu Františka Josefa, roku 1872 Řád železné koruny III. třídy. Roku 1878 získal titul důstojníka francouzské Čestné legie a byl velkodůstojníkem osmanského řádu Nišan el Iftikar. V září roku 1879 byl povýšen do rytířského stavu. Jeho manželka Caroline von Gomperz-Bettelheim byla známa jako pianistka a pěvkyně.\n"}
{"id": "912819", "url": "https://cs.wikipedia.org/wiki?curid=912819", "title": "Roman Procházka (fotbalista)", "text": "Roman Procházka (fotbalista)\n\nRoman Procházka (* 14. března 1989, Jaslovské Bohunice) je slovenský fotbalový záložník a reprezentant, od května 2018 působící v FC Viktoria Plzeň.\n\nSvou fotbalovou kariéru začal ve Spartaku Trnava. Debutoval 13. května 2007 v utkání proti ŠK Eldus Močenok (výhra 2:1). V létě 2012 podepsal smlouvu s bulharským klubem Levski Sofia. V posledním ligovém kole sezóny 2012/13 mohl s klubem slavit zisk titulu, ale Levski neudržel vedení 1:0 a z titulu se nakonec radoval konkurenční Ludogorec Razgrad. Po sezóně (z hlediska Levski neúspěšné) odešel v červnu 2013 na roční hostování zpět do Spartaku Trnava, součástí smlouvy byla i opce na případný přestup. V ročníku 2013/14 skončil s Trnavou na konečném třetím místě ligové tabulky, dělal v týmu kapitána. Po skončení sezony 2013/14 se vrátil zpět do Levski, se kterým měl ještě rok platnou smlouvu.\n\nRoman Procházka hrál za mládežnickou reprezentaci Slovenska do 21 let. Dostal se i do reprezentačního A-týmu, debutoval 10. srpna 2011 v přátelském zápase proti domácímu Rakousku (výhra 2:1). Nastoupil na hřiště v 79. minutě.\n\n"}
{"id": "912820", "url": "https://cs.wikipedia.org/wiki?curid=912820", "title": "Roman Procházka", "text": "Roman Procházka\n\nJméno a příjmení Roman Procházka má více nositelů:\n\n"}
{"id": "912822", "url": "https://cs.wikipedia.org/wiki?curid=912822", "title": "Dřevěný most (Černvír)", "text": "Dřevěný most (Černvír)\n\nDřevěný most v obci Černvír překonává řeku Svratku. Jedná se o nejstarší dochovaný krytý dřevěný most na Moravě, pochází z roku 1718. Je chráněn jako kulturní památka České republiky.\n\nTrámový most věšadlové konstrukce je dlouhý 32 metrů, široký 2,6 metrů a jeho mostovka je v průměrné výšce 4 metry nad hladinou řeky. Boční parapety mají výšku 1,5 m, nad nimi je metr vysoký průhled na řeku, střecha je sedlová a krytá šindelem. Most byl postaven především z jedlového dřeva, některé části ze dřeva dubového. Uprostřed řečiště stojí na kamenném pilíři, na východním břehu na kamenné opěře, západní břeh má skalnaté podloží. V letech 1858, 1906, 1939, 1971, 1996 a 2008–2009 byl rekonstruován. Veřejné dopravě sloužil do roku 1954, kdy jej nahradil v těsné blízkosti železný most, místo něhož byl roku 1980 vybudován betonový silniční most.\n\n"}
{"id": "912827", "url": "https://cs.wikipedia.org/wiki?curid=912827", "title": "Římskokatolická farnost Bílov", "text": "Římskokatolická farnost Bílov\n\nŘímskokatolická farnost Bílov je farnost Římskokatolické církve v děkanátu Bílovec ostravsko-opavské diecéze.\n\nFarnost v Bílově je zmiňována již roku 1391, kdy ves i s kostelním patronátem daroval Lacek z Kravař augustiniánskému klášteru ve Fulneku. Od té doby byla duchovní správa vykonávána vesměs členy fulnecké kanonie, i když v 16. století se luteránští držitelé panství Fulnek snažili dosadit evangelické kazatele (doloženo 1590–1594). Po třicetileté válce zde duchovní správu obstarával slatinský farář, přechodně též bílovecký děkan (doloženo v roce 1672), roku 1687 byl Bílov od Slatiny odloučen a přičleněn k fulnecké farnosti a bohoslužby zde opět vykonávali členové fulneckého kláštera, a to až do jeho zrušení roku 1784. K filiálnímu kostelu v Bílově náleželi od roku 1687 do roku 1784 i věřící z Pohořílek, pak však byli přifařeni do Kujav.\n\nSamotný Bílov spadal v letech 1784–1814 k farnosti Bílovec, pak zde však náboženská matice jakožto tehdejší majitel panství Pustějov zřídila samostatnou lokální kuracii, jejíž patronát přešel po prodeji panství roku 1825 na světské držitele. V červnu 1858 byla kuracie povýšena na farnost. Farnost je součástí bíloveckého děkanátu od svého založení a spolu s ním náležela do roku 1996 k (arci)diecézi olomoucké, od uvedeného roku pak k nově vytvořené diecézi ostravsko-opavské.\n\nV roce 1836 žilo ve farnosti 835 obyvatel, vesměs římských katolíků. V roce 1859 to bylo 956.V roce 1930 žilo ve farnosti 931 obyvatel, z čehož 911 (98 %) se přihlásilo k římskokatolickému vyznání.\n\nK farnosti vedle Bílova náleží pouze osada Labuť, od roku 1954 připojená k Bílovci, na nějž stavebně navazuje.\n\nFarním kostelem je kostel svatého Vavřince, postavený v barokním slohu z kamene v letech 1709–33 na místě starého dřevěného (z něhož se zachoval zvon datovaný 1495) a rozšířený roku 1771.\n\nFarnost je dlouhodobě spravována excurrendo z bílovecké farnosti, stávajícím (2013) administrátorem je bílovecký děkan Lumír Tkáč.\n"}
{"id": "912828", "url": "https://cs.wikipedia.org/wiki?curid=912828", "title": "Hřib vlčí", "text": "Hřib vlčí\n\nHřib vlčí (\"Rubroboletus lupinus\" ) je vzácná jedovatá houba z čeledi hřibovitých. Patří mezi modrající hřiby sekce \"Erythropodes\". Vyskytuje se v teplých listnatých lesích Středomoří.\n\n\n\nOdborné pojetí tohoto druhu bylo dlouho nejednotné; v současné době se ustálilo jeho chápání v souladu s pojetím Romagnesiho. Pro jednoznačnost bývá tento přístup zdůrazněn použitím názvu \"Boletus lupinus\" . Pojetí ve smyslu Bresadolově je dnes chápáno jako samostatný druh, hřib Le Galové.\n\nČeští a slovenští autoři ve 20. století hřib vlčí chápali odlišným způsobem než v současnosti, což koresponduje s popisy na základě tehdejších nálezů na českém území a aktuálně známým faktem, že hřib vlčí v nynějším pojetí se v České republice nevyskytuje. Smotlacha převzal popis od Krombholze, který jej v Čechách uváděl jako první (1821). V současnosti se předpokládá, že tyto nálezy byly ve skutečnosti částečně xanthoidní formou hřibu satanu, hřibem hlohovým. Pilát a Dermek pokládali hřib vlčí totožný se Smotlachovým pojetím hřibu satanovitého z roku 1920 (nikoli však se Smotlachovým popisem z roku 1952 a pojetím Singerovým).\n\nKlobouk 60 - 150 (180) milimetrů široký, v mládí polokulovitý, v dospělosti klenutý. Okraje mírně podhrnuté. Povrch narůžovělý až sytě červený, mohou se objevovat i žluté odstíny. Pokožka je v mládí jemně plstnatá, ve stáří holá. Na otlacích tmavě modrá.\n\nRourky jsou žluté, ve stáří s okrovým odstínem, na řezu a otlacích modrají. Póry se po otevření klobouku zbarvují oranžově až červeně, po otlačení modrají,\n\nTřeň dosahuje 50-120 × 25-50 milimetrů, zbarvený je žlutě, na bázi někdy s červeným nádechem, v horní části krytý žlutými nebo lehce naoranžovělými zrníčky. Síťka chybí.\n\nDužnina je žlutá, někdy velmi světlá až bělavá. Ve spodní části třeně narezavělá. Při poškození se barví modře - čím níže, tím méně intenzivně. Chuť mírná, vůně nenápadná, lehce nakyslá, houbová.\n\nVýtrusný prach má hnědoolivové zbarvení, spóry dosahují (11) 12 – 14 (15) × 5 – 6 μm. Tvar je typický boletoidní, vřetenovitě-elipsovitý se suprahilární depresí. Pokožku klobouku kryjí vláknité trichodermální hyfy zakončené 3 – 9 μm širokými články.\n\nVzácný druh, který se vyskytuje na kyselém i zásaditém podloží. Objevuje se v teplých listnatých lesích, tvoří mykorhizu s duby (\"Quercus ilex\", \"Quercus suber\") a kaštanovníkem setým (\"Castanea sativa\").\n\nRoste v jihoevropských zemích a na středomořských ostrovech, známý je z Francie, Itálie, Izraele, bývalé Jugoslávie, Německa, Portugalska, Španělska a dalších zemí. Historické nálezy z území České republiky jsou neprůkazné.\n\nPodobně zbarvený středomořský druh, hřib narůžovělý (\"Rubroboletus pulchrotinctus\") lze odlišit podle přítomnosti síťky na třeni.\n\n"}
{"id": "912832", "url": "https://cs.wikipedia.org/wiki?curid=912832", "title": "Ctibor Helcelet", "text": "Ctibor Helcelet\n\nCtibor Helcelet (27. dubna 1844 Olomouc – 17. října 1904 Vyškov) byl český politik, organizátor sokolského hnutí na Brněnsku, poslanec Moravského zemského sněmu a Říšské rady.\n\nByl synem moravského staročeského politika Jana Helceleta. Do 15. března 1866 studoval práva na Karlo-Ferdinandově univerzitě v Praze, pak přešel na Jagellonskou univerzitu v Krakově, kde promoval 27. června 1867. V letech 1867–1868 působil jako soudní praktikant v Těšíně, od 31. srpna 1868 koncipient v advokátní kanceláři Aloise Pražáka v Brně a od roku 1874 byl advokátem ve Vyškově.\n\nByl aktivní v sokolském hnutí, patřil mezi zakladatele brněnského Sokola. Do Sokola se zapojil již během studií v Praze a byl osobním přítelem Miroslava Tyrše.\n\nPatřil mezi hlavní politiky Moravské národní strany Od roku 1878 zasedal jako poslanec Moravského zemského sněmu. Ve volbách roku 1891 se stal i poslancem Říšské rady (celostátní zákonodárný sbor), kde zastupoval kurii venkovských obcí, obvod Brno, Vyškov atd. Ve vídeňském parlamentu setrval do konce funkčního období sněmovny, tedy do roku 1897.\n\n"}
{"id": "912845", "url": "https://cs.wikipedia.org/wiki?curid=912845", "title": "Samohybný protiletadlový komplet STROP II", "text": "Samohybný protiletadlový komplet STROP II\n\nSamohybný protiletadlový komplet STROP II je československá protiletadlová zbraň. Spojení výhod protiletadlových kanónových a raketových prostředků jej řadí do kategorie tzv. hybridních kompletů. Komplet vyvíjený od roku 1987 a dokončený v roce 1996 Výzkumným a zkušebním ústavem pozemního vojska AČR ve Vyškově nebyl zaveden do výzbroje a zůstal jen ve stádiu prototypu.\n\nČeskoslovenská lidová armáda byla na počátku 80. let vyzbrojena zastarávajícími samohybnými protiletadlovými dvojkanóny vz. 53/59 Ještěrka. Zahájila proto program Promet, na kterém chtěla spolupracovat s Polskem a jehož výsledkem měl být nový samohybný protiletadlový kanón pro ochranu pozemních vojsk. Kvůli politické nestabilitě Polska se pak ČSSR rozhodla novou zbraň vyvinout samostatně pod novým názvem STROP. Zvažovala se modernizace Ještěrky či vývoj systému s novým kanónem domácího původu, ale posléze byla upřednostněna sovětská 30mm dvouhlavňová zbraň 2A38. Klíčový prvek kompletu měla tvořit nová soustava řízení palby, sestávající z přístrojů PRUS I a II (pasivní radiolokační úhloměrný systém) a optické složky (obsahovala laserový dálkoměr, televizní kameru a optický zaměřovač). Testování těchto zařízení mělo probíhat na zkušebním vzorku jménem STROP I, jenž využíval podvozek z pásového bojového vozidla pěchoty BVP-1 a zbraňovou část Ještěrky (včetně dvojice jejích 30mm kanónů). Tento prostředek byl zhotoven v roce 1982 a následovaly zkoušky systému řízení palby.\n\nTesty dopadly dobře, a tak dostal zelenou vývoj sériové podoby, označované STROP II. Hlavními řešiteli byly vojenské výzkumné ústavy ze Slavičína, Prahy a Brna, posléze se však celé řešení přeneslo do Konštrukty Trenčín. Vedle toho se na projektu podílely rovněž podniky Tesla z Pardubic, Kolína a Oravy, dále přerovská Meopta a jiné, mezi nimiž měla zvláštní roli kopřivnická Tatra. Sériová podoba, jejíž vývoj se rozběhl počátkem roku 1986, měla totiž využít výkonný osmikolový podvozek T815 převzatý ze 152mm samohybné houfnice vz. 77 DANA. To sice na jednu stranu slibovalo zjednodušení logistiky ve službě, ale během vývoje to přineslo i problémy, týkající se zejména mechanismů pro rychlý a přesný pohyb těžké a rozměrné věže.\n\nPrototyp vozidla byl vyroben až po roce 1989 a po rozdělení Československa ve vývoji pokračovalo také Slovensko, které upravilo STROP II do verze zvané BRAMS, jež měla jinou soustavu řízení palby a místo raket Strela-2M dostala čtveřici modernějších střel Igla. Vývoj tohoto prostředku byl úspěšně dokončen, avšak slovenská armáda si jej neobjednala. V Česku vznikl návrh STYX, který také počítal s podvozkem Tatra, měl však nést švýcarskou věž s 35mm kanonem značky Oerlikon. STYX ovšem nepřekročil stádium modelu.\n\nV rozměrné věži byl jako hlavní výzbroj STROPu II umístěn sovětský 30mm kanón 2A38 (jeho nejznámější aplikaci představuje montáž dvou kusů na protivzdušném prostředku 9K22 Tunguska) s kadencí až 2400 ran za minutu; k dispozici bylo 1300 nábojů v pěti schránkách po 260 kusech, z nichž dvě byly připraveny k okamžitému použití. Kanón měl účinný dostřel do 4000 m. Vedle toho měl STROP II rovněž kulomet PKT ráže 7,62 mm s rychlostí palby až 800 ran za minutu a zásobou 2000 nábojů. Na věži se též nacházela dvojice lehkých (původně přenosných) protivzdušných raket 9K32 Strela-2M s tepelným naváděním a doletem 4200 m.\n\nPrototyp se zachoval a je možné si jej prohlédnout v expozici Vojenského technického muzea v Lešanech.\n\n\n"}
{"id": "912846", "url": "https://cs.wikipedia.org/wiki?curid=912846", "title": "Severovýchodní Indie", "text": "Severovýchodní Indie\n\nSeverovýchodní Indie je oblast tvořená indickými státy Arunáčalpradéš, Ásám, Manípur, Méghálaj, Mizóram, Nágáland, Tripura a Sikkim. Sousedí s Bangladéšem, Myanmarem, Tibetem ovládaným Čínou, Bhútánem, Nepálem a indickým státem Západní Bengálsko.\n\nNejvětším městem oblasti je s necelým milionem obyvatel (2011) Guváhátí ležící v Ásámu.\n"}
{"id": "912848", "url": "https://cs.wikipedia.org/wiki?curid=912848", "title": "Helena Bergströmová", "text": "Helena Bergströmová\n\nHelena Bergströmová, rodným jménem Helena Kristina Bergström (* 5. února 1964 Kortedala, Göteborg) je švédská filmová a divadelní herečka, která na filmovém plátně debutovala roku 1988 vedlejší rolí ve snímku \"Råttornas vinter\".\n\nNarodila se roku 1964 v göteborskéKortedale do rodiny režiséra Hanse Bergströma a herečky Kerstin Widgrenové. Jejím dědem je herec Olof Widgren. V patnácti letech odjela do amerického Mississippi na roční výměnný pobyt studentů. Na něm přilnula k herectví.\n\nPo návratu do Švédska vyhrála konkurz na roli v televizním seriálu. Na první pokus však nebyla přijata na hereckou akademii. Uspěla napotřetí v roce 1985 poté, co absolvovala přípravu u Margreth Weiversové. Švédskou národní akademii pantomimy a herectví (Teaterhögskolan i Stockholm) absolvovala v roce 1988.\n\nVdala se za švédského režiséra Colina Nutleye, v jehož snímcích si opakovaně zahrála hlavní roli. Z manželství vzešly dvě děti, syn a dcera Molly Nutleyová, která je také herečka.\n\nPo absolutoriu hrála na scénách národního Královského dramatického divadla a Stockholmského městského divadla. Objevila se v titulních postavách her \"Miss Julie\", \"Pygmalion\", \"Piaf\", \"Medea\", či jako Blanche v \"Tramvaji do stanice Touha\". V sezóně 2008 byla představitelkou Sally Bowlesové v muzikálu \"Kabaret\", který nastudovalo Stockholmského městského divadlo.\n\nPrůlom na filmovém plátně znamenalo drama \"1939\" z roku 1989. Během finálních prací na snímku \"Kvinnorna på taket\" si ji všiml Colin Nutley, který ji následně obsadil do hlavní role svého filmu \"BlackJack\" (1990). Další společnou prací se staly komedie \"Änglagård\" (1992), její sequel \"Änglagård – andra sommaren\" (1994) nebo romantická komedie \"Pod sluncem\" z roku 1998. Ve stejném období ztvárnila také Astrid v hudební komedii anglické produkce \"Still Crazy – Pořád naplno\".\n\nRežijní debut zaznamenala roku 2007 filmem \"Se upp för dårarna\". Po dvou letech natočila druhý snímek \"Så olika\".\n\nV roce 1993 održela švédskou filmovou cenu Guldbaggen pro nejlepší herečku za dvě hlavní role ve filmech \"Sista Dansen\" a \"Pariserhjulet\". Za výkon ve snímku \"Sista Dansen\" získala cenu pro nejlepší herečku na filmových festivalech v Montréalu a Istanbulu.\n\n\n\n\n"}
{"id": "912854", "url": "https://cs.wikipedia.org/wiki?curid=912854", "title": "Grip", "text": "Grip\n\nGrip může být:\n\n"}
{"id": "912855", "url": "https://cs.wikipedia.org/wiki?curid=912855", "title": "Dalibor Holý", "text": "Dalibor Holý\n\nDalibor Holý (* 6. prosince 1969 Praha) je český statistik a odborník na pracovní trh.\n\nDalibor Holý se narodil 6. prosince 1969 v Praze. V roce 1994 ukončil studium na Pedagogická fakultě Univerzity Karlovy, obor učitelství s aprobací matematika – společenské vědy. V letech 1998–2000 absolvoval při zaměstnání specializované postgraduální studium na Vysoké škole ekonomické v Praze, obor statistika.\n\nOd roku 1996 působí na Českém statistickém úřadě, od roku 2010 jako ředitel odboru statistiky trhu práce a rovných příležitostí. Ve své činnosti úzce spolupracuje s orgány Evropské unie, přijal gesci za řadu nařízení EU a podílel se na jejich přípravě v rámci pracovních skupin Eurostatu. Jako project manager vedl několik grantových projektů Evropské komise ke statistice.\n\nVěnuje se tématu rovnosti žen a mužů, mezinárodní Klasifikaci zaměstnání (ISCO), vedl meziresortní tým k přípravě přechodu na novou verzi (CZ-ISCO); spolupracoval se sítí expertů na přípravě Evropské socio-ekonomické klasifikace (ESeG). V letech 2016 až 2018 byl členem Odborné komise pro rodinnou politiku Ministerstva práce a sociálních věcí ČR, která připravovala vládní Koncepci rodinné politiky. Od roku 2019 člen Vědecké rady Ministerstva práce a sociálních věcí ČR.\n\nMimo zaměstnání se účastnil jako spoluřešitel přípravy dvou expertních studií:\n\nJe spoluautorem knihy \"Cesty k datům. Zdroje a management sociálněvědních dat v České republice\", SLON Praha 2012.\n\nJako odborný mluvčí ČSÚ pro oblast statistiky trhu práce a rovné příležitosti poskytl množství rozhovorů do médií, je spojen s tématy pracovního trhu, mezd či působení cizinců v ČR, a je často citován. Sám publikoval řadu článků v českých a slovenských časopisech či denících, populárních i odborných (především časopis \"Statistika\"). Od roku 2013 je redaktorem časopisu \"Statistika & my\".\n\nVe volném čase se občansky angažuje, spolupracuje s řadou občanských sdružení a s odborovými organizacemi.\n\nhttp://www.statistikaamy.cz/author/dalibor-holyczso-cz/\n\n"}
{"id": "912857", "url": "https://cs.wikipedia.org/wiki?curid=912857", "title": "Ailly-le-Haut-Clocher", "text": "Ailly-le-Haut-Clocher\n\nAilly-le-Haut-Clocher je francouzská obec v departementu Somme v regionu Hauts-de-France. V roce 2012 zde žilo 921 obyvatel.\n\nBrucamps, Buigny-l'Abbé, Bussus-Bussuel, Cocquerel, Domqueur, Ergnies, Francières, Long, Villers-sous-Ailly, Yaucourt-Bussus\n\n\"Počet obyvatel\"\n"}
{"id": "912858", "url": "https://cs.wikipedia.org/wiki?curid=912858", "title": "Kalač na Donu", "text": "Kalač na Donu\n\nKalač na Donu je ruské město nacházející se v evropské části Ruska ve Volgogradské oblasti asi 80 kilometrů západně od Volgogradu na řece Donu u Cimljanské přehradní nádrže nedaleko od Volžsko-donského kanálu. Podle sčítání lidu z roku 2010 zde žilo 26910 lidí. Město má rozlohu 18 kilometrů čtverečních a nachází se v nadmořské výšce 40 metrů nad úrovní Černého moře.\n\nPrvní písemná zmínka o něm pochází z roku 1708, městem se oficiálně stal v roce 1951.\n\nBěhem Velké vlastenecké války zde probíhaly obranné boje ve dnech 25. července až 11. srpna 1942, které předznamenaly Stalingradskou bitvu. V té době se zde neúspěšně bránila 64. armáda a 1. tanková armáda Rudé armády silám Paulusovy 6. armády Wehrmachtu.\n\nPozději zde proběhla závěrečná část operace Uran, která znamenala obklíčení německé 6. armády vázané v bitvě u Stalingradu. Tehdy se zde 23. listopadu 1942 setkala sovětská vojska Jihozápadního frontu (útočícího ze severozápadu) a Stalingradského frontu (útočícího od jihozápadu) a dokončila tak obklíčení německých vojsk u Stalingradu. Ve městě se nacházel důležitý most přes řeku Don, který sovětská vojska díky momentu překvapení (špatné počasí - sněhová vánice) dobyla z chodu a získala jej nepoškozený.\n"}
{"id": "912861", "url": "https://cs.wikipedia.org/wiki?curid=912861", "title": "Římskokatolická farnost Kunratice u Cvikova", "text": "Římskokatolická farnost Kunratice u Cvikova\n\nŘímskokatolická farnost Kunratice u Cvikova (něm. \"Kunnersdorf\") je územní společenství římských katolíků v Kunraticích u Cvikova a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nV roce 1366 byla v Kunraticích zřízena plebanie. V roce 1784 zde byla zřízena lokálie, spadající pod cvikovskou farnost. Kostel v dnešní podobě byl vybudován ve 30. letech 19. století na místě kostela staršího. V roce 1851 se z Kunratic stala samostatná farnost. Ve 20. století začala být farnost administrována ze Cvikova, a tak je tomu dodnes.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n\n"}
{"id": "912863", "url": "https://cs.wikipedia.org/wiki?curid=912863", "title": "Déborah François", "text": "Déborah François\n\nDéborah François (* 24. května 1987 Lutych, Belgie) je belgická herečka. Proslavila se v roce 2005 filmem \"Dítě\", kteří režírovali bratři Dardennové. V roce 2009 získala cenu César pro nejslibnější herečku za svůj výkon ve filmu \"První den zbytku tvýho života\". Ve stejném roce získala rovněž i Cenu Romy Schneider.\n\n"}
{"id": "912864", "url": "https://cs.wikipedia.org/wiki?curid=912864", "title": "Kristián Koštrna", "text": "Kristián Koštrna\n\nKristián Koštrna (* 15. prosince 1993, Hlohovec) je slovenský fotbalový obránce a bývalý mládežnický reprezentant, od července 2017 hráč klubu DAC Dunajská Streda.\n\nSvou fotbalovou kariéru začal ve Spartaku Trnava, kam přišel z rodného Hlohovce. Prošel žáckými výběry klubu a ve svých 15 letech odjel na testy do Anglie. S Wolverhamptonem Wanderers podepsal 2½-roční školní smlouvu a postupně prošel akademií, rezervním týmem a odehrál i zápasy za A-mužstvo. V červenci 2011 absolvoval dva předsezónní přípravné zápasy.\n\nV květnu 2013 podepsal s klubem novou smlouvu na další rok s jednoroční opcí (stará končila 30. června 2013). Po sezóně 2012/13 Wolverhampton sestoupil do League One (třetí anglická liga).\n\nV září 2014 byl blízko přestupu do čtvrtoligového slovenského klubu TJ Slavoj Boleráz. Nakonec do Slavoje přestoupil, i když měl nabídky z polské a české ligy.\nV lednu 2015 odešel do třetiligového rakouského klubu SC/ESV Parndorf. V červenci 2016 posílil bulharský klub OFK Pirin Blagoevgrad, kde působil do léta 2017. V červnu 2017 se vrátil na Slovensko a podepsal dvouletou smlouvu se slovenským klubem DAC Dunajská Streda.\n\nKoštrna hrál za mládežnické reprezentační výběry Slovenska v kategoriích od 16 let. V roce 2012 se dostal do kádru slovenské jedenadvacítky (U21) vedené trenérem Ivanem Galádem.\n\n"}
{"id": "912868", "url": "https://cs.wikipedia.org/wiki?curid=912868", "title": "Maria Schell", "text": "Maria Schell\n\nMaria Schell (15. ledna 1926 Vídeň, Rakousko − 26. dubna 2005 Preitenegg, Rakousko) byla rakouská herečka, sestra herce Maximiliana Schella. Svou filmovou kariéru zahájila v roce 1942 filmem \"Steibruch\". V roce 1958 hrála v americkém filmu \"Bratři Karamazovi\" a následně se vrátila zpět do Evropy, kde natočila řadu dalších filmů. Zemřela na zápal plic ve svých devětasedmdesáti letech.\n\n\n"}
{"id": "912869", "url": "https://cs.wikipedia.org/wiki?curid=912869", "title": "Zarah Leander", "text": "Zarah Leander\n\nZarah Leander (15. března 1907 Karlstad, Švédsko − 23. června 1981 Stockholm, Švédsko) byla švédská herečka a zpěvačka. V dětství se učila na housle a klavír. Svou filmovou kariéru zahájila v roce 1930 ve filmu \"Dantes mysterier\". Později hrála například ve filmech \"K novým břehům\" (1937), \"Ve stínu slávy\" (1941) a \"Veliká láska\" (1942).\n\n"}
{"id": "912870", "url": "https://cs.wikipedia.org/wiki?curid=912870", "title": "KET", "text": "KET\n\nKET (\"Key English Test\") je zkouška, která ověřuje znalost angličtiny na úrovni A2 podle Společného evropského referenčního rámce pro jazyky.\nZkouška KET se skládá ze tří částí (tzv. Papers): \n•Čtení a psaní (Reading and Writing)-V této části zkoušky se hodnotí schopnost číst a rozumět textům ze zdrojů jako jsou informační cedule, brožury, noviny nebo časopisy. Kandidát měl by být schopný porozumět hlavnímu smyslu textu a poradit si s neznámými slovy a gramatickými strukturami.\nKandidát má doplnit mezery v jednoduchých textech, vyplňuje formuláře a píše jednoduchý text o délce 20-25 slov. \n•Poslech (Listening)-V této části zkoušky je hodnoceno porozumění hlavní myšlence nahraných materiálů, jako jsou např. inzeráty, monology. Všechny výpovědi jsou nahrány v mírném tempu.\n•Mluvený projev (Speaking) -V této části zkoušky se hodnotí schopnost používání angličtiny v interakci se zkoušejícím a druhým kandidátem (ústní část kandidáti většinou skládají ve dvojicích). Každý z kandidátů by měl být schopen klást jednoduché otázky týkající se jeho života a odpovědět na ně, vyjádřit, co má a nemá rád atd. \nPro úspěšné absolvování zkoušky je nutné ji složit na minimálně 70%, kdy 50% z celkové úspěšnosti tvoří reading and Writting a poslech a speaking tvoří každá 25%. Při absolvování na 85% uspějete s vyznamenáním a při úspěšnosti na 60% získáte certifikát na úroveň A1.\nKET for Schools | Cambridge English: Key for schools První krok pro žáky od 11 do 14 let, kteří chtějí postoupit k vyšším úrovním. KET je určen začátečníkům, kteří chtějí získat základní znalost angličtiny. Zkoušku lze složit po cca 180-200 hodinách výuky. Rozdíl mezi zkouškou KET for Schools a zkouškou KET je v obsahu a zpracování témat, která jsou zacílena a přizpůsobena zájmům a zkušenostem žáků základních škol.\nUčebnice pro přípravu ke zkouškám:\n•Objective KET (CUP) \n•Common Mistakes at KET (CUP) \n•Cambridge Key English Test Extra (CUP) \n•Cambridge Key English Test 1-4 (Past Papers) (CUP) \n•KET Practice Tests (OUP) \n•KET Practice Tests Plus revised Edition (Pearson Longman) \n•KET Testbuilder (Macmillan) \n•Activate! A2 (for KET for schools), Pearson Longman\n\n"}
{"id": "912871", "url": "https://cs.wikipedia.org/wiki?curid=912871", "title": "Suzanne Pleshette", "text": "Suzanne Pleshette\n\nSuzanne Pleshette (31. ledna 1937 New York − 19. ledna 2008 Los Angeles) byla americká herečka. Svou hereckou kariéru zahájila nejprve v divadle. Po několika seriálech následovala v roce 1958 i její první filmová role ve filmu \"The Geisha Boy\". Za roli Ziry v animovaném filmu \"\" (1998) byla nominovaná na Annie Award.\n\nByla celkem třikrát vdaná, poprvé za herce Troye Donahue (1964), podruhé za olejáře Tommyho Gallaghera (1968−2000) a naposledy za herce Toma Postona (2001–2007).\n\n"}
{"id": "912873", "url": "https://cs.wikipedia.org/wiki?curid=912873", "title": "Tara Summers", "text": "Tara Summers\n\nTara Summers (* 19. prosince 1979 Londýn) je britská herečka. Svou filmovou kariéru zahájila v roce 2003 v komedii \"Co ta holka chce\" a v následujícím roce hrála ve filmu \"Zlatíčko\". Hrála rovněž v několika seriálech, jako například \"Dirt\" (2007), \"Kauzy z Bostonu\" (2007−2008) nebo \"Nebezpečná identita\" (2011). V roce 2006 ztvárnila Brigid Polk ve filmu \"Warholka\" pojednávajícím o herečce Edie Sedgwick.\n\n"}
{"id": "912874", "url": "https://cs.wikipedia.org/wiki?curid=912874", "title": "Římskokatolická farnost Bílovec", "text": "Římskokatolická farnost Bílovec\n\nŘímskokatolická farnost Bílovec je farnost Římskokatolické církve v děkanátu Bílovec ostravsko-opavské diecéze.\n\nFarní kostel existoval v Bílovci patrně již od založení města v první čtvrtině 14. století, první jistá zmínka o kostele je však z roku 1422 a o farnosti z roku 1440, kdy se zmiňuje farář Martin. Od 40. let 16. století do Bílovce proniká luteránství a od roku 1558 zdejší farář Jiljí Taschner propagoval pod záštitou vrchnosti (pánů Pražmů z Bílkova) přes protesty olomouckého biskupa luterskou víru. Posledním evangelickým pastorem působícím v Bílovci byl Peter Reich (1620–1623), od roku 1628 zde působili opět katoličtí faráři, z nichž prvním byl Augustin Sokolovský ze Sokolova. Zdejší farář a člen fulneckého augustiniánského kláštera Augustin Irmler (1669–1683) se stal prvním bíloveckým děkanem.\n\nPatronát farnosti držela původně vrchnost, tj. majitelé panství Bílovec. Když však byl Bernard Pražma z Bílkova po roce 1620 odsouzen k smrti a panství mu bylo konfiskováno, ponechal si patronátní právo k farnosti i po prodeji panství novým majitelům olomoucký biskup, který je vykonával do roku 1789, kdy přešlo na náboženskou matici.\n\nObvod farnosti se omezoval většinou pouze na samotné město Bílovec a stavebně propojenou ves (v podstatě předměstí) Radotín. V době nedostatku kněží po třicetileté válce byl k bílovecké farnosti přičleněny rovněž:\n\nPočátkem 20. století pak byly k bíloveckému farnímu obvodu přičleněny obce Bravinné a Stará Ves s filiálním kostelem, které do té doby patřily k farnosti Slatina.\n\nOd druhé světové války jsou z Bílovce excurrendo administrovány některé okolní farnosti; k roku 2013 to byly farnosti Bílov, Kujavy, Pustějov a Velké Albrechtice. Farářem a současně děkanem je Lumír Tkáč.\n\nFarnost Bílovec patřila nejprve k opavskému děkanátu, roku 1670 byl zřízen nový děkanát se sídlem v Bílovci, který dosud existuje. S ním patřila farnost do roku 1996 k (arci)diecézi olomoucké, od uvedeného roku pak k nově vytvořené diecézi ostravsko-opavské.\n\nV roce 1836 bylo ve farnosti 4063 římských katolíků (vedle šesti evangelíků a 17 židů), o něž se starali tři duchovní. V roce 1859 to bylo 4954 římských katolíků (vedle pěti evangelíků a 23 židů).V roce 1930 žilo ve farnosti 6353 obyvatel, z čehož 6063 (95 %) se přihlásilo k římskokatolickému vyznání.\n\nFarním a děkanským kostelem je kostel svatého Mikuláše, původně zřejmě dřevěný, ale již kolem roku 1400 nahrazený kamennou stavbou, která byla poté mnohokrát přestavována. Ve městě je rovněž bývalá špitální kaple svaté Barbory, doložená roku 1456. Je to původně pozdně gotická stavba byla okolo roku 1726 barokně přestavěna a v současnosti má i moderní přístavbu z roku 1990; nyní neslouží k bohoslužebným účelům, ale jako městská obřadní síň.\n\nBohoslužby se naopak konají ve filiálním kostelu svatého Jakuba ve Staré Vsi, který existoval již ve 13. století, i když doložen je až v 15. století, a byl podstatně přestavěn roku 1714. Poutní mše se příležitostně konají i v kapli svatého Martina (z roku 1905) v osadě Dolní Nový Dvůr u Bravinného.\n"}
{"id": "912887", "url": "https://cs.wikipedia.org/wiki?curid=912887", "title": "Limerzel", "text": "Limerzel\n\nLimerzel je francouzská obec v departementu Morbihan v regionu Bretaň.\n\n\"Počet obyvatel\"\n\n"}
{"id": "912891", "url": "https://cs.wikipedia.org/wiki?curid=912891", "title": "Lana Clarkson", "text": "Lana Clarkson\n\nLana Clarkson (5. dubna 1962 Long Beach, Kalifornie, USA − 3. února 2003 Alhambra, Kalifornie, USA) byla americká herečka a modelka. Svou kariéru zahájila v roce 1982 ve filmu \"Zlaté časy na Ridgemont High\". Později hrála v mnoha dalších filmech, například \"Brainstorm\", \"Zjizvená tvář\" (oba 1983) a \"Amazonky na Měsíci\" (1987) nebo i seriálech \"Mike Hammer\" (1984), \"Policie z Palm Beach\" (1991) a \"18 kol spravedlnosti\" (2000).\n\nV únoru 2003 byla zastřelena hudebním producentem Philem Spectorem.\n\n"}
{"id": "912895", "url": "https://cs.wikipedia.org/wiki?curid=912895", "title": "101 dalmatinů (film, 1961)", "text": "101 dalmatinů (film, 1961)\n\n101 dalmatinů (v originále: \"One Hundred and One Dalmatians\") je americký animovaný film studia Walta Disneye z roku 1961. Film byl natočen podle námětu pocházejícího z dětské knihy \"Sto jedna dalmatinů\" anglické spisovatelky Dodie Smithové (v originále \"The Hundred and One Dalmatians\"). Režii snímku provedli Clyde Geronimi a Hamilton Luske podle scénáře Billa Peeta. Jde o 17. snímek z tzv. animované klasiky Walta Disneyho.\n\nPříběh pojednává o osudech dvou londýnských rodin, o psí rodině dalmatinů (Pongo a Perdita + 15 jejich štěňat) a o rodině jejich pánů (Roger a Anita Radcliffeovi). V roce 2003 bylo natočeno animované pokračování tohoto příběhu \"\", film se dočkal také remake v podobě stejnojmenného hraného filmu z roku 1996. Po filmu \"Sněhurka a sedm trpaslíků\" jde o druhý nejvýdělečnější film studia Walta Disneyho v historii.\n\nPes-dalmatin Pongo má svého pána Rogera Radcliffea, který je hudebním skladatelem, celé dny jen brnká na klavír a skládá milostné písničky, o skutečné lásce toho ale asi příliš neví, přemítá Pongo. Proto se Pongo rozhodne, že pánovi obstará ženu sám, nicméně o vkusu a potřebách lidí toho samozřejmě příliš mnoho neví. Pozoruje tedy různé ženy z okna jejich londýnského bytu a vybírá potenciální manželku pro svého pána. Po mnoha nezdařených pokusech konečně spatří hezkou a upravenou mladou ženu, která jde po ulici na procházku, navíc sebou vede i velmi fenku-dalmatinku.\n\nPongo neváhá ani sekundu, úmyslně posune ručičky Rogerových hodin tak, aby mohl jít předčasně s pánem na procházku do londýnského Regent's Parku a dohonit tak nejen hezkou mladou dámu, ale i její krásnou fenku Perditu. Zde to pak sám zařídí tak, aby se oba lidé mohli seznámit a sám se dvoří krásné fence Perditě.\n\nDalší děj začíná svatbou Rogera a Anity a pokračuje tím, že psí rodinka dalmatinů, Pongo s Perditou čekají štěňátka. Na scéně se ale objevuje Anitina zlá známá Cruella de Vil, která touží získat štěňata dalmatinů.\n\nŠtěňata se nakonec, k velkému Pongově, Rogerově i Anitině štěstí narodí živá, psí pár má celkem 15 krásných potomků.\n\nCruella de Vil však touží za každou cenu po štěňatech dalmatinů. Poté, co Roger Anitou odmítnou štěňata prodat, Cruella se rozhodne, že štěnata ukradne násilím. Za tímto účelem si sjedná dva zloděje jakožto pomocníky, kteří přijedou do Rogerova domu s dodávkovým automobilem, služebnou zamknou v podkrovním pokoji a všechna štěňata ukradnou. Roger a Anitou i Pondo s Perditou jsou zdrceni touto ztrátou. Po zlodějích pátrá Scotland Yard. Pongo navíc, zcela zoufalý, použije psí „štěkací“ telegraf tak, aby aktivoval všechny londýnské psy tak, aby mu pomohli při pátrání po ukradených štěňatech. To se mu také náhodou i povede. Do hry se vloží nejen všichni londýnští psi, ale i další zvířecí přátelé a kamarádi (husy, koně, krávy), kteří nakonec pomohou Pongovi ukradené potomky nalézt, osvobodit a dopravit zpět domů. U Cruelly v domě navíc zjistí, že se zde nachází mnoho dalších štěňat dalmatinů, ze kterých si Cruella chtěla nechat vyrobit kožich, Pongo s Perditou všechna tato štěňata „adoptují“ a odvedou zpět domů. Zlá Cruella, jakož i oba její zlodějští spolupracovníci, je po zásluze potrestána.\n\n"}
{"id": "912900", "url": "https://cs.wikipedia.org/wiki?curid=912900", "title": "Arasadzych", "text": "Arasadzych\n\nArasadzych (Abcházsky : Арасаӡыхь) je vesnice v Abcházii v Okresu Očamčyra. Nachází se severně od okresního města Očamčyra.Vesnice leží na horním toku řeky Mokva. Ve vesnici žije 409 obyvatel, z nichž 98 % jsou Abcházci. V rámci Abcházie má status obecního centra.\nZe severu je obec Ohraničena Kavkazským hřebenem, na východě a jihu hraničí s obcí Gup, a na západě hraničí s obcemi Tchina a Otap .\nVe vesnici žilo v roce 2011 409 obyvatel, z nichž 98,0 % jsou Abcházci, 0,2 % Rusové a 0,2 % Gruzínci . První dochované sčítání lidu zde proběhlo v roce 1959, zde žilo 986 obyvatel a v roce 1989 1 013 obyvatel. Po válce v letech 1992-1993 došlo výraznému úbytku obyvatel.\n\nAtara se historicky dělí na šest částí:\n"}
{"id": "912904", "url": "https://cs.wikipedia.org/wiki?curid=912904", "title": "Moravský morák", "text": "Moravský morák\n\nMoravský morák, též moravský voláč morák či voláč morák, je plemeno holuba domácího pocházející ze západní Moravy. Je to středně velký až větší holub se vzpřímenou postavou a velkým voletem, který je mezi českými národními plemeny výjimečný barvou opeření, chová se pouze v modrém mramorovaném zbarvení. Základem je světle popelavě šedá, která je zvláště na voleti, štítech křídel, zádech a spodní části těla mramorovaná či grošovaná. Právě díky podobnosti barvy tohoto voláče s místním rázem stříbrných krůt, v moravském nářečí morek, získal morák své jméno.\n\nJe to vzácnější plemeno, chované spíše lokálně, v České republice bylo v roce 2012 drženo 196 kusů. V seznamu plemen EE a v českém vzorníku plemen náleží do plemenné skupiny voláčů a to pod číslem 0312.\n\nMoravský morák pochází z moravské části Českomoravské vysočiny, především z oblasti Velkého Meziříčí, Žďáru nad Sázavou a Tišnova. Zde se choval již koncem 19. století. Původním cílem šlechtění byl holub větší velikosti pro zvýšení masné užitkovosti, moráci byli velmi otužilí, plodní, temperamentní a měli výbornou schopnost polaření, aktivně si hledali potravu v polích. Ke zvětšení velikosti byli moráci kříženi s pomořanským a hesenským voláčem. Plemeno bylo uznáno v roce 1950.\n\nJe to statný voláč s dlouhým trup a širokou hrudí. Celková délka těla je až 47 cm. Postava je poměrně vzpřímená, trup je držen ve sklonu 45°, nohy jsou poněkud delší. Morák je největším zástupcem českých středních voláčů. Kulatá hava je přiměřeně velká, oči jsou výrazné a jejich duhovka je oranžová až červená, oči jsou ohraničené úzkými, jemnými a tmavě šedými obočnicemi. Zobák je široce nasazený, středně dlouhý a černé barvy. Krk je nesený v ose trupu a musí být co nejdelší, to je totiž podmínka dobré volatosti. Ta je u moravského moráka velmi vyvinutá. Vole je hruškovité, ve své dolní části je mírně podvázané, směrem nahoru se rozšiřuje a pod zobákem je dobře přitažené. Zadní partie ptáka jsou spíše kratší. Křídla jsou přitažená k tělu, dobře kryjí celý hřbet, jejich konce nedosahují konce ocasu a nekříží se. Ocas je nesen v linii hřbetu, je středně dlouhý a nedotýká se země. Nohy jsou spíše delší, běháky a prsty jsou neopeřené a drápky jsou černé.\n\nMoravský morák je typický svým zbarvením. Chová se v jediném barevném rázu, a to v modrém mramorovaném. Geneticky se jedná o modrého heterozygotního bělouše s pruhovou kresbou. Dominantní faktor grizzle není u moravských moráků vázan na pohlaví a způsobuje vybělení per, nejvíce na štítech křídelm na zádech a na spodní části těla ptáka. Základní barva peří je popelavě šedá s namodralým nádechem. Mramorování je tvořeno pravidelným vyběleným lemem jednotlivých per, které mají barevný střed. Na voleti je dále zelený lesk. Kresba by měla být co nejpravidelnější.\n\nSoučasný moravský morák se chová především pro účely výstav, jako okrasné plemeno. Do značné míry si zachovává ostražitost, na chov je jednoduchý, holubi jsou plodní, sami a dobře odchovávají holoubata. Může se chovat jak ve voliérách, tak volně.\n\n"}
{"id": "912912", "url": "https://cs.wikipedia.org/wiki?curid=912912", "title": "Ticketon.cz", "text": "Ticketon.cz\n\nTicketon.cz je online systém pro prodej a rezervaci vstupenek na různé druhy akcí. Vedle samotného prodeje se zaměřuje zejména na marketingovou podporu prodávaných akcí. Poskytuje možnost kontroly vstupenek v místě konání – od odbavení pomocí mobilních zařízení, přes instalaci software do PC, až čistě papírové řešení pro případy, kde je třeba se technice vyhnout.\n\nV roce 2012 získal Křišťálovou lupu v kategorii E-commerce inspirace.\n\n"}
{"id": "912921", "url": "https://cs.wikipedia.org/wiki?curid=912921", "title": "Seznam belleyských biskupů", "text": "Seznam belleyských biskupů\n\nSeznam biskupů v Belley zahrnuje všechny představitele diecéze v Belley založené v 5. století.\n\n"}
{"id": "912925", "url": "https://cs.wikipedia.org/wiki?curid=912925", "title": "Andrew Loog Oldham", "text": "Andrew Loog Oldham\n\nAndrew Loog Oldham (* 29. ledna 1944 Londýn) je britský hudební producent. V letech 1963−1967 byl manažerem skupiny\nThe Rolling Stones. Mimo to spolupracoval i s dalšími skupinami, jako byli Small Faces, The Nice nebo zpěvačkou P. P. Arnold. V roce 1965 zajistil vydání prvního singlu německé zpěvačky a do té doby převážně modelky a herečky Nico.\n"}
{"id": "912926", "url": "https://cs.wikipedia.org/wiki?curid=912926", "title": "Heřman Janda", "text": "Heřman Janda\n\nHeřman Janda (21. srpna 1860 Budohostice – 31. května 1904 Budohostice) byl český politik, poslanec Českého zemského sněmu a Říšské rady.\n\nByl synem statkáře a sedláckého aktivisty z Podřipska Václava Jandy. Heřman Janda vystudoval městské gymnázium na Malé Straně v Praze, pak studoval práva na Univerzitě Karlově. V databázi poslanců zemského sněmu se ale později uvádí bez akademického titulu. Věnoval se pak správě svého statku.\n\nOd roku 1890 zasedal jako poslanec Českého zemského sněmu za mladočeskou stranu. Podle dobového zdroje se ale poslancem stal až v doplňovacích volbách v září 1892, za kurii venkovských obcí, obvod Hořice, Nová Paka. Mandát obhájil i v řádných zemských volbách roku 1895 a zemských volbách roku 1901. Nyní zastupoval kurii venkovských obcí, obvod Slaný, Velvary, Libochovice. V zemském sněmu setrval až do své smrti v roce 1904. Po doplňovací volbě ho pak nahradil Heřman Janovský.\n\nV roce 1895 se stal i poslancem Říšské rady (celostátní zákonodárný sbor), kde zastupoval kurii venkovských obcí, obvod Karlín atd. Nastoupil 9. července 1895 místo Františka Tilšera. Mandát obhájil ve volbách roku 1897, nyní za všeobecnou kurii, obvod Mladá Boleslav, Benátky nad Jizerou, Turnov atd. Ve vídeňském parlamentu setrval do konce funkčního období sněmovny, tedy do roku 1901.\n\nByl předsedou českého odboru Zemské zemědělské rady. Po svém prvním zvolení nicméně nedostal od císaře potvrzení ke jmenování do této funkce. Pak ale byl jmenován a na tomto postu setrval až do roku 1903. Zaměřoval se na zemědělská témata, byl členem regionálních hospodářských spolků, podílel se na založení místního cukrovaru.\n\nZemřel na ledvinovou nemoc ve věku necelých 44 let na svém statku.\n"}
{"id": "912928", "url": "https://cs.wikipedia.org/wiki?curid=912928", "title": "Václav Janda", "text": "Václav Janda\n\nJméno a příjmení Václav Janda má více nositelů:\n\n"}
{"id": "912929", "url": "https://cs.wikipedia.org/wiki?curid=912929", "title": "Patrik Le Giang", "text": "Patrik Le Giang\n\nPatrik Le Giang (* 8. září 1992, Lučenec, Československo) je slovenský fotbalový brankář vietnamského původu, od roku 2019 hráč Bohemians Praha 1905. Má na svém kontě starty ve slovenské reprezentaci U21.\n\nJeho otec Nam studoval na Slovensku, kde se seznámil se svou budoucí manželkou Katarínou. Kromě Patrika mají i druhého syna Emila, který je rovněž fotbalistou. Oba bratři spolu hráli v Žilině.\n\nS fotbalem začal v klubu FTC Fiľakovo. V 15 letech nastoupil do mládežnického týmu MŠK Žilina a v roce 2011 byl zařazen do A-mužstva. V červenci 2011 odešel na jednoroční hostování do MFK Zemplín Michalovce, kde debutoval 23. července proti FK LAFC Lučenec (výhra 2:1). V červnu 2012 se vrátil do Žiliny. První zápas za Žilinu odchytal 15. května 2013 proti FC ViOn Zlaté Moravce. V Corgoň lize poprvé nastoupil proti svému bratrovi Emilovi 11. srpna 2013 v zápase MŠK Žilina–FC Nitra, bratr jej ohrozil jednou střelou (gól z ní nepadl). Utkání skončilo remízou 4:4. Oba bratři proti sobě nastoupili již dříve v nižší slovenské soutěži.\n\nV létě 2016 odešel do českého druholigového klubu FC Sellier & Bellot Vlašim. V červenci 2017 odešel na půlroční hostování do týmu MFK Karviná hrajícího českou nejvyšší ligu. Z Karviné v létě odešel do Slavie Praha zkušený Jan Laštůvka a na odchodu byl i náhradní gólman Branislav Pindroch. Le Giang přišel na pozici dvojky, měl krýt záda Martinu Berkovcovi.V červnu 2019 přestoupil do prvoligového klubu Bohemians Praha 1905.\n\nZa Klokany začal v domácím zápase proti SFC Opava, vychytal čisté konto a svým výkonem pomohl k vítězství 1:0. Od prvního zápasu se stal miláčkem fanoušků, kteří při každém zápase skandují jeho jméno.\n\nPatrik se přes mládežnické reprezentační výběry Slovenska propracoval až do „jedenadvacítky“. Při návštěvě Vietnamu dostal nabídku tuto krajinu reprezentovat, ale rozhodl se pokračovat ve slovenském dresu.\n\nFiguroval v kádru slovenského reprezentačního výběru U21 vedeného trenérem Ivanem Galádem v kvalifikaci na Mistrovství Evropy hráčů do 21 let 2013 v Izraeli, ve které se Slovensko probojovalo do baráže proti Nizozemsku, avšak oba barážové zápasy prohrálo shodným výsledkem 0:2.\n\n"}
{"id": "912930", "url": "https://cs.wikipedia.org/wiki?curid=912930", "title": "Seznam bourgeských biskupů a arcibiskupů", "text": "Seznam bourgeských biskupů a arcibiskupů\n\nSeznam biskupů a arcibiskupů v Bourges zahrnuje všechny představitele diecéze v Bourges založené ve 3. století a povýšené na arcibiskupství.\n\n"}
{"id": "912932", "url": "https://cs.wikipedia.org/wiki?curid=912932", "title": "Ian Carr", "text": "Ian Carr\n\nIan Carr (21. dubna 1933 Dumfries, Skotsko − 25. února 2009 Londýn, Anglie) byl britský trumpetista a hudební skladatel, starší bratr klavíristy Mikea Carra. Na trubku začal hrát ve svých sedmnácti letech a v letech 1960−1962 hrál se svým bratrem v kapele EmCee Five. Následně hrál do roku 1969 v kvintetu s Donem Rendellem a roku 1969 založil vlastní kapelu Nucleus. Později působil ještě ve skupině United Jazz + Rock Ensemble; mimo to nahrával i s nejazzovými hudebníky, například Nico a No-Man.\n"}
{"id": "912935", "url": "https://cs.wikipedia.org/wiki?curid=912935", "title": "Římskokatolická farnost Těškovice", "text": "Římskokatolická farnost Těškovice\n\nŘímskokatolická farnost Těškovice je farnost Římskokatolické církve v děkanátu Bílovec ostravsko-opavské diecéze.\n\nTěškovice patřily odedávna k farnosti Pustá Polom a dlouho neměly ani vlastní bohoslužebný stánek. Teprve roku 1814 byla postavena první dřevěná kaple a po jejím zničení požárem roku 1858 pak kaple zděná (1863–1866). Již tehdy existovaly plány na zřízení samostatné duchovní správy v Těškovicích, které se však mohly realizovat až po přistavění sakristie roku 1903 a výstavbě farní budovy roku 1902. 28. listopadu 1909 byla konečně zřízena samostatná farnost a od 1910 zde působil první farář Antonín Ryšavý.\n\nV roce 1930 žilo ve farnosti 746 obyvatel, z čehož 731 (98 %) se přihlásilo k římskokatolickému vyznání.\n\nFarním kostelem je kostel Nanebevzetí Panny Marie, původně filiální kaple vystavená v novogotickém slohu, k níž byla v letech 1974–1976 přistavěna věž.\n\nV současnosti (2018) farnost spravuje excurrendo slatinský farář .P. PaedDr. Mgr. Piotr Marek Kowalski, Ph.D.\n\nFarnost byla nejprve součástí hradeckého děkanátu, od roku 1952 bíloveckého děkanátu a od 1. ledna 1963 hlučínského děkanátu. Spolu s nimi náležela do roku 1996 k arcidiecézi olomoucké, od uvedeného roku pak k nově vytvořené diecézi ostravsko-opavské. Nověji byla přidělena zpět k bíloveckému děkanátu, kde se nachází farnost Slatina u Bílovce, s níž je farnost Těškovice organizačně spojena.\n"}
{"id": "912936", "url": "https://cs.wikipedia.org/wiki?curid=912936", "title": "Hůrský rybník", "text": "Hůrský rybník\n\nHůrský rybník je malý rybník nedaleko obce Hůry, podle které má jméno. Nachází se v katastru obce Adamov. Rybník je v nadmořské výšce 547 m n. m., 0,5 km severně od vrcholu Baba (583 m). Rybník dříve plnil rekreační funkci, nacházel se zde kemp a restaurace Florida.\n\nRybník je napájený málo vydatným potůčkem pramenícím na louce nad rybníkem. Potůček má název Stoka a následně se vlévá do potoka Kyselá voda a ten vtéká do Vltavy.\n\n"}
{"id": "912942", "url": "https://cs.wikipedia.org/wiki?curid=912942", "title": "Tamaňský poloostrov", "text": "Tamaňský poloostrov\n\nTamaňský poloostrov nebo Tamanský poloostrov se nachází v evropské části Ruska na jihu v západním předhůří Kavkazu. Leží v Krasnodarském kraji.\n\nJeho území je obklopeno Černým a Azovským mořem, přes Kerčský průliv od Kerčského poloostrova na Krymu. Jeho rozloha činí 2000 kilometrů čtverečních. Reliéf zemského povrchu je zde velmi plochý, nejvyšší bod poloostrova se nachází v nadmořské výšce 164 metrů nad mořem. Vzhledem k tomu, že tento poloostrov vznikl spojením celkem pěti kdysi samostatných ostrovů pomocí naplavenin, nachází se zde mnoho mokřadů, bažiny, podmáčených míst, bahenních sopek a limanů.\n\nZdejší pobřeží je velmi členité.\n\nV době Velké vlastenecké války zde probíhaly velmi tvrdé boje.\n\n\n"}
{"id": "912943", "url": "https://cs.wikipedia.org/wiki?curid=912943", "title": "Miroslav Hlavička", "text": "Miroslav Hlavička\n\nMiroslav Hlavička, známý pod přezdívkou Scalex, je hudebník. V letech 1989–1994 skládal hudbu na počítačích Sinclair ZX Spectrum. V době jeho působení na ZX Spectru byl mimo jiné členem programátorských skupin NOP a Depeche Code a spolupracoval se společností Proxima - Software. Jeho hudba se objevovala v hrách pro ZX Spectrum distribuovaných touto společností, např. ve hře Heroes '92. Je autorem asi 30 skladeb pro zvukový čip AY-3-8912. Později tvořil hudbu na počítačích Amiga. Mimo jiné je autorem hudby ve verzi hry \"Útok bílé myšky I\" pro počítače Amiga. Přispíval do časopisu \"ZX Magazín\", především články týkající se hudební tematiky. Jeho hudba se objevila také v demu Duckmania.\n\nByl součástí komunity okolo českého FidoNetu, ve které byl označován za grafomana.\n\nPo Miroslavu Hlavičkovi a Petru Krevňákovi (na ZX Spectru působícím pod přezdívkou \"Qjeta\") je pojmenován hudební editor SQ-Tracker (Scalex Qjeta Tracker).\n\n"}
{"id": "912944", "url": "https://cs.wikipedia.org/wiki?curid=912944", "title": "Václav Janda (politik)", "text": "Václav Janda (politik)\n\nVáclav Janda, též Janda z Budihostic (22. ledna 1836 Strážnice – 25. března 1902 Budohostice) byl český politik a sedlácký aktivista z Podřipska, poslanec Českého zemského sněmu a Říšské rady.\n\nByl otcem politika Heřmana Jandy. Václav Janda vychodil nižší gymnázium, pak se věnoval správě hospodářství. Vzal si dceru sedláka Horyny a odešel na jejich rodový statek. Angažoval se ve veřejném životě a hájil zájmy českých sedláků na Podřipsku. Byl nazýván \"selským papežem\". V roce 1868 pořádal v rámci táborového hnutí společně s Ervínem Špindlerem tábor lidu na Řípu coby velkou národní manifestaci jako výraz českého protestu proti centralistickému ústavnímu vývoji v monarchii. Byl krátce vězněn (za autorství protestní rezoluce byl odsouzen na šest měsíců do těžkého žaláře). Když se Vojtěch Náprstek dočasně skrýval před policií, pobýval v úkrytu v rodině Jandových.\n\nPodílel se na vzniku rolnických záložen a průmyslových podniků v regionu Podřipska. Jeho zásluhou také byla založena hospodářská škola v Roudnici. Byl od počátku okresní samosprávy okresním starostou ve Velvarech.\n\nV letech 1878–1881 (zvolen za venkovské obce okresu Slaný, pak místo něj do sněmu nastoupil Vilém Teklý) a opět od roku 1889 zasedal jako poslanec Českého zemského sněmu za mladočeskou stranu. Mandát zde obhájil i v zemských volbách roku 1895, po nichž se uvádí jako předseda klubu poslanců venkovské kurie a člen zemědělské rady. Nadále působil jako statkář v Budohosticích.\n\nUž ve volbách roku 1873 se stal i poslancem Říšské rady (celostátní zákonodárný sbor), kde zastupoval kurii venkovských obcí, obvod Roudnice, Louny, Mělník, Slaný atd. Z politických důvodů se ale vůbec nedostavil do sněmovny, čímž byl jeho mandát 10. prosince 1873 prohlášen za zaniklý. Česká politická reprezentace totiž tehdy vůči zákonodárným sborům uplatňovala politiku pasivní rezistence. Do Říšské rady fakticky usedl až mnohem později, roku 1888, nyní za kurii venkovských obcí, obvod Mladá Boleslav. Nastoupil 24. října 1888 místo Josefa Vraného. Ve vídeňském parlamentu setrval do konce funkčního období sněmovny, tedy do roku 1891.\n\nNa Říšské radě je v roce 1889 uváděn jako člen Českého klubu, který tehdy sdružoval staročeské, moravské a velkostatkářské křídlo české reprezentace. Podle informací z roku 1890 již ale zasedal v samostatném parlamentním klubu mladočechů.\n\nJeho prvním vystoupením na Říšské radě roku 1888 byl návrh na zavedení všeobecného volebního práva v kurii venkovských obcí. V květnu 1889 zase pronesl v parlamentu kritickou řeč na téma krize rolnického stavu, přičemž hospodářské obtíže zemědělců dal do souvislosti s chybnou zahraničněpolitickou orientací monarchie na Německo.\n\nPodílel se na založení \"Selské jednoty\" coby stavovského sdružení českých zemědělců. Zároveň ale odmítal vydělování selského stavu do samostatné agrární strany a zůstal stoupencem široké mladočeské politické koncepce.\n\nV době před svou smrtí se uvádí jako starosta Budohostic.\n"}
{"id": "912945", "url": "https://cs.wikipedia.org/wiki?curid=912945", "title": "Zkratky binomické nomenklatury", "text": "Zkratky binomické nomenklatury\n\nV rámci binomické nomenklatury jsou užívány zkratky, které lze rozdělit do dvou skupin. Zkratky užívané mezi jednotlivými částmi vědeckého jména specifikují vnitrodruhové postavení daného taxonu. Zkratky postavené za název pak uvádějí autora popisu daného taxonu, případně specifikují, jakým způsobem se pojetí daného taxonu měnilo. Za názvem může být uveden rok, který znamená, kdy byl publikován popis daného taxonu.\n\n\n\n\n"}
{"id": "912946", "url": "https://cs.wikipedia.org/wiki?curid=912946", "title": "Tetris 2", "text": "Tetris 2\n\nTetris 2 je hra pro počítače Sinclair ZX Spectrum a kompatibilní (například Didaktik). Jedná se o hru českého původu. Autorem hry je František Fuka. Vydavatelem hry byla společnost Ultrasoft, která hru vydala v roce 1990.\n\nHra je variantou hry Tetris. Hra má dva herní režimy, klasický herní režim, kdy je jediným úkolem nezaplnit celou herní plochu, a herní režim, kde hráč plní zadané úkoly. V druhém herním režimu je hra rozdělelna do 99 kol, každé kolo má svůj konkrétní úkol. Těmito úkoly jsou např. dosažení požadovaného počtu bodů, vydržet hrát po stanovený čas nebo zbourat předvyplněné cihličky.\n\nHru mohou současně hrát dva hráči, každý z hráčů má své vlastní pole. Je zde také možnost volby mezi pouze 7 klasickými tvary padajících tetromin nebo 14 tvary, kdy 7 přidaných tvarů je nespojitých.\n\nTetris 2 pro ZX Spectrum byl inspirací pro vznik hry Tetris II pro Atari ST, která umožňuje současnou hru dvou hráčů v jednom hracím poli. Hrou se inspiroval také autor Tetrisu 3.\n\nHra Tetris 2 se dostala do projektu 50 nejlepších her pro ZX Spectrum.\n\n"}
{"id": "912947", "url": "https://cs.wikipedia.org/wiki?curid=912947", "title": "Emil Le Giang", "text": "Emil Le Giang\n\nEmil Le Giang (* 26. února 1991, Lučenec) je slovenský fotbalový útočník vietnamského původu, od března 2018 působící v FO Tatran Sučany. Mimo Slovensko působil v Německu a Česku. Mezi jeho fotbalové vzory patří italský útočník Francesco Totti a argentinský forward Sergio Agüero.\n\nV červenci 2015 se stal zároveň sportovním ředitelem TJ Iskra Borčice.\n\nJeho otec Nam studoval na Slovensku, kde se seznámil se svou budoucí manželkou Katarínou, která pracovala jako učitelka. Kromě Emila mají i druhého (mladšího) syna Patrika, který je rovněž fotbalistou. Oba bratři spolu hráli v Žilině.\n\nS fotbalem začal v klubu FTC Fiľakovo. V 16 letech nastoupil do mládežnického týmu 1. FC Norimberk, kde působil jeden rok. Poté se vrátil na Slovensko do MŠK Žilina. V roce 2010 se propracoval do seniorské kategorie. V červenci 2011 odešel na hostování do MFK Zemplín Michalovce Následně zamířil hostovat do Rimavské Soboty, kde se mu herně dařilo, v devíti zápasech vstřelil 4 góly. Poté jej trenér Pavel Malura (který jej znal z mládežnických týmů Žiliny) vzal do českého druholigového klubu MFK OKD Karviná, kde ho však pronásledovaly zranění, navíc prodělal zápal mozkových blan. V únoru 2013 se rozhodl pro návrat do FTC Fiľakovo (4. slovenská liga), v němž začínal. Toto angažmá do konce sezóny mu mělo pomoci rozehrát se do formy. Poté dostal příležitost v prvoligovém mužstvu FC Nitra (hostování). V 1. lize poprvé nastoupil proti svému bratrovi Patrikovi 11. srpna 2013 v zápase MŠK Žilina–FC Nitra, dostal se na hřiště v 84. minutě a bránu Žiliny, kterou hájil Patrik, ohrozil jednou střelou (gól z ní nepadl). Utkání skončilo remízou 4:4. Oba bratři proti sobě nastoupili již dříve v nižší slovenské soutěži. Koncem září 2013 se z hostování v Nitře vrátil do FTC Fiľakovo. Důvodem bylo neplnění smlouvy ze strany FC Nitra. Následně odešel hostovat do ŠK Javorník Makov.\n\nPřed jarní částí sezony 2014/15 zamířil na hostování do TJ Iskra Borčice. S klubem postoupil na jaře 2015 do 2. ligy. V létě 2015 do týmu přestoupil. Majitel Anton Fabuš klub v průběhu sezóny 2015/16 ze druhé ligy odhlásil. Emil Le Giang dostal v létě 2016 od majitele nabídku na pozici sportovního ředitele Iskry Borčice, kterou přijal. Před jarní částí sezony 2017/18 zamířil do FO Tatran Sučany\n\n"}
{"id": "912948", "url": "https://cs.wikipedia.org/wiki?curid=912948", "title": "Sinclair ZX Spectrum +4", "text": "Sinclair ZX Spectrum +4\n\nSinclair ZX Spectrum +4 je neexistující počítač, hypotetický nástupce počítače Sinclair ZX Spectrum +3. Existence počítače a jeho specifikace bývá obsahem různých žertů. Přestože se jedná o neexistující počítač, je tento jedním z počítačů, který je emulován emulátorem Emulator 3000. V tomto případě je ZX Spectrum +4 běžný počítač ZX Spectrum se 48 KiB paměti RAM, ale s upravenou pamětí ROM. Jako potenciální +4 byl označen počítač Hobbit.\n\nV roce 2003 vznikla petice za vznik počítače Sinclair ZX Spectrum +4, který by v sobě kombinoval to nejlepší z variant počítače ZX Spectrum vznikých ve státech bývalého východního bloku a počítače SAM Coupé. K této petici vznikla diskuse, ve které byly probírány možnosti realizace nového ZX Spectra. \n\nStránky http://www.geocities.ws/arcretro/ obsahují popis počítače Sinclair ZX Spectrum +4, který se měl dostat na britský trh 1. dubna 2005. Počítač je podobný počítači Sinclair ZX Spectrum 128K+ (jenom místo loga 128K má logo +4) a je vybaven 256 KiB paměti RAM a šestikanálovým zvukovým generátorem. K počítači měl existovat ZX Interface 3, pomocí kterého mělo být možné rozšířit paměť počítače o dalších 256 KiB, grafický procesor a slot pro paměťové karty. Jako vnější paměťové médium měla sloužit externí CD mechanika Sinclair ZX Compact Disc Drive. K počítači měl také existovat rozšiřující modul Sinclair ZX Spectrum +4 Boogie Box Server, který přidává počítač 1 MiB paměti RAM a druhý procesor běžící na 25 MHz, takže na počítači je pak možné provozovat operační systém Windows XP+4.\n\nV roce 2013 publikoval server Retro Asylum zprávu o tom, že společnost Amstrad chce obnovit značku počítačů Sinclair právě uvedením na trh počítače Sinclair ZX Spectrum +4. Mělo se jednat o počítač založený na počítači Sinclair ZX Spectrum +3, který měl být vybaven 512 KiB paměti RAM, novým obvodem ULA, sběrnicí USB, video výstupem HDMI a CD-ROM mechanikou. Nová ULA měla být schopná generování obrazu bez kolize atributů. Tato informace byla označena jako aprílový žert.\n"}
{"id": "912949", "url": "https://cs.wikipedia.org/wiki?curid=912949", "title": "Datalog 2 Turbo", "text": "Datalog 2 Turbo\n\nDatalog 2 Turbo je databáze pro počítače Sinclair ZX Spectrum a kompatibilní (například Didaktik). Jedná se o program českého původu, autorem je Petr Adámek. Vydavatelem programu byla společnost Ultrasoft, program byl vydán v roce 1992. Předchůdci programu jsou databáze Datalog (distribuovaný prostřednictvím 602.ZO Svazarmu) a Datalog 2. Práce na Datalogu 2 byly dokončeny už v roce 1988.<ref name=\"bit1/92\"></ref>\n\nProgram se ovládá pomocí menu, které zobrazují formou oken, ve kterých se vybírají zvolené položky. V menu je možné se pohybovat pomocí kurzorových šipek nebo pomocí klíves Q, A, O, P. Potvrzení výběru je možné provést buď klávesou Enter nebo klávesou mezerník. Program umožňuje používat dvě šířky písma, 32 znaků na řádek a 64 znaků na řádek. Obě šířky písma je možné libovolně kombinovat, ovšem není doporučeno používat dvě šířky písma ve vlastních záznamech, neboť přepnutí velikosti textu ovlivňuje řazení databázových položek.\n\nProgram pracuje ve dvou režimech:\n\nV návrhovém režimu je možné volit konkrétní umístění jednotlivých datových položek, přidávat textové popisky, úsečky a nastavovat barvy. V návrhovém režimu je možné zobrazit mřížku.\n\nProti svému předchůdci, programu Datalog, je Datalog 2 rychlejší, má přidaný příkaz \"Najdi\", která hledá zadaný výraz ve všech existujících položkách, a příkaz \"Fragment\".\n\nProgram plně podporuje češtinu a slovenštinu. Písmena s diakritikou je možné zadávat delším podržením příslušné klávesy bez diakrického znaménka, např. delším podržením klávesy \"a\" je vloženo písmeno \"á\". Pokud nějaké písmeno může mít více diakritických znamenének, obvykle je k zadání použita klávesa sousední s písmenem, u kterého varianta s diakritickým znaménkem neexistuje. Písmena \"ä\", \"é\", \"ĺ\", \"ô\", \"ö\", \"ŕ\", \"ů\" a \"ü\" jsou zadávány delším podržením kláves \"q\", \"w\", \"k\", \"p\", \"m\", \"f\", \"j\" a \"h\". Datalog 2 Turbo má definovanou i azbuku.\n\nS programem Datalog 2 Turbo byl dodávaný program \"MFlog\" pro převod databází programu Masterfile na databázi pro Datalog 2 Turbo. Existuje možnost exportu databáze do MS Accessu.\n\n"}
{"id": "912954", "url": "https://cs.wikipedia.org/wiki?curid=912954", "title": "Malansac", "text": "Malansac\n\nMalansac je francouzská obec v departementu Morbihan v regionu Bretaň.\n\nMalansac se nachází v jihovýchodní části Bretaně. Obklopují ho obce Saint-Gravé na severu, Peillac na severovýchodě, Saint-Jacut-les-Pins na východě, Saint-Gorgon na jihovýchodě, Caden na jihu, Limerzel na jihozápadě, Pluherlin na západě a Rochefort-en-Terre na severozápadě.\n\n\"Počet obyvatel\"\nObec vznikla na základě zákona ze 14. prosince 1789, který zřizoval obce podle bývalých farností. Od 18. století do počátku 20. století byl Malansac známý svým hrnčířstvím.\n\nV 60. letech zde Jacques Hervieux založil firmu \"Père Dodu\" (dnes Groupe Doux), která patří k největším zpracovatelům drůbežího masa v Evropě.\n\n\n"}
{"id": "912955", "url": "https://cs.wikipedia.org/wiki?curid=912955", "title": "Claire Forlani", "text": "Claire Forlani\n\nClaire Antonia Forlani (* 1. července 1972 Londýn) je britská herečka. \n\nJejími rodiči jsou Barbara née Dickinsonová a Pier Luigi Forlani, italský hudební manažer. Od jedenácti let studovala šest roků na umělecké škole Arts Educational Schools v Londýně, obor herectví a tanec. V roce 1993 se s rodiči přestěhovala do San Francisca, kde se začala věnovat filmu. Jejím prvním filmem byl \"J.F.K.: Reckless Yout\" z téhož roku. Později hrála v řadě dalších filmů, mezi které patří \"\" (1994), \"Flákači\" (1995), \"Basquiat\" (1996), Seznamte se, Joe Black (1998) nebo \"Hooligans\" (2005). Od roku 2007 je jejím manželem skotský herec Dougray Scott.\n\n"}
{"id": "912958", "url": "https://cs.wikipedia.org/wiki?curid=912958", "title": "Cicely Tyson", "text": "Cicely Tyson\n\nCicely Tyson (* 19. prosince 1924 Manhattan, New York) je americká herečka. Svou první filmovou roli získala ve filmu \"Carib Gold\" z roku 1956. Později hrála v mnoha seriálech i filmech, jako například \"Modrý pták\" (1979), \"Smažená zelená rajčata\" (1991) nebo \"Černobílý svět\" (2011). V letech 1981−1988 byla manželkou jazzového trumpetisty Milese Davise.\n\n"}
{"id": "912960", "url": "https://cs.wikipedia.org/wiki?curid=912960", "title": "Čerkesové", "text": "Čerkesové\n\nČerkesové je nepřesné označení lidí pocházejících ze severozápadního Kavkazu. Tímto termínem je častovali Turci (Osmané) v dobách středověku a přes Osmanskou říši se název rozšířil do zbytku světa. Čerkesové jsou tvořeni především Adygejci. Mezi Čerkesy se počítají i malé kavkazské národy jako Abazini nebo Ubychové, kteří se mezi Adygejce neřadí. Známý je výrok „každý Adygejec je Čerkes, ale ne každý Čerkes je Adygejec“.\n\nČerkesové žili od pradávna na severozápadním úpatí Kavkazu, který dnes patří Ruské federaci. Rusové Čerkesy z území vyhnali v 19. století po rusko-čerkeské válce do vyhnanství v Turecku a dalších zemí Blízkého východu. Rusové na území provedli etnickou čistku, po ruském zásahu na území zůstalo 10% obyvatelstva z řad Čerkesů. Čerkesové žijící v Ruské federaci dnes (po rusko-čerkeské válce jich zbylo kolem 80 tisíc) nemají na rozdíl od Čečenců separatistické tendence. Jazyk předků čerkeštinu (adygejštinu) ovládá jen malé procento ruských Čerkesů. Důvodem je především systematické mazání jejich historie. Názvy měst, řek, hor a dokonce jmena a příjmení Čerkesů se s příchodem Rusů měnily. Čerkesové žijící na území Ruska tak složitě hledají svojí minulost. Dalším problémem dnešních Čerkesů žijících v Rusku jsou vzájemné spory s turkickými kmeny (horskými Tatary), s kterými obývají svá území. Balkaři resp. Karačajci se v mnoha směrech s Čerkesy neshodnou a tyto vzájemné spory brání ekonomickému, hospodářskému a politickému rozvoji území. Prostředníkem sporů jsou Rusové, kteří nemají důvod rozvoj podporovat. Republika Karačajevsko-Čerkesko je tak z jednou nejzaostalejších oblastí na území Ruské federace.\n\nIntelektuální elita Čerkesů (Adygejců) je formována hlavně v exilu. Národní cítění Čerkesů a touha navrácení jejich území vyvolávají lidé z exilu, resp. potomci lidí, kteří byli nuceni opustit severozápadní Kavkaz.\n\n\n"}
{"id": "912962", "url": "https://cs.wikipedia.org/wiki?curid=912962", "title": "Parker Poseyová", "text": "Parker Poseyová\n\nParker Poseyová, rodným jménem Parker Christian Posey, (* 8. listopadu 1968 Baltimore, Maryland, USA) je americká herečka. Začínala v televizním seriálu \"As the World Turns\" (1991−1992) a v roce 1993 dostala svou první filmovou roli ve filmu \"Dazed and Confused\". Později hrála v řadě dalších seriálů i filmů, jako například \"Basquiat\" (1996), \"Prostě sexy\" (2002), \"Superman se vrací\" (2006) nebo \"Jarní prázdniny\" (2009).\n\n"}
{"id": "912965", "url": "https://cs.wikipedia.org/wiki?curid=912965", "title": "Drive", "text": "Drive\n\nDrive může být:\n\n\n"}
{"id": "912966", "url": "https://cs.wikipedia.org/wiki?curid=912966", "title": "Clint Malarchuk", "text": "Clint Malarchuk\n\nClint Malarchuk (* 1. května 1961 v Grande Prairie, Alberta, Kanada) je bývalý kanadský hokejista, který hrál na postu brankáře v NHL v letech 1981 až 1992, momentálně je asistent trenéra v týmu Calgary Flames.\nZnám je díky svému zranění, které se mu stalo během zápasu NHL, kdy mu hráč St.Louis Blues Steve Tuttle, rozřízl bruslí krční žílu, po němž ztratil hodně krve.\n\nHrál juniorskou ligu za Portland Winter Hawks v Západní hokejové lize (WHL). Poté, co skončil ve WHL se stál profesionálem v NHL, kde si ho vybral tým Quebec Nordiques, Washington Capitals a Buffalo Sabres, a také Las Vegas Thunder v International Hockey League (IHL). Kariéru ukončil se 141 výhrami, 130 porážkami, 45 výhrami v prodloužení, 12 čistých kont a průměrnou úspěšností zákroků 88,5%.\n\nBěhem zápasu 22. března 1989, mezi domácími Buffalo Sabres a St.Louis Blues, Steve Tuttle v dresu Blues a Uwe Krupp za Buffalo bruslili za pukem, když se Tuttle dostával do úniku. Oba následně spadli přímo do jeho branky. Tuttle nešťastně během pádu jej řízl svojí bruslí do krku, kdy mu přeřízl jeho hrdelní žílu. Z krku mu okamžitě začala tryskat krev. V tu chvíli byl schopen akorát klečet na ledě. Během toho, co se držel v brankovišti za krk, tak na tribunách omdlelo 11 fanoušků, další dva měli infarkt myokardu a 3 hráči zvraceli na ledě.\nKamery místní televize během jeho ošetřování se snažily, aby v televizi nikdo neviděl, co se stalo na ledě. On sám během svého zranění věřil, že nejspíše zemře. \"Jediné, co jsem chtěl, je dostat se pryč z ledu.\" říkal tehdy. \"Moje matka sledovala zápas v televizi, nechtěl jsem, aby mě viděla umírat.\"\nJeho život byl zachráněn díky tehdejšímu trenérovi Jimu Pizzutellimu, dřívějšímu zdravotníkovi Americké armády, během Vietnamské války. Když se k němu dostal, tak mu vložil prsty do krku a tím se snažil zastavit krvácení. Nic jiného nedělal do doby, než se na led dostavili zdravotníci. Kdyby k němu Pizzutelli přišel jen o chvilku později mohlo se tak jednat o třetí úmrtí po Howie Morenzovi a Billu Mastertonovi kvůli zranění během zápasu NHL. Kdyby jej brusle zasáhla o tři milimetry výše a zasáhla by tak jeho krkavici, tak by brankář Buffala vykrvácel do 2 minut. Nakonec měl 300 stehů na krku, poklesla mu výkonnost, proto se rozhodl ukončit kariéru v NHL. Po tomto zranění trpěl obsedantně-kompulzivní poruchou, také nočními můrami a alkoholismem. Pokračoval v hokeji ještě v IHL, a v roce 1999 ukončil kariéru hráče a stal se trenérem.\n\nJako hlavní kouč začal v ECHL v týmu Idaho Steelheads, kde působil od 1998 do 2000. Poté se stal trenérem brankářů v NHL u týmu Florida Panthers, během sezony v letech 2002/2003. Na ročník 2006/2007 se domluvil s týmem Columbus Blue Jackets. V srpnu 2010 souhlasil s tím, že se stane trenérem brankářů v Atlanta Thrashers. V červnu roku 2011 Calgary Flames oznámili, že s ním podepsali smlouvu.\n"}
{"id": "912968", "url": "https://cs.wikipedia.org/wiki?curid=912968", "title": "Otmuchovské jezero", "text": "Otmuchovské jezero\n\nOtmuchovské jezero (\"Jezioro Otmuchowskie\") je přehradní nádrž v Polsku na Kladské Nise. Nachází se u města Otmuchów, necelých 10 km od českých hranic. Má rozlohu podle výšky hladiny okolo 20 km², největší hloubku 18 m a objem zhruba 140 milionů kubických metrů. Umělá nádrž byla vybudována Němci v roce 1933 jako \"Staubecken Ottmachau\". Přehrada slouží k výrobě elektrické energie i rekreaci (windsurfing), významný je rybolov (candát, štika).\n\n"}
{"id": "912969", "url": "https://cs.wikipedia.org/wiki?curid=912969", "title": "Římskokatolická farnost Březí u Osové Bítýšky", "text": "Římskokatolická farnost Březí u Osové Bítýšky\n\nŘímskokatolická farnost Březí u Osové Bítýšky je územní společenství římských katolíků s farním kostelem Jména Panny Marie v obci Březí. Do farnosti spadají také obce Borovník, Březské, Níhov, Rozseč a vesnice Ondrušky.\n\nFarnost Březí byla zřízena v roce 1788.\n\nOd roku 1999 byl administrátorem excurrendo P. Bohumil Poláček, v roce 2016 jej vystřídal R. D. Jiří Jeniš.\n\nVe farnosti slavil v roce 2007 primiční mši svatou novokněz Blažej Hejtmánek.\n\nDnem vzájemných modliteb farností za bohoslovce a bohoslovců za farnosti brněnské diecéze je 15. březen. Adorační den připadá na 25. března.\n\nNa území farnosti se každoročně koná tříkrálová sbírka. Při sbírce v roce 2016 se v Borovníku vybralo 5 000 korun, v Březí 7 060 korun, v Březském 5 970 korun, v Níhově 20 070 korun a v Rozseči 3 990 korun.\n\nFarnost pořádá o prázdninách farní tábor.\n\n"}
{"id": "912972", "url": "https://cs.wikipedia.org/wiki?curid=912972", "title": "Carey Mulliganová", "text": "Carey Mulliganová\n\nCarey Mulliganová (nepřechýleně Mulligan; * 28. května 1985 Londýn) je britská herečka. Svou filmovou kariéru zahájila v roce 2005 ve filmu \"Pýcha a předsudek\". Později hrála například ve filmech \"Veřejní nepřátelé\" (2009), \"Neopouštěj mě\" (2010), \"Drive\" (2011) nebo \"Velký Gatsby\" (2013).\n\nOd roku 2012 je jejím manželem hudebník Marcus Mumford.\n\n"}
{"id": "912973", "url": "https://cs.wikipedia.org/wiki?curid=912973", "title": "Římskokatolická farnost Loděnice u Moravského Krumlova", "text": "Římskokatolická farnost Loděnice u Moravského Krumlova\n\nŘímskokatolická farnost Loděnice u Moravského Krumlova je územní společenství římských katolíků s farním kostelem svaté Markéty v obci Loděnice. Do farnosti spadají také obce Jezeřany-Maršovice a Šumice.\nLoděnický kostel je poprvé připomínán v roce 1220, pozůstatky této stavby se však nedochovaly, neboť byl zcela nahrazen současným gotickým kostelem.\nFarářem byl od 1. srpna 1997 do července 2015 R. D. Mgr. Jiří Hének. Toho od 1. srpna 2015 vystřídal jako farář R. D. Mgr. Vít Rozkydal.\n\nDnem vzájemných modliteb farností za bohoslovce a bohoslovců za farnosti brněnské diecéze je 20. červen. Adorační den připadá na nejbližší neděli po 19. srpnu.\n\nVe farnosti se pravidelně koná tříkrálová sbírka. V roce 2016 se při ní vybralo v Loděnicích 12 946 korun.\n\n"}
{"id": "912977", "url": "https://cs.wikipedia.org/wiki?curid=912977", "title": "Acheux-en-Amiénois", "text": "Acheux-en-Amiénois\n\nAcheux-en-Amiénois je francouzská obec v departementu Somme v regionu Hauts-de-France. V roce 2012 zde žilo 608 obyvatel.\n\nBus-lès-Artois, Forceville, Léalvillers, Louvencourt, Varennes\n\n\"Počet obyvatel\"\n"}
{"id": "912978", "url": "https://cs.wikipedia.org/wiki?curid=912978", "title": "Tatum O'Neal", "text": "Tatum O'Neal\n\nTatum O'Neal (* 5. listopadu 1963 Los Angeles) je americká herečka. Svou kariéru zahájila po boku svého otce Ryana O'Neala ve svých deseti letech ve filmu \"Papírový měsíc\". Za tuto roli získala Oscara za nejlepší herečku ve vedlejší roli. Jako dětská herečka pak hrála například ve filmech \"Špatné zprávy pro Medvědy\", \"Bijásek\" (oba 1976) nebo \"Světová teta Velvet\" (1978). Později hrála například ve filmech \"Basquiat\" (1996), \"Skandál texaských roztleskávaček\" (2008) nebo \"The Runaways\" (2010). V letech 1986−1994 byla manželkou tenisty Johna McEnroe, se kterým měla tři děti.\n\n"}
{"id": "912980", "url": "https://cs.wikipedia.org/wiki?curid=912980", "title": "Jana Kudrjavcevová", "text": "Jana Kudrjavcevová\n\nJana Kudrjavcevová, : , (* 30. září 1997 Moskva) je ruská moderní gymnastka, vítězka mistrovství Evropy juniorek v sestavě s míčem pro rok 2012 a trojnásobná mistryně Ruska v kategorii juniorek.\n\nZávodit začala velmi brzy. Stala se juniorskou mistryní Ruska v roce 2009, 2011 a 2012. Na mezinárodních závodech se poprvé objevila v roce 2011, kdy vyhrála Světový pohár v Pesaru v kategorii juniorek. Stejný výsledek na tomto závodě zopakovala i následující rok. V roce 2012 byla nominována na juniorské mistrovství Evropy v sestavě s míčem, kde získala zlatou medaili a zároveň svým výsledkem napomohla ruskému juniorskému týmu k vítězství na ME v družstvech. Ruský juniorský tým spolu s ní tvořily závodnice Diana Borisovová, Julia Sinicinová a Alexandra Soldatovová.\n\nV roce 2013 začala startovat v seniorské kategorii. Na Grand prix v Moskvě obsadila celkové druhé místo a hned další Grand prix v Cholonu vyhrála (1. místo za sestavu s Chmíčem a s kuželi a 3. místo za sestavu se stuhou a s obručí). Závodila také na svém prvním Světovém poháru v Sofii, kde obsadila celkové první místo a zároveň vyhrála v každé sestavě, což se zatím historicky povedlo jen jediné gymnastce. Podruhé získala absolutní výhru na Grand prix v Minsku. Díky těmto výsledkům nahradila Alexandru Merkulovou na mistrovství Evropy 2013 ve Vídni.\n\n"}
{"id": "912983", "url": "https://cs.wikipedia.org/wiki?curid=912983", "title": "Esteban Gutiérrez", "text": "Esteban Gutiérrez\n\nEsteban Manuel Gutiérrez Gutiérrez (* 5. srpna 1991 Monterrey, Mexiko) je jezdcem Formule 1. V roce 2012 závodil v GP2 Series za tým Lotus GP.V roce 2013 závodí ve formuli 1 za tým Sauber po boku Nica Hülkenberga.V roce 2008 vyhrál evropskou Formuli BMW. V roce 2012 obsadil v GP2 3. místo. Pro sezónu 2016 ho potvrdil tým Haas Formula. Bude závodit po boku Romain Grosjean.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n\n"}
{"id": "912984", "url": "https://cs.wikipedia.org/wiki?curid=912984", "title": "Volby v Lichtenštejnsku", "text": "Volby v Lichtenštejnsku\n\nVolby v Lichtenštejnsku jsou svobodné. Volí se pouze do jednokomorového Zemského sněmu, kde 25 poslanců zastává mandát na čtyřleté volební období. Zemský sněm navrhuje výkonný orgán, který kníže schvaluje na čtyřleté období.\n\n"}
{"id": "912986", "url": "https://cs.wikipedia.org/wiki?curid=912986", "title": "Římskokatolická farnost Branišovice", "text": "Římskokatolická farnost Branišovice\n\nŘímskokatolická farnost Branišovice je územní společenství římských katolíků s farním kostelem svatého Vavřince v obci Branišovice.\n\nPrvní zmínka o Branišovicích pochází z roku 1222, první zmínka o faře pak z roku 1356.\n\nOd 1. září 1991 je administrátorem excurrendo R. D. Jan Fiala z Olbramovic u Moravského Krumova.\n\nDnem vzájemných modliteb farností za bohoslovce a bohoslovců za farnosti brněnské diecéze je 30. září. Adorační den připadá na 22. srpna.\n\nVe farnosti se pravidelně pořádá tříkrálová sbírka. V roce 2016 se při ní vybralo 10 759 korun.\n\n"}
{"id": "912987", "url": "https://cs.wikipedia.org/wiki?curid=912987", "title": "Římskokatolická farnost Troskotovice", "text": "Římskokatolická farnost Troskotovice\n\nŘímskokatolická farnost Troskotovice je územní společenství římských katolíků s farním kostelem svatého Václava v městysu Troskotovice.\n\nPrvní písemná zmínka o obci se hlásí k roku 1046, jedná se však o falzum z 12. století. Roku 1252 jsou uváděny jako Droscowitz, existoval zde již farní kostel. V roce 1513 byly v držení oslavanského kláštera. Velký požár, při kterém téměř celé městečko vyhořelo, postihl Troskotovice v roce 1796. Po odsunu německého obyvatelstva v roce 1945 byly opuštěné domy zdemolovány, takže v roce 1950 z původních 313 domů zůstalo jen 175.\n\nDnem vzájemných modliteb farností za bohoslovce a bohoslovců za farnosti brněnské diecéze je 14. prosince. Adorační den připadá na nejbližší neděli po 30. březnu.\n\nVe farnosti se pravidelně koná tříkrálová sbírka. V roce 2017 se při ní vybralo 17 596 korun.\n"}
{"id": "912988", "url": "https://cs.wikipedia.org/wiki?curid=912988", "title": "Karel Bulan", "text": "Karel Bulan\n\nKarel Bulan (* 14. ledna 1940 Dolní Staňkov) je bývalý český sportovec – sportovní střelec z pušky, československý reprezentant. Jde o prvního československého mistra světa ve sportovní střelbě z roku 1974 a olympionika, který startoval na Letních olympijských hrách v roce 1972 v Mnichově, kde v disciplíně velkorážní terčovnice skončil na 5. místě, zúčastnil se i Letních olympijských her 1976 v Montrealu. Celkem šestkrát byl na mistrovství světa na 3. místě, startoval i na mistrovství Evropy.\n\n\n"}
{"id": "912991", "url": "https://cs.wikipedia.org/wiki?curid=912991", "title": "Římskokatolická farnost Vlasatice", "text": "Římskokatolická farnost Vlasatice\n\nŘímskokatolická farnost Vlasatice je územní společenství římských katolíků s farním kostelem svatého Jana Křtitele v obci Vlasatice. Do farnosti spadá také vesnice Nová Ves.\nKostel v obci je poprvé zmiňován roku 1276. Většina obyvatel v 16. století přestoupila z římskokatolické církve k luteránství, chrám proto chátral. Nový majitel Vlasatic, hrabě Jeroným Václav Thurn (bratr Jindřicha Matyáše Thurna), sám téhož vyznání, jej nechal na začátku 17. století zbořit a na jeho místě postavit v roce 1610 nový luteránský kostel. Vlasatice od roku 1622 drželi Ditrichštejnové a kostel se stal římskokatolickým. K severní straně lodi byla v roce 1879 přistavěna kaple Božího hrobu.\n\nAdministrátorem excurrendo je od srpna 2012 R. D. Mgr. Jaroslav Svoboda z Pohořelic.\n\nDnem vzájemných modliteb farností za bohoslovce a bohoslovců za farnosti brněnské diecéze je 1. říjen. Adorační den připadá na nejbližší neděli po 12. listopadu.\n\nVe farnosti se pravidelně pořádá tříkrálová sbírka. V roce 2015 se při ní vybralo 17 245 korun. Při sbírce v roce 2016 činil výtěžek ve Vlasaticích 16 300 korun. V roce 2019 koledníci ve Vlasaticích vybrali 20 961 korun.\n\n"}
{"id": "912992", "url": "https://cs.wikipedia.org/wiki?curid=912992", "title": "Římskokatolická farnost Pasohlávky", "text": "Římskokatolická farnost Pasohlávky\n\nŘímskokatolická farnost Pasohlávky je územní společenství římských katolíků s farním kostelem svaté Anny v obci Pasohlávky. Do farnosti spadá také území zaniklé obce Mušov s bývalým kostelem svatého Linharta.\nV roce 1276 patřila obec dolnokounickému klášteru. V době válek během 15. století zpustla a znovu osídlena byla až v polovině 16. století. Původně v obci stávala kaple, která byla v roce 1672 přestavěna. Současnou podobu má kostel od roku 1811.\nOd 1. srpna 2009 je administrátorem excurrendo R. D. Josef Kohoutek.\n\nDnem vzájemných modliteb farností za bohoslovce a bohoslovců za farnosti brněnské diecéze je 8. říjen. Adorační den připadá na nejbližší neděli po 15. listopadu.\n\nFarnost se zapojila do projektu \"NEJÍM, ABY MOHLI JÍST\" ( v listopadu 2014 ve farnosti proběhly dvě sbírky na podporu těch, kteří přišli o domov, všechen majetek a trpí hlady.\n\nVe farnosti se pravidelně pořádá tříkrálová sbírka. V roce 2015 se při ní vybralo 15 609 korun. Při sbírce v roce 2016 činil výtěžek 18 244 korun. V roce 2018 dosáhl výtěžek sbírky 20 764 korun.\n\nV listopadu 2016 se v farnosti konaly lidové misie.\n\n"}
{"id": "912993", "url": "https://cs.wikipedia.org/wiki?curid=912993", "title": "Netopýr řasnatý", "text": "Netopýr řasnatý\n\nNetopýr řasnatý (\"Myotis nattereri\") je evropský netopýr z čeledi netopýrkovitých (Vespertilinidae) s charakteristicky světlými křídly a s bělavou srstí na spodní straně těla. Je jedním z druhů, které se vyskytují i v Česku na celém území státu. V Evropě se vyjma severní Skandinávie vyskytuje téměř všude a jeho areál zasahuje až do oblasti Blízkého východu a severozápadní Afriky. Druh poprvé popsal Heinrich Kuhl v roce 1817. Jsou známy dva poddruhy vyskytující se v severozápadní Africe a v oblasti Kavkazu; genetické studie na Pyrenejském poloostrově naznačují, že část tamější populace představuje vlastní kryptický druh. V Chýnovské jeskyni ležící nedaleko jihočeského města Tábor má největší přirozené evropské zimoviště. Nicméně druh většinou zimuje osamoceně ve skalních štěrbinách či štěrbinách staveb.\n\nMá drobné tělo o hmotnosti 5–12 gramů, s rozpětím křídel mezi 245 až 280 mm. Z vrchní strany je tělo pokryto hnědou až hnědošedou srstí, na břišní části má sněhobílou barvu. Oproti jiným druhům má dvě řady brv na létací bláně, což umožňuje snadné rozpoznání druhu. Tyto brvy využívá jako hřeben, s jehož pomocí je schopen shrabávat drobný hmyz z listů a větviček do vaku, odkud je pak tlamou požírá. Potrava se skládá převážně ze zástupců dvoukřídlého hmyzu, ale taktéž z hmyzu pohybujícího se po zemi. Frekvence využívaná tímto druhem pro echolokaci leží mezi 23 až 115 kHz s největší energií okolo 53 kHz a pulzem trvajícím průměrně 3,8 ms.\n\nJedná se o poměrně běžný druh na území Evropy, pro který představuje největší nebezpečí postupný úbytek vhodných míst pro hnízdění (štěrbin ve starých budovách, střechách, doupných stromů) a postupný zánik vhodných biotopů (lesů, remízků atd.). V Evropě je chráněn za pomoci Směrnice o stanovištích vydané Evropskou unií v roce 1992.\n\nV angličtině i v latině je název netopýra odvozen od rakouského novináře Johanna Natterera, vášnivého zoologa, který strávil 18 let v jižní Americe. Dříve byla k netopýru řasnatému řazena i japonská (\"Myotis bombinus\") a východoasijská forma (\"Myotis schaubi\"), nicméně ty jsou nyní považovány za samostatný druh. Druh poprvé popsal Heinrich Kuhl v roce 1817.\n\n\nZ druhu jsou vyčleňovány dva poddruhy:\n\nV roce 2006 bylo genetickými testy zjištěno, že část populace netopýra řasnatého na Pyrenejském poloostrově představuje vlastně nový kryptický druh pojmenovaný \"Myotis escalerae\". Je možné, že tato třetí linie může představovat významnou část jihoevropské populace.\n\nNetopýr řasnatý je drobný netopýr o průměrné hmotnosti mezi 5 až 12 gramy mající rozpětí křídel mezi 245 až 280 mm. Tělo dosahuje velikosti 41 až 55 mm a je porostlé hnědou (jiný zdroj uvádí šedohnědou) srstí viditelnou taktéž na membráně mezi nohama, na spodní straně je srst viditelně světlejší než u jiných netopýrů (špinavě bílá). Chlupy na spodní straně jsou totiž dvoubarevné, kdy blíže k tělu jsou černé a na vrchu bílé. Z těla vyrůstá ocas o průměrné délce 38 až 49 mm. K bezpečnému určení druhu se využívá zvláštní úprava ocasní létací blány, která je na spodním okraji opatřena hustým lemem porostlým 1 až 2 mm dlouhými brvami. Ty vyrůstají ve dvou řadách na přední a v jedné na zadní straně okraje blány. Ostruha upínající blánu k noze je esovitě prohnutá. Samotná blána je napjatá mezi články čtyř prstů, paží a předloktím podobně jako u ostatních druhů netopýrů. Pouze palec je volný a opatřen malým drápkem. Létací blána je porostlá drobnými, téměř průhlednými chloupky.\n\nNa hlavě netopýra se nachází blanité ušní boltce o délce 14 až 20 mm mající dlouhý oválný tvar, na špičce s ohrnutou blánou. Výška ušního víčka (tzv. tragu) je mezi 9 až 12,5 mm dosahující zhruba 2/3 výšky boltce. Charakteristický tvar uší se využívá jako rozlišovací znak od jiných podobně velkých druhů. V tlamě má netopýr řasnatý malé ostré zuby. Na hlavě se pak nachází dvojice malých očí a čenich.\n\nNejdelší zaznamenaný věk druhu prokázaný kroužkováním na území Česka je 23 let.\n\nNetopýr má západopalearktický areál výskytu a je tedy znám z většiny Evropy. Na západě je popsán od Irska až po evropskou část Ruska na východě. Areál zasahuje až do oblasti Kavkazu v Asii. Popsán byl taktéž v Turecku, Libanonu, Sýrii, Izraeli, Íránu až po Turkmenistán. Na severu se vyskytuje v jižním Švédsku a Finsku a na jihu zasahuje jeho areál přes Itálii až do severozápadní Afriky (pobřežní oblasti Maroka a Alžírska). Druh pravděpodobně dříve vyhynul na území Norska. Maximální nadmořská výška výskytu je 2000 m n. m. Většinou se vykytuje ve vlhkých oblastech a i v místech, kde panuje suché klima, se vyskytuje poblíž vodních těles.\n\nBěhem léta se netopýr řasnatý ukrývá v blízkosti zdrojů potravy v dutinách listnatých i jehličnatých stromů, v budovách (štěrbiny ve střechách, ve zdech atd., vzácně i v podzemních dutinách) či ve speciálních budkách pro netopýry. V létě se mezi jednotlivými úkryty přesouvá. Vytváří kolonie od 5 do 40 jedinců, které se v průběhu léta přeskupují. Během jarních a podzimních přeletů hojně využívá vchody do jeskyní a jiných podzemních prostor. Nejdelší známý přelet mezi jarním, letním, podzimním a zimním stanovištěm je 90 km, jiný zdroj uvádí vzdálenost 120 km. Přelety mezi zimovištěm a letním stanovištěm trvají většinou do poloviny února až do poloviny května.\n\nNa výskyt druhu má největší negativní dopad úbytek vhodných prostor pro ukrývání (úbytek doupných stromů, nevhodné přestavby budov a také vyrušování v době zimování) a úbytek potravních stanovišť. Na území severní Afriky je taktéž netopýr loven pro údajné léčivé účinky v místní tradiční medicíně.\n\nNetopýr řasnatý má největší přirozené zimoviště v Česku – a dokonce i v Evropě – na území národní přírodní památky Chýnovská jeskyně, kde zimuje několik desítek jedinců. Celkově se jedná o druh, který je průběžně nacházen na celém území státu, i když se nejedná o hojný druh. Nicméně v některých podhorských oblastech a taktéž v oblasti Jižních Čech se jedná o poměrně běžný druh, a to převážně v letních měsících. Z pozorování se taktéž zdá, že postupně dochází k nárůstu populace tohoto druhu, což může být vázáno na narůstající eutrofizaci vod a adaptaci druhu na kulturní krajinu. Nicméně dle kategorie zákonné ochrany v ČR se řadí mezi silně ohrožené druhy (dle nařízení vlády 166/2005 Sb.).\n\nJeho potrava je složena z létajícího dvoukřídlého hmyzu, ale pojídá také nelétavé bezobratlé, které sbírá z listí, větví či přímo ze země (například se jedná o zástupce pavouků, různé housenky denních motýlů, denní mouchy či škvory). K tomu využívá atypicky rostlé létací blány, kterou při napnutí využívá jako jakýsi kartáč, s jehož pomocí seškrabává drobný hmyz do vzniklého vaku tvořeného ocasní blánou. Z této kapsy netopýr následně snadno tlamou požírá. Létající hmyz loví za letu většinou na okraji lesů a parků.\n\nNetopýr řasnatý patří mezi usedlé netopýry, to znamená, že v průběhu života příliš nemění své stanoviště a je tak celoživotně vázán na malé území. Jeho let se dá charakterizovat jako pomalý s vysokou manévrovaností poblíž stromů, létá taktéž nad vodní hladinou.\n\nI přes to, že se jedná v Evropě poměrně hojný druh, nikde se nevyskytuje ve vysokém počtu. Dle pozorování v Jordánsku mohou dosahovat kolonie velikosti 250 až 300 jedinců, nicméně většinou jsou značně menší a čítají jen několik desítek jedinců.\n\nFrekvence využívaná tímto druhem pro echolokaci leží mezi 23 až 115 kHz s největší energií okolo 53 kHz a pulzem tvrvajícím průměrně 3,8 ms. Vysílané hlasy mají poměrně rychlý rytmus, a to 9 až 15 hlasů za sekundu; oproti netopýru vodnímu (\"Myotis daubentonii\") a netopýru vousatému (\"Myotis mystacinus\") jsou tišší.. Zachytitelný je na vzdálenost 5 až 20 m.\n\nBěhem přezimování netopýr zpravidla zimuje samostatně či jen v malých skupinkách, a to především ve vlhkých a studených štolách, jeskyních či v různých štěrbinách. Během zimování nesklápí ušní boltce nazad jako většina druhů rodu.\n\nK páření netopýra řasnatého dochází pravděpodobně i v průběhu zimování a zřejmě i na jaře. Uvolněné samčí spermie jsou inaktivní; dochází k jejich uložení v rozmnožovacím traktu samice. Aby přežily, jsou obaleny výměškem přídatných žláz samce bohatým na výživné látky.\n\nSamice je březí v průměru 8 až 10 týdnů. Během porodu se samice přichytí jak zadníma nohama, tak i předníma, čímž se celé tělo dostane do téměř vodorovné pozice. Ohnutý ocas společně s létací blánou vytvoří jakousi záchytnou síť, do které je mládě po porodu chyceno. Matka narozené mládě, které je slepé a holé, intenzivně olizuje a čistí. Po několik prvních dní je mládě zavěšeno na břiše matky. Po tuto dobu saje podobně jako ostatní savci mateřské mléko z páru bradavek. Matka mládě opouští pouze v době, kdy vylétává na lov, tehdy je mládě ponecháno zavěšené v úkrytu.\n\nZástupci druhu jsou celoevropsky chráněni pomoci tzv. Směrnice o stanovištích vydané Evropskou unií v roce 1992. K tomu je ve většině států, kde se vyskytuje, chráněn ještě národní legislativou. V Česku je řazen mezi silně ohrožené druhy.\n"}
{"id": "912998", "url": "https://cs.wikipedia.org/wiki?curid=912998", "title": "Římskokatolická farnost Ivaň", "text": "Římskokatolická farnost Ivaň\n\nŘímskokatolická farnost Ivaň je územní společenství římských katolíků s farním kostelem svatého Bartoloměje v obci Ivaň.\n\nVes byla původně přifařena do Přibic, po husitských válkách katolická duchovní správa zanikla. Na konci třicetileté války (1644) byl přibický kostel vypálen, přibická fara opuštěna a Přibice i Ivaň byly přifařeny do Pohořelic. Ovšem i zde chyběl farář, takže až do roku 1673 celou rozsáhlou farnost obhospodařoval farář židlochovický. U pohořelické fary zůstala Ivaň až do roku 1785, kdy byla obnovena farnost přibická. O dva roky později byla v Ivani zřízena tzv. lokalie, což znamenalo, že v Ivani sídlil kaplan, podřízený přibickému faráři. Kaplan zde vykonával bohoslužby a všechny úkony, spojené s církevní správou vsi, jako byly křty, pohřby, svatby ad., matriční zápisy však byly prováděny v sídle farnosti, tj. v Přibicích. V roce 1811 došlo k přestavbě původní kaple z let 1724–1726 na kostel.\n\nAdministrátorem excurrendo byl od 15. srpna 2012 R. D. Mgr. Grzegorz Zych. Toho od 1. srpna 2016 ve funkci nahradil R. D. Mgr. Ing. Jaroslav Sojka.\n\nDne 6. července 2005 slavil primici ve farnosti novokněz R. D. Mgr. Josef Rybecký. \n\nDnem vzájemných modliteb farností za bohoslovce a bohoslovců za farnosti brněnské diecéze je 14. listopad. Adorační den připadá na neděli po 23. září.\n\nVe farnosti se pravidelně pořádá tříkrálová sbírka. V roce 2015 se při ní vybralo 6 420 korun. Při sbírce v roce 2016 činil výtěžek 28 030 korun.\n\nFarnost se pravidelně zapojuje do projektu Křesťanské vánoce.\n"}
{"id": "913000", "url": "https://cs.wikipedia.org/wiki?curid=913000", "title": "Lajos Tichy", "text": "Lajos Tichy\n\nLajos Tichy (21. března 1935, Budapešť, Maďarsko – 6. ledna 1999, Budapešť, Maďarsko) byl maďarský fotbalový útočník a reprezentant, později trenér. Velmi produktivní střelec.\n\nCelou svou kariéru strávil v klubu Honvéd Budapešť, který po ukončení aktivní hráčské kariéry vedl v letech 1976–1982 i jako trenér. Dvakrát získal ligový titul (1954, 1955) a pětkrát korunu střelců. V roce 1962 byl nominován na cenu Zlatý míč, v hlasování obdržel pouze jediný bod a skončil na děleném 25. místě.\n\nV letech 1955–1971 nastupoval za maďarskou fotbalovou reprezentaci. Debutoval 8. května 1955 v zápase v Oslo proti Norsku a hned skóroval. Při výhře 5:0 vstřelil jeden gól. Velmi podařené střetnutí odehrál 25. října 1959, kdy vstřelil 4 branky Švýcarsku které si odvezlo z Budapešti debakl 0:8. Celkem odehrál v národním A-týmu Maďarska 72 zápasů a nastřílel 51 gólů (průměr 0,61 gólu na zápas).\n\nÚčast Lajose Ticheho na vrcholových turnajích:\n\nV letech 1976–1982 vedl jako trenér A-mužstvo Honvédu Budapešť, kde působil po celou svou aktivní hráčskou kariéru. V sezóně 1979/80 jej dovedl k zisku titulu v 1. maďarské lize.\n\n"}
{"id": "913001", "url": "https://cs.wikipedia.org/wiki?curid=913001", "title": "Juan Román Riquelme", "text": "Juan Román Riquelme\n\nJuan Román Riquelme (* 24. červen 1978) je bývalý argentinský fotbalista a reprezentant. Hrál na pozici ofenzivního záložníka. Mimo Argentiny hrál ve Španělsku. Aktivní hráčskou kariéru ukončil v lednu 2015 ve věku 36 let.\n\nS Boca Juniors třikrát vyhrál Pohár osvoboditelů (2000, 2001, 2007). Roku 2001 byl vyhlášen nejlepším fotbalistou Jižní Ameriky, čtyřikrát se stal fotbalistou roku Argentiny (2000, 2001, 2008, 2011).\n\nVe Španělsku hrál za kluby FC Barcelona a Villarreal CF. Po návratu do Argentiny působil opět v Boca Juniors a v roce 2014 krátce v Argentinos Juniors.\n\nZúčastnil se Mistrovství světa hráčů do 20 let 1997 v Malajsii, kde mladí Argentinci vyhráli zlaté medaile po finálovém vítězství 2:1 nad jihoamerickým soupeřem Uruguayí.\n\nByl členem argentinského olympijského výběru do 23 let, který na LOH 2008 v Pekingu získal zlato po výhře 1:0 nad Nigérií.\n\nV A-mužstvu Argentiny debutoval v roce 1997, šlo o kvalifikační utkání 16. listopadu proti Kolumbii (remíza 1:1). Dostal se na hřiště v 80. minutě.\n\nZískal stříbrnou medaili na mistrovství Jižní Ameriky (Copa América) roku 2007. Hrál i na mistrovství světa 2006 v Německu. Celkem za národní tým odehrál 51 utkání a vstřelil 17 branek.\n\n"}
{"id": "913003", "url": "https://cs.wikipedia.org/wiki?curid=913003", "title": "Moravský bělohlávek", "text": "Moravský bělohlávek\n\nMoravský bělohlávek, též moravský voláč bělohlávek či voláč bělohlávek, je plemeno holuba domácího pocházející z Hané na Moravě. Je to středně velký holub se vzpřímenou postavou a velkým voletem, který je typický špičatou chocholkou na hlavě a zbarvením: je celý barevný, jen hlava je bílá a hranice bílé barvy vede od koutků zobáku v mírném obloučku k týlu, přičemž se dotýká dolního okraje obočnice. Moravský bělohlávek je ohrožené, vzácné plemeno, v roce v roce 2012 bylo v České republice chováno pouze 288 ptáků. V seznamu plemen EE a v českém vzorníku plemen náleží do plemenné skupiny voláčů a to pod číslem 0321.\n\nMoravský bělohlávek patří mezi nejstarší česká plemena holubů. Na Hané se prokazatelně choval už v 50. letech 19. století. Vyskytoval se především v okolí Kroměříže, Kojetína a Přerova. Původní název plemene zněl hanácký lysák volatý. Už na začátku 20. století byl ze značné míry vytlačen moravským pštrosem a českým stavákem a od té doby zůstává vzácným plemenem. Jeho chovatelé jsou organizováni v Klubu moravských voláčů sedlatých a moravských bělohlávků, který byl založen v roce 1958.\n\nJe to silný, středně velký holub se vzpřímenou postavou. Délka těla samce je 38-40 cm, holubice jsou menší, 36-38 cm dlouhé. Tělesná stavba je harmonická, i když se jedná o mohutnějšího ptáka s širší hrudí. Držení těla je vzpřímené pod úhlem 45° a přední část těla (od nohou k hlavě) tvoří 2/3 délky holuba. Hlava je středně velká, stejně tak zobák je střední velikosti, s nevýrazným ozobím. Oči jsou výrazné, vždy tmavé barvy, černé, červené a žluté barevné rázy mají oči ohraničené červenou obočnicí, u ostatních barev je obočnice šedivá. Hlava je v záhlaví zdobená špičatou chocholkou. Krk je držený v linii těla a je velmi dlouhý, čímž vytváří prostor pro hruškovité vole. To je přiměřeně vyvinuté, souměrné, ve své dolní části jen mírně podvázané, v horní části je široké a dobře přitažené pod zobákem. Hruď bělohlávka je široká, hrudní kost dlouhá, křídla jsou silná, dobře přitažená k tělu. Kryjí celá dlouhá záda, lehce spočívají na ocase a jejich letky se nekříží. Ocas pokračuje v linii hřbetu, je přiměřeně dlouhý, ale nedotýká se země. Nohy jsou středně dlouhé, běháky a prsty jsou neopeřené.\n\nMoravský bělohlávek je typický svým zbarvením. Je celobarevný, jen hlava je bílá. Přechod mezi bílým a barevným opeřením je vymezen křivkou, která probíhá od koutku zobáku přes dolní okraj obočnic až do záhlaví, chocholka je již barevná. Chová se množství barevných i kresebných rázů.\nMezi podobná plemena patří slezský voláč lysý, u kterého však barevné rozhraní bílého a barevného peří probíhá středem očí a který nemá chocholku, slovenský voláč, u kterého barevné rozhraní bílého a barevného peří na hlavě probíhá až pod očima, který má navíc bílé letky a také nemá chocholku, a durynský voláč lysý, který se od moravského bělohlávka liší prakticky jen rozdílným průběhem rozhraní barev, u durynského voláče prochází až pod okem. Je to právě durynský voláč, který moravského bělohlávka z českých chovů po Sametové revoluci definitivně vytlačil.\n\nNa chov je moravský bělohlávek snadný, je nenáročný, plodný a je schopný polaření, tzn. má-li příležitost, zalétává sám za potravou do polí.\n\n\n"}
{"id": "913013", "url": "https://cs.wikipedia.org/wiki?curid=913013", "title": "Charlie Paddock", "text": "Charlie Paddock\n\nCharles William Paddock (11. srpna 1900 Gainesville, Texas – 21. července 1943 Sitka, Aljaška) byl americký atlet, sprinter, dvojnásobný olympijský vítěz.\n\nNa olympiádě v Antverpách v roce 1920 zvítězil v běhu na 100 metrů a byl členem vítězné štafety USA na 4×100 metrů, zároveň získal stříbrnou medaili v běhu na 200 metrů. O čtyři roky později na olympiádě v Paříži obhájil druhé místo v běhu na 200 metrů, na poloviční trati skončil pátý. Při třetím olympijském startu v roce 1928 v Amsterdamu vypadl v semifinále běhu na 200 metrů.\n\nByl pověstný svými až pětimetrovými skoky do cílové pásky.\n\nByl dvanáctinásobným světovým rekordmanem. Na 100 metrů dosáhl času 10,4 (v roce 1921), dvakrát vylepšil světový rekord na 200 metrů - až na 20,8 (v roce 1924), na 4×100 metrů štafeta s jeho účastí dosáhla času 42,2 (v roce 1920), celkem osmkrát vylepšil světový rekord v yardových tratích. Jeho nejvýraznějším úspěchem byl rekord na 110 yardů (100,58 metru) 10,2 v roce 1922. Uvedený čas na ještě kratší trati 100 metrů byl dosažen teprve v roce 1936 a překonán v roce 1956.\n\nBěhem své atletické kariéry pracoval v redakcích různých novin, účinkoval rovněž v několika filmech. Za druhé světové války sloužil jako kapitán námořní pěchoty ve štábu generála Wiliama Upshura, spolu s ním zahynul při leteckém neštěstí na Aljašce.\n\n"}
{"id": "913023", "url": "https://cs.wikipedia.org/wiki?curid=913023", "title": "Crown of Creation (hudební skupina)", "text": "Crown of Creation (hudební skupina)\n\nCrown of Creation je německá synthpopová formace z města Hannover. Vytvořila si vlastní hudební styl: pop music se silným vlivem trance a výrazným hlasem Anne Crönert.\n\nSkupina \"Crown of Creation\" byla založena v roce 1985. Podle jména skupiny je pojmenováno album „Crown of Creation“, jehož kmotrem se stal Jefferson Airplane.\n\nČinnost kapely začala ve Großmoor (obec Adelheidsdorf), v roce 1987 se kapela přestěhovala do Hannoveru. Po četných změnách a mnoha nahrávkách skupina odešla v roce 1993 s Nicole Sukar do studia Ricka J. Jordana (skupina Scooter) a byla podporována hudebním producentem Hermanem Frankem (Accept). Debutové album – Real Life. V návaznosti na jeho zveřejnění (1994) se stal kytaristou kapely Olaf Oppermann.\n\nV letech 1994 a 1995, byla kapela na turné ve francouzském departementu Seine-et-Marne poblíž Paříže. V roce 1998 došlo k rozpuštění skupiny. Po 11 letech nečinnosti se skupina Crown of Creation dala v roce 2009 znovu dohromady, v posledním obsazení s novou zpěvačkou Anne Crönert.\n\nV roce 2010 bylo vydáno maxi CD „Darkness in your Life“ ve spolupráci s \"Dance Factory\" z Lachendorfu, který vytvořil video produkci. Od května 2010 byly v průběhu několika týdnů představeny příběhy \"Crown of Creation\" „Wathlinger Bote“ nebo „Wathlinger Echo“ a novinky z posledních 25 let, a to rok po roce.\n\nNa Vánoce 2010 dostal Hannover od domácí skupiny píseň „At Christmas Time“.\n\nDěti ze sboru při ZŠ Adelheidsdorf byly s kapelou v srpnu 2011 ve studiu v Hannoveru, kde nazpívaly chór „Child’s Eyes“ v německém jazyce. V roce 2012 vydala \"Crown of Creation\" v rámci charity kompilaci „Made in Ce(lle)“ ve prospěch Hospice dětské práce a dokonce se podílela na její výrobě a uvádění na trh.\n\nV roce 2013 vychází maxi CD „With the Rhythm in my Mind“. Při této příležitosti vznikl videoklip hlavního titulu „Child’s Eyes“. Skupina chystá velký koncert.\n\n\n\n\n\n"}
{"id": "913024", "url": "https://cs.wikipedia.org/wiki?curid=913024", "title": "Gallasové", "text": "Gallasové\n\nGallasové byli hraběcí rod pocházejícím z Tridentska (oblast v dnešní severní Itálii). \n\nPrvním z rodu, který se v Čechách usadil, byl Matyáš Gallas. Ten sloužil ve vojsku Albrechta z Valdštejna a po Valdštejnově zavraždění (1634), které pomáhal zosnovat, dostal do vlastnictví jeho frýdlantské a liberecké panství. Založil slávu a věhlas rodu v Čechách, protože se stal nejen vrchním velitelem císařských vojsk, ale od španělského a neapolského krále Filipa IV. získal r. 1635 i titul vévody z Lucery, dědičný v mužské linii, který však rod držel mimo španělskou říši jen neoficiálně. Zřejmě nejvýznamnějším členem rodu byl Matyášův vnuk, hrabě Jan Václav z Gallasu (1671–1719), císařský velvyslanec a místokrál neapolský.\n\nVedle Frýdlantu, Liberce a roztroušených drobných panství, zejména ve středních a východních Čechách (Smiřice, Hořeněves, Přemyšlení, Klecany, Dolní Neděliště či Bubeneč) jim od roku 1704 patřilo také panství grabštejnské a od roku 1726 panství v okolí zámku Lemberk, které tehdy od hraběte Karla Josefa z Bredy za 291 000 zlatých rýnských odkoupil hrabě Filip Josef Gallas. Ten však roku 1757 zemřel a protože neměl žádné mužské potomky, je jeho dědičkou ustavena jeho manželka Marie Anna, hraběnka z Gallasu, rozená hraběnka z Colonna-Felsu, s tím, že po její smrti (zesnula roku 1759) přejde majetek, erb i jméno na syna její sestry Aloisie, provdané svobodné paní z Clamu, jímž byl Kristián Filip Clam. K podmínkám však navíc také patřilo, že Kristián Filip sám, jeho bratr Karel Leopold a všichni jejich potomci si ke svému jménu připojí i jméno Gallas. Kristián Filip v době úmrtí svého strýce ještě nebyl zletilý (měl 9 let), a regentství za něj vykonávala nejprve teta Marie Anna a poté, do roku 1770 jeho otec, Jan Kryštof Clam., od roku 1759 hrabě. Roku 1768 bylo spojení české větve Clamů s vymřelými Gallasy císařovnou Marií Terezií potvrzeno a vznikla tak rodová větev Clam-Gallasů.\n\n\n\n\nTato výše uvedená čtyři severočeská panství tvořila od r. 1726 nedělitelnou základnu gallasovského dominia, zděděného Clam-Gallasy\n\n\n\n\nSpříznili se s Ditrichštejny, Harrachy, Lodrony, Gašíny z Rosenbergu, Bruntálskými z Vrbna, pány z Martinic, Mansfeldy a rody Arco a Colonna-Fels\n\n"}
{"id": "913025", "url": "https://cs.wikipedia.org/wiki?curid=913025", "title": "Nenávist (rozcestník)", "text": "Nenávist (rozcestník)\n\nNenávist může být:\n\n\n"}
{"id": "913029", "url": "https://cs.wikipedia.org/wiki?curid=913029", "title": "Renault VBC 90", "text": "Renault VBC 90\n\nRenault VBC 90 je francouzské kolové (6x6) průzkumné vozidlo. Na svoji velikost je poměrně rychlé ale ne obojživelné. Jeho slabé pancéřování chrání posádku pouze před střelami malé ráže. To však vyvažuje velká palebná síla. Vozidlo Renault VBC 90 používají ozbrojené síly Ománu a Armáda Francie.\n\n\"Zbraně 20. století: 600 nejznámějších zbraní světa\". Praha: Ottovo nakladatelství, 1997. ISBN 80-7181-200-5.\n\n"}
{"id": "913032", "url": "https://cs.wikipedia.org/wiki?curid=913032", "title": "Simon Eder", "text": "Simon Eder\n\nSimon Eder (* 23. února 1983 Zell am See, Rakousko) je rakouský biatlonový závodník. Se závoděním začal roku 1996 v okolí svého rodného města. Během své kariéry vyhrál i tři individuální závody světového poháru (v březnu 2009 patnáctikilometrovou trať s hromadným startem v ruském Chanty-Mansijsku a v březnu 2014 stíhací závod na dvanáct a půl kilometrů v norském lyžařském středisku Holmenkollenu). Na zimních olympijských hrách roku 2010, které probíhaly v kanadském Vancouveru, byl členem rakouské biatlonové štafety na 4×7,5 kilometru, která v tomto závodě získala stříbrnou olympijskou medaili.\n\n"}
{"id": "913045", "url": "https://cs.wikipedia.org/wiki?curid=913045", "title": "Troy Donahue", "text": "Troy Donahue\n\nTroy Donahue (27. ledna 1936 New York – 2. září 2001 Santa Monica) byl americký herec. Studoval žurnalistiku na Columbia University. Poté se přestěhoval do Hollywoodu, kde se začal věnovat filmové kariéře. Začal ve filmu \"Monster on the Campus\" (1958) a později hrál například ve filmech \"A Distant Trumpet\" (1964), \"Kmotr II\" (1974) nebo \"Doktorka odjinud\" (1989). V roce 1964 byla krátce jeho manželkou herečka Suzanne Pleshette. Zemřel na infarkt ve svých pětašedesáti letech.\n\n"}
{"id": "913046", "url": "https://cs.wikipedia.org/wiki?curid=913046", "title": "Frank Jarvis", "text": "Frank Jarvis\n\nFrank Washington Jarvis (31. srpna 1878 California, Pensylvánie – 2. června 1933 Sewickley, Pensylvánie) byl americký atlet, sprinter, olympijský vítěz v běhu na 100 metrů z roku 1900.\n\nNa olympiádě v Paříži v roce 1900 patřil k favoritům běhu na 100 metrů, když přijel na start jako mistr USA. Týden před olympiádou však prohrál v Londýně s jiným Američanem Arthurem Duffeyem. V rozběhu Jarvis i další Američan John Tewksbury vyrovnali světový rekord na 100 metrů časem 10,8. Finále bylo dlouho vyrovnané, Duffey si těsně před cílem natáhl sval a nedokončil závod. Jarvis zvítězil časem 11,0.\nNa stejné olympiádě startoval v trojskoku i trojskoku z místa, ale bez úspěchu.\n\n"}
{"id": "913052", "url": "https://cs.wikipedia.org/wiki?curid=913052", "title": "Filip Josef Gallas", "text": "Filip Josef Gallas\n\nFilip Josef, hrabě Gallas, vévoda z Lucery, \"německy Philip Joseph, Graf von Gallas, Herzog zu Lucera,\" (24. srpna 1703, Praha – 23. května 1757, České Budějovice) byl český šlechtic, nejvyšší dvorský sudí a nejvyšší hofmistr Českého království.\n\nHrabě Filip Josef byl synem Jana Václava Gallase a jeho první manželky Marie Anny, rozené hraběnky z Ditrichštejna (1681–1704). V jeho držení bylo mj. frýdlantské, liberecké a grabštejnské panství, k nimž roku 1726 od hraběte Karla Josefa z Bredy za 291 000 zlatých rýnských přikoupil také panství okolo zámku Lemberk. Když roku 1757 zemřel, nezanechal žádné potomky a jeho majetek proto přešel na jeho manželku Marii Annu, hraběnku z Gallasu s tím, že po její smrti (zesnula roku 1759) přejde majetek, erb i jméno na syny její sestry Aloisie z Clamu, jimiž byli Kristián Filip Clam a jeho bratr Karel Leopold. K podmínkám však navíc také patřilo, že oba bratři a všichni jejich potomci si ke svému jménu připojí i jméno Gallas, k čemuž skutečně došlo spojením obou rodů Marií Terezií v roce 1768.\n\nV letech 1719–1725 spravovala rodová panství za nezletilého Filipa jeho babička Johanna Emerenciána (1643–1711). Ta například rozhodla o prodeji vídeňského paláce hraběti z Althannu v roce 1724, na druhou stranu získal rod Gallasů malé panství Skřivany-Žiželice jako dědictví po jejich vrchním správci, Karlu Christianovi Platzovi z Ehrenthalu (1722).\n\nFilip Josef byl jako hlava rodu pánem těchto panství:\nDále držel také dnešní Clam-Gallasův palác v Praze a vévodství Lucera v Apulii v Království neapolském\n"}
{"id": "913054", "url": "https://cs.wikipedia.org/wiki?curid=913054", "title": "Craig Parker", "text": "Craig Parker\n\nCraig Parker (* 12. listopad 1970 Suva, Fidži) je novozélandský herec a bavič původem z Fidži. Jeho první vystoupení v televizi bylo v osmi letech v show \"Hot Shots\". Později se dal i k filmu a od roku 1987 se věnuje i stand-up comedy.\n\nRole kterou i kritici známkovali pozitivně byla role Haldira z filmu \"\" a \"\".\n\n\n"}
{"id": "913058", "url": "https://cs.wikipedia.org/wiki?curid=913058", "title": "Les Hautes solitudes", "text": "Les Hautes solitudes\n\nLes Hautes solitudes je francouzský černobílý film z roku 1974, který režíroval Philippe Garrel podle vlastního scénáře. Hlavní roli v něm hraje Jean Seberg, vedle se v něm představili ještě Nico, Tina Aumont a Laurent Terzieff. Herci jsou v něm vždy v jedné místnosti a občas na něco zareagují. Jde o němý film.\n\n"}
{"id": "913059", "url": "https://cs.wikipedia.org/wiki?curid=913059", "title": "I3 (správce oken)", "text": "I3 (správce oken)\n\ni3 je v informačních technologiích název dlaždicového správce oken pro X Window System a napsaný v jazyce C. Cílové platformy, na kterých může být použit, jsou Linux a BSD. Je zaměřen především na pokročilé uživatele a softwarové vývojáře. Pro svou jednoduchost je obzvláště vhodný pro starší počítače s méně výkonnými komponenty a to hlavně z toho důvodu, že jeho zdrojové kódy mají pouze necelý jeden mebibajt. Jsa inspirován správcem wmii, i3 od počátku podporuje práci s více monitory.\n\nKonfigurace správce i3 je dosažena prostřednictvím konfiguračního textového souboru config, který je uložen v každém domovském adresáři uživatelského účtu ve složce i3.\n\n\nPro ovládání i3 se používají klávesové zkratky ve kterých hraje roli funkční klávesa, která je nazývána \"mod\". Při prvním přihlášení je uživatel vyzván k nastavení, jaká klávesa má být použita k tomuto účelu a zároveň zda chceme automaticky vygenerovat konfigurační soubor. Tuto klávesu je možné změnit přepsáním hodnoty v souboru config.\n\n\n\n\n\n\n\n\nInstalace dlaždicového správce oken i3 je velmi snadná, protože instalační balíčky se vyskytují v softwarových repozitářích oblíbených linuxových distribucí (Fedora, Ubuntu ….). Pro jeho získání pak stačí jen zadat příkazy odpovídající dané distribuci a stažení a instalace, které proběhnou v několika minutách jsou již automatické.\n"}
{"id": "913061", "url": "https://cs.wikipedia.org/wiki?curid=913061", "title": "Maschinensaal", "text": "Maschinensaal\n\nMaschniensaal je sbírka strojů, map, plánů a knih, která měla sloužit k výuce studentů na Stavovské inženýrské škole.\n\nZaložil ji Franz Anton Leonard Herget. Obsahovala asi 400 kusů technických strojů a kolem 1000 kusů map. Sbírka později přešla pod správu Pražské polytechniky (dnes České vysoké učení technické v Praze), kde byla jednou z nejbohatších sbírek. Byla to strojní hala s četnými modely pákových zařízení, strojů, hydraulických a hydrostatických a mechanických zařízení. Stal se součástí tzv. technologického strojního sálu, vzniklého roku 1842 vytříděním textilních předmětů.\nSbírka také doplněna o mnoho originálů. O tuto akvizici se zasloužil František Josef Gerstner.\n"}
{"id": "913062", "url": "https://cs.wikipedia.org/wiki?curid=913062", "title": "John Gill (teolog)", "text": "John Gill (teolog)\n\nJohn Gill [\"džon gil\"] (23. listopadu 1697 Kettering, Northamptonshire – 14. října 1771) byl anglický baptistický kazatel, biblista a teolog, který ve svém učení vycházel z kalvínské soteriologie. \n\nJohn Gill se narodil v Ketteringu ve střední Anglii. Na místním gymnáziu si už v 11 letech osvojil klasickou latinu a naučil se řecky. Dále pokračoval samostudiem v různých předmětech od logiky po hebrejštinu, která se stala jeho celoživotní láskou. V 18 letech prožil obrácení, v 21 letech se stal pomocným kazatelem a roku 1719 pastorem sboru Horsleydown v Southwarku na jihovýchodě Londýna. V tomto sboru, který byl původně založený Benjaminem Keachem a stal se jedním z hlavních sborů partikulárních baptistů v Londýně, Gill působil 51 let až do své smrti. \n\nGillův význam spočívá v tom, že jako první z radikálních baptistických teologů začal psát knihy. V letech 1748–1763 sepsal v 9 svazcích výklad ke Starému a Novému zákonu. Za jeho největší dílo je však považován spis \"A Body of Doctrinal Divinity\" (1769).\n\n\n"}
{"id": "913065", "url": "https://cs.wikipedia.org/wiki?curid=913065", "title": "Presque rien", "text": "Presque rien\n\nPresque rien (tj. \"Skoro nic\") je francouzsko-belgický hraný film z roku 2000, který režíroval Sébastien Lifshitz podle vlastního scénáře. Film ve dvou prolínajících se časových rovinách popisuje vývoj vztahu dvou mladíků.\n\nOsmnáctiletý Mathieu je s matkou a mladší sestrou Sarah na letní dovolené u moře ve městě Pornichet, po prázdninách má nastoupit na studium architektury. Jeho matka je v depresi po smrti svého nejmladšího dítěte. Mathieu potkává na pláži Cédrica, který zde má letní brigádu, a zamilují se do sebe. Tráví společně chvíle, kdy Cédric nepracuje. Jednoho večera má v baru Cédric konflikt se svým bývalým přítelem Pierrem. Mathieu se rozhodne neodjet s matkou a sestrou zpátky do Paříže, ale bydlet společně se Cédricem v Nantes a studium začít na tamní univerzitě.\n\nPo roce a půl se po rozchodu se Cédricem Mathieu pokusí o sebevraždu. V nemocnici mu psychiatrička poradí zajet do Pornichetu a vést si deník o svých pocitech. Mathieu bydlí v letním domě svých rodičů, odmítá komunikovat se Cédricem, který za ním přijel a vzpomíná na loňské léto. Najde si zde práci v baru a potká se s Pierrem, který jeho pocitům rozumí.\n"}
{"id": "913070", "url": "https://cs.wikipedia.org/wiki?curid=913070", "title": "Óčko Expres", "text": "Óčko Expres\n\nÓčko Expres je televizní stanice, která měla původně začít vysílat 1. července 2013, ale nakonec zahájení přesunula na 15. srpna 2013. Vysílá na internetu, dále bude vysílat na kabelové televizi a IPTV a na satelitu. Zaměřuje se na moderní metropolní hudbu.\n\nSpolečnost Mafra (Óčko) chtěla spustit třetí kanál. Existovaly dvě varianty: \"Óčko Expres\" a \"Óčko 3\". Mafra si vybrala Óčko Expres, zatím ještě nepožádala o licenci. Je to třetí kanál TV Óčko, vysílá ještě kanál Óčko Gold, který vysílá v multiplexu 3 spolu s Óčkem. Dramaturgii Óčka Expres zajišťuje pražské Expresradio spadající rovněž pod skupinu Mafra. Óčko Expres zatím vysílá zkušebně živě na internetu.\n\nDále vysílá na IPTV, na kabelovkách a v regionální síti 8 Českých Radiokomunikací.\n\n"}
{"id": "913072", "url": "https://cs.wikipedia.org/wiki?curid=913072", "title": "Spähpanzer Luchs", "text": "Spähpanzer Luchs\n\nSpähpanzer Luchs bylo západoněmecké osmikolové průzkumné vozidlo společnosti Rheinmetall. Díky tomuto projektu mohl vzniknout TPz Fuchs. Přes svou velikost je dobře ovladatelný i v těžkém terénu. Kanón Rheinmetall MK 20 Rh 202 ráže 20 mm slouží především k obraně, nikoliv k útoku.\n\n"}
{"id": "913074", "url": "https://cs.wikipedia.org/wiki?curid=913074", "title": "Chmelař", "text": "Chmelař\n\nChmelař může být:\n\n\n"}
{"id": "913079", "url": "https://cs.wikipedia.org/wiki?curid=913079", "title": "John Noble", "text": "John Noble\n\nJohn Noble (* 20. srpna 1948, Port Pirie, Jižní Austrálie, Austrálie) je australský herec a divadelní režisér.\nJeho nejznámější filmová role byla postava Denethora ve filmu .\n\n\n"}
{"id": "913081", "url": "https://cs.wikipedia.org/wiki?curid=913081", "title": "Jürgen Heinrich", "text": "Jürgen Heinrich\n\nJürgen Heinrich (* 20. srpna 1945 Gross Godems) je německý herec a režisér.\n\nHeinrich se narodil v Meklenbursku. Jeho otec byl po válce nezvěstný. Vyrůstal u své matky Emmy Heinrichové. V roce 1965 začal studovat herectví na vysoké divadelní škole v Lipsku. Jeho filmový debut byl v roce 1968 v celovečerním snímku společností DEFA, \"Abschied (1968)\" (režie: Egon Günther). Od té doby byl pravidelně obsazován do desítek filmu a seriálu a brzo se z něho stal jeden z nejoblíbenějších herců v NDR.\n\nOd roku 1982 veřejně a hlasitě kritizoval politické a společenské poměry v NDR. Po invazi ruského vojska do Afghánistánu vystoupil ze strany SED, a dostal zákaz činnosti. V roce 1985 byl z NDR vyhoštěn a nucen přestěhovat se do Západního Berlína. Zde dostal okamžité angažmá v berlínském Schillertheater. Poprvé se jako herec v západním filmu ukázal v roce 1986 ve snímku \"Nebe nad Berlínem\" (režie: Wim Wenders).\n\nHeinrich se od té doby pravidelně herecky uplatňoval v různých filmech a seriálech (\"Místo činu\", \"Der Alte\", \"Polizeiruf 110\"), než dostal v roce 1992 hlavní roli komisaře Wolffa v krimiseriálu \"Wolffův revír\". Později některé díly seriálu i režíroval. Během příštích 14 let (1992–2006) natočil celkem 173 dílu, seriál byl prodán do více než třiceti zemí, např. do Belgie, Itálie, Francie, Ruska, ČR, Španělska. Kromě své „životní role“ komisaře Wolffa hrál i v různých celovečerních filmech, např. ve válečném dramatu \"Dresden\" (2006), \"Die Grenze\" (2010) či \"Auf Herz und Nieren\" (2012). V roce 2012 se, po šestileté pauze, objevil naposledy v roli komisaře Wolffa v televizním filmu \"Wolff – Kampf im Revier\" k dvacátému výročí seriálu. Po této epizodě oznámil definitivní konec \"Wolffova revíru\".\n\nKromě herectví a režie se Jürgen Heinrich také věnuje dabingu. Žije v Berlíně a ve španělském Alicante.\n\n"}
{"id": "913082", "url": "https://cs.wikipedia.org/wiki?curid=913082", "title": "Panoptikum", "text": "Panoptikum\n\nPanoptikum (ze starořeckého \"pānoptikón\", tj. παν = \"pān\", vše + \"οπτικό\" = k vidění) je sbírka zajímavých předmětů či rarit (např. voskové figuríny, anomálie lidského těla apod). Nejtypičtějším příkladem panoptik jsou tzv. freak shows rozšířené v 16. až 19. století v Anglii a Spojených státech. Z hlediska lidských anomálií byli v panoptikách vystavováni například osoby s různým druhem tělesného postižení (např. Joseph Merrick, známý jako „Sloní muž“), siamská dvojčata a tak dále. Často se jednalo o putovní vystoupení (v 17. století takto po Evropě vystupovala italská siamská dvojčata Lazarus a Joannes Baptista Colloredovi). Vystavování osob s různým druhem tělesné anomálie se rozmohlo v Anglii za viktoriánského období, byť do jisté míry existovalo i dříve.\n\nRozvoj panoptik se řadí do poloviny 16. století na území Anglie. Lidské anomálie a deformace se v tomto období dostávají do povědomí a začínají být aktivně vystavovány. Příkladem raného výstavního kousku jsou bratři Lazarus a Joannes Baptista Colloredovi, siamská dvojčata narozená ve městě Genoa, v Itálii. Lazarus byl pohledný a plně funkční člověk, zatímco jeho parasitický bratr byl silně zdeformován. Když bratři nevystupovali, Lazarus své siamské dvojče běžně zakrýval kusem látky ve snaze vyhnout se nechtěné pozornosti.\n\nPozději bylo běžné spojit výstavu tělesné anomálie s ukázkou talentu daného člověka. Matthias Buchinger, narozen bez rukou a nohou, bavil publikum v Anglii a později v Irsku kouzelnickými vystoupeními, či hrou na hudební nástroje.\n\nV 19. století dosahují panoptika vrcholu svého úspěchu a stávají se rozšířeným zdrojem zábavy v Anglii i ve Spojených státech. V tomto období se panoptické výstavy šíří do zábavních parků, které jsou v USA na vrcholu popularity mezi členy střední třídy. Tento jev lze odůvodnit rozšířením myšlenky, že odpočinek a zábava je nezbytnou součástí života, přičemž lidé stále častěji viděli zdroj pobavení právě v panopticích.\n\nPanoptika měla zásadní vliv v otázce nahlížení na osoby lišící se od standardu. Ve Spojených státech byli běžně vystavovány i osoby černé barvy kůže nebo váleční veteráni, kteří přišli v boji o končetiny. Společnost navštěvováním výstav těchto jevů postupně ztrácela distanc od odlišností, což vedlo ke snížení diskriminace mířené na osoby s postižením.\n\nPopularita panoptik ustupuje s příchodem 20. století. Rozvoj vědy a medicíny přinesl snahu o léčbu fyzických abnormalit, čímž se jejich veřejné předvádění dostává na naprostý ústup a v dnešní době se s panoptiky prakticky nesetkáme.\n\nJedním z nejvýznamnějších a nejslavnějších manažerů v panoptiku byl P. T. Barnum. V popularizaci panoptika v Americe hrál zásadní roli. Ovšem v jeho práci často najdeme podvody a lhaní publiku. Během čtyřicátých let 19. století otevřel muzeum, které zahrnovalo různé exponáty, jako byla například „Tlustá dáma“ (\"The Fat Lady\") obři a liliputi označováni jako trpaslíci. Muzeum ročně navštívilo okolo 400 000 lidi.\n\nP. T. Barnumovo americké muzeum se stalo jedním z nejoblíbenějších muzeí freak show v New Yorku. V roce 1841 Barnum koupil The American Museum, ve kterých byli osoby s fyzickými anomáliemi hlavní atrakci. Barnum byl znám pro svou agresivní reklamu a vytváření bizarních příběhu o jeho exponatech. Fasáda muzea bylo vyzdobena barevnými billboardy vyobrazujícími exponáty a před budovou hrála hudebni skupina. Barnumovo muzeum obsahovalo atrakce, které nejen šokovaly, ale též vzděláváli návštěvníky dělnické třídy.\n\nV roce 1842 Barnum začal oklamávat publikum novým podvodem, stvořením s hlavou opice a rybím ocasem, kterému říkal “Feejee” mermaid. Ve snaze vydělat co nejvíc peněz, snažil se návštěvníky přesvědčit, že se jedná o pravou mořskou pannu.\n\nDalším slavným stvořením byl trpaslík „General Tom Thumb“, měřil 64 cm a vážil 6,8 kg. Publikum bavil imitacemi Herkula a Napoleona, pitím vína a kouřením cigaret. V té době mu bylo 7 let. V letech 1844–1845 jel Barnum s Tomem do Evropy, kde se setkali s královnou Viktorií, které se Tom velice líbil.\n\nDalšími atrakcemi v muzeu byla například rodina albínů, tři trpaslíci, černoška s albánskými dětmi, vousatá žena, potetovaný muž s piercingy. Na rozdíl od Barnuma ovšem vystavovaní lidé nevydělávali tolik jako on, proto jim ve své závěti odkázal polovinu jeho celkového výdělku. To ovšem nebyla jediný veliký obnos, který Barnum svým umělcům vyplatil. Když v roce 1865 jeho muzeum shořelo, některým dal částku, která byla podobně vysoká jako příjem některých sportovců v dnešní době.\n\nPanoptika byla v druhé polovině 19. století vnímána jako nedílná součást kulturního vyžití v Americe. Nahlíželo se na ně jako na cennou formu zábavy pro střední vrstvu obyvatelstva a byla dobrým zdrojem příjmů pro baviče, kteří zaměstnávali lidi s postižením. Dávali jim tak práci a formu stálého příjmu, jelikož pro ně kvůli jejich postižením bylo často velice obtížné najít si profesi, kterou by mohli vykonávat. Na druhou stranu část populace zastávala názor, že jsou lidé v panoptikách využíváni pro zisk a je s nimi zacházeno jako s věcmi.\n\nKoncem 19. století docházelo ke změnám postojů k této formě zábavy. Dříve záhadné anomálie se začali vědecky vysvětlovat jako genetické mutace a nemoci. To vedlo k úpadku zájmu o Panoptika a široká veřejnost s účastníky začala spíše soucítit a litovat je, než cítit strach a pohrdání. Docházelo k tvoření zákonů, jež měly zakazovat tyto výstavy. Například ve státě Michigan zakazoval zákon výstavy jakýchkoli zdeformovaných lidských bytostí nebo monstrozit. Výjimkou byla výzkumná činnost. Rozvoj práv pro lidi s postižením byl posledním hřebíčkem do rakve panoptik a způsob generování zisku na cizím neštěstí začal být konečně vnímán jako nepřípustný.\n\n\n"}
{"id": "913083", "url": "https://cs.wikipedia.org/wiki?curid=913083", "title": "Milford Graves", "text": "Milford Graves\n\nMilford Graves (* 20. srpna 1941 New York) je americký jazzový bubeník a perkusionista. Několik let rovněž spolupracuje s Johnem Zornem, se kterým například v roce 2003 nahrál koncertní album \"50th Birthday Celebration Volume 2\". Spolu s ním koncertoval v triu ještě s Billem Laswellem i v roce 2013. V roce 2008 nahrál společně s Anthony Braxtonem a Williamem Parkerem album \"Beyond Quantum\". Rovněž spolupracoval s dalšími hudebníky, jako jsou například Albert Ayler, Sun Ra, Miriam Makeba nebo Paul Bley.\n"}
{"id": "913084", "url": "https://cs.wikipedia.org/wiki?curid=913084", "title": "Rizla", "text": "Rizla\n\nRizla, přesněji \"RizLa+\" je francouzská značka cigaretových papírků. Název pochází z francouzského slova \"riz\" (\"rýže\", protože se k jejich výrobě používá rýžový papír) a jména zakladatele Lacroix (předpona \"La\" a křížek symbolizující slovo \"croix\" = \"kříž\"). Různé barvy balíčku označují tloušťku papírků, ovlivňující rychlost hoření: od nejtenčích červených po nejsilnější stříbrné.\n\n\nPísničkář Nick Drake nazval své album \"Five Leaves Left\" podle zvyku firmy Rizla dávat do balíčku barevné papírky upozorňující kuřáka, že mu zbývá posledních pět lístků.\n\n"}
{"id": "913085", "url": "https://cs.wikipedia.org/wiki?curid=913085", "title": "Gill", "text": "Gill\n\nGill [\"gil\"] je anglické vlastní jméno:\n\n"}
{"id": "913086", "url": "https://cs.wikipedia.org/wiki?curid=913086", "title": "Pomořanský voláč", "text": "Pomořanský voláč\n\nPomořanský voláč je plemeno holuba domácího vyšlechtěné pro okrasné účely. Je to impozantně působící pták se vzpřímenou postavou, velkým vydutým voletem a velmi dlouhýma nohama porostlýma bohatými rousy. Mimo Německo se příliš nechová, ale je používaný k zušlechťování jiných plemen voláčů a v Česku by použit k vyšlechtění voláče hanáckého. V seznamu plemen EE a v českém vzorníku plemen je zařazen mezi voláče a to pod číslem 0303. Je to plemeno staré, vycházející z holandských voláčů.\n\nPomořanský voláč se řadí mezi velké vysokonohé voláče a i v této skupině plemen patří mezi ty mohutnější. Má silnou stavbu těla a vzpřímený postoj, u ideálního jedince je trup nesen pod úhlem 60°. Krk je velice dlouhý a vytváří prostor pro velké nepodvázané vole. Nohy by měly být co nejvyšší, z lýtek vyrůstají supí pera a doplňují bohatý rous.\n\nChová se v mnoha barevných i kresebných rázech, nejčastěji s tzv. anglickou kresbou, která je totožná se zbarvením anglického voláče. Ptáci takto zbarvení mají na hrudi bílou skvrnu ve tvaru půlměsíce, dále je bílé břicho, lýtka, rousy, hřbet a 7-10 krajních ručních letek. Kromě anglické kresby se vyskytují ptáci jednobarevní černí, modří, červení, žlutí, modře kapratí a tmaví kapratí, stříbřití, červeně plaví, žlutě plaví a bílí. Vzácněji se objevuje ráz modroocasý a  černoocasý, tygři a straci.\n\nPodobnými plemeny je voláč sedlatý rousný a hanácký voláč.\n\nPomořanský voláč je čistě okrasné plemeno, jeho chov je relativně náročný a plemeno se hodí spíše do voliérového chovu.\n\n\n"}
{"id": "913088", "url": "https://cs.wikipedia.org/wiki?curid=913088", "title": "Reinhard Hardegen", "text": "Reinhard Hardegen\n\nReinhard Hardegen (18. března 1913, Brémy – 9. června 2018) byl německý námořní důstojník, podnikatel a politik. Za 2. světové války byl jedním z nejúspěšnějších a nejznámějších velitelů německých ponorek. V poválečném období byl mezi zakladateli CDU v Brémách. Od roku 1959 do roku 1979 byl členem parlamentu v Brémách.\n\nV letech 1935–1936 se Hardegen zúčastnil kurzu pro námořní piloty ve městě Warnemünde a obci Parow. V roce 1936 byl povýšen na poručíka. Při zřícení jeho letounu v roce 1936 utrpěl zranění, které zanechalo trvalé následky.\n\nV listopadu 1939 přešel k ponorkovému loďstvu a v době od dubna 1940 do prosince 1940 sloužil jako první strážní důstojník na U 124, kde byl tehdy kapitánem Georg-Wilhelm Schulz. Od prosince 1940 do dubna 1941 byl Hardegen velitelem ponorky U 147 a od dubna 1941 do července 1942 velitelem ponorky U 123.\n\nNa osmi hlídkových plavbách potopil celkem 22 lodí s celkovým výtlakem 118 314 BRT a poškodil pět lodí s výtlakem 46 500 BRT. Když začátkem roku 1942 potopil několik lodí, poblahopřál mu k tomu admirál Karl Dönitz slovy: „An den Paukenschläger Hardegen. Bravo! Gut gepaukt. Dönitz.“ (\"Bubeníkovi Hardegenovi. Bravo! Pořádný výprask. Dönitz.\").\n\nDne 23. ledna 1942 byl vyznamenán Rytířským křížem. Na druhé plavbě k americkým břehům od března 1942 do května 1942 potopil deset lodí. Za to byl vyznamenán dubovými ratolestmi k Rytířskému kříži. A to i přesto, že Rytířský kříž by se měl podle tehdejších podmínek přiznávat pouze za potopení více než 100 000 BRT a dubové ratolesti za více než 200 000 BRT, což nebylo v případě Hardegena splněno. Ale bylo to potřebné z propagandistických důvodů.\n\nAdmirál Dönitz věděl o následcích zranění Hardegena a důsledcích pro službu na palubě ponorky. Od konce července 1942 byl Hardegen instruktorem 27. ponorkové flotily ve Gdyni. V březnu 1943 se Hardegen stal náčelníkem ponorkové sekce Námořní akademie v Mürwiku. Od února 1945 byl velitelem praporu nově založené Marine Infanterie až do konce války. Jednotka se zúčastnila bojů proti Britům v oblasti kolem Brém a většina důstojníků padla. V posledních dnech války sloužil Hardegen ve Flensburgu, kde byl zatčen britskými vojáky.\n\nV listopadu 1946 byl propuštěn ze zajetí a vybudoval v Brémách společnost pro obchodování s ropou. Byl jedním ze zakladatelů CDU v Brémách. Jako důvod uvedl: „Byli jsme toho názoru, že je příliš mnoho socialistů v Brémách a chtěli jsme to změnit.“ Po odchodu z politiky procestoval více než 100 zemí světa. Mimo jiné obeplul Austrálii, připlul s ledoborcem na severní pól a sáňkoval na jižním pólu.\n\n"}
{"id": "913089", "url": "https://cs.wikipedia.org/wiki?curid=913089", "title": "Tap: Book of Angels Volume 20", "text": "Tap: Book of Angels Volume 20\n\nTap: Book of Angels Volume 20 je dvacátá část série \"Book of Angels\" amerického hudebníka a skladatele Johna Zorna, ve které různí hudebníci interpretují jeho skladby. Na tomto albu nahrál šest skladeb jazzový kytarista Pat Metheny, který obsluhuje všechny nástroje mimo bicí, na které hraje Antonio Sánchez. Album vyšlo v květnu 2013 u vydavatelství Tzadik Records ve spolupráci s Nonesuch Records.\n\nAutorem všech skladeb je John Zorn.\n"}
{"id": "913096", "url": "https://cs.wikipedia.org/wiki?curid=913096", "title": "Svědek (rozcestník)", "text": "Svědek (rozcestník)\n\nSvědek může být:\n\n\n"}
{"id": "913097", "url": "https://cs.wikipedia.org/wiki?curid=913097", "title": "Koncentrační tábor Stutthof", "text": "Koncentrační tábor Stutthof\n\nStutthof byl koncentrační tábor na severu Polska, poblíž svobodného města Gdaňsk. Táboru veleli Max Pauly a Paul Werner Hoppe a vězně střežilo v období nejvyšší aktivity 3000 členů SS a ukrajinských pomocných sil.\n\nJiž v roce 1936 se v Gdaňsku začalo uvažovat, co se stane, až vypukne válka a Polsko bude dobyto. V roce 1939 poté vznikl tajný seznam „nežádoucích“ polských elementů, které měly být zničeny. Převážně to byli lidé patřící k polské inteligenci, dále potom komunisté a Židé. V tomto roce, koncem dubna bylo také vybráno místo na pozdější koncentrační tábor.\n\nIhned po vypuknutí druhé světové války 1. září 1939, začaly k tomu připravené orgány z Gdaňsku zatýkat nežádoucí ze seznamu. Již první den bylo zatčeno okolo 1500 lidí. Hned druhý den, 2. září byla vyčleněna skupina asi 150 osob, která byla převezena na místo, kde měl tábor stát. Tito lidé byli okamžitě přinuceni jej začít stavět.\n\nPo ukončení výstavby začal tábor fungovat v počátku jako zajatecký tábor pro nežádoucí osoby z řad polské inteligence a Židů. Oficiálně byl veden jako \"zvláštní tábor SS\". V roce 1941 byl tábor přejmenován na koncentrační a sloužil jako tábor vyhlazovací. Až do roku 1942 byli mrtví převáženi na polský hřbitov \"Zaspa\", jak tábor rostl, mrtví byli spalováni v táboře na hranicích, od roku 1942 poté v nově postaveném krematoriu. V tomto roce také začaly přesuny do tábora Stutthof z jiných koncentračních táborů a Stutthof se stal \"mezinárodním\". Na začátku roku 1943 došlo k největšímu rozšíření, kdy k původním osmi barákům přibylo dalších 30 betonových. Plocha tábora měla zpočátku rozlohu 12 ha, ovšem v roce 1944 již rozlohu desetinásobnou.\n\nVězňové byli zabíjeni v plynové komoře pomocí cyklonu B, do které se najednou vešlo až 150 lidí. Dále byli vězni sužováni také několika epidemiemi úplavic a skvrnitého tyfu, nedostatečnou hygienou a všudypřítomnými komáry.\n\nKoncem války měl tábor 39 poboček v okolí. V té době zde bylo vězněno asi 25 000 lidí a stejná suma i v pobočných táborech. Vězni byli z 28 zemí Evropy a 30 různých národností.\n\nJakmile se z východu začala přibližovat sovětská armáda, bylo v Berlíně nařízeno tábor evakuovat. V lednu 1945 byli po zhruba patnácti stech osobách posláni na tzv. pochody smrti do táborů uvnitř Německa. Tyto strastiplné poutě trvaly kolem dvou týdnů, s minimem potravy, žádnou hygienou a v panujících lednových mrazech. Během únoru a března bylo dále evakuováno asi 1500 převážně židovských žen po moři směrem k Německu, ovšem spojenecké bombardováni neozbrojených lodí způsobilo, že do cíle dorazila jen hrstka z vězňů a vězeňkyň.\n\nTábor Stutthof byl osvobozen až 9. května 1945, jako poslední koncentrační tábor 48. armádou 3. běloruského frontu. V průběhu existence zde bylo uvězněno až 110 000 lidí a přibližně 65 000 jich zde našlo smrt.\n\n\n"}
{"id": "913100", "url": "https://cs.wikipedia.org/wiki?curid=913100", "title": "Soví jeskyně", "text": "Soví jeskyně\n\nSoví jeskyně je dobrodružný román českého spisovatele Miloše Zapletala. Román vyšel poprvé v roce 1989 ilustrován Markem Čermákem. \nDílo se stalo klasikou pro mladé i odrostlé čtenáře se zájmem o pobyt v přírodě, dobrodružství, skauting. V nemálo čtenářích právě tento zájem probudila. Přitažlivou se tato dobrodružná kniha stala i díky tomu, že se odehrává ve skutečném prostředí severních Čech a je tedy možné místa dobrodružství chlapců navštívit či i celou cestu fyzicky vykonat, což někteří čtenáři dodnes činí.\n\nKniha vypráví příběh tří patnáctiletých chlapců, kteří se vydají sami společně pěšky z Ještědu do Českosaského Švýcarska k Soví jeskyni skryté v hlubokých lesích a v bludišti pískovcových skal, protože jim dědeček jedboho z nich pověděl starou rodinnou pověst o tom, že kdo jeskyni najde, porozumí zvířatům, ptáků i rostlinám. Na svém putování prožívají různá dobrodružství a učí se porozumět přírodě, takže nakonec pochopí, že na vypávěné pověsti něco skutečně je.\n\n\n"}
{"id": "913101", "url": "https://cs.wikipedia.org/wiki?curid=913101", "title": "Horst Rippert", "text": "Horst Rippert\n\nHorst Rippert (24. května 1922 – 19. dubna 2013, Wiesbaden) byl nacistický pilot Luftwaffe za 2. světové války, později novinář a sportovní reportér ZDF. V roce 2008 se dostal do pozornosti médií když prohlásil, že je zodpovědný za záhadné zmizení francouzského spisovatele Saint-Exupéryho roku 1944. Horst Rippert je starší bratr zesnulého rusofilně-folkloristicky zaměřeného zpěváka Ivana Rebroffa. \n\nV roce 1941 se Rippert stal pilotem. Působil ve Francii (Avignon, Orange a Marseille). Létal jako bojový pilot na letounu Messerschmitt Bf 109.\n\nV rozhovoru pro noviny Frankfurter Allgemeine Zeitung Rippert roku 2008 uvedl, že jeho babička byla židovka, přesto však s tím v Luftwaffe nikdy neměl problém. Zaznamenal celkem 28 vítězství a obdržel Rytířský kříž a Německý kříž. Sám byl dvakrát sestřelen. Za války byl povýšen na poručíka. Udělení Rytířského kříže ale není v dobových dokumentech dohledatelné, stejně jako povýšení na poručíka.\n\nRippert se v roce 2008 přiznal, že 31. července 1944, jihovýchodně od Marseille u pobřeží Středozemního moře, sestřelil letoun Lockheed P-38 Lightning, v němž letěl francouzský spisovatel Antoine de Saint-Exupéry (mj. autor díla Malý princ). Rippert toho - očividně na rozdíl od všech ostatních provedených sestřelení s následkem smrti pilota - hluboce litoval a řekl: „\"Kdybych věděl, že uvnitř sedí jeden z mých nejoblíbenějších autorů, nikdy bych nestřílel\"“. Popsané sestřelení letounu německou stíhačkou však není podloženo dobovými dokumenty.\n\nPo válce Horst Rippert vystudoval a pracoval v Norddeutscher Rundfunk. V roce 1962 odešel do ZDF, kde řadu let dělal sportovního reportéra a komentoval 8 olympijských her. Rippert zemřel v dubnu 2013 ve Wiesbadenu.\n"}
{"id": "913108", "url": "https://cs.wikipedia.org/wiki?curid=913108", "title": "Karel Koutský (fotograf)", "text": "Karel Koutský (fotograf)\n\nKarel Koutský (* 31. března 1965 v Praze) je český fotograf, zakladatel Ateliéru Fotorenesance, nakladatel a signatář Charty 77\n\nNarodil se 31. března 1965 v Praze jako syn architekta Karla Koutského. V roce 1984 absolvoval střední polygrafickou školu. Maturoval také v oboru fotografie. Původně pracoval jako knihtiskař, posléze jako ofsetový tiskař, sítotiskař, knihař, fotolaborant. Fotografovat začal roku 1977 fotoaparátem Flexaret 6x6 a od roku 1980 kinofilmovou zrcadlovkou Praktica. Od začátku 80. let se převážně soustředil na tematiku periférií Prahy, posléze dvorků, dvorečků a zahrad Malé Strany, Hradčan a okolí.\n\nOd osmdesátých let se seznamuje s tvorbou Josefa Sudka, Jana Svobody a Zdenko Feyfara, kteří na něj měli zásadní vliv. Jeho tvorba zahrnuje jak fotografie krajin, zátiší, interiérů tak i jiných žánrů. Používá techniku Pentax MZ-7, Pentax MZ-S, Cambo 4x5 palců, Flexaret 6x6, Moskva 6x9, skener Epson V750 PRO. Jeho fotografie jsou zastoupeny v soukromých sbírkách doma i v zahraničí a jsou použity na obálkách knih, časopisů a publikací.\n\nV roce 2005 založil v Praze Ateliér Fotorenesance. Poskytuje služby v oblasti fotografie, předtiskové přípravy a tisku. Konkrétně se jedná o zvětšování klasických černobílých fotografií, vyvolávání filmů, fotografování v interiéru a exteriéru, vydávání fotografických portfolií, příprava dat k tisku, skenováním, dokončující zpracování (knihařské práce) a realizací tiskových zakázek.\n\nNakladatelství Fotorenesance započalo svoji činnost roku 2014 vydáním knihy Jaroslav Rössler - Avantgardní fotograf /společně S J.Mouchou/ ke stejnojmenné výstavě v Topičově saloně v Praze. Posléze v tomto nakladatelství vycházejí postupně - Petr Helbich, Josef Sudek, Jiří Bartoš, Stanislav Vávra a další.\n\nAteliér Fotorenesance sdružuje výtvarníky různého zaměření, organizuje výstavní činnost a jejich propagaci.\n\n\n\n\n\nSoukromé sbírky - Česká republika, Madarsko - Budapest, USA - Kalifornie, New York - České centrum\n\n"}
{"id": "913119", "url": "https://cs.wikipedia.org/wiki?curid=913119", "title": "Jan Kaftan (politik)", "text": "Jan Kaftan (politik)\n\nJan Kaftan (11. září 1841 Praha – 22. dubna 1909 Praha) byl český železniční inženýr a politik, poslanec Českého zemského sněmu a Říšské rady.\n\nByl synem krejčovského mistra. Vychodil reálnou školu a pak absolvoval pražskou polytechniku. Od roku 1863 pracoval pro Českou západní dráhu. Následně se podílel jako inženýr na trasování a výstavbě četných železničních tratí. V roce 1867 byl trasovacím inženýrem pro dráhu Mladá Boleslav–Kolín–Znojmo, v letech 1869–1870 sekčním inženýrem pro trať Chrudim-Hlinsko. V lednu roku 1869 se oženil s Pavlínou Muzikovou. V letech 1871–1877 zastával funkci vrchního inženýra pro stavbu Pražsko-duchcovské dráhy a Rakovnicko-protivínské dráhy. Od roku 1877 se zaměřoval na výstavbu kanalizačních sítí. Za tímto účelem podnikl cesty do zahraničí a napsal odbornou studii.\n\nOd roku 1880 pak působil jako inženýr při stavbách místních drah v Čechách i na Moravě, včetně takzvaného \"českého Semmeringu\" z Hrobu do Moldavy v Krušných horách. Roku 1886 se zabýval otázkou splavnění Vltavy a výstavby moderního přístavu v Praze. Předložil podrobný projekt této zamýšlené stavby.\n\nOd roku 1889 zasedal jako poslanec Českého zemského sněmu za mladočeskou stranu. Mandát zde obhájil i v zemských volbách roku 1895. Koncem 19. století se též uvádí jako člen sboru obecních starších v Praze. V pražském obecním zastupitelstvu zasedal v letech 1892–1898.\n\nVe volbách roku 1891 se stal i poslancem Říšské rady (celostátní zákonodárný sbor), kde zastupoval městskou kurii, obvod v Praha-Malá Strana, Hradčany atd. Mandát obhájil za týž okrsek i ve volbách roku 1897 a volbách roku 1901. Ve vídeňském parlamentu setrval do konce funkčního období sněmovny, tedy do roku 1907.\n\nRoku 1906 získal čestný doktorát na Vysoké technické škole v Praze. Roku 1905 ho čestným občanem jmenovaly Louny, kde se uvádí jeho zásluhy za výstavbu některých veřejně prospěšných staveb v tomto městě.\n\n"}
{"id": "913121", "url": "https://cs.wikipedia.org/wiki?curid=913121", "title": "Jan Kaftan", "text": "Jan Kaftan\n\nJméno a příjmení Jan Kaftan má více nositelů:\n\n"}
{"id": "913123", "url": "https://cs.wikipedia.org/wiki?curid=913123", "title": "Karel Kinský (malíř)", "text": "Karel Kinský (malíř)\n\nKarel Kinský (2. srpna 1901 Turnov – 28. března 1969 Turnov) byl český malíř, grafik a regionální pracovník.\n\nVystudoval v letech 1921–1928 Uměleckoprůmyslovou školu v Praze u V. H. Brunnera a Františka Kysely. Jeho život i dílo bylo spojeno především s Turnovem a Turnovskem. Spolu s malířem Karlem Vikem patřil k předním osobnostem uměleckého spolku \"Turnovské dílo\". \n\nKarel Kinský se umělecky zaměřoval na drobnou grafiku (ex libris apod.), neméně důležitá byla jeho činnost vlastivědná. Byl kronikářem města Turnova a ochotnického spolku Antonín Marek, spolupracoval s Muzeem Českého ráje a vydal řadu soukromých vlastivědných tisků.\nKnižně vyšlo:\n\nIlustrace: \n\n"}
{"id": "913125", "url": "https://cs.wikipedia.org/wiki?curid=913125", "title": "Zkracovačka (cvičení)", "text": "Zkracovačka (cvičení)\n\nZkracovačka (angl. \"crunch\") je jeden z nejčastějších cviků pro břišní svaly. Procvičuje především přímý sval břišní.\n\nZkracovačka začíná vleže na zádech s nohama pokrčenýma v kolenou. Trup se ohýbá tak, aby se ramena přibližovala k pánvi. Ruce mohou být za krkem či vedle něho anebo překřížené na hrudi. Tlak rukou na krk nebo hlavu může způsobit zranění.\n\nObtížnost zkracovačky lze zvýšit ležením na šikmé lavici nebo držením zátěže pod bradou, na hrudi nebo za hlavou. Zkracovačky lze cvičit na cvičebním míči. Prodloužení vzdálenosti zvýší zátěž břišních svalů uplatněním pákového efektu.\n\n"}
{"id": "913126", "url": "https://cs.wikipedia.org/wiki?curid=913126", "title": "Ottfried Fischer", "text": "Ottfried Fischer\n\nOttfried Fischer (* 7. listopadu 1953 Ornatsöd, Německo) je německý herec, konferenciér a humorista.\n\nSvé dětství strávil na statku svých rodičů. Jeho otec byl zemědělcem a pocházel z Paderbornu. Po maturitě v Passau začal Fischer studovat na právnické fakultě, své studium ovšem brzo přerušil a založil v roce 1976 se skupinou přátel divadelní spolek „Hinterhoftheater“, ve kterém občas vystupoval jako herec.\n\nV roce 1983 ho kabaretista Werner Schneyder pozval do svého televizního pořadu \"Meine Gäste und ich\". Své první sólové vystoupení jako konferenciér a humorista měl Fischer v roce 1989 se svým programem \"Was tun\". S tímto pořadem byl na turné v Německu a Rakousku.\nMezitím začal účinkovat jako herec v různých televizních filmech a seriálech, například \"„Zeit genug“\", \"„Irgendwann und Sowieso“\" nebo \"„Zur Freiheit“\". Od roku 1987 si zahrál i v kinofilmech: \"Zärtliche Chaoten (1987)\", \"Ein Prachtexemplar (1989)\", \"Café Europa (1990)\", \"Go Trabi Go (1990)\", \"Das schreckliche Mädchen (1990)\" a \"Superstau (1991)\".\n\nV roce 1993 hrál hlavní roli v seriálu \"Ein Bayer auf Rügen\". Na jaře 1995 točil Fischer první díl seriálu \"Big Ben\" (německy: \"„Der Bulle von Tölz“\") pod produkci Sat.1 a ORF, ve kterém ztvárnil hlavní postavu, komisaře Bena Berghammera. Natočil od roku 1995 do 2009 celkem 69 dílů, většina z nich vznikla v bavorském městečku Bad Tölz.\nOd dubna 2003 hraje také hlavní roli katolického faráře v televizním seriálu ARD, \"Otec Braun\" (německy: \"„Pfarrer Braun“\"). V roce 1999-2005 byl hlavním představitelem seriálu \"Der Pfundskerl\" (Sat.1).\n\nVíce než 170krát moderoval v německé televizi svůj vlastní humoristický pořad \"Ottis Schlachthof\" (1995-2012). Dne 31. července 2012 Fischer sdělil médiím, že pořad bude ukončen koncem roku 2012. Toto rozhodnutí odůvodnil svým zhoršujícím se zdravotním stavem (Parkinsonova nemoc). Dne 23. listopadu 2012 uváděl tento pořad naposledy (173. díl).\n\nOttfried Fischer je rozvedený a má dvě dcery.\n\n \n"}
{"id": "913129", "url": "https://cs.wikipedia.org/wiki?curid=913129", "title": "Ibisovití", "text": "Ibisovití\n\nIbisovití (Threskiornithidae) je čeleď z řádu veslonohých ptáků žijících hlavně v subtropických a v tropickém podnebném pásu. Čeleď je tvořena dvěma na první pohled rozdílnými skupinami, nejviditelnějším rozlišovacím znamení je zde tvar zobáku. Jedná skupina ibisi (podčeleď Threskiornithinae) mají dlouhý úzký zobák dolů srpovitě zahnutý, druhá kolpíci (Plataleinae) mají zobák na konci rozšířený v rohovitou lopatku.\n\nNejčastěji obývají vnitrozemské vody nebo žijí i v brakických vodách lagun a v příbřežních mangrovových porostech. Hlavním biotopem jsou bažinatá prostředí ale někteří (např. ibis hagedaš) žijí na suchých bezlesých územích. V České republice nehnízdí žádný, velmi sporadicky tam pouze zalétává ibis hnědý.\n\nDříve byli známi jako čeleď Plataleidae a byli společně s čápovitými, volavkovitými, člunozobcovitými a kladivoušovitými začleňováni do řádu brodivých, na základě moderních analýz jsou zahrnuti do řádu veslonozí.\n\nIbisovití jsou ptáci středně velcí, podsadití, od špičky zobáku po konec ocasu měří 50 až 110 cm a váží až 0,5 až 4,5 kg. Samci jsou znatelně větší, obě pohlaví mají peří stejně zbarvené. Ibisi mají peří barvy bílé, černé, šedé hnědé, šarlatově červené a mívá kovový lesk, kolpíci jsou pouze bílí; mladí ptáci jsou zbarveni stejně, pouze se jim méně leskne peří. Mají husté opeření které je někdy na hlavě, krku i kostrči prodloužené, prachové peří vyrůstá po celém těle. Na hlavě mají kožovité záhyby a lysá místa krytá někdy prodlouženými péry, tvář a krk bývají holé. Křídla jsou dlouhá a široká s 11 letkami, rozpětí křídel dosahuje 80 až 120 cm, ocas je krátký s 12 péry. Umístění nozder dovoluje dýchání i při krmení, pod dolní čelisti ústí kanálek pro odtok ze solné žlázy odvádějící nadbytečnou sůl. Oči umožňují binokulární vidění. Zvukově se až na výjimky téměř neprojevují, mnozí jen klapou zobáky.\n\nNohy mají dlouhé a robustní, od poloviny holeně směrem dolů neopeřené, přední prsty mají asi do třetiny spojeny plovací blánou. Dráp prostředního prstu je větší, slouží k rozčesávání peří. Žijí ve velkých hejnech a přes svou relativní velikost většinou odpočívají v bezpečí na stromech. Létají velmi rychle a dobře využívají teplých vzestupných proudů, při letu mají krk natažený (není stočen do \"S\"). Za letu v hejnu je synchronizována doba mávaní křídel a plachtění. Nepatří mezi tažné ptáky.\n\nPtáci obývají převážně členitá močálovitá území okolo vodních toků nebo nádrží a jsou masožravci, loví ve dne. Při lovu potravy nespolupracují, svým dlouhým zobákem individuálně prohledávají mělkou vodu, bahno nebo měkkou půdu. Živí se převážně drobnými korýši, měkkýši, žábami, vodním hmyzem a také drobnými rybkami. Druhy žijící v suchých prostorách se specializují na drobné obratlovce, větší hmyz i mršiny.\n\nIbisovití jsou ptáci monogamní, většinou hnízdí ve velkých koloniích (až 1000 párů) na pravidelných místech, často společně s jinými vodními ptáky. Před příchodem samic bojují samci o nejlepší území a pak o samice. Některé druhy mají v době námluv na hlavách vztyčené korunky z peří. Po rituálních námluvách si stavějí objemná hnízda převážně v korunách stromů, na keřích nebo skalnatých útesech v blízkosti vody. Samci přinášejí trávu, rákosí i drobné větvičky a samice hnízda splétají, materiálu není dostatek a proto si ho navzájem kradou.\n\nPo snesení 2 až 5 světle zelených nebo namodralých vajec se při 3 až 4týdenní inkubaci samec se samicí střídá. Narozená mláďat jsou vidoucí ale neschopná samostatného života, nemají účinnou termoregulaci. Rodiče je zahřívají a krmí vyvrhovanou potravou z volete, kterou střídavě nosí, mláďata nežerou potravu ze slané vody, mají krátké rovné zobáky které jim rychle rostou. Opeření jsou za 4 až 8 týdnů. Protože mláďata se líhnou postupně, v bojí o potravu ta nejmladší většinou nepřežijí, obvykle nedospějí více než dva potomci. Po ukončení péče o potomstvo se rodiče většinou přepeřují. V přírodě se dožívají průměrného věku 15 let.\n\nČeleď ibisovití s 32 recentními druhy se dělí do 13 rodů a 2 podčeledí:\n\n\n\nMají málo přirozených nepřátel, pouze v době hnízdění představují pro jejich vejce nebezpečí lišky, hadi, divoké kočky a psi. Dožívají se 8 až 15 let. Některé druhy se dobře chovají v zoologických zahradách, na lidí si brzy zvykají a dokonce se tam i rozmnožují.\n\n"}
{"id": "913139", "url": "https://cs.wikipedia.org/wiki?curid=913139", "title": "Bedřich Karel Kinský", "text": "Bedřich Karel Kinský\n\nBedřich Karel Kinský (18. února 1834 Vídeň – 23. září 1899 Kostelec nad Orlicí) byl český šlechtic a politik, poslanec Českého zemského sněmu a Říšské rady.\n\nByl synem hraběte Josefa Kinského (1806–1862), mladšího syna knížete Ferdinanda Jana Kinského, a jeho ženy Marie Černínové z Chudenic. Sídlil na rodovém panství v Kostelci nad Orlicí. Zapojil se zde do veřejného i politického života. Zastával funkci prvního okresního starosty v Kostelci nad Orlicí. V roce 1870 nechal v tomto městě zbudovat panský cukrovar. Byl aktivní při prosazení výstavby železniční trati Hradec Králové - Kyšperk. V Kostelci se podílel na vzniku různých spolků.\n\nVe volbách roku 1873 se stal poslancem Říšské rady (celostátní zákonodárný sbor), kde zastupoval kurii venkovských obcí, obvod Rychnov, Žamberk, Ústí nad Orlicí atd. Z politických důvodů se nedostavil do sněmovny, čímž byl jeho mandát i přes opakované zvolení prohlášen za zaniklý. Jako český konzervativní šlechtic a stoupenec českého státního práva totiž podobně jako liberální česká politická reprezentace odmítal legitimitu ústředních zákonodárných sborů a praktikoval tak politiku pasivní rezistence.\n\nV lednu 1866 byl v doplňovacích volbách za kurii velkostatkářskou, nesvěřenecké velkostatky, zvolen na krátkou dobu za poslance Českého zemského sněmu. Opětovně zasedal jako poslanec Českého zemského sněmu v letech 1878–1892. Patřil do Strany konzervativního velkostatku. Roku 1890 byl jedním z osmnácti vyjednavačů během takzvaných punktací (pokus o česko-německé vyrovnání v Čechách, později odmítnutý mladočechy jako nevýhodný pro českou stranu). Na schůzi sněmu v září 1892 byla oznámena jeho rezignace na mandát.\n\nDo práce Říšské rady se zapojil až po volbách roku 1879, v nichž byl zvolen za velkostatkářskou kurii v Čechách. Mandát obhájil ve stejné kurii i ve volbách roku 1885 a volbách roku 1891. Ve vídeňském parlamentu setrval do 10. října 1893, kdy byla oznámena na schůzi sněmovny jeho rezignace. Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885.\n\nOd roku 1893 působil jako doživotní člen Panské sněmovny (jmenovaná horní komora Říšské rady).\n\nS manželkou Žofií Mensdorff-Pouilly, neteří Alexandra Mensdorffa-Pouilly, měl tři syny a čtyři dcery. Panství zdědil nejmladší syn František Josef Kinský (1879-1975), dcera Marie Terezia se stala manželkou knížete Karla Schwarzenberga.\n\nJeho švagrem byl hrabě Bohuslav Chotek, otec Žofie Chotkové.\n\n"}
{"id": "913144", "url": "https://cs.wikipedia.org/wiki?curid=913144", "title": "Jean Dujardin", "text": "Jean Dujardin\n\nJean Dujardin (* 19. června 1972, Rueil-Malmaison, Hauts-de-Seine, Francie) je francouzský herec, scenárista, režisér, producent a komik.\n\nStal se prvním francouzským hercem, který získal Oscara za nejlepší mužský herecký výkon v hlavní roli za ztvárnění hvězdy němého filmu George Valentina ve snímku \"Umělec\" režiséra Michela Hazanaviciuse.\n\nPo dětství v Yvelines v Plaisir získal bakalářský titul A3 (z filozofie a výtvarných umění). Poté začal pracovat jako zámečník ve firmě svého otce Jacquese Dujardina.\n\nBěhem vojenské služby se rozvinul jeho komediální talent. Poté šel do Paříže, kde vystupoval v barech a malých divadlech.\n\nO nějaký čas později se stal součástí komediální skupiny \"la Bande du Carré Blanc\" s Philippem Urbainem, Éricem Colladem, Lucem Antonim, Éricem Massotem a Brunem Salomonem. Skupina se objevovala v pořadu \"Nous Ç Nous\" a vytvářela vystoupení a parodie na chlapecké kapely v té době a také se pravidelně objevovali v pořadu \"Fiesta\" od Patricka Sébastiena, který se vysílal na televizním kanálu France 2.\n\nV letech 1997 a 1998 vyhrál tři ceny televize M6, Graines de star, v kategorii komici.\n\nPrávě v této souvislosti vytvořil postavu Brice de Nice, megalomanského surfaře, který se stane hitem několika internetových videí, než se o něm v roce 2005 natočí i film.\n\nPoté se Jean Dujardin změní ve Bruna Salomona v malých skečích pro vysílání pořadu \"Farce Attaque\" na France 2.\n\nOd října 1999 do června 2003 hrál s Alexandrou Lamy v úspěšném televizním seriálu \"Un gars, une fille\" vysílaném na France 2. Oba herci ztvárnili postavy s jejich vlastními křestními jmény, Jean alias Loulou a Alex alias Chouchou. Vytvořili pár potýkající se s různými situacemi každodenního života. Natočilo se celkem 486 epizod a každá z nich měla pouhých sedm minut. Postavy Loulou a Chouchou byly uznávány diváky a oba herci se rychle stali populárními a plnili obálky časopisů. Jean Dujardin se po ukončení seriálu chtěl z této škatulky vymanit a tak se začal objevovat ve filmech. Nejprve měl vedlejší roli ve snímku z roku 2002 s názvem \"Kdybych byl bohatý\" a následující rok se objevil jako poněkud hloupý zlodějíček ve filmu \"Vítejte u Rozových\".\n\nNěkdejší komik pokračuje v protikladném zaměstnání v thrilleru \"Krvavý prachy\". Jeho první větší filmový úspěch přišel v komedii \"Vdavky, sňatky, svazky\" režisérky Valérie Guignabodet, kde se objevil po boku Mathilde Seigner, Antoina Duléra, Miou-Miou, Didiera Bezace, Lio a Catherine Allégret. \"Brice de Nice\", filmová adaptace osoby, které vytvořil v \"Nous C Nous\", vyšla v roce 2005, trhala divácké rekordy v kinech a stala se oblíbenou i mezi školáky. Doprovodné věci k filmu, jako videohry nebo vyzvánění do mobilu, si koupily tisíce lidí. V roce 2007 získal nominaci na cenu Cézar pro nejlepšího herce za roli ve filmu \"Agent 117\", který je parodií na špionážní filmy. K filmu se natočilo v roce 2009 i pokračování, s názvem \"\". Nicméně v roce 2006 byl od Bidets d'Or citován jako nejhorší herec ve filmu \"L'Amour aux trousses\". Tento film byl ve stejném roce také označen společně s \"Brice de Nice\" jako \"nejhorší film s Jeanem Dujardinem\".\n\nPřevzal roli ve filmu \"99 franků\", kde hraje největšího reklamního mága všech dob.Falešná identita, kde hraje policistu vyšetřující případ znásilnění své desetileté dcery, na motivy stejnojmenné knihy od Frédérica Beigbedera. V roce 2007 se stal producentem (prostřednictvím své produkční společnosti JD Prod, vytvořené v roce 2002) a režisérem krátkých pořadů \"Palizzi\", v hlavní roli s Arsène Moscou. Vzhledem k úspěchu projektu se ze seriálu vyrobil i film. Mezi jeho další zvažovaný projekt patří film o camisardech (francouzští protestanti).\nV roce 2008 si zahrál po boku Jeana-Paula Belmonda ve filmu \"Muž a jeho pes\".\n\nZtělesnil Lucky Luka ve stejnojmenném filmu od Jamese Hutha z roku 2009, kde vedle něj objevili Alexandra Lamy, Sylvie Testud, Michaël Youn a Daniel Prevost. Film získal smíšené reakce od kritiků i veřejnosti.\n\nV roce 2010 si zahrál Charlese Faulqua, alkoholického spisovatele, který uvidí obživnout svou rakovinu, ve filmu \"Cinkot ledu\" a v dalších rolích se objevili Albert Dupontel, Anne Alvaro, Myriam Boyer a Audrey Dana. Stejně také jsme ho mohli vidět ve filmu Nicole Garcii, \"Un balcon sur la mer\" v hlavních rolích se Sandrine Kiberlain, Marie-Josée Croze, Michelem Aumontem a Claudií Cardinale, kde hrál roli Marca, muže, který znovu nalezne svou lásku z mládí začne zkoumat, jak dříve zmizela. Ve stejném roce se objevil ve filmu \"Milosrdné lži\" od Guillauma Caneta, ve kterém jeho ač malá role otevře film a hlavní dějovou linii.\n\nV roce 2011 ztvárnil po boku Bérénice Bejo hlavní roli v němém filmu \"Umělec\" režiséra Michela Hazanaviciuse. Film je černobílý a představuje Hollywood v éře dvacátých let minulého století. Dujardin hraje roli George Valentina, velkou hvězdu němého filmu, jehož kariéra jev troskách s příchodem zvukového filmu a zamiluje se do Peppy Miller (Bérénice Bejo), slibné mladé herečky.\n\nV jednom rozhovoru prohlásil, že zpočátku tuto roli odmítl, ale pak si to rozmyslel. Během prvního dne natáčení si uvědomil, že George Valentin je postavou přímo pro něj. Film měl premiéru na Filmovém festivalu v Cannes a soutěžil o zlatou palmu. Dujardin za svůj výkon získal cenu pro nejlepšího herce. Film získal velice kladné ohlasy po celém světě. V prosinci 2011 získal za film nominace na ceny Screen Actors Guild Awards a Zlatý glóbus.\n\nStal se historicky druhým francouzským hercem, po Gérardovi Depardieu, který byl nominován na Zlatý glóbus. Jean cenu i v roce 2012 získal, a to v kategorii nejlepší mužský herecký výkon (komedie / muzikál). Dne 24. ledna byl nominován na Oscara v kategorii nejlepší mužský herecký výkon. O pět dní později vyhrál cenu Screen Actors Guild Award.\n\nDne 11. února se objevil v pořadu \"Saturday Night Live\" a hrál ve skeči parodující francouzský seriál \"Les jeunes de Paris\" a scénka byla natočena ve stylu \"Umělce\", což vyvolalo úspěch u diváků. Dne 12. února 2012 získává cenu britskou cenu BAFTA pro nejlepšího herce v hlavní roli.\n\nSkutečně slavným se stal dne 26. února 2012, kdy v Los Angeles vyhrál Oscara za nejlepší mužský herecký výkon v hlavní roli ta své ztvárnění George Valentina v \"Umělci\". Stal se historicky prvním Francouzem, který toto ocenění získal. Herci Charles Boyer, Maurice Chevalier a Gérard Depardieu byli také nominováni na stejnou cenu, ale nezískali ji. Připojil se tedy k okruhu francouzských oscarových hereček: Claudette Colbert, Simone Signoret, Juliette Binoche a Marion Cotillard.\n\nNavíc film získal celkově 5 Oscarů, včetně cen za nejlepší film pro Thomase Langmanna a režii pro Michela Hazanaviciuse. Film také vyhrál šest Cézarů, včetně ceny pro nejlepší film, nejlepšího režiséra a nejlepší herečku pro Bérénice Bejo.\n\nJeho ztvárnění George Valentina se setkalo se čtrnácti mezinárodními oceněními.\n\nV roce 2009 začal spolupracovat s Marcem Lièvremontem, bývalým trenérem ragbyového týmu XV de France (2007-2011), aby se stal sponzorem hnutí nadace pro dětské vesničky. Nadace poskytuje náhradní domovy dětem, které jsou zanedbané nebo zneužívané.\n\nMá dva syny (Simona, narozeného v roce 2000 a Julese, narozeného v roce 2001) z manželství s Gaëlle, které trvalo do roku 2003.\n\nOd roku 2003 tvoří pár s herečkou Alexandrou Lamy a oženil se s ní v Anduze v Gard dne 25. července 2009.\n\nMá tři bratry. Nejstarší z nich, Marc, je advokátem a právním zástupcem.\n\n"}
{"id": "913145", "url": "https://cs.wikipedia.org/wiki?curid=913145", "title": "Museologica Brunensia", "text": "Museologica Brunensia\n\nMuseologica Brunensia je mezinárodní vědecký recenzovaný časopis publikující původní vědecké práce, metodické a informační texty, recenze a zprávy z oblasti muzeologie a muzejnictví. Cílem je prezentovat muzeologii jako moderní vědeckou disciplínu ovlivňující muzejní praxi a seznámit čtenáře s aktuálními trendy v oboru.\n\nČasopis vydává Masarykova univerzita (Ústav archeologie a muzeologie Filozofické fakulty MU). \n\nČasopis vychází od r. 2012 dvakrát ročně. Je vydáván tištěně i elektronicky. Články jsou zde zveřejňovány v anglickém, českém a slovenském jazyce.\n\nJe zařazen do databáze ERIH Plus a na \"Seznam recenzovaných neimpaktovaných periodik vydávaných v ČR\".\n\n\"Museologica Brunensia\" svým zaměřením navazuje na mezinárodně uznávané periodikum \"Muzeologické sešity\", které vycházelo v letech 1969–1986 pod patronací brněnské univerzity a Moravského muzea v Brně. V letech 2012-2015 redakce časopisu zajišťovalo Mendelovo muzeum Masarykovy univerzity, od r. 2016 redakce přešla na Ústav archeologie a muzeologie Filozofické fakulty Masarykovy univerzity, Brno.\n\nŠéfredaktorem je Mgr. Otakar Kirsch, Ph.D., výkonnou redaktorkou Mgr. Lucie Jagošová, DiS. \n\nČleny redakční rady jsou Prof. dr. sc. Darko Babić (Chorvatsko), Mag. Dr. phil. Bernadette Biedermann (Rakousko), Doc. Alexandra Bounia (Řecko), PhDr. Jan Dolák, Ph.D. (Slovensko), Mgr. Ondřej Dostál, Ph.D. (Česká republika), Prof. Dr George Hein (USA), Mgr. Lucie Jagošová, DiS. (Česká republika), Mgr. Otakar Kirsch, Ph.D. (Česká republika), PhDr. Irena Loskotová, Ph.D. (Česká republika), Prof. Peter van Mensch, PhD. (Nizozemí), Martin R. Schärer, PhD. (Švýcarsko), prof. PhDr. Pavol Tišliar, PhD. (Slovensko) a Dr Sheila Watson (Velká Británie).\n\n"}
{"id": "913149", "url": "https://cs.wikipedia.org/wiki?curid=913149", "title": "Boosaaso", "text": "Boosaaso\n\nBoosaaso (výslovnost [bósáso]; arabsky بوساسو) je přístavní město v severním Somálsku, respektive v dnešním státu Puntland, na pobřeží Adenského zálivu. Po vybudování námořního přístavu a spojující silnice na jih v 80. letech se město postupně stalo jedním z nejvýznamnějších center v zemi a počet jeho obyvatel prudce vzrostl - v současnosti se i díky velkému množství uprchlíků z jihu odhaduje na 700 000 lidí. Město má Mezinárodní letiště Bender Qassim a několik univerzit, z nich největší East Africa University.\n\n"}
{"id": "913152", "url": "https://cs.wikipedia.org/wiki?curid=913152", "title": "Římskokatolická farnost Slatina u Bílovce", "text": "Římskokatolická farnost Slatina u Bílovce\n\nŘímskokatolická farnost Slatina u Bílovce je farnost Římskokatolické církve v děkanátu Bílovec ostravsko-opavské diecéze.\n\nFarnost ve Slatině je poprvé zmiňována roku 1510; tehdejší farář se jmenoval Jakub a podával biskupské konzistoři stížnost na nejmenovaného fulneckého augustiniána. Patronátní právo k faře měla podle zprávy z roku 1548 slatinská vrchnost, tj. majitelé panství Slatina, již kolem roku 1570 však si nárokoval dosazování faráře fulnecký klášter augustiniánů kanovníků. V poslední čtvrtině 16. století a první čtvrtině 17. století zde působila řada duchovních luteránské víry, z nichž nejznámější byl pastor Albrecht Taraska z Levic v letech 1589–1595. Od roku 1631 obstarávali duchovní správu především kněží z fulneckého kláštera, kteří se nazývali faráři či administrátory, patronem však zůstával majitel slatinského panství.\n\nFarní obvod tehdy zahrnoval řadu vsí okolo Bílovce: Bílov s filiálním kostelem, Bravinné, Lukavec s filiálním kostelem, Starou Ves s filiálním kostelem, Tísek a Výškovice. Roku 1687 byly od slatinské duchovní správy přímo k Fulneku odloučeny Bílov a Stará Ves (s Bravinným) a roku 1690 byla samotná slatinská správa přidělena k farnosti Bílovec. Protože však se brzy ukázalo, že Bílovec k této správě nedisponuje dostatkem duchovních, smluvil se roku 1692 slatinský pán Karel Halama z Jičína s fulneckým proboštem a slatinská fara byla nadále administrována z fulneckého kláštera; současně byl od ní odloučen Lukavec. 1. srpna 1780 byla v dorozumění fulneckého probošta a náboženské matice slatinská duchovní správa oficiálně označena za lokální kuracii, v níž se klášter zavázal udržovat stálého duchovního. Roku 1784 byl však fulnecký augustiniánský klášter zrušen; slatinská lokální kuracie byla pak již roku 1793 povýšena na faru. Prvním farářem se stal bývalý fulnecký augustinián Aurelius Žídek, který ve Slatině působil v od roku 1779 do své smrti roku 1803. Při těchto změnách zůstal patronát slatinské vrchnosti, i když ta se jej pokoušela zbavit ve prospěch náboženské matice.\n\nFarní obvod Slatiny v 19. století již nezahrnoval Lukavec, který zůstal přifařen k Fulneku, ani Bílov, kde byla zřízena vlastní duchovní správa. Nadále však k němu náležely Bravinné, Stará Ves, Tísek a Výškovice a vedle toho nově vzniklé osady Nový Svět a Ohrada u Slatiny, Karlovice u Tísku a Dolní a Horní Nový Dvůr u Bravinného, což správu značně ztěžovalo. Teprve počátkem 20. století byly Stará Ves a Bravinné s osadami přefařeny do Bílovce.\n\nV tomto rozsahu slatinská farnost existuje dosud, v současnosti je z ní však excurrendo administrována rovněž římskokatolická farnost Těškovice; stávajícím farářem (2019) je P. PaedDr. Mgr. Piotr Marek Kowalski, Ph.D.\n\nFarnost je součástí bíloveckého děkanátu od jeho založení roku 1670 a spolu s ním náležela do roku 1996 k (arci)diecézi olomoucké, od uvedeného roku pak k nově vytvořené diecézi ostravsko-opavské.\n\nV roce 1836 žilo ve farnosti 2671 římských katolíků a 11 židů. V roce 1859 žilo ve farnosti 3489 římských katolíků a 16 židů. V roce 1930 žilo ve farnosti 1928 obyvatel, z čehož 1753 (91 %) se přihlásilo k římskokatolickému vyznání.\n\nFarním kostelem je kostel Nanebevzetí Panny Marie, jenž pravděpodobně existoval už ve 14. století, první zmínka pak pochází z roku 1461. Současná podoba je však výsledkem barokních přestaveb po požárech roku 1700 a 1811. Vedle toho je v obci barokní kaple svatého Jana Nepomuckého. V Tísku byla v letech 1864–1865 vystavěna kaple, která byla v roce 1928 nahrazena novostavbou filiálního kostela svatého Cyrila a Metoděje. Ve Výškovicích je veřejná mariánská kaple z počátku 18. století.\n"}
{"id": "913156", "url": "https://cs.wikipedia.org/wiki?curid=913156", "title": "Tektronix", "text": "Tektronix\n\nTektronix, Inc. je americká společnost se sídlem v Beavertonu ve státě Oregon. Společnost je známá především výrobou elektronických měřicích přístrojů jako jsou např. osciloskopy, logické analyzátory, signální generátory, spektrální analyzátory, digitální multimetry a frekvenční čítače. Od listopadu 2007 se stala dceřinou společností Danaher Corporation. V roce 2008 společnost obdržela cenu \"Technology & Engineering Emmy Award\" za vývoj systémů pro sledování toku dat dopravy ATSC a DVB.\n\nSpolečnost byla založena v roce 1946, tedy následující rok po ukončení druhé světové války. Jejími zakladateli byli Howard Vollum a Melvin J. Murdock. Ředitelství společnosti bylo v roce 1946 u SE Foster Road a SE 59. Avenue v Portlandu, stát Oregon. V roce 1947 měla 12 zaměstnanců a v roce 1951 už 250 zaměstnanců. Roku 1950 společnost začala stavět výrobní závod na předměstí Portlandu v blízkosti Barnes Road a Sunset Highway, kam roku 1954 po hlasování zaměstnanců přesunula své sídlo.\n\nV roce 1956 byl na prodej velký pozemek v blízkosti Beavertonu. Zaměstnanecký důchodový fond společnosti tento pozemek zakoupil a pronajal ho zpět společnosti. Stavba nového areálu začala v roce 1957 a roku 1959 se tam společnost přestěhovala. Místo bývá nazýváno \"Tektronix Industrial Park\".\n\nV neděli 16. května 1971 jeden ze zakladatelů společnosti Melvin J. Murdock pilotoval hydroplán, který se zřítil do řeky Columbia nedaleko obce Maryhill. Jeho spolucestující doplaval na břeh, ale Murdock zmizel pod vodou a jeho tělo nebylo nikdy nalezeno. 11. června 1971, tedy méně než měsíc po nehodě, byl soudem prohlášen za mrtvého. \n\nRoku 1974 společnost získala pozemek s výměrou 1 km² ve Wilsonville ve státě Oregon, kde vybudovala továrnu na výrobu osciloskopických obrazovek. V roce 1976 společnost zaměstnávala téměř 10 000 lidí a stala se největším zaměstnavatelem v Oregonu.\n\nPo mnoho let byla společnost Tektronix hlavním výrobcem elektroniky v Oregonu. Roku 1981 měla přes 24 000 zaměstnanců. Továrny byly také v Evropě, Jižní Americe a Asii. Evropské továrny byly na ostrově Guernsey (součást Evropského sdružení volného obchodu), v Hoddesdonu (Spojené království) a Heerenveenu v Nizozemsku), které bylo členem tehdejšího Evropského hospodářského společenství. Došlo k akvizici britské společnosti Telequipment, ale její osciloskopy byly i nadále uváděny na trh pod značkou Telequipment. \n\nPo mnoho let byla v Japonsku provozována formou joint venture společnost Sony-Tektronix, v níž měla každá ze zúčastněných stran podíl 50 %. Cílem bylo obejít tehdejší japonská obchodní omezení. Osciloskopy nesly značku Sony/Tektronix. Nakonec společnost Tektronix vyplatila podíl Sony a stala se jediným vlastníkem.\n\nNěkteří bývalí zaměstnanci společnosti Tektronix založili další úspěšné společnosti. Mezi ně patří \"Mentor Graphics\", \"Planar Systems\", \"Floating Point Systems\", \"Cascade Microtech\", \"Merix Corporation\", \"Anthro Corporation\" a \"Northwest Instrument Systems\" (později došlo k přejmenování na \"MicroCase\").\n\nDíky používání kvalitních součástek postupně získala společnost Tektronix významnou pozici na trhu měřicích a testovacích přístrojů. Součástky používané při výrobě byly drahé, ale výrobky byly kvalitní, měly dobré parametry a stabilitu. Většina výrobců elektronických přístrojů stavěla své osciloskopy s použitím běžně dostupných součástek. Ale společnost Tektronix kvůli zlepšení vlastností přístrojů používala řadu součástek vyrobených na zakázku nebo speciálně vybíraných. Měla vlastní továrnu na výrobu osciloskopických obrazovek, které se vyznačovaly vysokým jasem a ostrou stopou. Později také postavila továrnu na výrobu vlastních integrovaných obvodů pro své produkty.\n\nV roce 1980 už měla společnost Tektronix příliš mnoho divizí působících v celé řadě oblastí. To vedlo ke zhoršení hospodářských výsledků téměř v každém čtvrtletí. Následovalo propouštění zaměstnanců a prováděly se změny ve vrcholovém managementu. Roku 1994 byla z divize, která se zabývala výrobou plošných spojů, vytvořena samostatná společnost Merix se sídlem ve Forest Grove ve státě Oregon. V roce 2000 se oddělila i divize „Color Printing and Imaging“, kterou získala společnost Xerox. \n\nNakonec společnosti Tektronix zůstala původní činnost - výroba elektronických měřicích přístrojů a testovacích zařízení. Výkonný ředitel společnosti (CEO) Richard H. \"Rick\" Wills pečlivě omezoval výdaje a v dubnu 2006 dosáhla tržní kapitalizace společnosti zhruba 3 miliardy dolarů.\n\nRoku 2007 společnost Tektronix ztratila samostatnost. Koupila ji za 2,8 miliardy dolarů Danaher Corporation. Před touto akvizicí společnost Tektronix vystupovala na newyorské burze pod označení TEK. To je přezdívka, pod kterou Tektronix znali zaměstnanci, zákazníci a partneři.\n\nStěžejními výrobky společnosti Tektronix byly vždy osciloskopy. V prvních letech existence společnosti Melvin J. Murdock vyvinul osciloskop Tektronix 511, který měl kalibrovaný vertikální zesilovač a kalibrovanou spouštěnou časovou základnu, což tehdy znamenalo absolutní prvenství mezi osciloskopy. \n\nTehdejší přední výrobce osciloskopů v USA Allen Dumont osobně vyzkoušel Tektronix 511 na výstavě elektroniky a byl ohromen. Ale když viděl cenu 795 dolarů, což bylo asi dvakrát tolik než stál jeho do určité míry podobný model, tak prohlásil, že se budou jen těžko prodávat.\n\nV letech 1957-1958 společnost přinesla nový trend v konstrukci osciloskopů, který pokračoval až do roku 1980. Jednalo se o zavedení zásuvných modulů (pluginů) v osciloskopech. Počínaje řadami 530 a 540 mohl uživatel vyměňovat v osciloskopech zásuvné moduly. To dovolilo pružně přizpůsobit osciloskop požadovanému druhu měření. Nejdříve šlo jen o základní pluginy, později se objevily další - spektrální analyzátor, vzorkovací jednotka, tester kabelů a zobrazovač charakteristik tranzistorů.\n\nRoku 1961 společnost přišla s přenosným osciloskopem Tektronix 321, který mohl být napájen ze sítě nebo z akumulátorů. Tento osciloskop byl téměř kompletně osazen tranzistory. Jediná elektronka (nuvistor) zůstala na vstupu vertikálního zesilovače. Později následoval zdokonalený model Tektronix 321A, již stoprocentně osazený tranzistory.\n\nDalší pokrok přinesly osciloskopy řady 560, které začaly být osazovány obrazovkami s obdélníkovými stínítky. V roce 1964 přišel průlom, když společnost Tektronix jako první na světě zahájila sériovou výrobu analogových paměťových osciloskopů (Tektronix 564). Vůbec první paměťový osciloskop byl pravděpodobně model 104D od \"Hughes Aircraft Company\", ale těch bylo vyrobeno jen velmi malé množství.\n\nRoku 1966 přišly přenosné osciloskopy řady 400. Nejnižší model této řady - Tektronix 422 - měl šířku pásma vertikálního zesilovače 15 MHz a dražší model Tektronix 453 měl šířku pásma 50 MHz. Oba byly osazeny převážně tranzistory. Americká armáda uzavřela smlouvu na výrobu robustního provedení modelu Tektronix 453 pro servis v terénu. U vylepšeného modelu Tektronix 453A, již kompletně osazeného tranzistory, se šířka pásma zvětšila na 60 MHz. Následující rok se objevil Tektronix 454 se šířkou pásma 150 MHz, což umožnil nový typ obrazovky s dělenými vychylovacími destičkami. Modely této řady přinesly náskok před konkurencí. Roku 1973 byl uveden na trh nejvyšší model této řady - Tektronix 485 se šířkou pásma vertikálního zesilovače 350 MHz. Osciloskopy řady 400 byly populární i v 70. a 80. letech.\n\nNa počátku 70. let společnost udělala v oblasti osciloskopů zásadní změny. Byly zavedeny nové řady osciloskopů, a to řada 5000 a řada 7000. Tyto osciloskopy podporovaly možnost požívání pluginů. Výběr pluginů a jejich možnosti byly větší než u starších řad 530 a 540. V osciloskopech byly používány na zakázku navržené integrované obvody, vyrobené přímo ve společnosti Tektronix. Osciloskopy byly osazovány obrazovkami s obdélníkovým stínítkem, které také pocházely z vlastní výroby.\n\nRoku 1971 společnost dosáhla dvě světová prvenství. Začala prodávat nejrychlejší analogový osciloskop - model 7905 se šířkou pásma 500 MHz, který měl tři zásuvné jednotky a přinesl zákazníkům možnost volby ze čtyř různých obrazovek. Model 5110 měl zase o řád vyšší citlivost než veškeré konkurenční přístroje. Analogový osciloskop, model 7104 (představený roku 1978), měl šířku pásma 1 GHz.\n\nBěhem 80. let byly analogové osciloskopy řady 400, řady 5000 a řady 7000 nahrazeny novou generací digitálních paměťových osciloskopů řady 11000 a série TDS. Řada 11000 představovala velké laboratorní modely s velkou plochou obrazovkou, které měly barevný dotykový displej. Byla u nich možnost používat i starší pluginy z řady 7000. Osciloskopy série TDS nahradily starší přenosné přístroje řady 300 a řady 400. Měly podobné rozvržení ovládacích prvků na čelním panelu, ale byly skladnější a měly širší možnosti. Během tohoto období společnost také rozšířila sortiment přístrojů (logické analyzátory, generátory signálů atd.).\n\nV polovině roku 1990 začaly být používány místo klasických obrazovek LCD panely. Řada 11000 byla nahrazena sérií MSO (vícekanálové osciloskopy s barevným displejem). Série TDS pokračovala, ale s LCD panely, počínaje základním modelem TDS-210. U levnějších modelů série TDS řady 2000 byl použit monochromatický displej, zatímco dražší modely byly osazovány barevnými LCD.\n\nSpolečnost Tektronix byla často uváděna jako dobrý příklad v oblasti přístupu k zaměstnancům. Pravidla byla bagatelizována a upřednostňovala se důvěra ke každému zaměstnanci. Přístup byl nezvykle liberální a velkorysý. Společnost investovala 35 % hrubého zisku do zaměstnanců. Toto řešení se osvědčilo a společnost dosahovala mnoho let výrazné zisky. Mezi pozoruhodné osobnosti, které svého času pracovaly ve společnosti, patří například:\n\n \n"}
{"id": "913157", "url": "https://cs.wikipedia.org/wiki?curid=913157", "title": "Walter Isaacson", "text": "Walter Isaacson\n\nWalter Isaacson (* 20. května 1952 v New Orleans) je americký novinář a spisovatel. V minulosti byl ředitelem CNN a editorem v časopisu Time.\n\nSvou kariéru začal jako novinář v londýnských Sunday Times, ale už v roce 1978 začal pracovat v časopise Time jako politický dopisovatel. V roce 1996 se stal editorem.\nO pět let později se stal ředitelem prestižní zpravodajské televize CNN.\n\nJe autorem životopisů Alberta Einsteina, amerického státníka Benjamina Franklina, nebo ostříleného politika a diplomata Henryho Kissingera.\n\nWalter Isaacson žije ve Washingtonu, D.C., kde je generálním ředitelem amerického nezávislého think-tanku Aspen Institute. Aspen Institute se dlouhodobě věnuje podpoře politiky založené na hodnotách, myšlenkách a ideálech dobré společnosti („good society“), jež propaguje prostřednictvím seminářů a konferencí.\n\nNapsal životopis Steva Jobse, který nedávno vyšel v českém překladu. Pracoval na něm od roku 2005 a jedná se o jedinou autobiografii, na které se Steve Jobs podílel, a je tak možné Waltera Isaacsona označit za Jobsova výhradního životopisce.\n\n\n\n"}
{"id": "913161", "url": "https://cs.wikipedia.org/wiki?curid=913161", "title": "MERS", "text": "MERS\n\nMERS (odborně MERS-CoV – \"Middle East Respiratory Syndrome Coronavirus\") je jedna z forem koronaviru. Patří do rodu \"Betacoronavirus\" podobně jako příbuzný virus SARS. Jde o nemoc přenosnou na lidi ze zvířat (egyptský netopýr, velbloud) – tedy tzv. zoonózu – a také vzájemně mezi lidmi.\n\nVirus MERS je znám od roku 2012. Způsobuje závažné onemocnění plic a ledvin. Oproti SARS má podstatně menší úmrtnost, ale větší smrtnost a šíří se výrazně pomaleji.\n\nVirus MERS byl poprvé zjištěn na podzim roku 2012 u osob, které přicestovaly z Arabského poloostrova (Saúdská Arábie, Katar); později se objevila i další ohniska (Jordánsko). Byl nazván \"MERS-CoV\" (The Middle East Respiratory Syndrome Coronavirus); před tím se předběžně označoval jako \"Novel coronavirus 2012\" nebo \"hCoV-EMC\" (Human Coronavirus–Erasmus Medical Center).\n\nNákaza se významně rozšířila na jaře 2013, kdy počet obětí prudce vzrostl: do poloviny května se tímto virem nakazilo 30 osob, do konce května pak 49 lidí, přičemž 27 zemřelo, z toho jeden Evropan. V Česku nebyl v tomto roce zaznamenán žádný výskyt viru.\n\nDalší vlna nákazy se objevila na jaře 2014, kdy bylo nahlášeno první úmrtí i v Íránu. Současně bylo oznámeno, že na nákazu koronavirem MERS zemřelo již 187 pacientů. Nedlouho poté Saúdská Arábie upřesnila, že původní údaje o počtu osob zemřelých na tento koronavirus byly podhodnocené, a že ve skutečnosti zemřelo 282 lidí (vědci již dříve kritizovali saúdské ministerstvo zdravotnictví za neochotu spolupracovat se speciálními laboratořemi ve světě).\n\nDo května 2015 se celosvětově virem infikovalo přes 1 250 lidí a zemřelo jich přes 450.\nV květnu 2015 se nákaza rozšířila do Jižní Koreje, kam byla přivlečená ze zemí blízkého východu. K 15. červnu bylo zaznamenáno přes 150 infikovaných a na nemoc zemřelo 19 osob.\n\nPrvní případ podezření na MERS na Slovensku byl oznámen 13. června a 16. června byl v pražské Nemocnici na Bulovce hospitalizován první český pacient s podezřením na tuto nemoc. Obě tato podezření se ale následně nepotvrdila.\n\nNemoc je v počátečních fázích obtížně diagnostikovatelná, neboť začíná běžnými příznaky nachlazení a teplotami kolem 38 °C. Pokračuje však závažným onemocněním plic podobně jako u příbuzného viru SARS; oproti němu však způsobuje i akutní selhání ledvin.\n\nLetalita (smrtnost tohoto onemocnění) je velmi vysoká – dosahuje padesáti procent. Proti nemoci zatím neexistuje žádný lék (antibiotika na viry nepůsobí a odpovídající specifická antivirotika nebyla ještě vyvinuta).\n\nPodle Světové zdravotnické organizace se virus MERS může přenášet přímým kontaktem mezi postiženými osobami. V roce 2014 bylo potvrzeno, že se virus šíří na lidi z velbloudů.\n\n"}
{"id": "913163", "url": "https://cs.wikipedia.org/wiki?curid=913163", "title": "Théodorada z Troyes", "text": "Théodorada z Troyes\n\nThéodorada z Troyes (868–903), byla manželkou pařížského hraběte, markýze z Neustrie a západofranckého krále Oda. Byla vnučkou barcelonského hraběte Alerana.\n\nSvatba Théodorady a Oda se konala pravděpodobně kolem roku 884.\nDnes jsou známi tři jejich potomci-synové Raoul (asi 882 – po 898), Arnulf (asi 885 – po 898), Guy (asi 888 – ?), ani jeden z jejich synů se nedožil více než 16 let.\n"}
{"id": "913172", "url": "https://cs.wikipedia.org/wiki?curid=913172", "title": "Ferdinand Kronawetter", "text": "Ferdinand Kronawetter\n\nFerdinand Kronawetter (26. února 1838 Vídeň – 30. ledna 1913 Pottschach) byl rakousko-uherský, respektive předlitavský (rakouský) levicově liberální politik, poslanec Dolnorakouského zemského sněmu a Říšské rady.\n\nVystudoval práva na Vídeňské univerzitě, kde roku 1862 získal titul doktora práv. Nastoupil jako úředník na vídeňský magistrát, kde působil až do roku 1902, kdy zde zastával funkci magistrátního rady. Jako komunální úředník se zasloužil o řešení otázky zásobování hlavního města vodou, o nalezení pozemků pro Ústřední vídeňský hřbitov nebo o reformu obecních dávek.\n\nDlouhodobě byl politicky aktivní, vystupoval jako spíše individualistický politik a postupně prošel několika menšinovými politickými proudy a stranami. Roku 1873 založil ve vídeňské čtvrti Josefstadt politický spolek. Za něj se ve volbách roku 1873 stal poslancem Říšské rady (celostátní zákonodárný sbor), kde zastupoval městskou kurii, obvod Vídeň, VIII. okres. Díky svému řečnickému umění a energickému vystupování se stal výrazným parlamentním politikem. Po roce 1873 působil v parlamentu jako zástupce demokratické frakce na Říšské radě. Vystupoval proti německým liberálům Náležel do skupiny, ze které se později vyvinula Křesťansko-sociální strana. Později se ale vyhranil proti křesťansko-sociálnímu předákovi Karlu Luegerovi a politicky se inspiroval spíše myšlenkami revoluce z roku 1848.\n\nVe volbách roku 1879 obhájil výraznou většinou svůj poslanecký mandát, opět v VIII. vídeňském okresu. Rezignaci na poslanecké křeslo oznámil na schůzi 5. prosince 1882. Rezignaci podal \"z morálních důvodů\". 9. listopadu neuspěl v doplňovací volbě a dočasně se ocitl mimo parlamentní půdu. V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Z tohoto klubu byl ale vyloučen v listopadu 1880 kvůli svým veřejným útokům na jiné členy klubu.\n\nOpětovně byl zvolen ve volbách roku 1885. V této době projevoval sympatie dělnickému hnutí a společně s Engelbertem Pernerstorferem se na Říšské radě profilovali jako obhájci zájmů dělnictva. Formálně ale nevstoupil do Sociálně demokratické strany Rakouska. Byl zastáncem všeobecného volebního práva, které považoval za prostředek rozbití výsadního postavení německorakouských liberálů. Podal v tomto smyslu neúspěšně návrh na Říšské radě již roku 1879 a následujícího roku podpořil podobnou iniciativu Georga von Schönerera. Zároveň byl odpůrcem stavovských privilegií a zastáncem práva na sebeurčení (kritizoval Berlínský kongres). Profiloval se nyní jako antiklerikál a odpůrce antisemitského proudu rakouské politiky. V roce 1890 se uvádí jako poslanec bez klubové příslušnosti.\n\nVe volbách roku 1891 nebyl zvolen, když ho porazil křesťansko sociálně orientovaný Aloys von Liechtenstein. Kronawetter ovšem uspěl v doplňovacích volbách a nastoupil do parlamentu 5. listopadu 1892 místo Eduarda Herbsta. Zvolen byl nyní za městskou kurii v I. vídeňském okresu. Ve volbách získal podporu liberálních kruhů. Od roku 1897 na Říšské radě zasedal v menší politické formaci liberálně reformního ražení Sociálně politická strana. Poslancem Říšské rady se opět stal za I. vídeňský okres ve volbách roku 1897. Ve vídeňském parlamentu setrval do konce funkčního období, tedy do roku 1901. V roce 1901 se vzdal případné další kandidatury.\n\nV období let 1896–1902 působil i jako poslanec Dolnorakouského zemského sněmu, kde zastupoval Sociálně politickou stranu.\n"}
{"id": "913176", "url": "https://cs.wikipedia.org/wiki?curid=913176", "title": "Ema Francouzská", "text": "Ema Francouzská\n\nEma Francouzská (asi 890 – 2. listopad 934) byl francouzskou princeznou a jako manželka Rudolfa I. později i francouzskou (respektive západofranskou) královnou a vévodkyní burgundskou.\n\nNarodila se jako dcera západofranského krále Roberta I. a jeho první manželky Aélis/Adéla z Maine.\n\nV roce 921 byla provdána za burgundského vévodu Rudolfa, který byl 13. července 923 korunován v opatství Saint-Médard v Soissons na krále. Ve stejném roce byla Ema korunována v Reims a stala se tak první známou francouzskou královnou, která byla korunována.\n\nZdá se, že Ema a Rudolf měli jediného syna. Je také možné, že měli i dceru jménem Judita.\n\nEma byla velmi politicky aktivní vojevůdkyně. Zemřela roku 934 během vojenské výpravy, když pomáhala svému manželovi zastavit revoltující vazaly.\n"}
{"id": "913188", "url": "https://cs.wikipedia.org/wiki?curid=913188", "title": "Vojtěch Kulp", "text": "Vojtěch Kulp\n\nVojtěch Kulp, \"též\" Vojtěch Kulp z Trolčova (14. února 1850 Horní Moštěnice – 23. března 1932 Kroměříž) byl český politik, poslanec Moravského zemského sněmu a Říšské rady, koncem 19. století první český starosta Kroměříže.\n\nNejprve studoval na Piaristickém gymnáziu v Kroměříži, poté v letech 1869–1873 absolvoval práva na Vídeňské univerzitě. Pak nastoupil jako soudní úředník, zpočátku jako auskultant v Olomouci, později byl soudním adjunktem v Dačicích, Jihlavě a Kroměříži. V roce 1883 opustil státní služby a věnoval se podnikání. Téhož roku usedl do správní rady cukrovaru v Kroměříži (předsedou tohoto podniku zůstal dlouhodobě). V letech 1887–1896 byl prvním etnicky českým starostou Kroměříže. Zasadil se o hospodářský rozvoj města. Jeho nástup do čela městské samosprávy měl velký význam pro české hnutí na Moravě. Kroměříž byla jedním z prvních větších měst, kde takto Češi převládli. Již od roku 1884 byl Kulp členem obecního výboru. Zasloužil se o rozšíření českého gymnázia na vyšší, měl podíl na založení učitelského ústavu, reálky, hospodářské školy, mlékárenské školy, ústavu pro choromyslné, starobince, chudobince, regulace toku Moravy. Dlouhodobě předsedal Hospodářské jednotě záhlinicko-kvasické.\n\nZasedal jako poslanec Moravského zemského sněmu. Ve volbách roku 1891 se stal i poslancem Říšské rady (celostátní zákonodárný sbor), kde zastupoval městskou kurii, obvod Kroměříž, Uherské Hradiště atd. Byl prvním českým poslancem zvoleným za tento obvod. Mandát obhájil za týž okrsek i ve volbách roku 1897 a volbách roku 1901. Zvolen byl i ve volbách roku 1907, konaných již podle všeobecného a rovného volebního práva, tedy bez kurií. Uspěl v českém okrsku Morava 05. Usedl do parlamentní frakce Český klub. Ve vídeňském parlamentu setrval do konce funkčního období sněmovny, tedy do roku 1911. Zasedal v převážně mladočeské parlamentní frakci, byl ovšem stoupencem staročeské Moravské národní strany Jana Žáčka. Později zasedal v Panské sněmovně (jmenovaná horní komora Říšské rady). Byl povýšen do šlechtického stavu.\n\nZemřel v roce 1932 a je pohřben na kroměřížském hřbitově.\n\n"}
{"id": "913191", "url": "https://cs.wikipedia.org/wiki?curid=913191", "title": "Ault", "text": "Ault\n\nAult je francouzská obec v departementu Somme v regionu Hauts-de-France. V roce 2012 zde žilo 1 629 obyvatel.\n\nObec se nachází při průlivu La Manche na silnici D19, 32 km západně od města Abbeville. Sousední obce jsou: Friaucourt, Saint-Quentin-la-Motte-Croix-au-Bailly a Woignarue.\n\nNa území obce byly nalezeny doklady osídlení z doby kamenné. Přestože je název obce odvozen od latinského slova \"altus\" (vysoký, hluboký), není doloženo osídlení z doby římské. Ve středověku patřila obec k opatství Saint-Valery-sur-Somme, založenému v 7. století.\n\n\n\"Počet obyvatel\"\n\n"}
{"id": "913193", "url": "https://cs.wikipedia.org/wiki?curid=913193", "title": "Lesní koutek Ralsko", "text": "Lesní koutek Ralsko\n\nLesní koutek Ralsko je pojmenování stanice pro handicapované živočichy v Hradčanech na Českolipsku. Areál je u břehu Hradčanského rybníka a volně přístupný veřejnosti. Dříve zde a v širokém okolí byl veřejnosti uzavřený vojenský prostor Ralsko.\n\nStanici pro poraněnou lesní zvěř z okolních lesů vybudoval státní Vojenské lesy a statky ČR s. p., který má poblíž své informační středisko. Vedou od něj kolem areálu dva značené turistické okruhy. V areálu ranče \"Osamělá Hvězda\" je v řadě klecí umístěna na doživotí celá řada zvířat, která by po svém zranění i přes léčbu nepřežila. Areál tvoří řada dřevěných staveb, kiosek s občerstvením a klece pro zvířata.\n\nJsou zde v označených klecích s menším výběhem chovány: muflonka, daněk evropský, laň jelena lesního, prase divoké, liška obecná, kuna skalní, psík mývalovitý, krkavec velký, kalous ušatý, bažant královský a další.\n\n"}
{"id": "913194", "url": "https://cs.wikipedia.org/wiki?curid=913194", "title": "John Gill", "text": "John Gill\n\nJméno a příjmení John Gill nosí více osobností:\n\n"}
{"id": "913195", "url": "https://cs.wikipedia.org/wiki?curid=913195", "title": "Standardizované veřejné služby", "text": "Standardizované veřejné služby\n\nPojem „standardizované veřejné služby“ uvádí zákon č. 122/2000 Sb. (ve smyslu pozdějších změn 186/2004, 483/2004 a 203/2006). Standardizované veřejné služby jsou takové veřejné služby (ve smyslu zákona), při jejichž poskytování musí subjekty udržovat standardy místní, časové, ekonomické a fyzické dostupnosti.\nSpočívají ve zpřístupňování a využívání sbírek nebo jednotlivých sbírkových předmětů a poznatků o přírodě a historii z nich získaných. Tyto služby slouží k uspokojování kulturních, výchovných, vzdělávacích a informačních potřeb veřejnosti.\n\nStandardizované veřejné služby poskytují muzea a galerie formou muzejních výstav, muzejních programů, muzejních publikací a zprostředkováváním informací o přírodě nebo společnosti. Tyto formy však musí vždy vycházet ze sbírky, sbírkového předmětu nebo poznatků z nich získaných. \n\nMezi poskytovatele řadíme taková muzea, jejichž sbírky jsou zapsány v CES (Centrální evidence sbírek), a jejichž zřizovatelem je stát nebo samosprávný celek. Garanty poskytovaných služeb jsou zřizovatelé poskytovatelů (v ČR nejčastěji samosprávné celky – např. města, kraje; nebo MK ČR). Garant určuje obory a území působnosti zřizovatele, poskytování standardizovaných služeb ve smyslu tohoto zákona určuje jako hlavní činnost ve zřizovací listině a zajistí poskytovateli odpovídající podmínky.\n\n\nOmezení služeb je možné pouze dočasné po povolení zřizovatele v případech rekonstrukce, instalace nové expozice, nezbytné práce pro záchranu sbírky (např. konzervace), stěhování nebo živelních událostí.\n\n"}
{"id": "913199", "url": "https://cs.wikipedia.org/wiki?curid=913199", "title": "Pavel Trenský", "text": "Pavel Trenský\n\nPavel Trenský nebo Paul I. Trensky (24. března 1929 Ostrava – 10. března 2013 New Paltz, Spojené státy americké) byl americký teatrolog, filolog a vysokoškolský pedagog českého původu.\n\nAnglistiku a rusistiku studoval nejprve na Univerzitě Komenského v Bratislavě, kde promoval v roce 1955. V roce 1956 emigroval do Rakouska, kde na Vídeňské univerzitě dále studoval divadelní vědu a germanistiku. V roce 1957 se přestěhoval do Spojených států amerických, kde na Harvardově univerzitě studoval slavistiku a komparistiku.\n\nOd 60. let působil v Bostonu a v Illinois jako vysokoškolský učitel. Od roku 1964 působil na Fordhamské univerzitě v New Yorku jako profesor literatury a divadelní vědy.\n\nV USA byl v letech 1989–1991 vydavatelem exilového periodika \"Czechoslovak and Central European Journal\". Od 90. let psal i pro český odborný tisk, stal se členem redakční rady časopisu \"Svět a divadlo\", přispíval i do \"Divadelních novin\".\n\n\n\n"}
{"id": "913204", "url": "https://cs.wikipedia.org/wiki?curid=913204", "title": "Mira Figarová", "text": "Mira Figarová\n\nMira Figarová, vlastním jménem Miroslava Figarová (14. srpna 1917 – 12. ledna 2013) byla česká tanečnice, choreografka a divadelní pedagožka, významná osobnost Národního divadla v Brně, kde působila v letech 1936 až 1961. Jejím manželem byl operní pěvec Zdeněk Kroupa.\n\nTanci se věnovala od dětství, v roce 1930 ve věku 13 let poprvé veřejně vystupovala v divadle v baletu Vítězslava Nováka \"Signorina Gioventù\". Od roku 1932 působila jako elévka baletního souboru brněnského Národního divadla.\n\nPo ukončení aktivní taneční kariéry působila jako choreografka a pedagožka na Brněnské konzervatoři.\n\n\n"}
{"id": "913206", "url": "https://cs.wikipedia.org/wiki?curid=913206", "title": "Charlene Choi", "text": "Charlene Choi\n\nCharlene Choi (* 22. listopad 1982 Vancouver, Kanada) je Hongkongská herečka, bývalá modelka a popová zpěvačka narozená v Kanadě. Se zpěvačkou Gillian Chung vytvořily Chinese Pop Duo Twins. Ve filmech se často objevovala po boku Andyho Laua nebo Edisona Chena. Na 11th Puchon International Fantastic Film Festival dostala ocenění za nejlepší herečku.\n\n\n"}
{"id": "913207", "url": "https://cs.wikipedia.org/wiki?curid=913207", "title": "Josef Haslinger", "text": "Josef Haslinger\n\nJosef Haslinger (* 5. července 1955 Zwettl ve Waldviertelu, Rakousko) je rakouský spisovatel. V německy hovořících zemích se proslavil zejména politickým thrillerem \"Opernball\" z roku 1995 a esejistickou tvorbou, u českých čtenářů silně rezonoval jeho román \"Jáchymov\" (2011) o věznění bývalých československých hokejových mistrů světa komunistickým režimem.\n\nJosef Haslinger se narodil v dolnorakouském Zwettlu do rodiny statkáře. V mládí byl nucen vykonávat fyzicky náročnou práci, která se mu nejenže příčila, ale na kterou dle svých vlastních slov neměl ani potřebné fyzické parametry. Jeho raná rebelie se promítla i do výběru sezónních zaměstnání a brigád, mj. pracoval jako skladník, DJ a číšník. Studoval filosofii, divadelní vědu a germanistiku ve Vídni. Roku 1980 získal doktorát dizertací věnovanou Novalisově poetice.\n\nV letech 1977 až 1992 spoluvydával literární časopis \"Wespennest\". V 80. letech předsedal sdružení literátů Grazer Autorenversammlung. Od roku 1996 vyučuje jako profesor literární estetiky na Německém literárním institutu v Lipsku. Od roku 2013 je prezidentem německého PEN klubu.\n\nVydal prozatím osm prozaických děl. Jeho román \"Opernball\" (1995, Ples v opeře) líčí útok neonacistů na tradiční vídeňský ples v opeře s tragickými následky. Tento román byl roku 1998 zfilmován pod stejným názvem (režie: Urs Egger).\n\nV roce 2000 vyšel jeho další román \"Vaterspiel\", ve kterém se Haslinger zabývá komplikovaným vztahem otcem a syna. Tento román byl rovněž zfilmován (2009, režie: Michael Glawogger).\n\nV románu \"Phi Phi Island\" (2007) zpracovává vlastní zážitky z rodinné dovolené v Thajsku o Vánocích roku 2004, kdy je na ostrově Ko Phi Phi zastihla ničivá tsunami. Rodina přírodní katastrofu přežila.\n\nJeho zatím poslední román \"Jáchymov\" (2011), který vyšel i česky, zpracovává tragický osud legendárního českého hokejového brankáře Bohumila \"Bóži\" Modrého. Roku 1950 byl Modrý zatčen a obžalován za velezradu. Svůj trest si odsloužil mj. v jáchymovských uranových dolech. Příběh je vyprávěn očima jeho dcery: „Jednoho dne stál náhle přede mnou kněz. Zeptal se: Co tady děláš? Modlím se, aby se můj tatínek vrátil. Kde je tvůj tatínek? Je ve vězení.“\n\n\n\n\n\n\n\nRozhovory\n"}
{"id": "913208", "url": "https://cs.wikipedia.org/wiki?curid=913208", "title": "Max Mauthner", "text": "Max Mauthner\n\nMax Mauthner, též \"Max von Mauthner\" (22. července 1838 Praha-Staré Město – 28. prosince 1904 Vídeň), byl rakousko-uherský, respektive předlitavský (rakouský) průmyslník a politik, poslanec Říšské rady.\n\nPocházel z rozvětvené židovské rodiny, jejíž četní členové dosáhli všeobecného věhlasu. Bratr Ludwig Mauthner byl oftalmologem, další bratr Josef Mauthner spisovatelem a jiný bratr Philipp von Mauthner působil jako advokát.\n\nMax Mauthner byl vlastníkem průmyslového podniku \"Wienersdorfer Malzfabrik Mauthner\". Roku 1868 se stal členem a později i prezidentem Dolnorakouské obchodní komory. V čele komory zasedal od roku 1892 a do své smrti roku 1904. Podílel se na ovlivňování legislativy a přípravě četných světových výstav. Roku 1893 také vstoupil do vedení První rakouské spořitelny (předchůdce nynější Erste Bank) a v letech 1899–1904 byl i jejím ředitelem.\n\nV roce 1879 se stal poslancem Říšské rady (celostátní zákonodárný sbor), kde zastupoval kurii obchodních a živnostenských komor, obvod Vídeň. Slib složil 18. března 1879. Mandát následně obhájil ve volbách roku 1879, volbách roku 1885, volbách roku 1891 a volbách roku 1897. V dolní komoře parlamentu setrval do 17. září 1899, kdy byl povolán do Panské sněmovny. Ve sněmovně ho pak nahradil poslanec Rudolf Kitschelt.\n\nNa Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Ve volbách roku 1897 uspěl za Německou pokrokovou stranu. Bezprostředně po volbách se ale uvádí jako předseda poslaneckého klubu Freie Deutsche Vereinigung, který existoval na Říšské radě samostatně vedle klubu Německé pokrokové strany.\n\nV roce 1899 se stal členem Panské sněmovny (nevolená horní komora Říšské rady).\n\nJako zástupce podnikatelského svazu a dlouholetý zákonodárce měl významný podíl na legislativě spojené s podnikáním a ekonomikou. Roku 1876 šlo o reformu domovní daně, roku 1886 se podílel na přípravě zákona o úrazovém pojištění, téhož roku na reformě cukerné daně, roku 1887 ovlivnil zákon o nemocenském pojištění, roku 1890 zákon o daňovém zvýhodění dělnických bytů. Roku 1892 v parlamentu dohlížel na přijetí zákona o dani z příjmu. Byl zpravodajem při reformě celních sazeb a měl vliv na dojednávání obchodních smluv s Francií a Švýcarskem.\n\n"}
{"id": "913211", "url": "https://cs.wikipedia.org/wiki?curid=913211", "title": "Hauke", "text": "Hauke\n\nHauke (von Hauke, Hauková):\n\n\n"}
{"id": "913212", "url": "https://cs.wikipedia.org/wiki?curid=913212", "title": "Bonnieux", "text": "Bonnieux\n\nBonnieux je francouzská obec v departementu Vaucluse, v regionu Provence-Alpes-Côte d'Azur. V roce 2006 zde žilo 1 441 obyvatel.\n\nBonnieux leží vdušnou čarou ca 50 km jihovýchodně od Avignonu a 70 km severně od Marseille na severním svahu Luberonu. Město Apt se nachází 10 km severovýchodně.\n\n\n"}
{"id": "913213", "url": "https://cs.wikipedia.org/wiki?curid=913213", "title": "Jugoslávské vojsko ve vlasti", "text": "Jugoslávské vojsko ve vlasti\n\nTzv. Jugoslávské vojsko ve vlasti (srbsky Југословенска војска у отађбини/Jugoslovenska vojska u otadžbini, zkratka ЈВуО/JVuO) je název, který srbská historiografie používá pro některé formace četnického vojska, bojujícího na straně Spojenců proti nacistické okupaci. Rovněž se pro toto uskupení občas používá i termín Ravnogorské hnutí (Равногорски покрет/Ravnogorski pokret). Jednalo se o zbytky jugoslávské armády, která byla v dubnové válce poražena nacistickým Německem a Bulharskem. Hlavním nepřítelem Jugoslávského vojska ve vlasti byli Titovi partyzáni.\n\nKromě Jugoslávského vojska ve vlasti působilo ještě několik nezávislých četnických formací, které byly otevřenými kolaboranty s režimem Milana Nediće. Ty se však k tomuto proudu neřadí.\n\nIdeově nebyli Mihajlovićovi četnici jednotní. Většina z nich sice zastávala myšlenku velkého Srbska, jiní však byli víceméně pouze zarytými antikomunisty a doufali v obnovu monarchie po skončení války. Mnozí četnici však považovali Chorvaty za viníky války a kolaboranty s Němci. Odmítali také dohodu Cvetković-Maček, která de facto definovala hranici mezi Srbskem a Chorvatskem. Chtěli definování nových hranic, které by ovšem znamenalo, že by drtivá většina jugoslávského území byla připojena Srbsku. Rovněž požadovali připojení některých dalších oblastí Jugoslávii (např. Pécs, Temešvár, jižní Korutany, Skadar a Istrii - poslední uvedené území skutečně Jugoslávie po válce Pařížskými mírovými smlouvami získala).\n\nČetnické vojsko se sestávalo především ze Srbů; byť se některé formace na území Chorvatska i Slovinska hlásily k odkazu jugoslávské armády. Zatímco Titovi partyzáni byli víceméně hnutím novým a po dlouhou dobu podzemním (jugoslávská komunistická strana působila dlouhou dobu v ilegalitě), četnické hnutí mělo v Srbsku již několik desítek let trvající tradici. Jeho pozice proto byla na začátku války mnohem lepší, než tomu bylo v případě komunistů. V samotném Srbsku měli četnici nemalou podporu obyvatelstva až do roku 1943 a komunističtí partyzáni patřili k minoritním silám.\n\nJednotky JVuO operovaly především v Srbsku, Bosně a Hercegovině a také Černé Hoře. Právě v Černé Hoře vedly nejtvrdší boje, především proti komunistům, kteří jim odpovídali neméně krvavou odplatou.\n\nSrbové v Chorvatsku vstupovali do četnických řad jen velmi málo; v drtivé míře spolupracovali naopak s partyzány. Velmi malé zastoupení měly na území dnešní Severní Makedonie, kde však jejich přítomnost a především velkosrbské představy posílily pouze nenávist k jugoslávské monarchii. Na území Kosova působilo několik četnických formací, které bojovaly proti ozbrojeným složkám Velké Albánie hlavně v oblasti blízké Černé Hoře. Žádní příslušníci JVuO nepůsobili na území dnešní Vojvodiny.\n\nJugoslávská armáda byla v dubnu 1941 zaskočena náhlým útokem Německa a Bulharska. Okupační síly velmi rychle obsadily velkou část území státu. Jugoslávská armáda nebyla vybavena na tak silného protivníka. Byla si toho velmi dobře vědoma, a tak podporovala vznik nezávislých tzv. četnických oddílů, které mohly působit v týlu nepřítele. Samo jugoslávské vojsko utrpělo jednu porážku za druhou a bylo nuceno velmi rychle ustoupit do hornatých oblastí na jihu, kde se pokoušela zformovat odpor. To byl případ i Dragoljuba Mihajloviće, který bojoval v polovině měsíce dubna v oblasti střední Bosny a Hercegoviny. Mihajlović se stal později ideovým vůdcem četniků. Nedlouho po kapitulaci Jugoslávie, kterou sám nikdy neuznal, zformoval v květnu 1941 v oblasti západního Srbska, v blízkosti tzv. Ravné gory novou bojovou sílu. Název, který pro nejvyšší velení četnickým jednotkám použil, byl \"Velení četnický jednotek Jugoslávské armády\" (\"Komanda četničkih odreda Jugoslovenske vojske/Команда четничких одреда Југословенске војске\"'). Jejím heslem bylo \"za krále a vlast\" a strategií mělo být vyčkávání a příprava do doby, než se v Jugoslávii vylodí jednotky spojeneckého vojska (především Spojeného království).\n\nBěhem léta 1941 byly četnické jednotky dále konsolidovány a vytvářela se postupně struktura guerillového vojska. Mihajlović a jemu blízcí sestavovali seznam možných bojovníků, kteří by se k nim mohli přidat. Kromě příslušníků armády získal i několik civilistů; byli to především intelektuálové z řad tzv. srbského kulturního klubu. Tyto osoby, mezi které patřil např. Stevan Moljević či Dragiša Vasić se stali hlavními ideology četnické národní myšlenky, která požadovala obnovu jugoslávské monarchie v takové podobě, ve které by Srbové dominovali. Jednalo se o myšlenku, která byla mezi příslušníky JVuO až do přelomu let 1943/1944 nejvíce rozšířená.\n\nJugoslávští partyzáni však v souvislosti se zahájením Operace Barbarossa rozhodli k zahájení ozbrojeného boje na jugoslávském území, čímž chtěli pomoci Sovětskému svazu (rozšířit východní frontu i na Balkán tak, aby rozdělili německé invazní síly). Příslušníci JVuO (včetně Mihajloviće) však měli ke komunistům silný odpor; jednak se považovali sami za jedinou skutečnou armádu a jednak se obávali, že by komunisté uskutečnili v zemi revoluci, svrhli monarchii Karađorđevićů a ustanovili režim, podobný tomu, který existoval v SSSR. Mihajlovićovu armádu uznala jugoslávská exilová vláda v Londýně a měla i podporu Velké Británie. Mihajlović si byl vědom vlivu partyzánů a rozhodl se, že na poslední chvíli získá vedoucí úlohu v domácím odboji sám; koncem srpna 1941 zaútočil na Loznici. Tu sice obsadil, nicméně partyzánské hnutí se nezastavilo a nadále provádělo sabotážní a záškodnické akce.\n\nNa přelomu léta a podzimu 1941 ovládli Titovi partyzáni rozsáhlé území v západním Srbsku, které bylo později známo pod názvem Užická republika. Jugoslávská historiografie jej označovala větou \"První území, které bylo v Evropě osvobozeno od nacismu\". Příslušníci četnického vojska se sice připojili ke komunistické armádě, avšak učinili tak jen s velkou nevolí; předně to bylo proti jejich politice vyčkávání a přípravám. Ozbrojený boj proti okupantům považovali v druhé polovině roku 1941 za stále příliš předčasný. Užická republika byla po dohodě mezi Titem a Mihajlovićem spravována společně; měla jednotné vojenské velení, kterému se museli podřídit jak četnici, tak i komunisté. Na území republiky byla vyhlášena mobilizace obyvatelstva, které si mohlo svobodně vybrat, jestli půjde do četnické, nebo do partyzánské armády. K monarchistickému vojsku ocházeli především vesničané a také starší lidé, zatímco mládež často vstupovala do partyzánských řad. Tato spolupráce se však postupem času zhoršovala. Tito se pokoušel několikrát Mihajloviće přemluvit, aby i četnici zahájili rozhodný boj proti okupantům, avšak neúspěšně. V průběhu podzimu se množily případy, kdy příslušníci partyzánů odzbrojovali četniky a obráceně. Začaly se také i množit případy, kdy jedno vojsko napadlo ze zálohy to druhé. Se zrychlujícím postupem německých jednotek na Užici se nakonec spolupráce zcela zhroutila. Na začátku listopadu 1941 se příslušníci Mihajlovićova vojska soustředili ve městě Požega a zaútočili na Užici. Nedlouho poté využila německá armáda vnitřních neshod obou hnutí odporu a bez větších problémů obsadila Užice i další oblasti, které byly součástí tzv. Užické republiky.\nPo pádu Užické republiky byla v západním Srbsku obnovena okupační správa. Jugoslávští partyzáni se stáhli do oblasti východní Bosny a Hercegoviny, příslušníci četnického vojska postupovali na jih, do Sandžaku a Černé Hory, kde sváděli velmi těžké a tvrdé boje s partyzány. Němci po nějakou dobu posílili svoji vojenskou přítomnost v Srbsku, nicméně pouze dočasně. Jejich vedení dospělo také k závěru, že \"organizace Draži Mihajloviće\", jak JVuO nazývali, je největší a nejsilnější hnutí odporu, které je v Srbsku přítomno. V létě 1942 odhadovali, že v Srbsku může působit až 100 000 lidí, kteří ideově sympatizují, nebo jsou nějak jinak zapojeni do akcí četnického hnutí.\n\nI když byla četnická armáda prezentována (především mezi západními Spojenci) jako jednotné vojsko, mnohé z jejich jednotek uznávali Mihajloviće jako vrchního představitele jen formálně a operovali zcela nezávisle. Početné četnické jednotky vstupovaly do koalic s partyzány, jiní s Němci, či dalšími silami. Často se dopouštěli válečných zločinů na civilním, nesrbském obyvatelstvu. Srbská, potažmo jugoslávská historiografie je označuje termínem \"divocí\" četnici (\"дивљи четници/divlji četnici\"). Mihajlović věděl, že jen celolidové hnutí, do kterého se zapojí proti německé okupaci lidé ze všech koutů Jugoslávie může zemi osvobodit. Podle toho také koncipoval svoji politiku vůči příslušníkům nesrbských národů. Vydal proto nařízení, kterým zakazovalo jakékoliv krádeže a násilnosti vůči Chorvatům a bosenským Muslimům, nicméně tím si sympatie v Chorvatsku, ani v Bosně nezískal. Jen několik málo Chorvatů spolupracovalo s Mihajlovićovým hnutím, stejně tak nízký byl i počet spolupracovníků z řad bosenských muslimů (Mustafa Mulalić, Ismet Popovac, a další).\n\nVětšina obyvatelstva z Chorvatska a Bosny a Hercegoviny, bojujícího proti fašismu, totiž již přešla na stranu partyzánů a četnických ozbrojených band se obecně spíše bála, než aby s nimi chtěla spolupracovat. K obavám panovaly značné důvody, neboť příslušníci četnických oddílů často prováděli odvety za masakry srbského obyvatelstva, ke kterým docházelo v NDH. Oběťmi takových akcí se stávali právě Chorvati a bosenští Muslimové.\n\nPřestože až do roku 1943 měli četnici velkou podporu v celém Srbsku (na rozdíl od partyzánů, jejichž sympatizanti pocházeli v prvních letech války především z oblastí Chorvatska a Bosny), odmítali zahájit rozhodnější vojenskou akci. Bylo tomu také i proto, že německá okupační správa potírala jakýkoliv odpor brutálními prostředky. Často je v jugoslávské historiografii uváděna praxe, kdy jako odveta za jednoho zabitého Němce bylo popravováno několik desítek Srbů. Příslušníci Mihajlovićova vojska si byli tohoto dobře vědomi, a tak odmítali jakékoliv sabotážní, či jiné akce, kterých partyzáni prováděli po území celé Jugoslávie značný počet. Jedinou nadějí četnického vojska bylo případné vylodění britské armády v oblasti Balkánu, což byla myšlenka, se kterou si britské vojenské vedení nějakou dobu pohrávalo (sám Churchill prosazoval invazi na Balkán, se kterou však Američané nesouhlasili).\n\nČetnici získávali až do léta 1942 nemalou podporu ze strany západních spojenců (de facto však pouze Spojeného království. Spojenci se však obávali, že tato pomoc nebude využívána pro boj proti Němcům, nýbrž ji četnici obráti proti partyzánům. Z toho důvodu proto dodávky vojenského materiálu četnikům postupem času klesaly. Titovi partyzáni navíc dokázali svými akcemi vyvolat nejen u SSSR, ale i západních spojenců dojem, že jsou jedinou armádou, která bojuje efektivně proti okupantům.\n\nKlesající popularita četniků na konci války a rostoucí vliv komunistů donutil Dražu Mihajloviće a jeho spolupracovníky přehodnotit taktiku a zříci se velkosrbských myšlenek, a to když ne úplně, tak alespoň z části. Po druhém zasedání AVNOJe (zárodku lidového shromáždění, organizovaného partyzány a s nimi sympatizujícími silami) se víceméně britská politika naklonila ještě rozhodněji k podpoře partyzánů. Proto se konal tzv.Svatosávský sjezd ve vesnici Ba, který se oficiálně vyslovil za konfederativní jugoslávskou monarchii tří národů - Srbů, Chorvatů a Slovinců. Jeho závěry byly velmi podobné těm, které přijali komunisté o pár týdnů dříve v bosenském městě Jajce.\n\nPo dohodě mezi Titem a Šubašićem, která byla na ostrově Vis uzavřena v červnu 1944 vyzvala londýnská exilová vláda, aby se všichni Slovinci, Chorvati i Srbové zapojili do boje proti okupantům po boku partyzánů. Titovi partyzáni byli uznáni za jedinou armádu. Mihajlovićovi byl o několik týdnů později také odebrán statut hlavního představitele domácího odporu. Tím se stal od září 1944 vůdce partyzánů, Josip Broz Tito. Časté byly případy, kdy mnozí četničtí bojovníci dezertovali z Mihajlovićova vojska a přidávali se k partyzánům.\n\nS postupem partyzánů a příchodem Rudé armády stálo četnické vojsko před porážkou. Mnozí z jeho příslušníků postupovali na západ, kde se chtěli vzdát jednotkám západních Spojenců. Mihajlović si byl dobře vědom, že jak Britové, tak i Američané sdílejí odpor ke komunismu a doufal, že v případě vypuknutí konfliktu mezi západem a východem bude moci bojovat na straně západu proti partyzánům (a především s britskou a americkou podporou).\n\nNa konci zimy 1945 však Titovi partyzáni zajali nemalý počet vysokých představitelů četnické armády při jejich postupu na západ v oblasti západního Srbska a předali je válečným soudům, které je považovali za kolaboranty. Většině řadových příslušníků hnutí pak byla slibována amnestie, kterou také využili. Mihajlović byl dopaden až v březnu 1946.\n\nPo válce byli četnici jako hnutí oficiálně zakázáni a mnozí odsouzeni během politických procesů. Sám Dragoljub Mihajlović, který byl ikonickou postavou hnutí, byl popraven. Jugoslávská exilová vláda se nakonec četnického vojska zřekla, řada prominentních bojovníků JVuO byla vyzvána, aby přešla k partyzánskému hnutí. Někteří z členů uprchli do zahraničí.\n\nZápadní země byly zpočátku uspokojeny tím, že to byli hlavně Titovi partyzáni, kteří se věnovali aktivnímu boji proti okupantům. Po prudkém zhoršení vztahů mezi Jugoslávií a západem (hlavně kvůli sporné otázce Terstu a pomoci řeckým partyzánům (rovněž komunistům) poskytly řadě utečenců azyl.\n\nKomunistický systém vykresloval četniky jako kolaboranty s nacisty, kteří se dopouštěli mnoha zločinů proti civilnímu (především nesrbskému) obyvatelstvu. Tento obraz tak šířila oficiální jugoslávská komunistická propaganda. Byl přítomen i v řadě historických publikací, které v SFRJ vycházely, a také v řadě knih, hudbě, či filmů o druhé světové válce a domácím odboji.\n\nNa konci 80. let 20. století se začaly objevovat první hlasy o přezkoumání role partyzánské, ale i četnické armády v druhé světové válce. Jugoslávští komunisté a především partyzánští veteráni po dlouhá léta ostře proti tomuto procesu protestovali. Během rozpadu Jugoslávie však došlo především v Srbsku k skutečnému přehodnocení četniků a dnes jsou podle srbských zákonů obě hnutí odporu zrovnoprávněna. Na řadě míst byly vybudovány památníky, připomínající Dragoljuba Mihajloviće a na Ravné goře vzniklo poutní místo četniků a četnických veteránů.\n\nV současné době se k četnickému odkazu hlásí některé srbské extremistické strany, jako např. Srbská radikální strana.\n"}
{"id": "913216", "url": "https://cs.wikipedia.org/wiki?curid=913216", "title": "Antonín Mezník", "text": "Antonín Mezník\n\nAntonín Mezník (28. dubna 1831 Křižanov – 10. září 1907 Praha) byl český právník a politik, poslanec Moravského zemského sněmu a Říšské rady, předák moravského křídla staročeské strany.\n\nVystudoval práva na Karlo-Ferdinandově univerzitě v Praze, kde roku 1857 získal titul doktora práv. Roku 1861 se stal profesorem obchodního a směnečného práva na pražské polytechnice. Vyučoval i na jiných školách. Od roku 1868 pracoval jako advokát v Praze.\n\nDlouhodobě byl politicky aktivní. Od roku 1862 byl poslancem Moravského zemského sněmu a působil i jako člen zemského výboru. Poslanecký slib skládal v únoru 1867 v češtině.\n\nVe volbách roku 1873 se stal i poslancem Říšské rady (celostátní zákonodárný sbor), kde zastupoval kurii venkovských obcí, obvod Jihlava, Třebíč. Poslanecký slib složil 21. ledna 1874 v rámci průlomového vstupu moravských staročechů na Říšskou radu (česká reprezentace z Čech se nadále odmítala zasedání parlamentu účastnit v rámci státoprávních snah). Mandát obhájil za stejný okrsek i ve volbách roku 1879, volbách roku 1885 a volbách roku 1891. Ve vídeňském parlamentu setrval do konce funkčního období sněmovny, tedy do roku 1897.\n\nPoliticky byl orientován jako staročech, tedy představitel konzervativně-liberálního proudu české politiky. Když v druhé polovině 60. let eskalovala česká frustrace ohledně nenaplněných státoprávních aspirací, sděloval Mezník do Brna Aloisi Pražákovi se zneklidněním, že hrozí vytvoření české revoluční strany, která by mohla ovládnout nižší společenské vrstvy a venkovské obyvatelstvo. Byl stoupencem českého státního práva, ale zastával se zároveň svébytného postavení Moravy. V roce 1868 Alois Pražák kvitoval, že spolu s Mezníkem a Františkem Aloisem Šromem při poradách českých politiků uhájili moravské zájmy před centralistickými plány Františka Ladislava Riegera.\n\nPo volbách roku 1873, když moravští národní poslanci, na rozdíl od kolegů z Čech, vstoupili do Říšské rady, přistoupil ke konzervativnímu Hohenwartově klubu, který reprezentoval konzervativní německorakouské a federalistické opoziční síly. Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885. Roku 1887 se stal předsedou staročeské strany na Moravě (tzv. Moravská národní strana).\n\nPo parlamentních volbách roku 1891, kdy byla v Čechách rozdrcena politická pozice staročechů a kdy v parlamentním zastoupení poslanců z Čech zcela převládli mladočeši, se postavil Mezník do čela samostatné poslanecké frakce \"Moravský klub\" tvořené deseti staročeskými poslanci z Moravy a dvěma zbylými staročechy z Čech. Přední postavení v moravské staročeské straně si Mezník coby blízký spolupracovník a důvěrník Aloise Pražáka udržoval až do poloviny 90. let.\n\nRoku 1883 byl povýšen do šlechtického stavu (\"Antonín von Mezník\", \"Antonín rytíř Mezník\"). Roku 1881 se stal dvorním radou u správního soudu, na přelomu století pak předsedou soudního senátu. Byl považován za experta na národohospodářské a finanční právní otázky. Podílel se například na zemské legislativě ohledně vzniku kontribučenských záložen.\n\n"}
{"id": "913218", "url": "https://cs.wikipedia.org/wiki?curid=913218", "title": "Skeldal Pexeso", "text": "Skeldal Pexeso\n\nSkeldal Pexeso je česká freewarová videohra určená pro android a IOS. Vytvořilo ji Napoleon Games (jmenovitě Jindřich Rohlík) a Jan Guncl jako propagaci portu hry Brány Skeldalu na mobilní zařízení. Právě na Brány Skeldalu hra odkazuje. Skeldal Pexeso vyšlo 3. května 2013 kdy se již blížil konec kampaně a Jindřich Rohlík tak chtěl znovu upozornit na celou kampaň. Ta byla nakonec úspěšná a celý projekt byl zafinancován.\n"}
{"id": "913227", "url": "https://cs.wikipedia.org/wiki?curid=913227", "title": "Konopáč (Lužické hory)", "text": "Konopáč (Lužické hory)\n\nKonopáč (německy \"Hanfkuchen\") neboli Jelení skála (676 m n. m.) je jedním ze dvou rozeklaných čedičových skalisek, nazývaných souhrnně \"Jelení kameny\", které vystupují z pískovcového hřbetu, ležícího mezi nádražím Jedlová a Stožeckým sedlem (tzv. \"Šébrem\") v Lužických horách. Konopáč leží na území okresu Děčín v Ústeckém kraji, zatímco druhá, východněji položená skála, označovaná jako \"Jelení kámen\", je již na rozhraní děčínského a českolipského okresu a přilehlý vrchol Stožec náleží do okresu Česká Lípa v Libereckém kraji.\n\nSeverně od vrcholu je vedena žlutě značená turistická trasa ze Stožeckého sedla, při jižním okraji evropská dálková trasa E10, v úseku mezi Jiřetínem pod Jedlovou a Novou Hutí značená zeleně. K vrcholu Konopáče je z jihu vedena zeleně značená odbočka. Vzdálenost od železniční stanice Jedlová na tratích 080 a 081 po zeleně značené turistické stezce činí 1,1 km. \n"}
{"id": "913228", "url": "https://cs.wikipedia.org/wiki?curid=913228", "title": "Sovnarchoz", "text": "Sovnarchoz\n\nSovnarchoz (rusky \"Совнархоз\", \"Совет Народного Хозяйства\", \"Sovet Narodnogo Hozyaistva\") byla pokusná územně-hospodářská jednotka. Tyto systémy byly v SSSR využívány, nejdříve lokálně a pokusně, později celostátně, k řízení hospodářství. Systém sovnarchozů byl uplatňován mezi lety 1957–1964, kdy byla dočasně zrušena ministerstva průmyslu. Sovnarchozy představil Nikita Chruščov v květnu 1957. Sovětský svaz byl následně rozdělen mezi 105 územně-ekonomických systémů, později byl počet sovnarchozů snížen na 47.\n"}
{"id": "913229", "url": "https://cs.wikipedia.org/wiki?curid=913229", "title": "Blažej Mixa", "text": "Blažej Mixa\n\nBlažej Mixa (2. února 1834 Příbram – 24. prosince 1915 Slaný) byl český politik, poslanec Českého zemského sněmu a Říšské rady, starosta Příbrami.\n\nVystudoval reálnou školu a pak založil voskařskou firmu. Podnikl cesty po celé Evropě. Sám pocházel ze starousedlé voskařské rodiny z Příbrami. Roku 1888 převedl firmu na svého synovce a soustřeďoval se pak spíš na politické aktivity. Byl opakovaně volen do městské rady a v letech 1896–1909 byl starostou Příbrami. Za jeho éry došlo k stavebnímu rozvoji města. Vyrostla plynárna a nová sokolovna. Na funkci starosty rezignoval roku 1909 kvůli pokročilému věku. Zasedal i v okresním zastupitelstvu a okresní školní radě. Byl členem četných místních spolků. V letech 1871–1874 byl starostou příbramského Sokola. Od roku 1897 byl čestným občanem Příbrami.\n\nVe volbách roku 1891 se stal za mladočeskou stranu poslancem Říšské rady (celostátní zákonodárný sbor), kde zastupoval městskou kurii, obvod Příbram, Březové Hory atd. Ve vídeňském parlamentu setrval do 10. října 1893, kdy oznámil rezignaci na mandát.\n\nJiž roku 1874 byl zvolen taky za poslance Českého zemského sněmu. Čeští politici tehdy ovšem v rámci politiky pasivní rezistence mandáty v zákonodárných sborech fakticky nepřebírali. Jeho skutečný nástup na zemský sněm se tak odehrál až v zemských volbách roku 1889, za mladočechy. V zemských volbách roku 1895 byl na zemský sněm zvolen opětovně, ale nyní jako nezávislý, nestranický kandidát, když porazil ve svém obvodu mladočecha Viléma Kurze. V květnu 1899 byla jeho volba ovšem anulována rozhodnutím sněmu a on ztratil mandát.\n\nByl mu udělen Řád Františka Josefa. Zemřel v prosinci 1915 ve Slaném. Pohřeb se konal 27. prosince v Příbrami.\n"}
{"id": "913236", "url": "https://cs.wikipedia.org/wiki?curid=913236", "title": "Bill Johnson (hudebník)", "text": "Bill Johnson (hudebník)\n\nBill Johnson (10. srpna 1872 Talladega, Alabama, USA − 3. prosince 1972 New Braunfels, Texas, USA) byl americký jazzový kontrabasista. Počátkem dvacátého století se přestěhoval do New Orleans, kde vedl soubor The Original Creole Orchestra. Ve dvacátých letech hrál v Chicagu v orchestru kornetisty Joea „King“ Olivera. Jeho mladším bratrem byl klavírista Dink Johnson.\n"}
{"id": "913238", "url": "https://cs.wikipedia.org/wiki?curid=913238", "title": "Bill Johnson", "text": "Bill Johnson\n\nJméno a příjmení Bill Johnson nosí více osobností:\n\n"}
{"id": "913239", "url": "https://cs.wikipedia.org/wiki?curid=913239", "title": "Haslinger", "text": "Haslinger\n\nPříjmení Haslinger, Haßlinger, Hasslinger nosí více osobností:\n\n\n"}
{"id": "913240", "url": "https://cs.wikipedia.org/wiki?curid=913240", "title": "Notre paradis", "text": "Notre paradis\n\nNotre paradis (tj. \"Náš ráj\") je francouzský hraný film z roku 2011, který režíroval Gaël Morel podle vlastního scénáře. Film popisuje osudy prostitutů v Paříži.\n\nVassili je stárnoucí prostitut v Paříži, který těžce přijímá, že je příliš starý na svou profesi. Jednoho dne uškrtí svého klienta, protože komentoval jeho věk. Později té noci najde v Bois de Boulogne mladého chlapce v bezvědomí, který je zřejmě také prostitut a byl zbit a okraden. Chlapec tvrdí, že si nemůže vzpomenout na své jméno ani na nic ze své minulosti, takže ho Vassili odveze do svého bytu a pojmenuje ho Angelo kvůli jeho vzhledu a andělovi vytetovaném na břiše. Tak začne jejich vzájemný vztah. Vassili a Angelo vydělávají peníze společně a své klienty okrádají. Vassili se kamarádí s bývalou prostitutkou Annou, která má dítě, které pojmenovala také Vassili, i když on není jeho otcem. Vzhledem ke svým kriminálním aktivitám Vassili a Angelo opouštějí Paříž a přestěhují se do bytu k Anně v Lyonu, kde tvoří zvláštní rodinu.\n\nAngelo a Vassili odjíždějí do horské chaty k Victorovi, který byl prvním Vassiliho klientem. Victorův mladý marocký milenec Kamel žárlí na Vassiliho Angela a vyhrožuje Victorovi, že pokud zůstanou, on odjede. Vassili s Angelem tedy slíbí odejet, ale Victora zabijí. Mladý Vassili je svědkem vraždy, ale slibuje, že bude mlčet.\n\nAnna dorazí o několik dní později a společně s Vassilim a Angelem mají sex ve třech. Mladý Vassili slyší sténání matky a domnívá se, že ji oba muži také zavraždili. Odejde na policii, kde vypoví o vraždách a brzy ráno jsou Vassili a Angelo zatčeni.\n"}
{"id": "913245", "url": "https://cs.wikipedia.org/wiki?curid=913245", "title": "Engelbert Pernerstorfer", "text": "Engelbert Pernerstorfer\n\nEngelbert Pernerstorfer (27. dubna 1850 Vídeň – 6. ledna 1918 Vídeň) byl rakousko-uherský, respektive předlitavský (rakouský) politik, zpočátku liberálně reformistický, později nacionalistický a od konce 19. století sociálně demokratický, na přelomu 19. a 20. století poslanec Říšské rady.\n\nByl synem krejčího. Absolvoval Schottengymnasium. V letech 1870–1874 vystudoval filozofii (obor německý jazyk, historie) na Vídeňské univerzitě. Působil pak jako učitel v různých vzdělávacích ústavech ve Vídni.\n\nJiž ze středoškolských studií se osobně znal s Victorem Adlerem, zakladatelskou osobností Sociálně demokratické strany Rakouska. Sám se dlouhodobě politicky a veřejně angažoval. Roku 1881 převzal redakci listu \"Deutsche Worte\".\n\nVe volbách roku 1885 stal poslancem Říšské rady (celostátní zákonodárný sbor), kde zastupoval městskou kurii, obvod Vídeňské Nové Město, Neunkirchen atd.\n\nDo parlamentu nastoupil jako nezávislý kandidát. Po volbách roku 1885 patřil do klubu Sjednocené levice, do kterého se spojilo několik ústavověrných proudů německých liberálů. Byl orientován jako německý národovec a v parlamentu se později, po rozpadu Sjednocené levice, stal členem Německého klubu (Deutscher Club). V roce 1890 se uvádí jako poslanec výrazně nacionalistického klubu Deutschnationale Vereinigung. Býval spojencem Georga von Schönerera. Později se ale od jeho směru distancoval pro nesouhlas s Schönererovým antisemitismem. Během 80. let společně Ferdinandem Kronawetterem v Říšské radě vystupovali ve prospěch práv dělníků a řešení sociální otázky.\n\nVe volbách roku 1891 opětovně obhájil poslanecký mandát a ve vídeňském parlamentu zasedal do konce funkčního období sněmovny, tedy do roku 1897. Ještě po volbách roku 1891 se zmiňuje jako člen Deutschnationale Vereinigung. Ale ještě roku 1891 se odtrhl od tétot nacionální frakce a působil v Říšské radě coby sociální reformista, mající blízko k fabiánskému socialismu a k okruhu pozdější Sociálně politické strany. Od roku 1896 byl přímo členem Sociálně demokratické strany Rakouska. V rámci strany představoval národní křídlo, více vnímavé k národnostním otázkám a zájmům německých Rakušanů.\n\nVe volbách roku 1901 se opět vrátil do Říšské rady, nyní jako poslanec zvolený za všeobecnou kurii v okrsku Vídeňské Nové Město, Baden, Mödling atd. Uspěl i ve volbách roku 1907, konaných již podle všeobecného a rovného volebního práva, tedy bez kurií, kdy získal mandát za obvod Dolní Rakousy 40. Byl členem poslanecké frakce Klub německých sociálních demokratů a stal se místopředsedou Poslanecké sněmovny Říšské rady (jako historicky první sociální demokrat na této pozici). Poslanecké křeslo získal i ve volbách roku 1911, opět v okrsku Dolní Rakousy 40. I nadále sloužil jako místopředseda sněmovny a ve vídeňském parlamentu zasedal až do své smrti počátkem roku 1918. V místopředsednické funkci ho následně vystřídal Karl Seitz.\n"}
{"id": "913251", "url": "https://cs.wikipedia.org/wiki?curid=913251", "title": "Polyakrylamid", "text": "Polyakrylamid\n\nPolyakrylamid (poly(2-propenamid)) je polymer (-CHCHCONH-) tvořený z akrylamidových podjednotek. Může být lineární nebo sesíťovaný, typicky N,N'-methylenbisakrylamidem. Polyakrylamid není toxický, ale může obsahovat zbytky nezpolymerovaného akrylamidu, který působí jako neurotoxin.\n\nHlavní využití polyakrylamidu je v biochemické metodě SDS-PAGE využívané k separací proteinů nebo malých molekul DNA na základě jejich elektroforetické pohyblivosti.\n"}
{"id": "913252", "url": "https://cs.wikipedia.org/wiki?curid=913252", "title": "134 (číslo)", "text": "134 (číslo)\n\nSto třicet čtyři je přirozené číslo. Následuje po číslu sto třicet tři a předchází číslu sto třicet pět. Řadová číslovka je \"stý třicátý čtvrtý\" nebo \"stočtyřiatřicátý\". Římskými číslicemi se zapisuje CXXXIV.\n\nSto třicet čtyři je\n\n\nMise STS-134 byla posledním letem raketoplánu Endeavour. Mezi hlavní úkoly mise patřilo připojení spektrometru AMS-02 () a venkovní nehermetizované plošiny EXPRESS Logistics Carriers 3 k Mezinárodní vesmírné stanici. Během mise se uskutečnily 4 výstupy do kosmu. Na palubě raketoplánu měl astronaut Andrew Feustel plyšovou postavičku českého Krtečka.\n\nBěhem mise byl na palubu ISS dopraven i americký robot nazvaný Robonaut 2 pro testování ve stavu beztíže.\n\n\n"}
{"id": "913255", "url": "https://cs.wikipedia.org/wiki?curid=913255", "title": "Věra Machoninová", "text": "Věra Machoninová\n\nVěra Machoninová (* 27. září 1928 Strakonice) je česká architektka, se svým manželem Vladimírem Machoninem tvořila ve stylu brutalismu. Jejich realizovaných návrhů není mnoho, zato jsou nepřehlédnutelné. Nejvíce se stala proslulou návrhem budovy obchodního domu Kotva v Praze.\n\nNarodila se ve Strakonicích a roku 1947 maturovala na reálném gymnáziu v Jičíně. Poté nastoupila na fakultu architektury a pozemního stavitelství na ČVUT, kterou ukončila v roce 1952.\n\nPo absolvování vysoké školy pokračovala do Státního projektového ústavu v Praze, roku 1967 však ústav opustila a společně se svým manželem ing. arch. Vladimírem Machoninem založila Architektonický ateliér Alfa, který s dalšími třemi ateliéry vytvořil Sdružení projektových ateliérů v Praze. Úspěchy ateliéru v soutěžích je ovšem neochránily před komunistickou zvůlí. Spíše naopak, zvláště když Machoninovi nepodepsali souhlas se sovětskou okupací. Po roce 1970 se nemohli účastnit architektonických soutěží ani publikovat. Sdružení projektových ateliérů zaniklo. Bez soutěží nejsou zakázky, takže musela začít pracovat v Projektovém ústavu hlavního města Prahy, převážně jako dozor u rozpracovaných projektů. Kromě toho se věnovali méně exponované interiérové tvorbě.\nListopad 1989 přinesl manželům Machoninovým naději na obnovení jejich činnosti, ale o rok později Vladimír Machonin zemřel a jejich éra společného díla se definitivně uzavřela.\n\nV roce 1991 založila vlastní architektonickou kancelář – Ateliér Alfa, která je dodnes aktivní pod jejím jménem. Věnuje se především menším zakázkám a autorským přestavbám a úpravám vlastních návrhů domů, kterým se svým manželem věnovala celoživotní usílí. \n\nV roce 2006 jí byla udělena cena Grand Prix Obce architektů, která je nejprestižnější ve svém oboru v Česku. Roku 2014 byla oceněna Poctou České komory architektů. \n\nDosud největším oceněním se architektce dostalo obdrženou cenou Ministerstva kultury ČR za přínos v oblasti architektury.\n\nJejí tvorba je široce uznávána, zejména pak odbornou veřejností pro svůj osobitý styl a rukopisem na tehdejší poměry vysoce prozápadním, nadčasovým a mimo jiné také pro experimentování s novými materiály a technologiemi, což bylo v tehdejší době neobvyklé a mimořádně složité. Má mnoho příznivců a obdivovatelů - mezi nejznámnější osobnosti se řadí například umělec a raper Vladimir 518 nebo televizní moderátor Jakub Železný.\n\nSe svým manželem má tři dcery, jedna se stala architektkou, dvě jsou lékařky.\n\nUž čtyři roky po ukončení studia na ČVUT získala se svým manželem první cenu v soutěži na Dům kultury v Jihlavě, k němuž náležel i rozsáhlý areál. Roku 1964 vyhráli další architektonickou soutěž, tentokrát na areál Mezinárodního hotelu a festivalového kina v Karlových Varech, který zahrnoval několik sálů, hotel, restaurace a další prostory, včetně padesátimetrového bazénu. Usilovala také o budovu univerzity v Dublinu; její tým získal třetí místo (1966).\n\nArchitektonický ateliér Alfa, který založila s manželem po odchodu ze Státního projektového ústavu, dostal hned v roce 1968 nabídku na Dům bytové kultury v Praze, který byl zaměřen na prodej designového nábytku. Realizace trvala jedenáct let. Velkým úspěchem bylo první místo v architektonické soutěži na obchodní dům Kotva na pražském Náměstí republiky. V témže roce zvítězil i jejich návrh na budovu velvyslanectví ČSSR v tehdejším východním Berlíně.\n\nKvůli několikaletým prodlevám i celkové pomalosti stavění za socialismu realizace jejich vítězných projektů ze 60. let probíhala až v době, kdy už naplno vítězila normalizace, takže pokud jejich jméno proniklo na veřejnost, byli oba architekti nezasvěcenými považovány za přisluhovače režimu. Svým dílem k tomu přispěl i jejich architektonický styl – silový, mohutný, pádný, často ne zcela citlivý k okolní zástavbě. I jejich vlastní dům ve svahu nad Smíchovem je ukázkou čistého brutalismu, Přesto jejich díla nelze řadit k politicky exponovaným stavbám, natož je přirovnávat k bizarnostem, které si prosadili komunističtí papaláši. Vždy se jedná o svébytnou, unikátní budovu, dobře plnící účel. I nejkontroverznější dílo – komplex Thermal, bez kterého by se karlovarský filmový festival dodnes neobešel, ukazuje na propojenost s tehdejší evropskou architekturou.\n\nPo smrti svého manžela Vladimíra Machonina pracovala sama ve své vlastní kanceláři Ateliér Alfa, kde dále úspěšně projektovala. Kromě rodinných a bytových domů navrhovala ke všem budovám také interiér ladící ke stylu budovy, vznikla tím mimo jiné i řada originálního sedacího zařízení, dodnes vídaného na tematických výstavách.\n\nVětšina prací manželů Machoninových zůstala pouze v soutěžních projektech. Podílela se na projektech také s jinými architekty, například s Karlem Pragerem nebo Břetislavem Tomášem.\n\nBrutalistická architektura je výrazná a dominantní, proto byly tyto stavby z masivního betonu často kritizovány pro ignorování okolní zástavby. Tomu se nevyhnula ani Věra Machoninová. Její návrhy mnohdy vyřešily problémy, se kterými se ostatní neuměli vypořádat. (Při projektování Kotvy dosáhla například velké prodejní plochy na poměrně malé parcele. Také její návrh zahrnoval tehdy naprostou novinku – podzemní garáže.) Veřejnost však většinou nedoceňuje osobitá gesta brutalistních architektů.\n\n\n\n\n"}
{"id": "913256", "url": "https://cs.wikipedia.org/wiki?curid=913256", "title": "Maria Markus", "text": "Maria Markus\n\nMária (Maja) Markus (Markusová) je slovenská malířka. Narodila se v Prešově. Vystudovala vysokou školu výtvarných umění v Bratislavě obor malba u prof. akad. malíře J. Bergera a design u prof. akad. sochaře F. Buriana. Dále studovala na Akademii krásných umění v Saint-Étienne, Francie. Nyní žije v Bratislavě.\nJejí díla jsou momentálně vystavena v prodejnách ARTISTICO Praha a Bratislava.\n\n"}
{"id": "913259", "url": "https://cs.wikipedia.org/wiki?curid=913259", "title": "Povodeň v Čechách (2013)", "text": "Povodeň v Čechách (2013)\n\nPovodeň v České republice 2013 probíhala ve třech navazujících vlnách: první od 29. května do 5. června po několikadenním dešti především v oblasti Středočeské pahorkatiny, ale i na severozápadě a severovýchodě Čech, druhá a zdaleka ne tak intenzivní přišla v důsledku intenzivních lokálních dešťů do nasycených jihočeských povodí od 10. června do 12. června a třetí, nejslabší vlna od 24. června do 27. června 2013 v oblasti Krkonoš, Jizerských hor a Českomoravské vrchoviny.\n\nPředevším v první vlně dosáhly potoky a řeky na mnoha místech úroveň 20 až 50leté povodně, nikterak výjimečně i stoleté. Zasaženo bylo celkem 970 obcí na celém území ČR včetně několika velkých měst jako jsou například Ústí nad Labem, Děčín, Praha, Plzeň a České Budějovice; vláda ČR také v neděli 2. 6. 2013 vyhlásila „Nouzový stav“ pro hlavní město Prahu (platil do 19. 6.) a pro kraje Liberecký (do 12. 6.), Jihočeský, Plzeňský (do 19. 6.), Královéhradecký, Středočeský a Ústecký (do 28. 6.), armáda však byla v pohotovosti až do 15. 7. 2013.\n\nHasiči zasahovali v souvislosti s povodněmi při 9611 událostech, nasazeno bylo 9518 jednotek PO (3748 profesionálních a 5770 dobrovolných) v počtu cca 28,5 tisíce příslušníků. Kromě toho bylo v souladu s Ústředním poplachovým plánem IZS nasazeno 21 000 příslušníků Policie ČR (včetně desítek kynologů a pyrotechniků) a v 71 městech a obcích se vystřídalo 9324 vojáků Armády ČR (včetně příslušníků Hradní stráže) uživších 1585 ks techniky, aktivována byla i Vodní záchranná služba ČČK. Celkem bylo 26 438 osob evakuováno a 618 osob zachráněno, povodně si vyžádaly 15 lidských životů (z toho 5 činí oběti z řad vodáků zkoušejících adrenalinový sjezd po rozvodněných řekách; 1 další vodák je pohřešován) a způsobily nejméně 75 půdních sesuvů (patrně nejzávažnější nad obcí Litochovice nad Labem, kde smýkající svah na ploše cca 10 ha zničil železniční trať 097 a budované těleso dálnice D8). Muselo být také uzavřeno 214 úseků silnic všech tříd. Nezbytné přímé (prvotní) náklady na opatření v rámci řešení krizové situace přišly na 1,16 mld Kč, celkové vzniklé škody jsou v řádu desítek miliard.\nRanní kulminace Labe v Děčíně 6. 6. 2013 ve 04:00 dosáhlo výšky 1071 cm a průtoku 3 910 m³/s, což je 4. nejvyšší povodeň u nás.\n\nZáplavy roku 2013 zasáhly také Německo, Rakousko a Švýcarsko, pak i západní Slovensko (hlavně Bratislavu), Maďarsko a Polsko.\n\nPo poměrně zataženém a deštivém jaru 2013 byla podstatná část území České republiky nasycena vodou z jarního tání a dešťů. Zejména měsíc květen byl pro oblast Čech srážkově nadprůměrný (cca o 2/3 více srážek) a zákonitě tedy byla i vyšší nasycenost půdy. Bezprostřední příčinou pak byla tlaková níže nad střední Evropou, která přinesla nad oblast Saska, Bavorska, Čech a Rakouska severojižním směrem intenzivní srážkovou činnost už koncem května. V tomto pásmu se navíc vyskytl řetěz silných bouří, rozsáhlá část území zaznamenala srážkové úhrny přes 100 mm / 24 h.\n\nDne 28. května 2013 vydal Český hydrometeorologický ústav vážné varování před hrozbou bouřek s lijáky a krupobitím pro období 29.–30. května, varování před vznikem povodní přišlo následující den a to zejména pro povodí Lužické Nisy, na přítocích Berounky a horního Labe. 31. 5. 2013 platila výstraha na povodňovou bdělost pro Jihočeský kraj a na povodňové ohrožení pro Plzeňský kraj.\n\nUž od 20. května se na možnost povodní připravovali pracovníci Povodí Vltavy a téhož dne například Vodní nádrž Orlík započala s intenzivním odpouštěním vody a zvyšováním své retenční schopnosti; v době začátku povodní pak Vltavská kaskáda disponovala zásobními objemy okolo 180 milionů m³, tedy bezmála dvojnásobkem standardně vymezeného. Vysoký úhrn srážek však rozvodnil nejprve řeky v plzeňské oblasti – snad s výjimkou Mže. V úterý 4. 6. pak bylo upouštění z kaskády pozastaveno, aby se rozvolnila kulminace na dolním Labi, ale v době 7. 6. - 11. 6. pak opět platilo nařízení Ústředního krizového štábu o zajištění maximálních možných retenčních kapacit pro případ dalších silných srážek. Za tyto čtyři dny se Vltavská kaskáda stihla vyprázdnit o 215 milionů m³.Povodeň zasáhla i trojský slalomový kanál. \n\nÚslava v Prádle dosáhla 1. SPA (140 cm) už v pátek 31. 5. 2013 po poledni, v sobotu sice krátce klesla, ale ve 21:00 již byla na 3. SPA (180 cm) a celou neděli pomalu stoupala na maximum v pondělí v 1:00: 225 cm, 22 m³/s (dvouletá voda). 3. SPA byl opuštěn až v úterý 4. června kvečeru, 1. SPA ve čtvrtek 6. 6. ráno. Ve Ždírci byl dosažen pouze 2. SPA a 33 m³/s; povodňový stav trval od 1. 6., 16:00 do 6. 6., 10:00. Zato v Koterově byla Úslava na 1. SPA už 31. 5. v 6:00 a od sobotních 23:00 do úterních 22:00 byla na 3. SPA (nad 200 cm), s maximem 270 cm / 132 m³/s v pondělí okolo 4. h. K normálu se vrátila ve čtvrtek po 3. hodině ranní.\n\nÚhlava stoupala také, v úseku od Klatov, kde 1. SPA (250 cm) přesáhla v pátek 31. 5. ráno a 3. SPA (300 cm) v neděli v 5:00, držela ho až do pondělního večera s kulminací 315 cm / 69 m³/s, pod 1. SPA klesla a ve čtvrtek po 19. h. Limnigraf Přeštice zaznamenal 1. SPA (180 cm) v pátek ráno, 3. SPA (250 cm) po sobotní půlnoci, kulminaci 315 cm / 160 m³/s (dvacetiletá voda) v pondělí ráno. 3. SPA byl odvolán 5. 6. po 18. h, 1. SPA v sobotu 8. 6. okolo 14. h. Ve Štěnovicích byl 1. SPA (160 cm) překonán v pátek po 19. h, 3. SPA (320 cm) v neděli okolo 17. h a kulminace nastala 3. 6. ve 2:30 při 370 cm / 170 m³/s (více než dvacetiletá voda).\n\nRadbuza v Tasnovicích pokořila 1. SPA (120 cm) už v pátek 31. 5. před 18. h, 3. SPA (180 cm) překonán v pondělí 3. 6. mezi 2. a 14. h, přičemž řeka kulminovala okolo 4. h na úrovni 280 cm / 48 m³/s (desetiletá voda), 1. SPA byl odvolán 4. 6. po 19. h a znovu vyhlášen v pondělí 10. 6. po 9. h, kulminace ve 2. SPA nastala v úterý 11. 6. okolo 4. h při 160 cm / 16 m³/s a pokles pod 1. SPA nastal už téhož dne po 13. h. Ve Staňkově dosáhla Radbuza 1. SPA (160 cm) ještě dřív, už v pátek okolo 8. h, a pod hranicí 3. SPA (220 cm) se pohybovala od pátečního večera, od sobotní 15. h do středeční 6. h ji dokonce překračovala s vyvrcholením při 306 cm / 99 m³/s (téměř desetiletá voda) v pondělí po 19. h, do normálu se dostala ve čtvrtek 6. 6. těsně po půlnoci a v neděli opět kolísala okolo 1. SPA, který překročila v pondělí 10. 6. po 6. h a během cca desíti hodin razantně vystoupala až do 3. SPA, s kulminací 255 cm / 60 m³/s v úterý před polednem. Pokles hladiny byl pak ještě rychlejší než vzestup a 3. SPA byl odvolán pět hodin poté, 1. SPA ve středu 12. 6. v 7:00.\n\nMže byla zpočátku nejklidnější, například vodní nádrž Lučina zaznamenala 1. SPA jen krátce v sobotu 1. června. Zato v Kočově už řeka kolísala, v sobotu 1. června na několik hodin překročila 1. SPA (120 cm) a v pondělí 3. června se dostala až do 2. SPA, kulminovala zde před 6. h na úrovni 105 cm / 29 m³/s (téměř pětiletá voda) a těsně před půlnocí se vrátila pod 1. SPA. Díky přítoku Úhlavka však už ve Střibře překročila 1. SPA (150 cm) v sobotu večer a kulminovala v pondělí po poledni na 220 cm / 84 m³/s (dvouletá voda, těsně pod hranicí 3. SPA), pod 1. SPA se dostala až 6. 6. po poledni. Vodní nádrž Hracholusky tuto vlnu částečně zachytila, po naplnění nádrže musela začít v pondělí 3. 6. po 20. h odpouštět vodu v pásmu 1. SPA (nad 200 cm) při průtoku 54 až 56 m³/s po řadu dní, s tímto vypouštěním zde skončili až v pátek 14. 6. po 7. h ranní.\n\nStřela, která na odtoku z VD Žlutice překročila 1. SPA (120 cm) v sobotu 1. 6. okolo 8:00 a o 48 h později kulminovala na stavu 205 cm / 20 m³/s (dvouletá voda) v pásmu 2. SPA. Do 1. SPA se vrátila ve středu v poledne a následující dny si držela odtok okolo 8 m³/s v pásmu 1. SPA. V Čichořicích překročila 1. SPA v sobotu po 14. h a opustila ho ve středu po 21. h, mezitím dvakrát vystoupila do 2. SPA a kulminovala v úterý 4. 6. okolo 10. h stavem 170 cm / 26 m³/s (dvouletá voda). V Plasech byla na 1. SPA (120 cm) od 1. 6., 14:00 a 2. 6. od 6:00 do 12:00 byla i ve 3. SPA (nad 200 mm) s vrcholem 230 cm / 60 m³/s okolo 8:00. K normálu se vrátila až v pátek, ale nové lijáky ji v neděli 9. 6. opět zvedly a kulminovala v pondělí 10. 6. v pásmu 2. SPA při 190 cm / 43 m³/s, do normálu klesla ve středu 12. 6. před 22. hodinou.\n\nKlabava v Hrádku u Rokycan byla na 1. SPA už od čtvrtka 30. 5. večer a následně kolísala: například 3. SPA vyhlásila dokonce třikrát a přitom dvakrát dosáhla 215 cm / 53 m³/s (desetileté vody) – v sobotu 1. 6. před 23. h i v neděli 2. 6. před půlnocí; pod 1. SPA se dostala až ve středu 5. 6. odpoledne. Níže, v Nové Huti, měla Klabava 1. SPA (120 cm) v pátek po 5. h a 3. SPA (200 cm) už týž den v poledne, kulminovala v pondělí v 7 hodin výškou hladiny 250 cm a průtokem 138 m³/s (dvacetiletá voda) a k normálu se vrátila ve čtvrtek po 21. h. Druhá vlna dešťů ji v pondělí 10. 6. zvedla na většině míst jen na několik hodin do 1. SPA, nicméně zvýšený odtok z VD Klabava způsobil v Nové Huti novou kulminaci 210 cm / 48 m³/s (dvouletá voda) v úterý 11. 6. po 7. h ráno, 3. SPA zde byl téhož dne od 3. do 15. h a 1. SPA definitivně odvolán ve středu 12. 6. okolo 20. hodiny.\n\nJe tedy jasné, že se nemohla nerozvodnit ani Berounka jako sběrná řeka pro jihozápad Čech. V pátek 31. května po 14. h dosáhla v Plzni 1. SPA (250 cm) a v neděli 2. června po 18. h i 3. SPA (450 cm), kulminovala v pondělí 3. června kolem 7. h při 525 cm / 388 m³/s (desetiletá voda) a pásmo 3. SPA sice opustila ve středu 5. 6. kolem 6. h, přes plynulý pokles se však do normálu nevrátila ani do konce týdne. Poté, co nabrala desítky metrů krychlových vody z Klabavy a Střely, zaznamenal na Berounce limnigraf Liblín 1. SPA (180 cm) už v pátek po 15. h, 3. SPA (340 cm) v neděli po 7. h a maximum 440 cm / 640 m³/s v pondělí 3. 6. v poledne. 3. SPA byl odvolán až ve středu dopoledne a 1. SPA dokonce až v neděli po poledni. V důsledku nových intenzivních dešťů se přihnala nová vlna, tentokrát ale řeka vystoupila jen do pásma 2. SPA a kulminace s průtokem 290 m³/s nastala v úterý 11. 6. dopoledne; definitivně do normálu se řeka vrátila až ve čtvrtek 13. 6. odpoledne. Obdobný průběh zaregistrovalo Zbečno: 1. SPA (240 cm) už v pátek 31. 5. před 12. h, 3. SPA (400 cm) v sobotu 1. 6. před půlnocí a maximum 610 cm / 900 m³/s v pondělí 3. 6. po 20. h, 3. SPA trval do čtvrteční 5. h ranní a další dny se řeka držela v 1. SPA, v pondělí 10. 6. před 23. h znovu vystoupala do 2. SPA a kulminovala při 320 m³/s v úterý 11. 6. po poledni. Do normálu se zde vrátila až v sobotu 15. 6. okolo 1. h ranní.\n\nLitavka se dostala pouze do 1. SPA díky tomu, že povodeň na horním toku zbrzdila Vodní nádrž Láz. V Příbrami se tedy konala kulminace na 74 cm / 5 m³/s v pondělí po 17. h, díky potokům z brdské oblasti však na přítoku do Berouna stoupla už v sobotu do 1. SPA (150 cm) a v neděli večer do 3. SPA (250 cm), kulminovala v pondělí těsně po půlnoci při 260 cm / 145 m³/s (desetiletá voda) a rychle klesala, v úterý 4. 6. ve 21 hodin už i pod 1. SPA.\n\nNa Berounce v Berouně tak byl 1. SPA (260 cm) pokořen v pátek po 20. h a 3. SPA (400 cm) na přelomu soboty a neděle, nejvyšší hladiny dosáhla Berounka v pondělí ve 21:30 stavem 577 cm / 1150 m³/s (více než dvacetiletá voda), 3. SPA byl odvolán až ve středu 5. 6. po 17. h a 1. SPA v sobotu 8. 6. před 18. h, nicméně nová povodeň nastala vzápětí a řeka znovu kulminovala v úterý 11. 6. po 14. h, tentokrát v pásmu 2. SPA s průtokem přes 320 m³/s, 1. SPA pak byl odvolán ve čtvrtek 13. 6. před polednem.\n\nStudená Vltava dosáhla na limnigrafu Černý Kříž v sobotu 1. 6. 2013 ráno pouze na 1. SPA a držela si jej do večera, kdy opět klesla. Zato Teplá Vltava v Lenoře se tou dobou už zvedala, 1. SPA (130 cm) dosáhla 1. 6. po 23. hodině a v neděli 2. 6. kolem 7. h se dostala na 2. SPA (170 cm), kolem 9. h kulminovala na 176 cm / 63 m³/s a těsně tak překonala hranici desetileté vody. Pod 1. SPA zde klesla v pondělí 3. 6. večer. U limnigrafu Chlum zaznamenali 1. SPA (220 cm) až 2. 6. v 7 hodin ráno, ke 3. SPA (270 cm) se hladina těsně (ne)dostala po 12. h při průtoku 90 m³/s (překonána pětiletá voda) a pak pomalu klesala, 1. SPA byl odvolán až v úterý 4. 6. před 6. h ranní.\n\nCelá Vltavská kaskáda vykazovala v sobotu 1. 6. volný objem okolo 180 milionů krychlových metrů. Povodňovou vlnu z obou Vltav tak částečně eliminovala už Vodní nádrž Lipno: ve Vyšším Brodě byl překročen 1. SPA (185 cm) jen 2. 6. mezi 6. a 11. h, nicméně kvůli zvyšování retenčního prostoru VD Lipno znovu byl dosažen už kolem 18. h a po půlnoci byl překročen i 2. SPA (210 cm); od té doby se průtok (resp. odtok) pohyboval v objemu dvouleté vody mezi 98 a 106 m³/s, od středečního večera 120 m³/s a jak ustupovala voda na dolních tocích, mohli vodohospodáři zvyšovat odtok Lipna až na 130 m³/s (od pátku 7. 6. ráno do neděle 9. 6. dopoledne) v úrovni 3. SPA, což však na dalších místech nepůsobilo větší problémy. Vysoké odtoky z Lipna byly prováděny až do dalšího týdne, cca 110 m³/s do středy 12. 6. a až poklesem pod 80 m³/s ve čtvrtek 13. 6. večer zde mohl být odvolán i 1. SPA. V Zátoni vystoupila Vltava v neděli 2. 6. ve 4 h ráno na 1. SPA (160 cm), mezi 8. a 15. hodinou si při 230 cm a 200 m³/s držela dokonce 3. SPA (210 cm) a kvůli odpouštění VD Lipno v následujících dnech oscilovala v pásmu 2. SPA při průtoku do 160 m³/s (tj. opět dvouletá voda), později v pásmu 1. SPA při průtocích 110–140 m³/s a pod 1. SPA zde řeka klesla ve čtvrtek 13. 6. v poledne.\n\nO několik kilometrů níže se Vltava setkala s povodňovou vlnou z Polečnice (45 m³/s v Novosedlech v neděli kolem 10. h) a Chvalšinského potoka (23 m³/s ve Chvalšinách v téže době), takže do Českého Krumlova se Polečnice řítila jako rozvodněný tok – 1. SPA (100 cm) překročila už před půlnocí 1. 6. a přes 3. SPA (170 cm) se dostala v neděli okolo 3. h, maxima 290 cm / 101 m³/s dosáhla před polednem a 3. SPA opustila až v pondělí 3. 6. po 9. h, 1. SPA ve středu 5. 6. po 22. h. Vltava se nenechala zahanbit, ve Spolí byl zdejší 1. SPA (185 cm) překonán v neděli 2. 6. krátce po půlnoci a 3. SPA před 4. h, maxima 290 cm / 310 m³/s zde Vltava dosáhla zároveň s Polečnicí; obě tím přesáhly dvacetiletou vodu. Vltava si pak zde držela 3. SPA dokonce až do středy 12. 6. a k normálu klesla až v pátek 14. 6. před polednem. Nad Českými Budějovicemi byl ve Březí překonán 1. SPA (170 cm) také po půlnoci a po 15. hodině se hladina svou výškou 324 cm dokonce krátkodobě přiblížila až k SPA 3!, tedy hranici extrémní povodně (337 cm), průtok v tu dobu činil přes 480 m³/s (téměř padesátitá voda) a 3. SPA byl odvolán až v úterý 4. 6. po 14. hodině, až do neděle si Vltava držela 2. SPA (nad 200 cm) a pod 1. SPA klesla až ve středu 12. 6. před půlnocí.\nMalše v Kaplici dosáhla 1. SPA (110 cm) 2. 6. 2013 těsně po půlnoci, ve 3:00 přesáhla 3. SPA (160 cm) a hladina dál stoupala až na maximum po 18. h při 237 cm / 82 m³/s, 3. SPA vydržel až do pondělního odpoledne a 1. SPA do středečního večera. Následný limnigraf v Pořešíně (už pod soutokem s taktéž rozvodněnou říčkou Černou) zaznamenal 1. SPA (130 cm) v 1 hodinu ráno, 3. SPA (190 cm) překročen zhruba o 1,5 h později a kulminace nastala kolem 18. hodiny při 300 cm / 178 m³/s, 3. SPA pak vydržel až do úterní 17. hodiny a 1. SPA do čtvrteční 7. h. Další kubíky přidala Stropnice, která v Borovanech překonala 1. SPA (180 cm) v neděli před 6. h a 3. SPA (260 cm) o 24 hodin později, kulminovala v pondělí 3. 6. po 18. h na 315 cm / 30 m³/s (dvouletá voda) a v pásmu 3. SPA se držela do středečního poledne, pod 1. SPA se dostala až v neděli před 4. h. Obdobně tomu bylo i na stanici Pašinovice-Komařice, kde kulminovala dokonce nadvakrát: 345 cm / 106 m³/s (desetiletá voda) v neděli po poledni a 286 cm / 67 m³/s v úterý po půlnoci, pod 3. SPA klesla Stropnice ve středu okolo 16. h a pod 1. SPA ve čtvrtek před půlnocí. Poslední malšský limnigraf před soutokem s Vltavou, v Roudném, tak zaznamenal překročení 1. SPA (160 cm) už 1. 6. 2013 po 23. hodině, 3. SPA (270 cm) byl pokořen ve 3:00 a Malše si ho držela do středečních 17:00, s kulminací na úrovni desetileté vody v pondělí 3. 6. po 2. hodině ranní při 380 cm / 230 m³/s. Do normálu se vrátila až v sobotu 8. 6. v poledne.\n\nV Českých Budějovicích se hlavní povodňové vlny z Vltavy a Malše sice sečetly, ale jen krátce: 1. SPA (300 cm) byl zaznamenán v neděli 2. 6. po 3. hodině ranní a 3. SPA (430 cm) krátce před polednem, kulminace se konala kolem 19. h na úrovni 490 cm / 580 m³/s (dvacetiletá voda) a pak voda rychle klesala; 3. SPA zrušen v pondělí po 2. h ranní a 1. SPA ve středu v 18:00. I přes vysoké odtoky z Lipna a Římova a přetrvávající 2. SPA na Vltavě i Malši tak byla řeka pod Budějovicemi na relativně bezpečné úrovni, pod 1. SPA.\n\nBlanice (přítok Otavy) rychle stoupala od sobotního odpoledne, Blanický mlýn překonal 1. SPA (120 cm) v sobotu před 21. hodinou a 3. SPA (180 cm) těsně po půlnoci, maximum 249 cm / 60 m³/s (dvacetiletá voda) byl okolo 10. h. 3. SPA byl zrušen 3. 6. před 3. h a 1. SPA 4. 6. po 22. h. Na odtoku z nádrže Husinec si Blanice 2. 6. ráno držela 1. SPA (95 cm), do 13. h rychle stoupla na 3. SPA (130 cm) a po 15. h dosáhla 250 cm, s průtokem až 95 m³/s (padesátiletá voda), pod 3. SPA se dostala až 6. 6. po 10. h a pod 1. SPA v pátek po 21. h. V Bavorově pak Blanice dosáhla 1. SPA (140 cm) v sobotu před 22. h, 3. SPA (190 cm) v neděli po 3. h ranní a stoupala až na 300 cm / 185 m³/s (více než padesátiletá voda) v 17:30; 3. SPA byl odvolán až 6. 6. po 19. h a později řekla klesla do 1. SPA, nicméně nová vlna dešťů zvedla Blanici v pondělí 10. 6. večer znovu až do 3. SPA a nová kulminace při 240 cm / 103 m³/s (více než desetiletá voda) přišla v úterý 11. 6. okolo 2. h ranní; pod 1. SPA klesla řeka až ve středu 12. 6. před 18. hodinou. Na stanici Heřmaň byl 1. SPA (110 cm) dosažen 1. 6. 2013 ve 23:00 a 3. SPA (180 cm) v neděli po 8. h, o 24 h později bylo dosaženo maxima při 275 cm (přičemž hranice SPA 3! je 288 cm) / 200 m³/s, tedy padesátiletá voda. 3. SPA se držel až do pátku 3:00, do konce týdne se však řeka nestihla vrátit k normálu a do 3. SPA znovu vystoupala v úterý 11. 6. po poledni, kulminace 190 cm / 84 m³/s (pětiletá voda) nastala o půlnoci a během pěti hodin klesla řeka pod 3. SPA, pod 1. SPA se vrátila až ve čtvrtek 13. 6. po 13. hodině.\n\nSamotná Otava dosáhla v Rejštejně 1. SPA (140 cm) až 1. 6. 2013 kolem 23. h a v neděli se jen občas dostala na 2. SPA, kulminovala po 19:00 při 170 cm / 111 m³/s a v pondělí po 6. h se vrátila k normálu. V Sušici byl 1. SPA dosažen v sobotu ve 22 hodin a v neděle byl 2× dosažen 3. SPA (175 cm) s maximem 220 cm a 205 m³/s (téměř desetiletá voda) ve 21 hodin. 3. SPA byl zrušen 3. 6. v 5:00 a 1. SPA 4. 6. před polednem. Pod soutokem s Blanicí, v Písku, má Otava stanovený 1. SPA na 250 cm (dosažen 2. 6. 2013 v 1:30), 3. SPA na 380 cm (překonán po 15. h) a maxima 525 cm / 545 m³/s (více než dvacetiletá voda) dosáhla v pondělí po poledni, pod 3. SPA se vrátila ve středu po 8. h a pod 1. SPA o 72 hodin později. Nová povodeň z Blanice pak Otavu v pondělí 10. 5. večer zvedla jen mírně do pásma 1. SPA, i to bylo odvoláno ve středu 12. 6. dopoledne.\n\nNežárka v Rodvínově dosáhla 1. SPA v neděli 2. 6. ve 12:00 a kulminovala na 160 cm (těsně pokořila 3. SPA) / 47 m³/s v pondělí 6:00, pod 1. SPA klesla ve středu po 4. h. Poté, co se do ní vlila dvacetiletá voda z Hamerského potoka (cca 19 / 20 m³/s od pondělního večera do středečního rána), zaznamenal limnigraf Lásenice překročení 1. SPA (150 mm) v neděli 2. 6. v 5:00 a těsné dosažení 3. SPA (230 cm) v pondělí po dobu cca 11 hodin, kdy protékalo 73 m³/s (více než pětiletá voda). Povodňový stav trval do páteční 11. hodiny. Na Nové řece, která odlehčovala Lužnici, byl v Mláce od úterý i 3. SPA s maximem 330 cm / 75 m³/s (desetiletá voda) ve středu ráno, voda klesala velmi zvolna a 3. SPA byl odvolán až v sobotu odpoledne, nadále však protékalo okolo 55 až 60 m³/s, v úterý 11. 6. i jen 45 m³/s (1. SPA), ale ve čtvrtek 13. 6. opět až 55 m³/s (znovu 2. SPA). Toto množství klesalo jen zvolna a až v neděli 16. 6. v 18:00 byl odvolán i 1. SPA. Obdobně limnigraf Hamr dosáhl 1. SPA (290 cm) v neděli 2. 6. ve 22:00 a 3. SPA (350 cm) v pondělí po 13. h, kulminoval 5. 6. v 7:00 na 424 cm / 148 m³/s (dvacetiletá voda) a stav 3. SPA si držel až do pondělí 10. 6. 2:00, pod 1. SPA klesl až v sobotu 15. 6. v poledne.\n\nLužnice byla také rozvodněná v celé délce toku. Limnigraf Nová Ves překročil 1. SPA (150 cm) 2. 6. okolo 13. h, kulminoval na 202 cm / 98 m³/s (desetiletá voda) v pásmu 2. SPA a do normálu se vrátil 5. 6. okolo 13. h. Limnigraf Pilař překročil 1. SPA (300 cm) 2. 6. po 16. h, 3. SPA 3. 6. v poledne a kulminoval o půlnoci při 420 cm / 131 m³/s (dvacetiletá voda), pod 3. SPA klesl 5. 6. před polednem a pod 1. SPA až v neděli po 13. h. Díky odlehčovací Nové řece však stanice Kazdovna, Rožmberk ani Frahelž nezaznamenaly povodňový extrém horší než je desetiletá voda. Pod opětovným soutokem Nežárky a Lužnice se však do řeky vlil ještě Černovický potok (u kterého stanice Tučapy zaznamenala v neděli 2. 6. večer až 13 m³/s) a limnigraf Klenovice tak snadno překročil 1. SPA (190 cm) v neděli 2. 6. okolo 2. h a 3. SPA (300 cm) v pondělí 3. 6. v poledne, maximum 330 cm / 220 m³/s (desetiletá voda) trvalo ve středu od poledne do večera a pak teprve hladina pomalu klesala, nicméně pod 3. SPA se vrátila až v pátek po 16. h – dočasně, v neděli večer zde byl 3. SPA opět a defitinivně byl opuštěn v pondělí 10. 6. před 3. h, po většinu týdne pak zde tekla dvouletá voda ve 2. SPA (zrušen až 14. 6. ve 22:30) a ještě v neděli 16. 6. zde trval 1. SPA. Poté, co Lužnici posílila ještě říčka Smutná (v Ratajích měla 1. SPA od sobotních 22 h a 3. SPA od neděle 4:00 do úterý 3:00; maximum 347 cm / 131 m³/s v neděli 2. 6. před polednem překonalo i SPA 3! a znamenalo stoletou vodu; 1. SPA skončil až ve středu 5. 6. v poledne), byla zkáza v Bechyni prakticky neodvratná: 1. SPA (240 cm) tam byl překonán těsně před sobotní půlnocí a 3. SPA (330 cm) v neděli 2. 6. ve 3:00, hranici SPA 3! (525 cm) překročila řeka v 9:00 a kulminovala po 15. h výškou hladiny přes 590 cm a s průtokem okolo 610 m³/s (překonána stoletá voda). 3. SPA trval až do páteční 22. hodiny a voda i nadále klesala jen zvolna, v pondělí 10. 6. se dokonce na několik hodin vrátila i do 3. SPA s kulminací 340 cm / 200 m³/s (více než dvouletá voda), pod 2. SPA klesla až ve středu 12. 6. a ke zrušení 1. SPA se přiblížila dokonce až v neděli 16. 6. večer.\n\nDo vodní nádrže Orlík, kam se slévají vody všech tří řek, tak v neděli odpoledne mířilo kolem 1500 m³/s, proto si zde pro tuto vlnu činili již předtím rezervu zvýšením odtoku – 2. 6. 2013 v 6:00 odpouštěli až 350 m³/s, ale tento odtok museli brzy snížit na 178 m³/s kvůli ochraně dalších míst na toku. Nádrž se ale plnila nečekaně rychle: předpovídaný přítok max. 910 m³/s musel být kvůli silným dešťům a rychlému růstu všech přítoků několikrát revidován a reálné maximum na úrovni stoleté vody (2300 m³/s) se konalo během neděle, retenční prostor nádrže byl využit na maximum (hladina se zastavila 2 cm pod maximem) a od nedělního večera se muselo opět přistoupit k vypouštění 1400 až 1700 m³/s, v noci z pondělí na úterý špičkově až 1950 m³/s. Dařilo se tak postupně vyprazdňovat retenční prostor Orlíka a v neděli dopoledne už mohl odtok klesnout na „pouhých“ 650 m³/s, v úterý 12. 6. na 320 m³/s a pak se načas zvedl na 500 m³/s, později klesl k běžným hodnotám pod 300 m³/s. Tuto vlnu příliš nebrzdila ani Vodní nádrž Slapy která sice v sobotu 1. 6. i v neděli 2. 6. udržovala většinu dne odtok na úrovni 205 nebo 305 m³/s, nicméně v neděli odpoledne už zde odpouštěli 380 m³/s a od večera až 1600 m³/s, později až 2050 m³/s v noci na úterý. I zde se dařilo zvyšovat zásobníkový prostor nádrže a odtok mohli postupně snižovat, od soboty 8. 6. večer na 1000 m³/s a v neděli dokonce na 900 m³/s, později 650 m³/s i méně.\nSázava posílala do Vltavy další masy vody už v neděli odpoledne. Stanice Český Šternberk naměřila 1. SPA (100 cm) v neděli před polednem a 3. SPA (160 cm) krátce po poledni, kulminace 227 cm / 370 m³/s (desetiletá voda) nastala před 22. h. Pak hladina rychle klesala, 3. SPA byl opuštěn už v pondělí 3. 6. ve 4:00 a 1. SPA o 48 h později. Limnigraf Nespeky zaznamenal 1. SPA (230 cm) v neděli 2. 6. po 3. h ranní a 3. SPA (380 cm) se držel od 12. h, kulminace nastala v pondělí ve 4:00 při 540 cm / 510 m³/s. 3. SPA trval do úterní 23. h a 1. SPA až do sobotní 22. h.\n\nKocába se významně rozvodnila také v neděli 2. 6. 2013, předchozího dne v 18 hodin překonala ve Štěchovicích 1. SPA (110 cm) a v neděli po 6. hodině i 3. SPA (150 cm), před 18. h kulminovala na 240 cm / 104 m³/s (překonána stoletá voda). Pod 3. SPA se vrátila ve středu po 1. h ranní a pod 1. SPA v pátek 8. 6. okolo 4. h ráno.\n\nVodní nádrž Vrané se snažila vyrovnávat povodňovou vlnu z neregulovatelné Berounky, která se do Vltavy vlévá několik kilometrů pod ní, a v noci ze soboty 1. 6. na neděli 2. 6. měla odtok do 500 m³/s, ale ten během dne rychle stoupal, po 14. hodině překročil 1000 m³/s a v 17:00 už pouštěli na Prahu 1290 m³/s, v 19:00 sice jen 954 m³/s, ale ve 20:00 už 1712 m³/s. Následující extrémní povodeň pak vyřadila z funkce průtokoměr.\n\nHladina vody tedy postupně stoupala i v Praze, na což se město připravovalo předem: magistrát dal vyklidit náplavky a zavřít Čertovku. Limnigraf Malá Chuchle vykázal 1. SPA (130 cm) už v pátek 31. 5. 2013 v poledne, 3. SPA (307 cm) byl překonán o 48 hodin později s průtokem 1500 m³/s. Během soboty se tak v Praze uklízely lodě z Vltavy a v neděli od 9:45 vyhlásil primátor \"Stav nebezpečí\" pro území hlavního města, odpoledne byla výška hladiny v Chuchli na 350 cm a průtok přes 1770 m³/s. Díky manipulaci s Vltavskou kaskádou se dlouho dařilo držet průtok vody Prahou na 2100 m³/s, v neděli večer 2900 m³/s. Výrazně se však rozvodnily neregulovatelné přítoky Vltavy, vedle Berounky zejména Botič (jenž zaplavil např. Hostivař a Záběhlice) a Rokytka. Vltava tak kulminovala v Praze v úterý 4. června ve 3:50 ráno, kdy byl v Malé Chuchli průtok 3210 m³/s při výšce hladiny 545 cm (hranice SPA 3! je zde 574 cm). Poté průtok strmě klesal tak, jak se manipulací na Vltavské kaskádě postupně dařilo vyrovnávat neregulované přítoky z Berounky nebo uvolňovat zásobní prostory přehradních nádrží pro avizované nové lijáky. Pod 3. SPA klesla až v sobotu 8. 6. po poledni, přičemž průtok během tří hodin klesl 1600 na 1250 m³/s. V pondělí 10. 6. dokonce krátce klesla do 1. SPA, ale nová vlna vody v důsledku dalších dešťů zvedla v úterý 11. 6. hladinu opět do 2. SPA, s maximem „jen“ 240 cm / 1008 m³/s. Ale až v neděli 16. 6. před 3. h ranní klesla voda i pod 1. SPA. Limnigraf v centru Prahy, u Nemocnice Na Františku, zaznamenal nárůst od 300 cm / 500 m³/s v pátek 31. 5. v noci na 547 cm / 3193 m³/s v úterý 4. 6. v 7:00, což byla zdejší kulminace.\n\nDopravní podnik hl. m. Prahy již v sobotu přerušil provoz na tramvajové lince do Troje a v neděli 2. června uzavřel prvních 8 stanic metra (vlaky jimi pouze projížděly). V pondělí 3. června se provoz metra v centru zastavil úplně. Metro přestalo jezdit v úsecích Dejvická – Muzeum, Smíchovské nádraží – Českomoravská a Muzeum – Kobylisy. Zrušeny byly i některé tramvajové linky. Jako náhrada za metro byly zřízeny dvě náhradní tramvajové linky (X-A, X-B) a jedna autobusová (X-C), přerušen byl tramvajový provoz v některých úsecích (Palmovka – Ke Stírce, trať do Modřan). Byl přerušen provoz všech přívozů. Přívozy P3 a P5 byly obnoveny ještě během června, 13. července 2013 byl zprovozněn přívoz P6, do 20. července 2013 měly být zprovozněny přívozy P1 a P2.\n\nO víkendu od 1.6. (až do 3.6.) došlo k evakuaci převážné většiny všech zvířat v dolní části Pražské zoologické zahrady. Pouze gorily byly přechodně uzavřeny v povodňové věži svého pavilonu. V průběhu týdne pak část evakuovaných zvířat byla převezena do Zoo Brno, Zoo Olomouc, Zoo Ústí nad Labem a do Zoo Dvůr Králové nad Labem.\n\n\nJakmile Vltava opustila poměrně sevřené údolí nad Roztoky u Prahy, začala zatápět okolní oblasti. Značně postiženy byly Kralupy nad Vltavou, kde byly zatopeny i silniční uzly.\n\nLimnigraf Vraňany má stanoven 1. SPA na 370 cm (dosažen v sobotu 1. 6.) a 3. SPA na 610 cm (překonán v neděli 2. 6.), kulminace vltavské hladiny při 785 cm / 3100 m³/s nastala v úterý 4. 6. okolo 11. hodiny. Jen několik centimetrů tedy dělilo povodí od vyhlášení SPA 3! (792 cm), nedošlo ani k pokoření padesátileté vody (3490 m³/s). Pod 3. SPA se dostala vraňanská Vltava až v sobotu 8. 6. po 20. h, pod 2. SPA klesla v úterý 12. 6. před 3. h a pod 1. SPA v pátek 14. 6. okolo 22. h.\n\nHladina Ohře postupně stoupala od 31. 5. 2013. V Chebu překročila 1. SPA (158 cm) okolo 21. h, v noci kulminovala na 220 cm a 50 m³/s v pásmu 2. SPA, v neděli pak postupně klesala – po celé úterý 4. 6. udržovali vodohospodáři odtok z nádrže Skalka těsně pod úrovní 1. SPA. Obdobně na tom byla i řeka Svatava, která na limnigrafu Kraslice překročila 1. SPA (94 cm) v sobotu 1. 6. 2013 ve 23 hodin a kulminovala v neděli kolem 9. hodiny výškou hladiny 138 cm a průtokem 55 m³/s (dvacetiletá voda), k normálu se vrátila v úterý po 3. h ranní. Naopak říčku Odravu se na nádrži Jesenice pod Chebem dál regulovat nedařilo: 1. SPA (80 cm) překročila 31. 5. před 21. h a zvolna stoupala, v úterý 4. 6. překročila 3. SPA (170 cm) a kulminovala o půlnoci při 190 cm a 29 m³/s, což zde je dvouletá voda. 3. SPA opustila ve středu 5. 6. po 21. h, 1. SPA si držela až do dalšího týdne. Nové deště v úterý 11. 6. v noci na několik hodin opět zvedly hladinu do 3. SPA, nicméně průtoky zůstaly hluboko pod 20 m³/s.\n\nŘíčka Teplá svůj tok zvyšovala po celou neděli 2. 6. a v celé délce se pohybovala v 1. SPA, její přítok do Ohře činil v pondělí ráno až 44 m³/s, takže ohřeský limnigraf Drahovice překročil 1. SPA (190 cm) hned po sobotní půlnoci a po nedělní půlnoci i 3. SPA (270 cm). Maximum bylo 273 cm / 275 m³/s (pětiletá voda) v neděli 3. 6. kolem 3. h, brzy ale hladina klesla a 3. SPA byl odvolán už okolo 7. h, do normálu se Ohře dostala ve čtvrtek 6. 6. okolo 3. h ráno. Rolava se vyšplhala v neděli ráno dočasně do 1. SPA, až na 180 cm / 58 m³/s (desetiletá voda) kolem 4. h. Níže ležící Klášterec nad Ohří tak vykázal maximum v pondělí 3. 6. okolo 7. h, a to 272 cm / 402 m³/s (pětiletá voda), během úterý i středy strmě klesal k normálu.\n\nChomutovka překročila 1. SPA v sobotu večer a pak si zhruba třicet hodin držela 2. SPA, povodňový stav opustila až v úterý večer (kulminovala v neděli po poledni desetiletou vodou na stavu 118 cm / 20 m³/s). A tak zatímco v Žatci nemusel být na Ohři vyhlášen ani 1. SPA i přes průtok 275 m³/s (dvouletá voda), tak pod soutokem Ohře, Chomutovky a Blšanky v Lounech překročila Ohře 1. SPA (400 cm) v sobotu kolem 18. h a 3. SPA (490 cm) v pondělí ve 22:00, při výšce hladiny 545 cm však průtokem až 316 m³/s nepřekonala ani dvouletou vodu. 3. SPA si držela až do pátku 7. 6., kdy v poledne začala klesat, a střídavě 2. nebo 1. SPA si držela až do dalšího týdne – povodňový stav opustila ve čtvrtek 13. 6. před 16. h. Poslední limnigraf před Labem, Brozany, také vykazoval rostoucí průtok a kulminoval ve čtvrtek 6. 6. mezi 3. a 9. h ranní stavem 394 cm / 340 m³/s, do nedělního rána poklesl k normální úrovni 280 cm / 195 m³/s. Dvě nové malé kulminace v důsledku nových dešťů se sice konaly v pondělí 10. 6. i v úterý 11. 6. večer, ale činily jen cca 300 cm / 220 m³/s.\n\nBílina v Jirkově krátce překročila 1. SPA (60 cm) během nedělního dopoledne i v noci z pondělí na úterý, průtok ale nepřekročil 5 m³/s. O mnoho bohatější byl přítok Bílý potok, který se v sobotu večer rozmohl z běžného půlkubíkového průtoku na desetinásobek, překročil 1. SPA (63 cm) a 3. 6. okolo 15. h atakoval hranici 3. SPA (85 cm) při průtoku přes 10 m³/s; povodňový stav opustil až 6. 6. okolo 2. h ranní.\n\nV Bílině tak po většinu neděle 2. 6. byla voda na úrovni 180 cm / 28 m³/s, od pondělního večera do úterního odpoledne si držela kulminační hladinu 200 cm / 37 m³/s (více než dvacetiletá voda). V Trmicích byl 1. SPA (170 cm) dosažen v sobotu 1. 6. kolem 13. h, v pondělí odpoledne i 3. SPA (230 cm) a hladina plynule stoupala; kulminace 275 cm / 62 m³/s (opět více než dvacetiletá voda) dosáhla ve středu 5. 6. dopoledne, 3. SPA však trval až do čtvrtečních 21:00 a 1. SPA dokázala řeka opustit až v úterý 11. 6. před 15. h.\n\nPloučnice překročila ve Stráži pod Ralskem 1. SPA (100 cm) 1. 6. 2013 odpoledne, v neděli před 18. h překročila 3. SPA (170 cm) a ve 21 h kulminovala hladinou 182 cm a průtokem 25 m³/s, poté klesala a povodňový stav opustila v úterý po 18. h. O několik kilometrů níže v Mimoni však přibrala povodňovou vlnu (až 17 m³/s) z Panenského potoka a tak zde dosáhla 1. SPA (90 cm) také v sobotu odpoledne, 3. SPA (145 cm) byl pokořen v neděli odpoledne a kulminace nastala v pondělí 3. 6. před 5. h na úrovni 165 cm / 37 m³/s. Velká voda pak postupovala na Českou Lípu, kde byl 1. SPA (70 cm) vyhlášen v 8 hodin a později se řeka pohybovala ve 2. SPA průtokem 42 m³/s (jednoletá voda) při výšce hladiny 105 cm. Povodňový stav zrušen až ve středu 5. 6. Limnigraf Benešov nad Ploučnicí tak zaznamenal značně rozloženou povodeň, od 1. 6. 13:00 do 4. 6. 22:00 se pohyboval v 1. SPA (nad 140 cm) a maximální průtok 96 m³/s (pětiletá voda) vykázal v neděli v poledne.\n\nMandava ve Varnsdorfu značně kolísala už od čtvrtka 30. 5. 2013, 1. SPA (70 cm) překročila už 31. 5., pak se vrátila, v sobotu 1. 6. ji opět překročila a v neděli 2. 6. 2013 po poledni překročila i 3. SPA (110 cm), kulminovala na kótě 115 cm / 21,5 m³/s (dvouletá voda) ve 13:00 a pak pomalu klesala, až 4. 6. před 23. h opustila povodňový stav.\n\nChřibská Kamenice vykázala sice zvýšený, nikoliv však povodňový stav. Ani Srbská Kamenice nedosáhla přílišných extrémů: v sobotu 1. 6. i v neděli 2. 6. se sice dvakrát dostala do 1. SPA (120 cm) až 2. SPA (145 cm), ale jen na několik hodin. Nejvyšší průtok 36 m³/s (dvacetiletá voda) při hladině 157 cm byl v sobotu okolo 16. h.\n\nLabe podle limnigrafu ve Vestřevi dosáhlo 1. stupně povodňové aktivity (SPA) (110 cm) 1. června 2013 před půlnocí, kulminace v SPA 3! (3. SPA je zde 160 cm a SPA 3! 349 cm) následovala 2. června 2013 v 8:00 při výšce hladiny 354 cm a průtoku 310 m³/s, což znamenalo více než stoletou vodu. Poté voda rychle opadala, 3. SPA byl odvolán téhož dne před 23. h, pod 1. SPA se Labe vrátilo v pondělí po 19. h.\n\nSamotné Labe však téměř neškodilo – problém způsobil levobřežní přítok, říčka Čistá: po nočním nepřetržitém lijáku nabrala v neděli ráno nečekaně velké množství vody od Hertvíkovic, vlna vody proletěla skrz Rudník a Arnultovice až do Hostinného, kde voda v 7.00 vystoupila 3 m nad normální stav a okamžitý průtok vody v Labi činil více než 260 m³/s (namísto běžných 3–4 m³/s), během dalších 6 hodin už ale klesl na polovinu, S evakuací obyvatel musel pomáhat i armádní vrtulník. Tato povodňová vlna se pak přesouvala po toku Labe a rozmělňovala, přehrada Les Království dosáhla 1. SPA (150 cm) 2. června 2013 před 3. h ráno, ale 3. SPA (180 cm) byl vyhlášen už pouhé dvě hodiny poté, po 10. h se hladina na celý den hodin ustálila na výšce kolem 233 cm a odtok okolo 147 m³/s (více než desetiletá voda). Během pondělí 3. 6. Labe rychle klesalo a 3. SPA byl odvolán po 15. h, 1. SPA po 21. h Další limnigraf v Brodě zaznamenal 1. SPA (300 cm) ve 4 hodiny ráno, 3. SPA (370 cm) okolo 7:30 a hladina stoupala dál, v 17:00 už byla na 470 cm a 140 m³/s, což znamenalo pětiletou vodu. Tuto hladinu si Labe udrželo až do pondělního rána, pak začalo rychle klesat a 4. 6. 2013 ráno klesla hladina i pod 1. SPA.\n\nÚpa samotná se na horním toku jen těsně vyhnula vyhlášení 3. SPA: poté, co v oblasti Horního Maršova spadlo během noci z 1. na 2. června extrémních 123 mm srážek za 24 hodin, jinak drobné přítoky Úpy dosáhly téměř tropických rozměrů, způsobily sesuvy půdy a zatopily maršovské náměstí. Řeka Úpa tak v Horním Maršově dosáhla výšky hladiny 157 cm při průtoku 53 m³/s (necelá pětiletá voda; limit pro 3. SPA je zde 160 cm) už 2. 6. ve 2 hodiny ráno a i když dvě hodiny poté hladina klesla k 97 cm, nastala nová kulminace téhož dne v poledne při 152 cm / 51 m³/s, poté hladina opět klesla až téměř na normál. Dobrovolní hasiči obce, kteří ironií osudu den předtím slavili 140. výročí založení sboru, již v noci organizovali záchranné práce, přeparkovávání automobilů, uvolňování zatarasených mostů apod. V Lysečinském potoce dokonce hledali boudaře, kterého smetla voda i s kusem louky, ze které chtěl zachránit uvázanou kozu – přežil se zraněními.\n\nO několik kilometrů dál po proudu, ve Svobodě nad Úpou, však byla situace mnohem horší: stejný celonoční liják, který způsobil bleskovou záplavu v Rudníku a Hostinném, totiž na svazích Černé hory strhal řadu turistických cest (například dvoukilometrový úsek štětované Zvonkové cesty do hloubky až 120 cm) a z úbočí Černé hory sjela zemní lavina přímo do Černohorského potoka. Voda s kamením tak nejprve „odbagrovala“ dno potoka v Těsném dole a jeho úbočí zhruba do třímetrové výše a vyčistila mnoho desítek let staré nánosy., načež nabrala vysokou rychlost v regulovaném úseku potoka podél silnice. Voda, písek a menší valounky posloužily jako dokonalá kluzná ložiska pro tunové kamenné bloky, takže tento příval strhal vše, co mu stálo v cestě k Úpě, včetně kamenných zídek a několika mostků. V místě u hotelu Prom, kde začíná být koryto potoka zakryté, balvany ztratily rychlost a velmi rychle uvízly, mezery mezi nimi se zacpaly drobnějším materiálem a potok si tak místo ucpaného koryta pod hotelem našel novou cestu nejen skrz areál hotelu, ale i po souběžné, nedávno opravené silnici II/297, která se tak v úseku Janské Lázně – Svoboda nad Úpou částečně změnila v nové koryto. Poškozena byla i navazující silnice II/296 do Trutnova, samozřejmě byly postiženy desítky nemovitostí a svobodský starosta Jiří Špetla v tu chvíli odhadoval škody na desítky milionů korun. Vyklízení ucpaného zakrytého koryta ve Svobodě pak trvalo zhruba tři dny a největší zásluhu na něm měli amatérští jeskyňáři, kteří nánosy rozkrývali odspoda a podařilo se jim kamenné bloky uvolnit natolik, aby mohly být odtaženy na laně těžkou technikou.\nO několik desítek kilometrů dál ve Zlíči, kde tok Úpa přechází z horského do rovinatějšího kraje, Úpa svůj 1. SPA (130 cm) překročila ve 3 hodiny ráno, 3. SPA (210 cm) už před 6. hodinou a v neděli kolem 22. h kulminovala při 220 cm / 77 m³/s (dvouletá voda). Návrat pod 1. SPA se konal až ve středu po 20. h.\n\nPovodňové vlny z Labe a Úpy se setkaly na soutoku obou řek v Jaroměři, kde Labe kulminovalo 3. 6. po půlnoci při 370 cm / 240 m³/s (desetiletá voda), Úpa v téže době se 77 m³/s a svůj díl 73 m³/s si přidala i Metuje (která sice v neděli překročila 1. SPA na limnigrafech Hronov i Krčín, ale pouze o max. 10 cm a nejvýše na 12 hodin), nicméně všechny řeky během pondělí poměrně rychle klesaly. Tento příval vody však v Jaroměři nevydržel historický ocelový most z roku 1884, jemuž Labe v noci na pondělí podemlelo jeden z pilířů a most se rozlomil, jedna boční lávka dokonce spadla do vody. a byla vyproštěna pomocí dvou těžkých autojeřábů až v pondělí večer. Zbytek mostu byl v průběhu června a července stržen. Nový most byl otevřen v březnu 2015.\n\nŘíčka Javorka se po celonočním dešti vylila z koryta 2. 6. 2013, v Lázních Bělohrad dosáhla 1. SPA (90 cm) kolem 4:30 a 3. SPA (150 cm) po 6. hodině, kulminace 165 cm / 18,3 m³/s nastala těsně poté, už po 19. h byl odvolán i 1. SPA.\n\nCidlina v Jičíně překročila 1. SPA (55 cm) až v neděli odpoledne a průtok nepřekročil 3,5 m³/s, v pondělí se vrátila k normálu. Zato limnigraf Nový Bydžov, který je pod soutokem s Javorkou, překročil 1. SPA (150 cm) už ve 4:00 a celou neděli strmě stoupal, 3. SPA (230 cm) překročen v pondělí po 5. h a dopoledne překročil i SPA 3!, maximum ve 13:00 bylo na 285 cm / 91 m³/s (téměř dvacetiletá voda), přes mírný pokles trval 3. SPA i v úterý a pod 1. SPA se Cidlina vrátila až ve čtvrtek 6. 6. po poledni. Lokální bouřky následujícího víkendu ji v pondělí 10. 6. opět krátce zvedly do 1. SPA, ale průtok nepřekročil 33 m³/s a v úterý 11. 6. před půlnocí již byla opět pod 1. SPA. Stanice Sány, která se nalézá cca 7 km před soutokem s taktéž vzedmutým Labem, vykázala 1. SPA (190 cm) v neděli 2. 6. před 11. h a 3. SPA (230 cm) byl překročen ve 14:00, po zbytek dne se hladina držela okolo 233 cm a průtok cca 58 m³/s. Od pondělí hladina stoupala rychleji, maxima 325 cm / 147 m³/s (dvacetiletá voda) dosáhla ve středu 5. 6. po půlnoci, a pak následoval velmi pomalý pokles hladiny: 3. SPA trval i po celý čtvrtek, až v pátek 7. 6. začala Cidlina rychle klesat a pod hranici povodňového stavu se dostala po 14. h.\n\nKamenice, která odvádí vodu ze stejné oblasti jako horní tok Jizery, zaznamenala v Plavech 1. SPA (90 cm) v sobotu večer, v neděli mezi 1. a 7. h vykazovala i 2. SPA s maximální výškou hladiny 119 cm a průtokem 51 m³/s, postupně však klesala a pod 1. SPA se dostala v úterý kolem poledne.\n\nSamotná Jizera tradičně zahrozila zejména v Jablonci nad Jizerou, kde byl 1. SPA (150 cm) překročen v sobotu 1. 6. večer a 3. SPA (210 cm) v neděli mezi 2. a 4. h ranní, kdy byla kulminace na 218 cm / 100 m³/s. I přes intenzivní celonoční déšť již další limnigrafy tak silnou povodeň nezaznamenaly, Dolní Sytová ještě překračovala 1. SPA (180 cm) od půlnoci do 8. h ranní s maximálním průtokem 135 m³/s.\n\nPod soutokem Jizery s Kamenicí nad Železným Brodem se v neděli mezi 2. a 8. hodinou ranní konal 2. SPA (nad 310 cm): hladina dosahovala 330 cm a průtok 210 m³/s, ráno hladina klesla zpět do 1. SPA pod jeho hranici (220 cm) klesla v úterý 4. 6. okolo 1. h ranní. V Bakově byl 1. SPA (480 cm) překročen před 8. h, od 12. do 21. byla řeka ve 2. SPA s kulminací 518 cm / 186 m³/s kolem 17. h, což zde neznamená ani jednoletou vodu. Stejně tak i na posledním limnigrafu před soutokem s Labem v Předměřicích, kde byla nejvyšší hladina v pondělí v poledne při 390 cm / 165 m³/s.\n\nNa Pardubicku zaznamenal labský limnigraf Němčice překročení 1. SPA (350 cm) v neděli 2. 6. okolo 14:30, v pondělí ráno hladina mírně překročila 2. SPA, Labe zde kulminovalo v poledne při 415 cm / 340 m³/s; v úterý 4. 6. dopoledne kleslo i pod 1. SPA. Obdobně v Přelouči byl 1. SPA (240 cm) překročen v neděli okolo 15:00 a odvolán v úterý odpoledne, kulminace byla v pondělí odpoledne při 295 cm / 320 m³/s. Na obou místech to znamenalo ani ne dvouletou vodu.\n\nO několik desítek kilometrů dál už ale levobřežní labský přítok Vrchlice překročil 1. SPA (105 cm) v neděli po 11. h, 3. SPA (130 cm) byl překročen po poledni a kulminace na 184 cm / 36 m³/s (padesátiletá voda) nastala po 19. h, v úterý dopoledne klesla řeka pod 1. SPA.\n\nVážnější byla říčka Výrovka, která v Plaňanech překročila 1. SPA (150 cm) po 9. h a 3. SPA (250 cm) po poledni, v neděli ve 20:00 pondělí kulminovala na 453 cm / 122 m³/s (hranice stoleté vody je zde 75 m³/s) a v úterý před polednem klesla pod 3. SPA, ve čtvrtek před 9. h i pod 1. SPA.\n\nPravděpodobně nejhorší situaci nastolila říčka Mrlina nad Nymburkem: na limnigrafu Vestec přesáhla 1. SPA (150 cm) v neděli před polednem a 3. SPA (240 cm) po 20. h, ve 22 hodin překročena i hranice SPA 3! (271 cm) a v pondělí krátce po půlnoci dosáhla 310 cm, kterou si držela několik desítek hodin: kulminace nastala až v úterý 4. 6. ráno při 314 cm a 85 m³/s (téměř stoletá voda). Kvůli hrozbě protržení hrází místních rybníků byla nařízena kompletní evakuace obyvatel v obci Vestec, později i v obcích Budiměřice, Křinec, Rašovice a Šlotava. Následoval poměrně rychlý pokles Mrliny, 3. SPA opustila ve středu před polednem a 1. SPA ve čtvrtek před půlnocí.\n\nV Brandýse nad Labem hladina stoupala poměrně zvolna. 1. SPA (280 cm) byl pokořen v neděli brzo ráno, kulminace v pásmu 2. SPA se zde konala v úterý 4. 6. mezi 6. a 9. hodinou na úrovni 430 cm / 670 m³/s – což bylo zhruba pětkrát menší množství než u Vltavy v téže době. Přesto se naprosto pochopitelně na povodeň začaly připravovat například Neratovice a zejména tamní chemička Spolana. Při povodních 2002 totiž nečekané problémy způsobilo právě nikoliv Labe samo o sobě, ale jeho soutok s Vltavou – přesila vltavských vod znamenala „zastavení“ toku Labe a jeho následné zpětné vzdutí, což například Neratovice ležící cca 7 km nad soutokem značně ohrozilo. Při povodních 2013 proto Spolana preventivně přerušila výrobu a například zásoby chloru i jiných látek přesunula do bezpečí hned o víkendu.\n\nV Mělníku, kde se stýkají vody Vltavy a Labe, se pochopitelně setkaly obě povodňové vlny. V samotném Mělníku tak byl 1. SPA (výška hladiny Labe 400 cm) vyhlášen na přelomu soboty a neděle, do 3. SPA (550 cm) se dostal už v neděli 2. 6. večer a hladina strmě stoupala dál. Kulminace se konala ve středu 5. 6. 2013, kdy si od půlnoci až do 7. hodiny ranní drželo Labe hladinu 930 cm a průtok přes 3900 m³/s byl na úrovní více než padesátileté vody. Vnitřní Mělník ohrožen nebyl, velká voda zatápějící nemovitosti však postihla například místní část Mlazice. Dobíhající povodeň z Vltavy dovolila odvolat 3. SPA až v pondělí 10. 6. po 2. h ranní, kdy průtok klesl pod dvouletou vodu, a 1. SPA byl zrušen definitivně v pátek 14. 6. po půlnoci.\n\nPovodeň se postupně posouvala dál po proudu. V Litoměřicích byl, tak jako při každé povodni, zcela zatopen prostor soutoku Labe a Ohře (obě řeky byly rozvodněné), vyřazen z provozu byl Tyršův most, neboť voda zatopila jeho levé předmostí v Želeticích, zatopena byla i přilehlá levobřežní obec Mlékojedy. V plném provozu zde zůstal nový silniční most Františka Chábery. Voda zatopila nejen město Terezín a jeho okolí, ale ve středu 5. 6. pronikla voda z Ohře svým zaniklým korytem v polích i do obce Nové Kopisty, kde protrhla provizorně budovanou polní hráz a dostala se i za hlavní železniční trať z Prahy do Děčína. V okolí Litoměřic voda zcela přelila mobilní protipovodňové zábrany v obci Křešice. Limnigraf Litoměřice pod přítokem Ohře musel být v důsledku vysoké vody odpojen od přívodu elektřiny a údaje přímo od něj tedy nebyly k dispozici, zato limnigraf v Ústí nad Labem fungoval dál a zaznamenal tedy postupný růst hladiny i průtoku – v pondělí 3. 6. po půlnoci už byl v pásmu 3. SPA (hladina nad 600 cm) a vody přibývalo. Kvůli zatopení levobřežní čtyřproudové komunikace (po níž vedou důležité silnice I/30 a I/62) byl uzavřen nejprve Mariánský most, po překonání hranice 800 cm i Benešův most a obě části města byla nadále spojena výhradně přes starý železniční most, kde po několik dní jezdily mezi nádražími Ústí nad Labem – Střekov a Ústí nad Labem – západ motorové jednotky v operativním pendlu 10–15 minut. Ústecké hlavní nádraží bylo vyřazeno z provozu kvůli zatopení přízemní odbavovací haly i celého přednádražního prostoru. Ve středu 5. 6., po překonání hranice 10 m, voda překonala protipovodňové stěny v místní části Střekov a zatopila tamní obytné domy. Kulminace Labe přišla v noci ze středy 5. na čtvrtek 6. 6. na úrovni 10,8 m, kdy okamžitý průtok překonal 3700 m³/s a i přes katastrofální důsledky pro Ústí nad Labem nešlo ještě ani o padesátiletou vodu (do hranice SPA 3! zbývaly dva centimetry a roku 2002 zde protékalo až 4700 m³/s). Pak voda velmi pomalu opadávala s tím, jak se snižovaly průtoky z horního Labe, Vltavy, Ohře či Bíliny: až o půlnoci ze středy 12. na čtvrtek 13. 6. mohl být zrušen 3. SPA, v pátek 14. 6. ráno 2. SPA a konečně v sobotu 15. 6. po 16. h také 1. SPA.\n\nPostižený byl samozřejmě také Děčín, přestože povodňová vlna postupovala stále pomaleji. Kulminace v Děčíně nastala zhruba tři hodiny po té ústecké. Hasičům se zde s vypětím všech sil a s plným lidským i technickým nasazením podařilo udržet v provozu most na silnici I/13.\n\nTradičně nejvážnější situace byla na Frýdlantsku: v důsledku opakujících se dešťových přívalů říčka Smědá na limnigrafu Bílý Potok (hranice 1. SPA 80 cm, 2. SPA 100 cm) zaznamenala v sobotu 1. 6. o půlnoci první kulminaci při 87 cm / 21 m³/s, druhou v neděli večer při 108 cm / 27 m³/s a třetí v pondělí ráno při 85 cm / 20 m³/s. Tato voda se hnala na Frýdlant v Čechách, který první vlnu absolvoval bez povodňového stavu, zato 1. SPA (130 cm) vyhlásil v neděli večer a vzápětí zaznamenal první kulminaci 153 cm / 64 m³/s, v pondělí dopoledne druhou 157 cm / 66 m³/s. Již téhož dne večer byla ale povodeň odvolána. Ve Frýdlantu se však do Smědé vlévá Řasnice, která v pondělní poledne dosáhla průtoku 19 m³/s a tyto spojené vody se valily přes Višňovou do Polska. Spolu se sebranými srážkami z celého povodí to znamenalo, že v této obci vyhlásili 1. SPA (200 cm) už v sobotu okolo 19. h a už před půlnocí dosáhli i 3. SPA (240 cm). V průběhu dalších hodin následovaly čtyři kulminační vlny, první (270 cm / 72 m³/s) už v neděli ráno, třetí a nejsilnější (282 cm / 89 m³/s) v pondělí ve 12:00, nicméně zde nebyla překročena ani hranice dvouleté vody. Do normálu se Smědá vrátila v úterý odpoledne.\n\nČerná Nisa v Rudolfově nepřekročila průtok 6 m³/s, tj. desetinásobek normálu, a Lužická Nisa v Liberci dosáhla v neděli 2. 6. ráno 1. SPA (85 cm) a kulminovala po poledni při 117 cm / 22 m³/s, k normálu se vrátila v úterý 4. 6. odpoledne.\n\nJeřice, která se do Lužické Nisy vlévá v Chrastavě, ale byla rozvodněná podstatně víc i přes jistou retenční schopnost nádrže Fojtka: v Mníšku vyhlásili 1. SPA (60 cm) v sobotu okolo 21. h, po naplnění nádrže už ale v neděli odpoledne vystoupila Jeřice nad 3. SPA (100 cm), ovšem kulminace 155 cm / 6,5 m³ neznamenala ani jednoletou vodu. I zde se voda k normálu vrátila v úterý dopoledne.\n\nLužická Nisa tak v Hrádku nad Nisou dosáhla 1. SPA (175 cm) v sobotu okolo 20. h a potom nadvakrát v pásmu 2. SPA (nad 210 cm) kulminovala, nejprve v neděli okolo 20. h a podruhé v pondělí okolo 9. h, vždy na úrovni 220 cm / 79 m³/s (nedosáhla ani pětileté vody). Povodeň byla odvolána v úterý 4. 6. dopoledne.\n\nV povodí Moravy byla ohrožena zejména oblast rakouského příhraničí. Díky vhodné manipulaci se soustavou vodních děl na Dyji a Svratce se podařilo všechny průtoky udržet na maximálně 2. SPA.\n\n\n\n\n"}
{"id": "913261", "url": "https://cs.wikipedia.org/wiki?curid=913261", "title": "Jacques Martineau", "text": "Jacques Martineau\n\nJacques Martineau (8. července 1963 v Montpellier) je francouzský režisér a scenárista.\n\nSvé mládí strávil v Nice a poté vystudoval École normale supérieure v Paříži, kde získal doktorát. Vyučuje na Univerzitě Paříž X Nanterre.\n\nV roce 1995 navázal profesionální a osobní vztah s Olivierem Ducastelem, se kterým v roce 1997 napsal a natočil svůj první celovečerní film \"Jeanne et le Garçon formidable\", komediální muzikál na téma AIDS. Film byl uveden na 48. Berlínském filmovém festivalu.\n\nNámětem jeho filmů je převážně homosexualita, která se objevuje i v nejambicióznějším projektu, téměř tříhodinovém filmu \"Nés en 68\".\n\n\n"}
{"id": "913266", "url": "https://cs.wikipedia.org/wiki?curid=913266", "title": "Kusajr", "text": "Kusajr\n\nKusajr (arabsky القصير \"al-Qusayr\") je město v Sýrii v guvernorátu Homs. Leží jihozápadně od města Homs nedaleko hranice s Libanonem, kde tvoří spojnici mezi jižní Sýrií/Damaškem a syrským pobřežím. Právě tato poloha se mu stala osudnou během syrské občanské války, kdy vláda prezidenta Asada spolu s šíítskou militantní organizací Hizballáh v roce 2013 podnikly proti tomuto městu ofenzivu, oblehly ho a dobyly ho. Výsledkem bombardování a bojů bylo těžké poničení města a smrt stovek civilistů, jakož i bojovníků na obou stranách.\n"}
{"id": "913270", "url": "https://cs.wikipedia.org/wiki?curid=913270", "title": "Lída Plachá", "text": "Lída Plachá\n\nLída Plachá, rozená Ludmila Plachá, provdaná Šavrdová (24. listopadu 1921, Městec Králové – 14. října 1993, Praha), byla česká herečka.\n\nOd mládí se zajímala o herectví a složila úspěšně zkoušky na dramatické oddělení Státní konzervatoře. Jako devatenáctiletá se v rodině svých příbuzných seznámila s novinářem Juliem Fučíkem a později se stala jeho spojkou v ilegální odbojové činnosti. V únoru 1942 byla přijata za členku KSČ přímo tehdejším ilegálním ústředním výborem. Později v roce 1942 byla zatčena a v květnu 1943 spolu s dalšími členy skupiny obviněna. Fučík byl spolu s jejím tehdejším přítelem Mirkem (vl. jménem Jaroslav Klecan) odsouzen k smrti a oba byli popraveni 8. září 1943 v Plötzensee u Berlína, Plachá byla pro své mládí soudem osvobozena. Zbytek války však strávila v koncentračním táboře Ravensbrück. Její spoluvězeňkyní byla např. Nina Jirsíková, se kterou spolupracovala na příležitostných kulturních vystoupeních organizovaných v táboře. Fučík spolupráci s ní věnoval ve své \"Reportáži psané na oprátce\" tři stránky.\n\nPo osvobození v roce 1945 prošla soukromě hereckou průpravou u Boženy Půlpánové a Evy Šmeralové. V sezóně 1945/1946 vystupovala pohostinsky v divadle Větrník Josefa Šmídy, v roce 1946 se stala spolu s Františkem Kováříkem, Otomarem Korbelářem, Jiřím Holým, Zdeňkem Řehořem členkou zájezdové skupiny Divadla pod Plachtou, kterou vytvořil herec Jindřich Plachta a od února 1946 vystupovala skupina pod hlavičkou Vesnického divadla. V tu dobu byla Plachá angažována v Divadle 5. května a v roce 1948 se po spojení tohoto divadla s ND stala členkou činohry pražského Národního divadla, kde působila až do roku 1988. \n\nAngažovala se ve společenských organizacích, byla činná mj. ve Svazu českých dramatických umělců. Za svoji politickou angažovanost obdržela řadu ocenění. V období normalizace vystupovala rovněž v drobných rolích ve filmu a v televizi a působila i v rozhlase. Mnoho divadelních rolí, ve kterých vystupovala, bylo rovněž v politicky angažovaných hrách. Ve hře o J. Fučíkovi \"Lidé bděte\" hrála samu sebe.\n\nJejím manželem byl herec ND Zdeněk Šavrda (1907–1982).\n\n\n\n\n\n"}
{"id": "913274", "url": "https://cs.wikipedia.org/wiki?curid=913274", "title": "Juliana Sasko-Kobursko-Saalfeldská", "text": "Juliana Sasko-Kobursko-Saalfeldská\n\nJuliana Sasko-Kobursko-Saalfeldská, plným jménem německy \"Juliane Henriette Ulrike von Sachsen-Coburg-Saalfeld\" (23. září 1781, Coburg – 15. srpna 1860, Elfenau, Bern) byla rodem saská princezna, teta britské královny Viktorie, a sňatkem pod jménem Anna Fjodorovna ruská velkokněžna.\n\nJuliana se narodila jako třetí z pěti dcer/devíti dětí vévody Františka Sachsen-Coburg-Saalfeld a jeho manželky Augusty Reuss (1757–1831; byla považována ta jednu z nejkrásnějších žen své doby). Vévoda František byl vysoce vzdělaný člověk, zabýval se botanikou a astronomií. Jeho manželka vynikala rovněž bystrým intelektem a energickou povahou. Všem dětem vévodského páru se dostalo vynikající výchovy a vzdělání.\n\nJednou z Anniných sester byla Viktorie Sasko-Kobursko-Saalfeldská, matka britské královny Viktorie, a bratrem belgický král Leopold I., její první manžel; synem Annina mladšího bratra Ferdinanda byl portugalský král Ferdinand II.\n\nPoté, co roku 1793 ruská carevna Kateřina II. Veliká úspěšně oženila svého nejstaršího vnuka Alexandra s bádenskou princeznou Luisou, začala se rozhlížet po vhodné nevěstě pro jeho mladšího bratra Konstantina, třebaže šlo o ještě nedospělého chlapce ve věku čtrnácti let. Carevna ne bez hrdosti hovořila o mladém velkoknížeti jako o záviděníhodné partii pro mnoho nevěst panovnických domů Evropy, vždyť Konstantin byl po Alexandrovi druhým v pořadí následnictví trůnu mocného ruského impéria. Ještě před začátkem hledání nečekaně přišla nabídka od neapolského královského dvora. Král Ferdinand I. a jeho manželka Marie Karolina (sestra francouzské královny Marie Antoinetty) vyjádřili přání provdat za velkoknížete Konstantina jednu ze svých četných dcer. Kateřina na tuto nabídku reagovala ostře odmítavě. Roku 1793 psala o neapolském dvoře, jenž \"«hodlal zcela nevhodně nás obdařit jedním ze svých mrzáků».\"\n\nRoku 1795 se s tajným posláním po panovnických dvorech Evropy vypravil generál Andrej Jakovlevič Budberg. Z rozsáhlého seznamu princezen na vdávání musel vybrat kandidátky na nevěstu velkoknížete Konstantina. Cestou generál onemocněl a musel zůstat v Koburgu, kde se obrátil na známého lékaře barona Christiana Fridricha Stockmara, který, zvěděv o cíli generálovy návštěvy, obrátil jeho pozornost ke koburským princeznám – dcerám vévody Sasko-Kobursko-Saalfeldského Františka. Budberg již nikam dále nejel a oznámil do Petrohradu, že cíle bylo dosaženo. Po nevelké prověrce carevna Kateřina dala souhlas a svolení Budbergovi \"odkrýt karty\" před vévodkyní Augustou. Když se ta dozvěděla, že jedna z jejích dcer se může stát manželkou ruského velkoknížete, byla nadšená: byla si vědoma všech výhod tohoto manželství pro malé vévodství. \n\nNa pozvání ruského dvora přijela Juliana 6. října roku 1796 se svou matkou a sestrami Sofií a Antoinettou v doprovodu Ferdinanda von Wintzingerode do Ruska. Zde ji carevna Kateřina vybrala za Konstantinovu manželku. Carevna psala: \"«Vévodkyně je překrásná žena hodná obdivu, její dcerky jsou rozkošné. Škoda, že si ženich musí vybrat jen jednu, dobré by bylo ponechat si všechny tři. No, zdá se, že náš Paris dá jablko nejmladší: uvidíte, že mezi sestrami dá přednost Julii... skutečně, čtverácká Julie je nejlepší ze všech.»\" Ovšem Adam Jerzy Czartoryski psal ve svých \" Vzpomínkách\": \"«Carevna mu přikázala oženit se s jednou z princezen, přičemž si mohl jen vybrat jednu z nich.»\" Podobně to potvrzuje i hraběnka Varvara Nikolajevna Golovinová: \"«Během tří neděl přinutili velkoknížete Konstantina udělat výběr. Zdá se mi, že se ženit nechtěl.»\"\n\nKonstantin se tedy rozhodl pro nejmladší ze tří sester, princeznu Julianu. Tento svazek, stejně jako sňatek jejího bratra Leopolda s následnicí britského trůnu Šarlotou Augustou, učinil z koburského dvora dynastický střed Evropy; to se projevilo v napoleonských válkách, kdy Napoleon zacházel s nevýznamným koburským státem mnohem méně svévolně než s jinými. \n\n2. února roku 1796 ještě ani ne patnáctiletá Juliana přijala pravoslaví a jméno Anna Fjodorovna. O tři týdny později, 26. února, se při pravoslavném obřadu v Sankt Petersburgu provdala za sotva šestnáctiletého ruského velkoknížete Konstantina (1779–1831), mladšího bratra pozdějšího cara Alexandra I. (carevna Kateřina zemřela o devět měsíců později, 9. listopadu téhož roku). \n\nManželství s Konstantinem Pavlovičem, jenž byl znám svou násilnickou povahou a brutalitou, se však nevydařilo. Nešťastným byl už jeho začátek – carevič si svou nevěstu nemohl vlastně vybrat, mohl zvolit jen jednu ze tří již vybraných princezen; svou roli hrála nevyzrálost obou manželů. Nejvíce se však na jejich soužití projevily vášeň careviče pro vše vojenské a především nepředvídatelnost a hlavně hrubost jeho chování. Jeho něžnost byla vystřídána hrubostí a urážlivým chováním k manželce. Například jednou ji posadil do jedné z obrovských váz v Mramorovém paláci a začal po ní střílet. Snášet jeho povahu, jeho drzost a jeho výstřelky bylo pro princeznu stále těžší. Nemohla počítat s podporou Konstantinova otce, cara Pavla I., neboť ji za nevěstu pro careviče vybrala jeho nemilovaná matka. Mezitím Anna Fjodorovna vyspěla a stala se mimořádně přitažlivou; ve společnosti ji nazývali «večerní hvězdou». Velkokníže Konstantin Pavlovič začal na ni žárlit, dokonce i na svého staršího bratra, cara Alaxandra. Zakazoval jí opouštět své komnaty a pokud z nich vyšla, došel si pro ni a odvedl ji zpět. Hraběnka Golovinová vzpomínala: \"«Anně Fjodorovně se těžko žilo kvůli nemožnému charakteru, kterému nikdo nemohl nasadit uzdu. Jeho hrubé chování, absence jakéhokoli taktu měnily manželský život v opravdové vězení a ubohá Anna Fjodorovna hledala pomoc v přátelství s Jelizavetou Alexejevnou, která dokázala uhlazovat neshody mezi manželi.»\n\nPo třech letech soužití, v roce 1799 velkokněžna odjela z Ruska kvůli léčení a nehodlala se vrátit. Přijela do rodného Koburgu, zde však nenašla pochopení pro to, že by opustila manžela, neboť rodina měla starost o svou reputaci a v neposlední řadě také o finanční Anniny záležitosti v případě rozchodu. Z Koburgu Anna Fjodorovna odjela léčit se do lázní. V té době se v St. Petěrburgu dověděli o jejích plánech. Pod tlakem carské i své vlastní rodiny byla velkokněžna nucena vrátit se do Ruska. V říjnu roku 1799 byly plánovány svatby sester Konstantina Pavloviče Alexandry a Jeleny a Anna Fjodorovna měla být na nich přítomna. \n\nAvšak po zavraždění cara Pavla I. v roce 1801 se Anně naskytla příležitost uskutečnit svůj plán. Záhy poté jí přišla zpráva, že těžce onemocněla její matka, vévodkyně Augusta. Své švagrové příznivě nakloněný nový car Alexandr I. jí dovolil matku navštívit, Konstantin Pavlovič rovněž nebyl proti – byl právě na počátku nového milostného románku. Anna Fjodorovna odjela do Koburgu a do Ruska se již nevrátila. Téměř vzápětí po odjezdu začala vést jednání o rozvodu s manželem. Konstantin Pavlovič jí v odpověď napsal: \"«Píšete, že jste mne opustila po odjezdu do ciziny proto, že se neshodujeme povahami, a proto že mi nemůžete dát ani svou lásku. Pokorně vás ale prosím, pro uspokojení vaše i moje o uspořádání našeho životního losu, všechny tyto okolnosti potvrdit písemně, a také to, že kromě toho nemáte jiných důvodů.»\"\n\nV roce 1803 však se proti rozvodu postavila carevna Marie Fjodorovna, jež měla obavy z eventuálního dalšího morganatického sňatku Konstantina Pavloviče (k němuž – po rozvodu přece jen v roce 1820 realizovaném – nakonec skutečně došlo; velkokníže se proto i vzdal následnictví trůnu, na který posléze po smrti bezdětného Alexandra I. nastoupil třetí z bratří Nikolaj), a řekla, že rozvod napáchá újmu na velkokněžnině reputaci.\n\nRoku 1814 za přítomnosti ruských vojsk ve Francii v době protinapoleonského tažení Konstantin Pavlovič navštívil svou ženu. Car Alexandr I. si přál smír manželů. Anna Fjodorovna však rozhodně odmítla. \n\nOficiálně bylo manželství rozvedeno manifestem Alexandra I. z 8./20. března roku 1820, po devatenácti letech odloučení a 24 letech trvání. Status Anny Fjodorovny při tom nijak neutrpěl, zbytečně se obávala pro ni nepříznivého společenského ohlasu, ve vztahu evropské \"high society\" k ní se to neodrazilo. Naopak, všichni s ní sympatizovali a souhlasili s tím, že pro \"slabé zdraví\" nemohla být ženou Konstantina Pavloviče. \n\nPo druhém odchodu od manžela se posléze Juliana Henrietta Ulrika usadila ve švýcarském Bernu, domově pozdějšího otce jejího druhého dítěte, dcery Luisy Hildy Agnes, jež se narodila roku 1812. Roku 1814 si Anna pořídila na břeku řeky Aare položený venkovský statek, který nazvala Elfenau. Anna byla velkou milovnicí hudby a učinila z Elfenau centrum místní i zahraniční společnosti. Zde pak prožila zbytek života.\n\nByla velkou milovnicí hudby a její dům byl jedním z center hudebního života té doby. Na jejích společenských setkáních, jež pořádala v Elfenau, se účastnili diplomaté různých zemí, pobývající v Bernu. Setkávajíc se s osobami takto vysokého postavení, nemohla být nevědomá v politických záležitostech. Neměla však ambice hrát v nich nějakou roli a její vliv byl jen slabý.\n\nStala se matkou dvou nemanželských dětí: \n\nSvatba jejího syna v roce 1835 byla jednou z mála radostí v tomto období ztrát. Přišla téměř o všechny, kdo jí byli drazí – o matku († 16. listopadu 1831), dceru († na podzim roku 1837), dvě starší sestry, oddaného partnera von Schiferliho († 3. června roku 1837), svého zastánce Alexandra I. († 1. prosince 1825) i jeho manželku, svou přítelkyni Jelizavetu Alexejevnu († 16. května 1826)... velkokněžna psala, že její dům se stal «domem smutku».\n\nBývalá velkokněžna zemřela 15. srpna roku 1860. Pohřbena byla do hrobky pod mramorovým náhrobkem, na němž byl vytesán jednoduchý nápis «JULIA—АNNA» a data narození a smrti (1781–1860); nic víc, co by mohlo ukazovat na původ princezny Sasko-Kobursko-Saalfeldské či postavení ruské velkokněžny.\n\nVévodkyně Alexandrina, manželka jejího bratrance vévody Ernsta II., psala: \"«Soustrast a smutek budou všeobecné, protože tetu velmi milovali a vážili si jí, neboť se velmi zabývala dobročinností a činností ve prospěch mnoha nuzných a nemohoucích.»\"\n\n\n"}
{"id": "913275", "url": "https://cs.wikipedia.org/wiki?curid=913275", "title": "Pornichet", "text": "Pornichet\n\nPornichet je francouzská obec v departementu Loire-Atlantique v regionu Pays de la Loire. Město je známé jako přímořské lázně.\n\nPornichet leží na pobřeží Atlantského oceánu a obklopují ho obce La Baule-Escoublac na severozápadě a Saint-Nazaire na východě.\n\n\"Počet obyvatel\"\nArcheologické nálezy rybářských háčků a opracovaných pazourků nedaleko města dokládají osídlení před 4000 lety. Stejně tak zde bylo osídlení Galy, neboť byly objeveny pozůstatky zpracování železa a bronzu. Z doby antiky se dochovaly ukázky hrnčířské činnosti.\n\nTak jako celý region, se i tato oblast stala v roce 851 součástí Bretaně a v roce 1532 byla připojena k Francii. V 15. století byla postavena kaple Saint-Sébastien, která byla poutním místem a roku 1782 se stala farním kostelem, ale po vybudování nového kostela Saint-Sébastien roku 1826 (vysvěcen 1868) zchátrala. V 18. století vzniklo opevnění. Během staletí bylo hlavní činností rybaření a obchod se solí.\n\nVelký rozvoj salin nastal v polovině 19. století, kdy jich zde bylo asi 60 na 35 ha.\n\nKvůli izolovanosti vesnice byla v letech 1854-1855 vybudována železnice z Pornichetu do Saint-Nazaire. Nádraží bylo otevřeno v roce 1879 a první kasino zde vzniklo v roce 1884. Pornichet se rozvíjel jako přímořské lázně. V roce 1879 byla rovněž postavena kaple Sainte-Anne.\n\nDekretem z 9. dubna 1900 vznikla samostatná obec Pornichet s rozlohou 1249 ha a 1263 obyvateli. Došlo k vyčlenění z obcí Saint-Nazaire (1152 ha) a Escoublac (97 ha). Dne 20. května se konaly první volby, ve kterých byl starostou zvolen Charles Mercier.\n\nV roce 1907 byl otevřen hippodrom. Dne 18. ledna 1914 byl založen \"Ninon tennis club de Pornichet\", který je dodnes jedním z nejstarších tenisových klubů ve Francii.\n\nBěhem první světové války bylo lázeňství omezeno a hotely sloužily jako lazarety pro raněné vojáky. Rovněž na jaře 1939 po vypuknutí španělské občanské války, zde pobývaly ženy a děti před svým odjezdem do táborů v Moisdon-la-Rivière a Juigné-des-Moutiers.\n\nBěhem druhé světové války byly lázeňské domy a vily zabaveny pro potřeby německé armády. Vstup do města a na pláže byl pro civilisty oddělen betonovou zdí, která byla stržena až v roce 1946.\n\nV roce 1979 byl vybudován nový přístav.\n\n\n"}
{"id": "913277", "url": "https://cs.wikipedia.org/wiki?curid=913277", "title": "Zemský okres Budyšín", "text": "Zemský okres Budyšín\n\nZemský okres Budyšín ( , ) je co do rozlohy největším okresem Svobodného státu Sasko v Německu. Velkou část území okresu zaujímá historická oblast Horní Lužice. Je členem Euroregionu Nisa.\n\nOkres vznikl v srpnu roku 2008 sloučením městského okresu Hoyerswerda s okresem Budyšín a okresem Kamenec v rámci reformy státní správy.\n\nBudyšínský okres na severu sousedí s Braniborskem, na východě se Zemským okresem Zhořelec, na jihu sousedí s Českou republikou (Ústecký kraj) a Zemským okresem Saské Švýcarsko-Východní Krušné hory, na západě s městem Drážďany a Zemským okresem Míšeň.\n\nJe pojmenován podle svého největšího města Budyšína, dalšími velkými okresními městy jsou Bischofswerda, Kamenec, Hoyerswerda a Radeberg.\n\nNejvětší řeka okresu je Spréva, které protéká Budyšínem. Mezi další řeky (přítoky Sprévy) patří např. Malá Spréva a Černý Halštrov.\n\n"}
{"id": "913290", "url": "https://cs.wikipedia.org/wiki?curid=913290", "title": "Glykolaldehyd", "text": "Glykolaldehyd\n\nGlykolaldehyd, systematický název 2-hydroxyethanal, je nejjednodušší hydroxyaldehyd (aldehyd s hydroxylovou skupinou). Je to jediná možná dióza. Nejde však o monosacharid, jelikož obsahuje jen jeden hydroxyl, jde však o nejjednodušší sacharidům podobnou látku.\n\nGlykolaldehyd je mino jiné meziproduktem reakce formaldehydu s aldózami. Vzniká z mnoha prekurzorů, mezi které patří glycin. Lze jej vytvořit glykolýzou fruktóza-1,6-difosfátu.\n\nV metabolismu purinu se xantin mění na kyselinu močovou, která se mění na kyselinu 5-hydroxyisomočovou, jež se dekarboxyluje na allantoin a kyselinu allantovou. Následnou hydrolýzou vzniká glykolureát a z něj glykolaldehyd.\n\nOxidací vzniká z glykolaldehydu kyselina glykolová, nejjednodušší hydroxykyselina:\n\n2 CH(OH)CHO + O → 2 CH(OH)COOH,\n\nredukcí vzniká ethylenglykol.\n\nGlykolaldehyd byl nalezen v plynu a prachu v blízkosti středu Mléčné dráhy v oblasti vzniku nových hvězd asi 26 tisíc světelných let od Země a kolem dvojité protohvězdy \"IRAS 16293-2422\" přibližně 400 světelných let od Země.\n\n"}
{"id": "913300", "url": "https://cs.wikipedia.org/wiki?curid=913300", "title": "ITV", "text": "ITV\n\nITV (celým názvem \"Independent Television\") je britská komerční televizní stanice, která začala vysílat v roce 1955, tedy jako druhá ve Spojeném království.\n\nZaložena byla 22. září 1955 jako konkurenční televize k BBC. V témže roce začal proces zakládání tzv. \"regionálních frančíz\", který byl dokončen v roce 1962, kdy jejich celkový počet čítal 13 frančíz. V počátcích vysílání existoval několik míst, kde se střídaly víkendové a všednodenní frančízy, toto střídání bylo s výjimkou Londýna zrušeno v roce 1968. ITV má také společně s Channel 4 vlastní kontrolní orgán Ofcom.\n\nRok 1979 byl pro ITV krizový. Ohrožovala ji totiž stávka technických zaměstnanců. ITV tedy musela vysílat z prostor bývalé víkendové frančízy ABC pod názvem Emergency National Service.\n\nV letech 1998 až 2001 ITV provozovala placené digitální pozemní vysílání, ITV Digital. Vysílaly se v něm klasické FTA kanály (BBC One, BBC Two, Channel 4), ale i novinky z portfolia ITV (ITV2, ITV News Channel) i exkluzivní kanály (ITV Sport Channel společně s pay-per-view kanály ITV Sport Select a ITV Sport Plus).\n\n\n\n\n\n\n\n\n\nKaždý z kanálu (kromě CITV) má HD verzi a také tzv. timeshift verzi, posunutou o hodinu dopředu.\n\nHlavní kanál ITV, existuje od roku 1955, vysílá zprávy, filmy, pořady pro děti, soap opery (Corronation Street), seriály, publicistiku, ranní televizi. V letech 2001 až 2013 se kanál jmenoval ITV1. Ve Skotsku se vysílá pod názvem STV a v Severním Irsku pod názvem UTV.\n\nDruhý kanál ITV vznikl v roce 1998 a je zaměřen na mladé lidi a rodinu.\n\nITV3 vznikla v roce 2004 a vysílá dramata a krimi z produkce ITV.\n\nITV4 vznikla v roce 2005 jako televize pro mužské publikum.\n\nCITV fungovala od osmdesátých let do roku 2006 jako prog. blok na ITV, od roku 2006 jako samostatný dětský kanál. Střídá se s ITV4 na vysílacích pozicích\n\nITV Choice je kanál pro zahraniční publikum a vysílá to nejlepší z ITV.\n\n\nITV News Channel vznikl v roce 2000 jako ITN News Channel a měl konkurovat BBC News 24 a Sky News. Pod hlavičkou ITV fungoval od roku 2002 do prosince 2005, kdy byl zrušen a v jeho kapacitě začala vysílat ITV4, resp. CITV.\n\nFungoval v letech 2001 a 2002 jako placený kanál v ITV Digital. Měl také dva sesterské kanály, ITV Sport Plus a ITV Sport Select.\n\nSkotská mutace ITV2, vysílala v letech 1998–2001.\n\nSeveroirská mutace ITV2, vysílal v letech 1998–2001.\n\nITV vyrobila řadu známých pořadů, např. \"Mr. Bean\", \"Profesionálové\", \"Hercule Poirot\" a další. Ze současné tvorby lze vyjmenovat například soap opery \"Corronation Street\" a \"Emmerdale\", dopolední pořad \"This Morning\", diskusně-lifestylové \"Loose Women\" nebo \"X Factor\".\n\nZprávy ITV zajišťuje ITN (\"Independent Television News\"), která také vyrábí zprávy pro Channel 4 a Channel 5. V letech 1955–1999 se také zprávy vysílaly pod jménem ITN, tedy např. ITN News at Ten, ITN Lunchtime News, atd. Hlavní zprav. relace se vysílají ve 13.30, 18.30 a 22.00. Regionální zprávy zajišťují regionální frančízy ITV.\n\n"}
{"id": "913304", "url": "https://cs.wikipedia.org/wiki?curid=913304", "title": "Volby v Litvě", "text": "Volby v Litvě\n\nVolby v Litvě jsou svobodné. Volí se do parlamentu, Evropského parlamentu a každých pět let probíhají přímé prezidentské volby. Do parlamentu je voleno 141 poslanců na čtyřleté volební období, kde poměrným volebním systémem se volí 70 poslanců a většinovým volebním systémem 71 poslanců.\n\n"}
{"id": "913307", "url": "https://cs.wikipedia.org/wiki?curid=913307", "title": "Setukové", "text": "Setukové\n\nSetukové (setucky \"setokõsõq\", estonsky \"setud\", česky též \"Setuové\" nebo \"Pskovští Estonci\") jsou ugrofinský národ, který obývá oblast Setucka na jihovýchodě Estonska a severozápadě Ruska. Na rozdíl od Estonců, u nichž dominovalo luteránství, Setukové přijali v 15. století pravoslavnou víru, protože oblast spadala pod vládu Novgorodu a později Pskova. Název Setuk začal být používán ve 2. polovině 19. stol. k označení etnicky estonského obyvatelstva pskovské provincie a pravděpodobně nepochází od Setuků, ale od Estonců.\n\nSetucko je oblast, kterou tvoří část estonských krajů Põlvamaa (farnosti Mikitamäe a Värska) a Võrumaa (farnost Meremäe a oblast Luhamaa, která je součástí farnosti Misso). Ruskou část tvoří Pečorský rajón, který je součástí Pskovské oblasti.\n\nV současné době neexistuje jednotný názor na původ Setuků. Podle jedné z převažujících teorií jsou Setukové potomci původního baltofinského obyvatelstva, které sídlilo v oblasti po tisíciletí, podle jiné teorie přišla hlavní vlna estonské imigrace do oblasti až na přelomu 17. a 18. století.\n\nNa přelomu 19. a 20. století mělo Setucko výrazně venkovský charakter – v jediném městě oblasti, Petseri (rusky \"Печоры\", \"Pečory\"), žilo pouze 50 estonsky mluvících obyvatel a je pravděpodobné, že z nich bylo jen málo Setuků. Hlavním zdrojem obživy bylo zemědělství. Dalším výrazným prvkem, který odlišoval Setuky od Estonců, byla nízká úroveň gramotnosti. Zatímco v roce 1897 umělo číst pouze 13,6 % setuckých mužů a 2,2 % žen, u Estonců v severním Estonsku to bylo 79,9 % mužů a 81,6 % žen a u Estonců v severním Livonsku 78,9 % mužů a 81,2 % žen.\n\nBěhem německé okupace Pobaltí na konci první světové války bylo Pečorsko, čili severozápadní část Pskovské oblasti, administrativně připojeno k Estonsku jako kraj Petserimaa. Po stažení německé armády však velkou část Pobaltí včetně Petserimaa okupovala armáda sovětská a boje probíhaly i na samotném setuckém území. Než Estonci s pomocí britské armády a finských dobrovolníků zatlačili Sověty zpět za hranice, bylo zničeno mnoho setuckých vesnic. Po válce proběhla mezi Estonci a Sověty dlouhá mírová jednání, která zahrnovala i diskusi o hranici. Petserimaa bylo připojeno k Estonsku, čímž nově vzniklý stát získal i početnou ruskou menšinu.\n\nI po první světové válce si Setucko uchovalo svůj zemědělský charakter. Průmyslových podniků bylo v oblasti velmi málo a obyvatelstvo si přivydělávalo výrobou a prodejem dřevěných a hliněných domácích potřeb. Ekonomická izolace oblasti způsobená především odstřihnutím od tradičních odbytišť, která se nyní nacházela za hranicemi, se výrazně zmenšila díky výstavbě železnice z Petseri do Tartu v roce 1931. V meziválečném období také velmi výrazně stoupla gramotnost v oblasti, v roce 1934 už byla téměř na stejné úrovni jako ve zbytku Estonska.\n\nPo začlenění Estonska do SSSR v roce 1940 Petserimaa zůstalo ještě několik let vcelku, ale v roce 1945 byly zhruba tři čtvrtiny území včleněny do Ruské sovětské federativní socialistické republiky, zbylá čtvrtina se pak stala součástí kraje Võrumaa. Estonské obyvatelstvo zůstalo rozmístěno po obou stranách nové hranice.\n\nPo rozpadu Sovětského svazu v roce 1991 se Setucko na krátkou dobu stalo opět součástí Estonska, ale v roce 1996 bylo znovu rozděleno mezi Estonsko a Rusko. Na žádost Ruska byla otázka hranic znovu otevřena v roce 1999 a upravená smlouva o hranicích nebyla dosud ratifikována.\n\nPrvní nepřesné údaje o počtu Setuků pochází od Friedricha Reinholda Kreutwzalda. Jeho záznamy hovoří o 7 748 Estoncích v Pskovské provincii, tento počet ale nemusí odpovídat realitě, protože se Kreutzwald musel spoléhat pouze na záznamy nepříliš ochotných místních úředníků a navíc ne všichni Estonci v této oblasti patřili k Setukům.\n\nPrvní poměrně spolehlivé údaje o počtu Setuků pochází z konce 19. století a zaznamenal je folklorista Jakob Hurt. Podle jeho záznamů, které na rozdíl od Kreutzwaldových skutečně hovoří o Setucích, a ne o Estoncích, počet Setuků rostl z 12 549 v roce 1885 přes 16 571 v roce 1902 až na 18 675 v roce 1908.\n\nZlom ve vývoji počtu obyvatelstva nastal za první světové války, která odstartovala postupný pokles počtu Setuků. V současné době se jejich počet odhaduje na 10 000 – 13 000, z nichž 3 000 – 4 000 žijí v oblasti Setucka.\nSetucký jazyk se prakticky neliší od võruštiny. Setucký kongres, který se sešel v roce 2002, však prohlásil Setuky za samostatný národ s vlastní kulturou, tradicemi a vlastním setuckým jazykem. Setukové však nechtějí vytvořit spisovnou formu jazyka, aby se neztratily ani jemné rozdíly mezi dialekty jednotlivých obcí.\nHlavním prvkem, který odlišuje setucké obyvatelstvo od zbytku Estonska, je denominace. Zatímco v Estonsku dominuje luteránství, Setukové přijali v 15. století pravoslaví. Víra je pro Setuky důležitá i dnes – téměř v každém domě najdeme kout s pravoslavnými ikonami a ve vesnicích potom kaple zvané tsasouna (z ruského časovnja 'kaple').\n\nSetucko je známo lidovými písněmi leelo. Tyto písně se zpívají například na oslavách narozenin, svatbách a pohřbech, mají za úkol posluchače i zpěváky rozveselovat, dodávat jim sílu a pomáhat překonat těžká životní období. Důležitou roli má improvizace – hlavní zpěvačka tvoří píseň o čemkoliv, co ji zrovna napadne, a sbor po ní opakuje. Na rozdíl od tradičních estonských písní, které jsou většinou jednohlasé, leelo se zpívají vícehlasně.\n\nDalší příležitostí, kdy se dají slyšet písně leelo, je volba setuckého krále zvaného sootska. Tato tradice probíhá první srpnovou neděli a kromě samotné volby jsou na programu lidové písně, tance a soutěže, ale i pochod setucké armády.\n\nNa krojích, stejně jako na jiných lidových zvycích, je patrný vliv ruské kultury, ale přesto si zachovaly svoji odlišnost. Typickým prvkem tradičních ženských krojů je velký stříbrný prsní plát.\n\nV roce 1995 vyšel setucký epos \"Peko\". Vypráví o Pekovi – setuckém bohu polí a plodnosti. Jeho božská role a původ jsou však v eposu potlačeny a Peko je jen hrdinou bojujícím pod Kristovým vedením proti Rusům. Epos byl vydán Snellmanovým institutem ve finském Kuopiu.\n\nS tradiční setuckou kulturou se můžeme seznámit ve třech muzeích v obcích Värska, Saatse a Obinitsa.\n\n"}
{"id": "913308", "url": "https://cs.wikipedia.org/wiki?curid=913308", "title": "Škoda Muzeum", "text": "Škoda Muzeum\n\nŠkoda Muzeum v Mladé Boleslavi vystavuje na 1800 m² okolo 500 exponátů, včetně 46 automobilů, řady motocyklů a jízdních kol z dlouhé historie firmy Škoda Auto a jejího předchůdce Laurin & Klement. Na podzim 2012 byla otevřená nová rekonstruovaná expozice. Nyní je výstava rozdělená na tři tematické oblasti: v první s názvem \"Evoluce\" jsou nejdůležitější produkty Škody až po nejnovější studie, včetně prvního automobilu z roku 1906 o výkonu sedm hp, závodní auto 720 Spider, 1100 OHC a Super-Sport Ferat, v sekci \"Tradice\" jsou vozy z různých období, účast v motoristickém sportu, vývoj loga a osobnosti a události spojené se značkou. V části \"Preciznost\" mohou lidé vidět rekonstrukci historického vozu v různých fázích vývoje na čtyřech různých exponátech.\n\n"}
{"id": "913309", "url": "https://cs.wikipedia.org/wiki?curid=913309", "title": "Duchesse (krajka)", "text": "Duchesse (krajka)\n\nDuchesse (franc.: \"vévodkyně\") je varianta bruselské krajky vyráběná asi od roku 1840 hlavně v Brugách. Označení duchesse se údajně zavedlo k poctě brabantské vévodkyně, belgické královny Marie Jindřišky, která podporovala belgické krajkářství.\nZhotovuje se kombinací paličkování a šití z přízí z různých materiálů a různé tloušťky a z vazeb od polohodu až po plátno. Duchesse je levnější než původní bruselská krajka, oblíbená byla obzvlášť kvůli velkým, často nepravidelně rozloženým květinovým motivům. \n\nImitace duchesse se vyrábí na člunkových vyšívacích strojích jako tzv. \"vzdušná krajka\". \n\nDuchesse je známá také jako hedvábnická tkanina (viz Duchesse (tkanina)).\n"}
{"id": "913311", "url": "https://cs.wikipedia.org/wiki?curid=913311", "title": "Bobby Robson", "text": "Bobby Robson\n\nSir Robert William „Bobby“ Robson CBE (18. února 1933 – 31. července 2009) byl anglický fotbalista a fotbalový trenér.\n\nJako hráč odehrál 20 zápasů za anglickou reprezentaci, dal v nich 4 branky. Hrál na dvou světových šampionátech, ve Švédsku 1958 a v Chile 1962. Hrál za Fulham (1950–1956, 1962–1967) a West Bromwich Albion (1956–1962). Největších úspěchů však dosáhl jako trenér. V letech 1982–1990 vedl reprezentaci Anglie, tedy na třech vrcholných turnajích - mistrovství světa 1986 a 1990 (kde dosáhl největšího úspěchu, když Anglie skončila čtvrtá) a na mistrovství Evropy roku 1988. Na klubové úrovni dosáhl největšího úspěchu s FC Barcelona, na jejíž lavičce vybojoval v sezóně 1996/97 Pohár vítězů pohárů, a s Ipswich Town FC, s nímž vyhrál Pohár UEFA v sezóně 1980/81. Čtyřikrát slavil mistrovský titul, dvakrát s PSV Eindhoven (1991, 1992), dvakrát s FC Porto (1995, 1996).\n\n"}
{"id": "913315", "url": "https://cs.wikipedia.org/wiki?curid=913315", "title": "Římskokatolická farnost Lubojaty", "text": "Římskokatolická farnost Lubojaty\n\nŘímskokatolická farnost Lubojaty je farnost Římskokatolické církve v děkanátu Bílovec ostravsko-opavské diecéze.\n\nJiž v roce 1276 se v Lubojatech, které tehdy držel Budislav z Lubojat, připomíná (nově vystavená) kaple a tehdy byla vesnice přifařena k Velké Polomi (v majetku hradišťského kláštera). Podle Gregora Wolného zde byla poté pravděpodobně zřízena fara, která zanikla za reformace; existenci farnosti dokládá zápis o prodeji Lubojat v zemských deskách opavského knížectví z roku 1478 Vilémem z Fulštejna Bohuslavovi z Kokor. Od třicetileté války až do roku 1784 byly Lubojaty přifařeny k Bílovci, zmíněného roku zde náboženská matice zřídila lokální kuracii. Prvním duchovním správcem se stal (1785–1796) František Veselý z Uherského Brodu. Teprve v roce 1943 byla lokální kuracie povýšena na faru.\n\nPatronát farnosti měla ve středověku vrchnost, po znovuzřízení roku 1784 však náboženská matice.\n\nRoku 1836 žilo ve farnosti 797 obyvatel, vesměs římských katolíků. Roku 1859 žilo ve farnosti 1004 obyvatel, vesměs římských katolíků. V roce 1930 žilo ve farnosti 1041 obyvatel, z čehož 949 (91 %) se přihlásilo k římskokatolickému vyznání.\n\nK Lubojatům jsou od vzniku lokálie dosud přifařeny vesnice Bítov a Lhotka. Farnost je od svého založení součástí bíloveckého děkanátu a spolu s ním náležela do roku 1996 k (arci)diecézi olomoucké, od uvedeného roku pak k nově vytvořené diecézi ostravsko-opavské.\n\nFarním kostelem je kostel svatého Jiří. Nachází se zřejmě na místě kaple zmiňované roku 1276, která však byla zřejmě dřevěná; nejstarší stavební fáze nynějšího kostela je z 2. čtvrtiny 14. století, věž byla přistavěna na počátku 16. století, další stavební úpravy souvisely se zřízením samostatné duchovní správy po roce 1784 a dále s úpravami v roce 1856. V Bítově je kaple svatého Jana Nepomuckého z 2. poloviny 19. století.\n\nFarnost je spravována excurrendo z Olbramic, stávajícím (2013) administrátorem je olbramický farář Pawel Kukiola.\n"}
{"id": "913317", "url": "https://cs.wikipedia.org/wiki?curid=913317", "title": "Duchesse (tkanina)", "text": "Duchesse (tkanina)\n\nDuchesse (franc.: \"vévodkyně\") je obchodní označení pro těžkou, lesklou tkaninu z hedvábí, ze směsí s hedvábím nebo ze syntetických filamentů. Hedvábné tkaniny mívají osnovu z organzínu a útek z tramy.\n\nLesk použitých materiálů bývá zdůrazněn tkaním v osnovní atlasové vazbě. Hmotnost tkaniny bývá 60-140 g/m.\n\nPoužití: elegantní halenky, šaty a kostýmy ke slavnostním příležitostem.\n\nDuchesse je také označení pro druh bruselské krajky. \n\n"}
{"id": "913331", "url": "https://cs.wikipedia.org/wiki?curid=913331", "title": "Balkaři", "text": "Balkaři\n\nBalkaři, též Balkarci (karačaevo-balkarsky m\"алкарлыла\" nebo \"таулула,\" \"таулу →\" „horal“), jsou turkický národ žijící převážně v Kabardino-Balkarské republice Ruské federace na severním Kavkazu. Menší komunity žijí též v Arménií, Ázerbájdžánu, Kazachstánu, Kyrgyzstánu, USA a Uzbekistánu.\n\nNa počátku 21. století bylo evidováno zhruba 100 000 příslušníků balkarského národa, příčemž z tohoto počtu asi 80 000 žilo na historickém území Kabardino-Balkarie. Balkarština obsahuje tyto dialekty: \"Balkar\", \"Karačaj-Baksan-Čegem\". Balkaři vyznávají sunnitský islám.\n\nNa území obývaném Balkary se nachází hora Elbrus, která je vyobrazena i na jejich vlajce.\n\nJsou spolu se svými nejbližšími příbuznými Karačajci pokládáni za potomky Protobulharů, kteří uprchli do hor před mongolským vpádem. V roce 1944 byli Balkaři zařazeni mezi kolaborantské národy a násilně deportováni do střední Asie. Návrat jim povolil až v roce 1957 Nikita Sergejevič Chruščov.\n\n\n"}
{"id": "913332", "url": "https://cs.wikipedia.org/wiki?curid=913332", "title": "Grey Owl", "text": "Grey Owl\n\nGrey Owl, vlastním jménem Archibald Stansfeld Belaney (18. září 1888, Hastings, Anglie – 13. dubna 1938, Prince Albert, Saskatchewan) byl kanadský spisovatel původem z Anglie, lovec, ochránce zvířat a mluvčí Indiánů, jejichž způsob života převzal.\n\nGrey Owl pocházel z rozvrácené rodiny. Od dvou let ho vychovávali jeho tety, protože oba jeho rodiče emigrovali do USA. Studoval na střední škole v Hastingsu, kde vynikal obzvláště v chemii a v jazycích. Již tehdy měl obrovský zájem o přírodu (především o zvířata) a o život severoamerických Indiánů a strávil hodně času toulkami po lesích poblíž svého domova. Naučil se také výborně zacházet s nožem a střílet.\n\nV šestnácti letech odešel ze školy pracovat do místní společnosti obchodující se dřevem. Prováděl tam však různé žertíky s třaskavinami, při kterých se mu málem podařilo zničit budovu společnosti. Byl proto propuštěn, a tak se roku 1906 rozhodl odjet do Kanady do Toronta studovat zemědělství.\n\nV Torontu však pobyl jen krátkou dobu a přestěhoval se do městečka Temagami na severu provincie Ontario, kde pracoval jako lovec kožešin, průvodce a lesník. Roku 1910 se zde oženil s Indiánkou z kmene Odžibvejů jménem Angele Egwuna, měl s ní dceru Agnes a žil s rodinou ve stanu na ostrově v jezeře Temagami. Přijal indiánské jméno Velká šedá sova (Va-ša-kvon-asin, anglicky Grey Owl) a tvrdil o sobě, že se narodil v Mexiku jako syn skotského otce a apačské matky a že odjel z USA do Kanady, kde se stal členem kmene Odžibvejů. Začal však pít a již roku 1911 svou ženu i s dcerou opustil, ale nerozvedl se. Pak měl poměr s métiskou ženou Marií Giradovou, která mu poradila roku 1914 syna Jonnyho a zakrátko poté zemřela na tuberkulózu.\n\nBěhem první světové války sloužil v kanadské armádě ve Francii jako odstřelovač. Byl dvakrát raněn a od dubna roku 1916 se léčil v Anglii s gangrénou ve zraněné noze. Když se zotavoval u svých tet v Hastingsu, potkal zde přítelkyní z dětství Constance Holmesovou, zatajil jí, že je již ženat a v únoru roku 1917 se s ní oženil, čímž se dopustil bigamie. Manželství však nemělo dlouhé trvání. V září roku 1917 se Grey Owl vrátil do Kanady, kde po propuštění z armády obdržel invalidní důchod, a s Constance se již nikdy neviděl.\n\nOd roku 1917 žil Grey Owl opět u jezera Temagami, živil se jako lovec, ale začal mít problémy s alkoholem a následně s agresivitou v opilosti. Roku 1925 se seznámil s devatenáctiletou Indiánkou Anahaero (vlastním jménem Getrude Bernardová) z kmene Mohawků, se kterou se oženil podle indiánského obřadu, ačkoliv byl stále ženat. Anahaero měla na Grey Owla velký vliv a později se sama stala spisovatelkou, ochránkyní přírody a aktivistkou za práva zvířat.\n\nPod vlivem Anahaero se Grey Owl postupně změnil z lovce na ochránce přírody. Obzvláště se věnoval bobrům, které dříve pro kožešinu lovil, a kteří se stali v Kanadě ohroženým druhem (jako domácí mazlíčky dokonce choval dva bobry, jejichž matku při lovu zabil). Začal také o této problematice psát články (například do časopisu Kanadské lesnické asociace \"Forest & Outdoors\") a stal se známým nejen v USA a v Kanadě, ale i ve Spojeném království.\nRoku 1928 se Grey Owl s Anahaero a se svými dvěma bobry přestěhoval k jezeru Témiscouata a byl zde o něm natočen krátký dokumentární němý film \"Beaver People\" (Bobří lid).\n\nRoku 1931 vydal Grey Owl svou první knihu \"The Men of the Last Frontier\" (Muži z poslední hranice), ve které se zabýval hubením bobrů a vyjádřil své obavy o budoucnost kanadských lesů ničených za účelem zisku, a pro časopis Kanadské lesnické asociace \"Forest & Outdoors\" napsal celou řadu článků, ve kterých podporoval ekologii, environmentalismus, ochranu přírody a indiánský způsob života v souladu s přírodou.\n\nV tom samém roce byl najat organizací Dominion Parks Service jako správce a usídlil se v Národním parku Riding Mountain v Manitobě. Ukázalo se však, že podmínky v jezerech v parku nejsou vhodné pro chování bobrů (na podzim příliš klesaly jejich hladiny), takže roku 1932 přesídlil do Saskatchewanu k jezeru Ajawan, kde bydlel v dřevěném srubu, který mu poskytlo vedení Národního parku prince Alberta. V tomto roce mu také Anahaero porodila dceru Shirley. Jejich soužití se však roku 1936 rozpadlo.\n\nV letech 1935-1936 vydal Grey Owl ještě další tři knihy a v letech 1935-1936 a 1937-1938 podnikl přednáškové turné po Kanadě, Anglii a USA, kde propagoval své knihy a ochranu životního prostředí. Měl obrovský úspěch, který vyvrcholil tříhodinovou audiencí u anglického krále Jiřího VI., které se zúčastnily i princezny Alžběta a Margaret. Během turné po Kanadě se setkal s Frankokanaďankou Yvonne Perrierovou, se kterou se v listopadu roku 1936 oženil, čímž se dopustil další bigamie.\nPodniknutá turné byla pro Grey Owla fyzicky velmi náročná, protože byl oslaben alkoholismem. Začátkem dubna roku 1938 se vrátil do svého srubu na břehu jezera Ajawan, kde byl o pět dnů později nalezen v bezvědomí. Byl ihned převezen do nemocnice v blízkém městě Prince Albert, kde 13. dubna zemřel na zápal plic. Byl pohřben poblíž svého srubu, kde byla později (roku 1984) pochována i jeho dcera a roku 1986 také její matka Anahaero. Veškerý jeho majetek zdědila jeho jediná zákonitá manželka Angele Egwuna.\n\nPo Grey Owlově smrti se postupně začaly množit pochybnosti o jeho indiánském původu. Den po jeho smrti otiskl ontarijský deník \"North Bay Nugget\" jeho skutečný příběh, který znal již tři roky. I jeho vydavatel, který se snažil Grey Owlovy myšlenky obhajovat, musel nakonec uznat, že byl oklamán. A k tomu vyplula na povrch i Grey Owlova bigamie. Jeho knihy přestávaly být zpočátku dokonce vydávány, ale pak v nich obsažené hluboké znalosti problematiky životního prostředí zvítězily. V deníku \"Ottawa Citizen\" o tom konstatovali: \"Samozřejmě, že hodnota jeho práce není ohrožena. Jeho vědomosti jako spisovatele a přírodovědce přežijí\".\n\nO Grey Owlovi bylo naspáno mnoho knih a roku 1999 o něm dokonce anglický režisér Richard Attenborough natočil hraný film s Pierce Brosnanem v hlavní roli. Na domě v Hastingsu, kde se narodil, byla roku 1997 umístěna pamětní deska.\n\nMezi nejvýznamnější knihy o Owlovi patří:\n\n\n\n\n"}
{"id": "913335", "url": "https://cs.wikipedia.org/wiki?curid=913335", "title": "Relax (televizní stanice)", "text": "Relax (televizní stanice)\n\nRelax (dříve TV Pohoda) je česká televizní stanice vysílající od 25. června 2012. Stojí za ní ostravský podnikatel Radim Pařízek.\n\nUž při startu TV Pohoda 25. června 2012 byly velké problémy s vysílači, obrazem atd., které byly dříve nebo později vyřešeny. Zpočátku se vysílání nazývalo Pohoda Mini a bylo velmi strohé. O přibližně měsíc později vyhořelo v sídle TV Pohoda úložiště dat, které je nezbytné pro odbavení vysílání. Vysílání TV Pohoda bylo v prvních měsících také velkému počtu lidí nedostupné kvůli malému pokrytí multiplexu 4.\n\nStanice se 9. září 2013 přejmenovala na Relax. Rockové klipy se přesunuly na novou stanici Rebel. TV Relax vysílá také programové novinky, např. show \"Krampovoloviny\" Jiřího Krampola založena na principu show \"Nikdo není dokonalý\", kterou kromě několikaleté přestávky vysílala televize Prima od druhé poloviny 90. let, a cestovatelskou show Petra Novotného \"Novotný za humny\". Také stanice vysílá argentinskou telenovelu \"Divoký anděl\" v hlavní roli s Natalií Oreiro, kterou TV Nova vysílala v letech 1999–2000.\n\nTelevize také vysílá každý pátek artové snímky, většinou ze Švédska nebo Dánska.\n\nProgram se skládá hlavně z telenovel a několika pořadů vlastní výroby, dále stanice vysílá krátké zprávy nazvané \"Pohodové zprávy\" nebo teleshoppingový pořad \"Luxusstore\".\n\n"}
{"id": "913337", "url": "https://cs.wikipedia.org/wiki?curid=913337", "title": "Beatrix z Vermandois", "text": "Beatrix z Vermandois\n\nBeatrix z Vermandois (880 – po 26. březnu 931) byla druhou manželkou západofranckého krále Roberta I. a matkou Huga Velikého.\n\nNarodila se kolem roku 880 jako dcera Herberta I. z Vermandois a Berty z Morvois. Jejím dědečkem byl Pipin z Vermandois, potomek Karla Velikého.\nPravděpodobně roku 890]byla provdána za pařížského hraběte Roberta. Po roce 920 se Robert připojil ke královské opozici a po vojenském tažení proti králi Karlovi Prosťáčkovi byl v červnu 922 Robert zvolen jeho protikrálem. Soupeři o královský trůn se střetli v bitvě u Soissons, kde Robert sice padl, ale jeho vojsko zvítězilo. Karel byl sesazen z trůnu, zajat a uvězněn. Novým vládcem byl zvolen Rudolf Burgundský, manžel Robertovy dcery Emy.\n\nBeatrix je naposledy zmíněna 6. března 931. Její vnuk Hugo Kapet byl po smrti posledního Karlovce Ludvíka V. zvolen francouzským králem, a stal se tak zakladatelem nové francouzské dynastie Kapetovců.\n"}
{"id": "913346", "url": "https://cs.wikipedia.org/wiki?curid=913346", "title": "Technostres", "text": "Technostres\n\nTechnostres definoval v roce 1984 americký psychoterapeut Craig Brod jako moderní nemoc způsobenou neschopností jedince vyrovnat se s novými informačními a komunikačními technologiemi (ICT) psychicky zdravým nebo pozitivním způsobem. \nV širším smyslu lze technostres chápat jako oblast psychologických a fyziologických problémů, které jsou spojené s neschopností užívat technologie v pracovním prostředí. V užším pojetí se jedná o stres, který zažívá člověk při práci s počítačem. Obavy z moderních technologií se nemusí týkat jen strachu z počítačů, ale také z mobilních (chytrých) telefonů nebo dokonce z automatické pračky či myčky na nádobí. \n\nInformační a komunikační technologie způsobily revoluci v dnešním světě, ale také přinesly nové problémy. Technologie pohání lidi kupředu, ale schopnosti běžných uživatelů za nimi často zaostávají. S rostoucí úrovní automatizace se uživatelé často musí vypořádat s obavami, jak technologie ovlivní jejich práci. Protože ale vědí, že v práci musí konkurovat tlaku kolegů, žijí tak pod neustálým napětím a snaží se vstřebat nové informace a pochopit nové technologie. \n\nExistenci technostresu potvrdila řada studií. Bylo prokázáno, že míra technostresu se odvíjí např. od věku, pohlaví, vzdělání, úrovně počítačové gramotnosti aj.\n\nTechnostres se může projevit kdykoli a v různé intenzitě. Důsledky technostresu se projevují na různých úrovních. \n\nNa fyziologické úrovní jsou za důsledky technostresu nejčastěji považovány: \nTechnostres má negativní vliv na psychiku člověka. Na psychologické úrovní se jedná o: \nMezi další důsledky technostresu lze zařadit poruchy chování, které se mohou pohybovat od agresivity až po úplnou pasivitu. Nejčastěji jsou uváděny:\n\nV souvislosti s technostresem se objevují projevy odporu užívat určitou technologii. Obava z nových technologií může být tak silná, že může docházet k zatracování a vyhýbání se jí.\nPojem technostres označuje nejen strach z nezvládnutí techniky, ale také projev strachu z poškození zdraví při práci s počítačem. Židková definuje nejčastější symptomy: \nZa projevy technostresu lze také považovat nadměrné ztotožnění se s technologií (tzv. over-identifikace). Uživatelé technologie jsou ponořeni do technologických vymožeností takovým způsobem, že riskují ztrátu své identity. Tento jev bývá označovaná termínem technosis. Mezi nejčastější příznaky patří:\nV kontextu s technostresem se často objevuje pojem multitasking. Původní význam souvisí s počítači a znamená schopnost provádět několik procesů současně. Z pohledu uživatele technologie znamená vykonávání více činností najednou, např. práci na počítači, současné telefonování a zároveň komunikaci s někým, kdo je v místnosti nebo také „překlikávání“ mezi více otevřenými okny a souběžnou prací na několika úkolech. Tento styl práce má negativní vliv na schopnost soustředění se, čímž se zvyšuje riziko výskytu chyb a stoupá i míra stresu. \nNutkavá kontrola vlastní práce je další formou technostresu, která se nazývá technologicko-obsedantní porucha. Její příčinou je nedůvěra lidí k informačním technologiím a obava ze selhání nebo z nesprávného užití technologie. Důsledkem této poruchy je snížená produktivita práce a možnost vzniku psychosomatických potíží. Nejčastější příznaky:\n\n"}
{"id": "913349", "url": "https://cs.wikipedia.org/wiki?curid=913349", "title": "ZYpp", "text": "ZYpp\n\nZYpp (nebo též libzypp) je balíčkovací systém, na němž běží linuxové aplikace jako YaST, Zypper a implementace PackageKitu od openSUSE/SUSE Linux Enterprise. Na rozdíl od jiných běžných balíčkovacích systémů poskytuje výkonný SAT solver sloužící k výpočtu závislostí v balíčku a vhodného API v balíčkovacím systému. Projekt je koncipován jako svobodný software s otevřenými zdrojovými kódy. Je sponzorován společností Novell a šířen pod licencí GNU General Public License verze 2 nebo novější.\n\nZypper je nativní příkazový řádek balíčkovacího systému ZYpp vhodný k instalacím, odstraňování, updatování a tvorbě dotazů pro softwarové balíčky lokálních nebo vzdálených (síťových) médií. Jeho grafický ekvivalent je modul pro správu balíčků s názvem YaST. Byl užíván v openSUSE od verze 10.2 beta1. V openSUSE 11.1 se nacházel Zypper ve verzi 1.0. Dne 2. června 2009 Ark Linux jako první linuxová distribuce oznámil, že přezkoumal záležitosti spojené s řešením závislostí a vybral ZYpp a jeho nástroje jako náhradníka vůči apt-rpm. Zypper je taktéž asimilován v mobilních linuxových distribucích, jako jsou MeeGo, Sailfish OS a Tizen.\n\nJako následek po sobě jdoucích akvizic Ximian a SuSE GmbH v roce 2003 se společnost Novell rozhodla spojit balíčkovací systémy YaST a Red Carpet spolu s jejich nejlepšími vlastnostmi - oba dva systémy dosud Novell používal samostatně - v jeden balíčkovací systém. Při pohledu na existující open source nástroje dostupné v roce 2005 (a jejich úroveň) je patrné, že žádný z nich nesplňoval nezbytné požadavky a žádný nebyl schopen plynule pracovat s existující infrastrukturou pro správu softwaru vyvinutého společnostmi SUSE nebo Ximian. Proto bylo rozhodnuto vzít nejlepší myšlenky z existujících částí a vytvořit novou implementaci. Výsledná knihovna Libzypp měla za cíl být softwarový správce pro distribuce SUSE a manažer pro linuxové komponenty v řešení ZENworks.\n\nŘešení Libzypp představovalo přechod z řešení Red Carpet napsaného na aktualizační balíčky v již nainstalovaných systémech, použití na kompletní instalační proces naráželo na limity tohoto systému a přidávání dalších rozšíření a patchů jej dělalo slabým a nepředvídatelným. Ačkoli první verze Zypp solveru pracovala uspokojivě pouze pro několik firemních produktů se ZMD démonem, v průběhu vydání verze openSUSE 10.1 v květnu 2006 nepracovaly systémové balíčky dle očekávání prakticky vůbec. V prosinci 2006 byly ve verzi openSUSE 10.2 opraveny některé chyby předchozího vydání pomocí nové verze ZYpp v2. ZMD byl následně odejmut ve verzi 10.3 a zůstal vyhrazen pouze pro firemní produkty. Systém ZYpp verze 3 představoval pro openSUSE relativně dobrého správce balíčků srovnatelného s ostatními existujícími správci balíčků, nesl sebou však i některá omezení, která značně omezovala jeho rychlost. \n\nMísto, kde libzypp potřeboval významné vylepšení, byla rychlost řešení závislostí.\n\nProjekty jako OPIUM (za anglického Optimal Package Install/Uninstall Manager) a MANCOOSI se pokoušely odstranit problém s řešením závislostí pomocí SAT solveru. Tradiční solvery jako Apt často vykazují nepřijatelné nedostatky. SAT solver (řešící problém splnitelnosti) pracuje odlišně od obvyklých nástrojů jak je Apt. Této vlastnosti se využilo při integraci SAT algoritmů do systému ZYpp, použitý algoritmus je založen na populárním minisat solveru. \nImplementace SAT solveru z openSUSE 11.0 je založena na dvou důležitých avšak nezávislých blocích: \n\nPo několika měsících práce jsou výsledky benchmarku pro současné čtyři verze ZYpp s integrovaným SAT solverem více než povzbudivé, pokud porovnáváme YaST a zypper oproti ostatním správcům balíčků založených na rpm, a to jak z hlediska rychlosti, tak i z hlediska paměťové náročnosti.\n\n\n"}
{"id": "913354", "url": "https://cs.wikipedia.org/wiki?curid=913354", "title": "Ferdinand Karel Josef Rakouský-Este", "text": "Ferdinand Karel Josef Rakouský-Este\n\nFerdinand Karel Josef Rakouský-Este (25. dubna 1781, Milán – 5. listopadu 1850, Ebenzweier, Horní Rakousy) byl rakouský arcivévoda, princ modenský a polní maršál z vedlejší habsbursko-lotrinské linie Rakouských d'Este.\n\nByl třetím synem arcivévody Ferdinanda Karla Antonína, syna královny Marie Terezie, a Marie Beatrice d'Este, dcery modenského vévody Ercola III. Jeho nejstarší sestra Marie Tereza se stala sardinskou královnou a nejmladší sestra Marie Ludovika rakouskou císařovnou.\n\nDo roku 1796 žila rodina se šesti dětmi v Miláně a po jeho dobytí Napoleonem ve Vídeňském Novém Městě, navštěvoval vojenskou akademii. Už od mládí chtěl být vojákem a jako dvanáctiletý vlastnil 3. husarský pluk.\n\nPo ukončení studia, vstoupil v roce 1799 do armády a zapojil se do bojů proti Francii. Ještě v témže roce se jako velitel zúčastnil bitev u Pfullendorfu, Stockachu a Mannheimu. Další boje ho čekaly r. 1800 v Německu u Biberachu za což obdržel rytířský kříž Marie Terezie. V bitvě u Štoků v prosinci roku 1805 ještě porazil generála Wreda, nicméně válka byla ukončena dva dny před tím, porážkou Rakouska a jeho spojenců u Slavkova.\n\nPoté převzal generální velení v Čechách a na Moravě, kde zřizoval zeměbranu. V roce 1809 velel rakouské armádě v Haliči v boji proti Polsku. O šest let později se stal velitelem záložní armády ve Francii. Roku 1816 byl generálním velitelem v Uhrách. V letech 1832–1846 působil v Haliči jako civilní a vojenský guvernér a mimo to byl v letech 1834–1838 císařským komisařem v Sedmihradsku, kde zažehnal povstání. V roce 1836 byl povýšen na polního maršála.\n\nPo roce 1838 odešel z armády a přesídlil do Modeny ke svému synovci Františku V. Modenskému. Zemřel svobodný roku 1850 u svého bratra Maxmiliána v Ebenzweieru. Pochován byl v kapucínské kryptě ve Vídni.\n\n"}
{"id": "913356", "url": "https://cs.wikipedia.org/wiki?curid=913356", "title": "Durynský voláč", "text": "Durynský voláč\n\nDurynský voláč je okrasné plemeno holuba domácího pocházející ze středního Německa. Je to středně velký holub se vzpřímenou postavou, velkým vejčitým voletem a hlavou zdobenou lžičkovitou chocholkou. Jeho bělohlavý barevný ráz je velice podobný českému plemeni moravský bělohlávek, kterého z českých chovů do značné míry vytlačil. Durynský voláč bělohlavý je používán i přímo v chovech bělohlávků pro osvěžení krve. V seznamu plemen EE a v českém vzorníku plemen náleží do plemenné skupiny voláčů a to pod číslem 0324. Patří mezi vůbec nejznámější střední voláče.\n\nJe to staré plemeno pocházející z Durynska, kde vznikl jako užitkový voláč do extenzivních chovů. Tělesnými tvary je prakticky shodný s ostatními plemeny středních voláčů. Je to silný, středně velký holub se vzpřímenou postavou. Měl by působit elegantním dojmem. Hlava durynského voláče je delší a užší, zakončená středně dlouhým, široce nasazeným zobákem, který je vždy světlý. Oči bílých a bělohlavých voláčů jsou vikvové, u ostatních rázů se požaduje oční duhovka oranžové barvy. Obočnice jsou úzké a barevně odpovídají okolnímu opeření. Typickým znakem durynského voláče je chocholka. Vyrůstá ze záhlaví a při pohledu zboku nepřevyšuje temeno hlavy. Má lžičkovitý tvar, je širší, špičatá a při bočním pohledu je mezi hřebenem chocholky a záhlavím patrné zřetelné vykrojení, tzv. lom, který se nachází v úrovni zobáku a který odděluje chocholku od ostatního peří na zadní části krku.\n\nKrk je vzpřímeně nesený a velmi dlouhý, je to totiž podmínka dobré volatosti. Vole durynského voláče je mohutné, hruškovité až válcovité, je nejsilnější ve své horní části a na hrudi ptáka musí být podvázané. Hruď je poměrně dlouhá s nevystupující hrudní kostí, záda i ramena ptáka jsou široká, křídla jsou dobře přitažená k tělu, jejich letky se nekříží a spočívají nad ocasem. Ten je nesen v linii hřbetu, je přiměřeně dlouhý, ale nedotýká se země. Nohy jsou středně dlouhé, běháky a prsty jsou neopeřené.\n\nPlemeno se chová ve značném počtu rázů, kromě jednobarevných ve všech základních barvách se vyskytuje i v mezibarvách, jako je ráz stříbřitý bezpruhý, pruhový a kapratý, plavý žlutopruhý, či plavý červenopruhý. Modrý durynský voláč může být bezpruhý, černopruhý, bělopruhý či kapratý, černí, červení a žlutí voláči se chovají též v bělopruhém rázu.\n\nZvláštní zmínku si zaslouží bělohlavý barevný ráz, tato kresba durynského voláče je totiž téměř shodná s kresbou jiných plemen a rozdíly v tomto zbarvení jsou jediným rozlišovacím znakem mezi bělohlavým durynským voláčem a moravským barevnohlávkem. U durynského voláče bělohlavého prochází barevné rozhraní mezi bílou hlavou a barevným opeřením od koutků zobáku, pak asi 5 mm pod dolním okrajem obočnic a pokračuje do záhlaví. Chocholka by měla zůstat barevná. U moravského bělohlávka se tato linie dolního okraje obočnic přímo dotýká. Kromě tohoto kresebného rázu se durynský voláč chová ve variantě bělohroté, bělohrotí ptáci mají 7-9 krajních ručních letek bílých, v kresbě běloocasé a různých kombinacích kreseb, jako je kresba bělohlavá bělohrotá běloocasá, dále v tzv. kresbě mniší a v rázech tygrů. Všechny barvy musí být čisté a syté.\n\nJe to plemeno temperamentní, plodné, dobře odchovává mláďata a je vhodné také do volných chovů.\n\n"}
{"id": "913365", "url": "https://cs.wikipedia.org/wiki?curid=913365", "title": "Římskokatolická farnost Velké Albrechtice", "text": "Římskokatolická farnost Velké Albrechtice\n\nŘímskokatolická farnost Velké Albrechtice je farnost Římskokatolické církve v děkanátu Bílovec ostravsko-opavské diecéze.\n\nExistenci farnosti ve středověku lze vzhledem k přítomnosti poměrně velkého kostela a vzhledem k pozemkům, které byly v jeho majetku, předpokládat, nejsou o ní však spolehlivé zprávy a v každém případě zanikla v 16. století. Nejpozději od třicetileté války byly Velké Albrechtice přifařeny k Bílovci, až roku 1784 byla náboženskou maticí zřízena lokální kuracie, v druhé polovině 19. století povýšená na faru.\n\nPatronát lokálie resp. farnosti náležel jejímu zakladateli, tj. náboženské matici.\n\nFarnost je od svého založení součástí bíloveckého děkanátu a spolu s ním náležela do roku 1996 k (arci)diecézi olomoucké, od uvedeného roku pak k nově vytvořené diecézi ostravsko-opavské.\n\nV roce 1836 bylo ve farnosti 1202 římských katolíků (vedle 21 židů). V roce 1859 to bylo 1348 římských katolíků (vedle 9 židů). V roce 1930 žilo ve farnosti 1100 obyvatel, z čehož 1091 (99 %) se přihlásilo k římskokatolickému vyznání.\n\nObvod farnosti vždy tvořila pouze ves Velké Albrechtice. Farním kostelem je kostel svatého Jana Křtitele, jehož nejstarší části jsou raně gotické a pocházejí z konce 13. století, věž je renesanční a nynější vzhled je výsledkem pozdějších úprav.\n\nFarnost je dlouhodobě spravována excurrendo z Bílovce, stávajícím (2013) administrátorem je bílovecký děkan Lumír Tkáč.\n"}
{"id": "913366", "url": "https://cs.wikipedia.org/wiki?curid=913366", "title": "Pirátská odysea", "text": "Pirátská odysea\n\nPirátská odysea (v orig. \"Pirate Latitudes\") je poslední dokončený román amerického spisovatele Michaela Crichtona (1942 - 2008). V USA vyšel roku 2009, v Čechách pak vydalo knihu s překladem Michala Prokopa nakladatelství Euromedia Group v roce 2011. Román byl objeven až posmrtně, uložený v autorově počítači. Crichton na něm pravděpodobně začal pracovat již v 70. letech, dokončil jej však až později. Na textu je znát, že autor si zjistil i ty nejmenší podrobnosti, aby byla věrohodnost příběhu a dobové reálie co nejdokonalejší.\n\nJedná se v rámci autorových předchozích románů o poněkud nezvyklé téma s čistě historickým pozadím.\n\nFiktivní příběh se odehrává roku 1665 v přístavním městě Port Royal na Angličany držené Jamajce a v okolních mořích; jeho hlavními postavami jsou privatýři. Tito v podstatě legální piráti napadali s tichým souhlasem anglického krále španělské lodě a útočili na jejich ostrovní pevnosti. Účelem bylo narušit mocenskou převahu španělské koruny v této oblasti. Píběh popisuje takřka sebevražednou misi privatýrů při útoku na španělskou pevnost Matanceros, v jejímž přístavu kotví zlatem naložená loď, určená k odplutí do Evropy. Život pirátů popisuje velmi naturalisticky, surově a bez příkras, přesto velmi poutavým stylem.\n"}
{"id": "913374", "url": "https://cs.wikipedia.org/wiki?curid=913374", "title": "LED obrazovka", "text": "LED obrazovka\n\nLED obrazovka je aktivní zobrazovací zařízení, kde hlavním aktivním prvkem jsou světelné diody, takzvané LED (Light Emitting Diode), které pokrývají celou plochu obrazovky.\n\nLED obrazovka je postavena na principu aditivního sčítání barev, kdy každý jednotlivý plněbarevný bod obrazovky tvoří trojice LED - červená, zelená a modrá. Při sledování velkoplošné LED obrazovky z určité vzdálenosti barevný svit všech tří LED splyne díky omezené rozlišovací schopnosti lidského oka a pozorovatel ho vnímá jako jeden barevný bod. Čím větší je rozteč mezi jednotlivými LED, tím větší je i minimální pozorovací vzdálenost.\n\nLED jsou osazeny do plochy obrazovky se stínítky. Stínítka jsou výstupky tvořící stříšku nad LED, která zabraňuje dopadu slunečního záření a chrání před mechanickým poškozením. Černá barva podkladu obrazovky zajišťuje optimální podmínky pro maximální využití barevné škály a intenzity vyzařovaného světla. Rozdílnou intenzitou svitu jednotlivých LED lze docílit zobrazení až 68 miliard barev.\nObrazová data jsou zpracovávána v počítači prostřednictvím řídící aplikace, která každé LED přiřazuje odlišnou intenzitu svitu. Tato informace je zasílána do řídící jednotky uvnitř samotné obrazovky. Vše se děje v reálném čase při obnovovací frekvenci 600 Hz, tedy 600x za sekundu . Vysoká obnovovací frekvence zaručuje, že obraz LED obrazovky zaznamenaný jakoukoli videotechnikou, nebliká, což je absolutně nezbytné při TV přenosech ze sportovních utkání nebo koncertů.\n\nMezi LED zobrazovací obrazovky můžeme zařadit: obrazovky, zobrazovače, multimediální LED kostky, displaye, billboardy, mantinely, průhledné LED obrazovky, LED panely, ohebné LED zobrazovače a další LED zobrazovací velkoplošná technika.\n\n\nVzhledem ke stále se rozvíjejícím technologiím jsou LED obrazovky dostupnější. Velkoplošné LED obrazovky a LED zobrazovače se využívají hlavně k zobrazování reklam, videí, obrázků, on-line přenosů, sportovních přenosů, videoklipů, live zdrojů signálu (například televizní vysílání), webových stránek a ostatních informací snad ve všech možných segmentech trhu, obchodu a zákazníků. \n\n\nVysoce kvalitní a elegantní velkoplošné zobrazení poskytuje zadní projekce. Projektor promítá na speciální světlopropustnou projekční plochu – matnici. Toto řešení nám umožní umístit nejen projektory, ale i další techniku mimo konferenční sál. Z pohledu účastníků se jedná o technicky velice čisté a nerušící řešení. Navíc kvalita a jas obrazu je při zadní projekci nepoměrně vyšší než při klasické projekci přední.\n\n"}
{"id": "913375", "url": "https://cs.wikipedia.org/wiki?curid=913375", "title": "Seznam pokerových výrazů", "text": "Seznam pokerových výrazů\n\nSeznam pokerových výrazů obsahuje výčet slangových slov, používaných v prostředí pokeru. Protože i v českém prostředí jsou na denním pořádku spíše původní anglické výrazy, české překlady jsou zde uvedeny pouze tehdy, když se reálně používají.\n"}
{"id": "913382", "url": "https://cs.wikipedia.org/wiki?curid=913382", "title": "Celostátní československá soutěž v kopané 1954", "text": "Celostátní československá soutěž v kopané 1954\n\nV soubojích 23. ročníku 2. nejvyšší fotbalové soutěže – Celostátní československé soutěže v kopané 1954 – se utkalo 20 mužstev ve dvou skupinách po 10 účastnících každý s každým dvoukolovým systémem jaro–podzim. Tento ročník začal v neděli 28. března 1954 a skončil v neděli 31. října 1954.\n\nKaždý z účastníků celostátní soutěže musel obhájit své druholigové místo ve dvojzápase s vítězem příslušné krajské soutěže. V těchto soubojích neuspěly a tím pádem sestoupily týmy DSO Spartak Dukla Karlín, DSO Spartak Třebíč, DŠO Spartak Topoľčany, DSO Jiskra Gottwaldov, DSO Tatran Prostějov a DŠO Iskra Opatová.\n\nPoznámky:\n\nPoznámky:\n\n"}
{"id": "913387", "url": "https://cs.wikipedia.org/wiki?curid=913387", "title": "Klára Liptáková", "text": "Klára Liptáková\n\nKlára Liptáková (* 12. května 1970 Brno) je česká politička, v letech 2010 až 2015 místopředsedkyně KDU-ČSL, v letech 2012 až 2016 zastupitelka Jihomoravského kraje, v letech 2014 až 2018 zastupitelka města Brna (od listopadu 2014 do května 2016 pak 1. náměstkyně primátora), v letech 2010 až 2014 a opět od roku 2016 starostka Městské části Brno-Maloměřice a Obřany.\n\nV letech 1988 až 1993 vystudovala provoz a ekonomii na Vysoké škole zemědělské v Brně, po absolvování vysoké školy pracovala od roku 1994 jako daňový poradce.\n\nJe vdaná a má tři děti, dva syny a dceru. K jejím zájmům patří hudba, architektura a vodáctví.\n\nV roce 2006 se stala zastupitelkou v brněnské městské části Brno-Maloměřice a Obřany a poté zvolena předsedkyní finančního výboru zastupitelstva. Po komunálních volbách v roce 2010 byla zvolena starostkou této městské části, funkci vykonávala do listopadu 2014. Zastupitelkou Jihomoravského kraje byla od roku 2012. Byla zvolena místopředsedkyní Výboru finančního, a stala se členkou Výboru pro územní plánování a dopravu. Ve volbách v roce 2016 se pokoušela mandát krajské zastupitelky obhájit, ale neuspěla.\n\nV březnu 2014 se stala lídryní KDU-ČSL pro komunální volby v roce 2014 do Zastupitelstva města Brna a tudíž i kandidátkou KDU-ČSL na primátorku města Brna. V říjnových volbách post zastupitelky města Brna získala, stejně jako obhájila mandát zastupitelky Městské části Brno-Maloměřice a Obřany. Dne 25. listopadu 2014 byla zvolena 1. náměstkyní primátora města Brna, na starosti má správu majetku a školství. V této funkci se mj. podílela na zavedení elektronického zápisu dětí do základních škol, který má zejména zlepšit přehled o dětech v Brně pro ředitele škol. Vzhledem k vlekoucí se koaliční krizi rezignovala v polovině května 2016 na post náměstkyně primátora.\n\nDne 15. listopadu 2016 byla po dvouleté pauze opět zvolena starostkou Městské části Brno-Maloměřice a Obřany.\n\nV komunálních volbách v roce 2018 již do brněnského zastupitelstva nekandidovala. Byla však opět zvolena zastupitelkou městské části Brno-Maloměřice a Obřany, kde z pozice členky KDU-ČSL vedla kandidátku subjektu \"\"Sdružení KDU-ČSL s podporou nezávislých\"\". V polovině listopadu 2018 se opět stala starostkou městské části Brno-Maloměřice a Obřany.\n\nČlenkou KDU-ČSL je od roku 2002, od roku 2010 byla místopředsedkyní celostátní organizace KDU-ČSL. Tuto funkci obhájila na sjezdu KDU-ČSL v Olomouci 8. června 2013. Na sjezdu ve Zlíně v květnu 2015 již nekandidovala.\n\n"}
{"id": "913393", "url": "https://cs.wikipedia.org/wiki?curid=913393", "title": "Gianfranco Zola", "text": "Gianfranco Zola\n\nGianfranco Zola OBE Ufficiale OMRI (* 5. července 1966, Oliena, Sardinie, Itálie) je bývalý italský fotbalista a současný asistent manažera týmu Chelsea. Hrával na pozici útočníka.\n\nS anglickým týmem Chelsea získal v sezóně 1997/98 Pohár vítězů pohárů, s Parma FC vybojoval Pohár UEFA 1994/95. V obou těchto případech následně získal i Superpohár UEFA. S klubem SSC Neapol se stal mistrem Itálie (1990). Roku 1997 zvítězil v anketě Hráč roku dle FWA, která hledá nejlepšího fotbalistu Premier League.\n\nV létě 2003 odešel na Sardinii do klubu Cagliari Calcio krátce před převzetím Chelsea ruským miliardářem Romanem Abramovičem. Zde nosil dres s číslem 10. V první sezóně dovedl klub k postupu do Serie A, poté prodloužil ještě o rok smlouvu. Aktivní hráčskou kariéru ukončil v červnu 2005. Na jeho počest bylo následující sezónu číslo 10 vyřazeno, v další sezóně 2006/07 jej už nosil Andrea Capone.\n\nS italskou reprezentací získal stříbrnou medaili na mistrovství světa roku 1994 v USA, kde Itálie podlehla ve finále Brazílii až v penaltovém rozstřelu. Hrál i na mistrovství Evropy 1996 v Anglii (vyřazení v základní skupině C). Celkem za národní tým odehrál 35 utkání, v nichž vstřelil 10 branek.\n\nPo skončení hráčské kariéry se stal trenérem, v roce 2006 se přijal roli asistenta u italské „jedenadvacítky“ pod hlavním trenérem Pierluigi Casiraghim. Dvojice vedla i italský reprezentační výběr do 23 let na Letních olympijských hrách v Pekingu v roce 2008, kde Itálie vypadla ve čtvrtfinále s Belgií po výsledku 2:3.\n\nV letech 2008–2010 vedl anglický celek West Ham United FC. Od roku 2012 trénuje jiný anglický klub Watford, s nímž se v sezóně 2012/13 probojoval do finále play-off druhé anglické ligy o postup do Premier League proti Crystal Palace FC. Watford prohrál 0:1 gólem z pokutového kopu v prodloužení (105. minuta) a do Premier League nepostoupil. V prosinci 2013 po prohře 0:1 s Sheffieldem Wednesday z trenérské funkce odstoupil.\n\nV prosinci 2014 usedl po trenérovi Zdeňku Zemanovi na lavičku italského prvoligového klubu Cagliari Calcio. V březnu 2015 přišla rošáda, Zola skončil (vyhrál z 10 zápasů u týmu dva) a nahradil ho opět Zdeněk Zeman.\n\nKe konci roku 2016 byl oficiálně představen jako trenér anglického druholigového klubu Birmingham City FC. Ve funkci nahradil Garyho Rowetta, který byl vyhozen pro špatné výsledky.\n\n"}
{"id": "913394", "url": "https://cs.wikipedia.org/wiki?curid=913394", "title": "Petr Kolař", "text": "Petr Kolař\n\nPetr Kolař (* 6. dubna 1968 Prostějov) je varhaník a regenschori v katedrále sv. Petra a Pavla v Brně, vyučující na Konzervatoři Brno a Janáčkově akademii múzických umění.\n\nVarhanní hru studoval na Brněnské konzervatoři (1982 až 1988) a poté pokračoval ve studiu na JAMU v Brně (1988 až 1993), zde byl žákem prof. Aleny Veselé. \n\nPo ukončení studií v roce 1993 začal vyučovat varhanní hru a improvizaci na Oddělení duchovní hudby JAMU v Brně, od roku 2000 vyučuje hru na varhany na brněnské Konzervatoři. Už během studií na JAMU začal působit jako ředitel kůru a varhaník v bazilice Nanebevzetí Panny Marie na Starém Brně, od roku 1998 je ředitelem kůru a hlavním varhaníkem brněnské katedrály sv. Petra a Pavla. Ve své profesionální kariéře se aktivně věnuje sborovému zpěvu. Je sbormistrem Dómského smíšeného sboru Brno. Během návštěvy papeže Benedikta XVI. v Brně v roce 2009 dirigoval hudbu při slavnostní bohoslužbě na místním letišti. Sólově vystupuje doma i v zahraničí. \n\n\n"}
{"id": "913400", "url": "https://cs.wikipedia.org/wiki?curid=913400", "title": "Breguet 19", "text": "Breguet 19\n\nBreguet 19 (označovaný také Breguet XIX, Br.19 nebo Bre.19) byl lehký bombardér, průzkumný letoun a letoun určený pro rekordní lety na dlouhé vzdálenosti, který byl navržen a stavěn francouzským leteckým výrobcem Breguet.\n\nBreguet 19 byl navržen jako nástupce velmi úspěšného lehkého bombardéru Breguet 14 z 1. světové války. Původně byl představen s experimentálním šestnáctiválcovým motorem Bugatti složeným ze dvou osmiválcových motorů Bugatti s celkovým výkonem 450 k (335 kW), který poháněl čtyřlistou vrtuli. Takto byl letoun představen (ve fázi prototypu) i na 7. pařížském aerosalonu v listopadu 1921. Nový letoun poprvé vzlétnul v březnu 1922, ale již s řadovým motorem Renault 12Kb o výkonu 336 kW (450 k). \n\nPrvních 11 ověřovacích prototypů letounů Breguet 19 bylo během intenzivních zkoušek osazeno celou řadou různých motorů. Po zkouškách byl letoun Breguet 19 objednán v září 1923 francouzským vojenským letectvem, kdy byla zahájena i hromadná výroba. Charakteristickým znakem letounů Breguet bylo rozsáhlé použití duralu při konstrukci letounů namísto dřeva a oceli. Ve své době byl rychlejší než jakýkoliv jiný soudobý bombardér a v rychlosti překonával i některé soudobé stíhačky. Proto byl o letoun zájem po celém světě, který byl ještě posílen jeho úspěchy v leteckých soutěžích. \n\nLetoun byl koncipován jako dvouplošník, přesněji jako „jednoapůlplošník“ (neboli tzv. sesqiplán), protože spodní křídlo bylo podstatně menší než horní křídlo. Křídla byla dvounosníková s duralovou konstrukcí a žebry, které pokrýval plátěný potah. Podobně byly koncipovány i ocasní plochy. \n\nTrup měl oválný průřez a kostru z duralových trubek. Přední část trupu až k zadnímu kokpitu byla potažena duralovými plechy. Zadní část letounu a křídla byla potažena leteckým plátnem. Letoun měl pevný podvozek letounu záďového typu s průběžnou osou kol a lanovým vyztužením. Posádka byla dvoučlenná. Tvořil ji pilot a pozorovatel/bombometčík, kteří seděli za sebou v tandemovém uspořádání v otevřených kokpitech se zdvojeným řízením. Pilot seděl přímo pod vykrojením v odtokové hraně horního křídla. Letouny měly nádrž na 365 l paliva v trupu.\n\nLetoun měl dřevěnou vrtuli, kterou poháněly rozličné motory. Většinou se jednalo o vodou chlazené dvanáctiválcové motory:\n\nLetoun byl vyzbrojen pevným synchronizovaným kulometem Vickers ráže 7,7 mm střílejícím dopředu, který ovládal pilot. Pozorovatel ovládal pohyblivý zdvojený kulomet Lewis ráže 7,7 mm. Občas byl montován i čtvrtý kulomet, který obsluhoval pozorovatel, a který střílel dolů skrz otvor v trupu. Noční stíhací varianta CN2 byla osazena dvojicí kulometů střílejících dopředu ovládaných pilotem. Bombardovací varianta mohla nést až 472 kg bomb pod trupem nebo ve svislé pumovnici (pro malé bomby do hmotnosti 50 kg). Průzkumná varianta mohla nést až 12 bomb o hmotnosti 10 kg. Tato varianta mohla být po vymontování kamer použita jako běžný bombardér. Všechny varianty byly osazeny radiostanicí.\n\n\nFrancouzské letectvo používalo první letouny Breguet 19 A2 od podzimu 1924, verzi B2 od června 1926 a poté i noční stíhací verzi CN2. Na konci 20. let a na počátku 30. let 20. století se jednalo o nejpočetnější francouzský bojový letoun. Francouzské letectvo obdrželo kolem 2 000 strojů, které byly téměř rovnoměrně rozděleny mezi průzkumnou a bombardovací verzi. \n\nI když musely být na počátku služby těchto letounů podniknuty určité konstrukční úpravy, prokázaly letouny francouzskému letectvu vynikající služby. Zúčastnily se bojových akcí proti povstalcům v Sýrii a Maroku. Mnoho let tvořily i páteř bombardovacích a průzkumných jednotek ve vlastní Francii. Dokonce u 4 eskader sloužily v roli nočního stíhacího letounu. V roce 1933 bylo ve Francii ve službě ještě 230 letounů Breguet 19 A2, 28 letounů Breguet 19 B2 a 40 letounů Breguet 19 CN2. \n\nV kontinentální Francii začaly být letouny stahovány ze služby na počátku 30. let 20. století. Poslední letoun CN2 byl stažen ze služby v roce 1935. Ale až do roku 1938 byly letouny stále používány při službě v koloniích na Středním východě a v severní Africe, kde byly používány při potlačování místních povstání. \n\nVětšina z jugoslávských strojů byla zničena při útoku vojsk Osy na zemi. Asi 40 strojů dostala ustašovská vláda v Chorvatsku, která je používala při akcích proti partyzánům.\n\nŠpanělsko poprvé použilo letouny proti povstalcům v Maroku, poté byly využity na obou stranách ve španělské občanské válce, ačkoliv byly již zastaralé. Breguet 19 tvořil základní vybavení španělských bombardovacích a průzkumných jednotek. V červenci 1936 jich bylo méně než sto ve službě u španělského republikánského letectva. Během občanské války byly aktivně používány v roli bombardérů, a to hlavně na republikánské straně. V roce 1936 koupili nacionalisté dalších 20 strojů od Polska. S příchodem moderních stíhacích letounů utrpěly letouny Br.19 mnoho ztrát a po roce 1937 začaly být stahovány z frontové služby. Republikáni ztratili 28 a nacionalisté 10 letounů (včetně 2 republikánských a 1 nacionalistického, které dezertovaly k opačné straně). Letouny zůstaly ve službě u cvičných jednotek až do roku 1940.\n\nBr.19.01\nBr.19.02 až 011\nBr.19 A2\nBr.19 B2\nBr.19 CN2\nBr.19 GR (\"Grand Raid\")\nBr.19 TR Bidon\nBr.19 TF Super Bidon\nBr.19 ter\nBr.19.7\nBr.19.8\nBr.19.9\nBr.19.10\nBr.19 hydro (nebo Breguet 19 seaplane)\n\nByly vyvinuty i některé civilní varianty letounu Breguet 19, jako například Br.19T, Br.19T bis a Br.19 Limousine (pro 6 cestujících se silnějším trupem), ale nikdy nebyly sériově stavěny.\n\nDalší varianty pro cestující s úplně přestavěným trupem nesly označení:\nTyto letouny byly používány v omezených počtech ve Francii a Španělsku.\n\nCelkově bylo postaveno více než 2 000 Breguetů 19 ve Francii. Dalších asi 700 letounů bylo postaveno licenčně španělskou společností CASA, belgickou společností SABCA a v jugoslávské továrně v Kraljevu.\n\nJak standardní, tak i upravené letouny byly použity pro překonání řady leteckých rekordů. Prvním byl samotný prototyp letounu Br.19, který vyhrál rychlostní soutěž vojenských letadel v Madridu 17. února 1923. 12. března 1923 také vytvořil mezinárodní výškový rekord, když dosáhl výšky 5 992 m (12 660 stop) s nákladem 500 kg (1 100 liber). Tento letoun později koupila španělská vláda.\n\nMnoho posádek také podniklo s letouny Breguet 19 dálkové lety. V únoru 1925 letěl Edmond Thieffry z Bruselu do města Leopoldville ve střední Africe, což byla vzdálenost 8 900 km. Dva letouny Br.19 A2 byly zakoupeny japonskými novinami Asahi Shimbun a osazeny dalšími palivovými nádržemi. S těmito letouny letěli H. Abe a K. Kawachi na trase Tokio-Paříž-Londýn v červenci 1925 na vzdálenost 13 800 km. Mezi 27. srpnem a 25. zářím 1926 letěla polská posádka na trase Varšava – Tokio (10 300 km) a zpět na upraveném letounu Br.19 A2, a to navzdory skutečnosti, že si poškodila jedno ze spodních křídel během cesty. Mezi roky 1927 a 1930 se rumunské, jugoslávské a polské Br.19 zúčastnily leteckých závodů států Malé dohody.\n\nBreguety 19 GR a TR ustanovily několik světových leteckých rekordů, většinou v délce doletu a délky letu bez přerušení. Sérii těchto rekordů odstartoval Arrachart a Lemaitre svým 3 166 km dlouhým letem z Paříže do Villa Cisneros na Západní Sahaře. Let se uskutečnil 2. −3. února 1925 a trval 24,5 hodin. 14. – 15. července 1926 ustanovili nový rekord Girier a Dordilly letem dlouhým 4 716 km z Paříže do Omsku. Překonali je Challe a Weiser 31. srpna – 1. září 1926 letem dlouhým 5 174 km a Costes a Rignot 28. října 1926 letem dlouhým 5 450 km. Od 10. října 1927 do 14. dubna 1928 podnikli Costes a Le Brix let letounem Br.19 GR (pojmenovaným \"Nungesser-Coli\") cestu kolem světa o délce 57 000 km, ačkoliv mezi městy San Grancisco a Tokio byli přepraveni lodí. \n\nVerze Super Bidon byla postavena speciálně pro transatlantické lety. Letoun byl pojmenován „Point d'Interrogation“. Letci Dieudonne Costes a Maurice Bellonte ustanovili rekord v nepřerušeném letu na nejdelší vzdálenost o délce 7 905 km ve dnech 27. – 29. září 1929 na tomto letounu. 1. – 2. září 1930 pak letěli z Paříže do New Yorku na trase dlouhé 6 200 km, čímž uskutečnili první let přes severní Atlantik z východu na západ letounem těžším než vzduch. Druhý letoun Super Bidon, španělský „Cuatro Vientos“, zmizel někde nad Mexikem i s posádkou, kterou tvořili M. Barberan a J. Collar Serra poté, co uskutečnil transatlantický let ze Sevilly na Kubu ve dnech 10. – 11. června 1933.\n\n\"Technické údaje pocházejí z publikace „Encyklopedie letadel světa“\".\n\n\n\n\n Argentina\n Belgie\n Bolívie\n Brazílie\n Čínská republika\n Francie\n Nezávislý stát Chorvatsko\n Italské království\n Japonsko\n Království Jugoslávie\n Jugoslávie\n Persie\n Polsko\n\n Rumunsko\n Řecké království\n Sovětský svaz\n Spojené království\n Španělské království a Druhá španělská republika\n\n Uruguay\n Venezuela\n\n"}
{"id": "913401", "url": "https://cs.wikipedia.org/wiki?curid=913401", "title": "Ailly-sur-Noye", "text": "Ailly-sur-Noye\n\nAilly-sur-Noye je francouzská obec v departementu Somme v regionu Hauts-de-France. V roce 2012 zde žilo 2 853 obyvatel. Je centrem kantonu Ailly-sur-Noye.\n\nEssertaux, Flers-sur-Noye, Guyencourt-sur-Noye, Chaussoy-Epagny, Jumel, Lawarde-Mauger-l'Hortoy, Louvrechy, Mailly-Raineval, Remiencourt, Rouvrel\n\n\"Počet obyvatel\"\n\n"}
{"id": "913403", "url": "https://cs.wikipedia.org/wiki?curid=913403", "title": "F1 (televizní stanice)", "text": "F1 (televizní stanice)\n\nF1 (\"federální okruh jedna\") byla televizní stanice vysílající od září 1990 do prosince 1992. Nahradila první program Československé televize.\n\nV souvislosti se vznikem ČSFR a federalizací Československa byla také federalizována Československá televize. První program ČST se přejmenoval na F1, druhý program ČST na \"ČTV\" v Česku, resp. S1 na Slovensku. Zároveň vznikl také třetí program ČST, známý jako \"OK3\".\n\nV červnu 1991 vznikla Slovenská televize a v lednu 1992 Česká televize. ČT si vzala do správy programy ČTV a OK3, STV zase S1 a TA 3. ČT a STV také vyráběly pořady pro F1, Československá televize od té doby vyráběla jen zpravodajství.\n\nS rozpadem Československa se rozpadla i Československá televize. Nástupcem F1 v Česku se stala ČT2, poté frekvence připadly Nově.\n"}
{"id": "913411", "url": "https://cs.wikipedia.org/wiki?curid=913411", "title": "ČTV", "text": "ČTV\n\nČTV byla televizní stanice vysílající od září 1990 do prosince 1992. Byla nástupkyní druhého programu Československé televize.\n\nV souvislosti se vznikem ČSFR a federalizací Československa byla také federalizována Československá televize. První program ČST se přejmenoval na F1, druhý program ČST na ČTV v Česku, resp. S1 na Slovensku. Zároveň vznikl také třetí program ČST, známý jako OK3.\n\nV červnu 1991 vznikla Slovenská televize a v lednu 1992 Česká televize. ČT si vzala do správy programy ČTV a OK3, STV zase S1 a TA 3.\n\nS rozpadem Československa se rozpadla i Československá televize. Nástupcem ČTV v Česku se stala ČT1.\n"}
{"id": "913413", "url": "https://cs.wikipedia.org/wiki?curid=913413", "title": "History is Made at Night", "text": "History is Made at Night\n\nHistory is Made at Night je původní píseň představená ve čtvrté epizodě první série amerického seriálu \"Smash\" s názvem The Cost of Art. Píseň napsali dvorní skladatelé seriálu Marc Shaiman a Scott Wittman, ale v prostředí seriálu ho napsalo skladatelské duo Tom Levitt (Christian Borle) a Julia Houston (Debra Messing) pro jejich muzikál o Marilyn Monroe s názvem \"Bombshell\".\n\nPíseň je duetem, který zpívají Marilyn Monroe a Joe DiMaggio. Kromě epizody The Cost of Art píseň zazněla několikrát po celou dobu první série. Píseň zpívali Ivy Lynn (Megan Hilty) a Michael Swift (Will Chase) v šesté epizodě s názvem Chemistry. Píseň také zazněla jako součástí medley v sedmé epizodě The Workshop a Ivy a Bobby ji začali zpívat během čtrnácté epizody Tech, než jsou přerušeni náhlým výpadkem světla.\n\nPíseň byla původně vydána jako singl na iTunes a Amazonu a je dostupný na albech \"The Music of Smash\" a \"Bombshell\". Verze singlu je v interpretaci Megan Hilty a Willa Chase.\n\nCover verzi této písně nahrála britská skupina Steps na album Light Up the World.\n\n"}
{"id": "913419", "url": "https://cs.wikipedia.org/wiki?curid=913419", "title": "OK3", "text": "OK3\n\nOK3 byl třetí program Československé televize. Vysílal od května 1990 do prosince 1992.\n\nV květnu 1990 se reformovala Československá televize od věcí, které by mohly připomínat komunistický režim, mj. přejmenování Televizních novin na Deník ČST a další. K dispozici také byla i třetí sada frekvencí, užívaná sovětskou televizí pro vojáky v Milovicích.\n\nProgram sestával z přebírání vysílání světových satelitních televizí, hlavně CNN, MCM, TV5, RTL, La Sept, Rai 1 a další.\n\nV červenci 1991 byla založena slovenská verze s podobným programem, TA3. Vysílání skončilo v roce 1992.\n\nS rozpadem Československa se rozpadla i Československá televize. Nástupcem OK3 v Česku se stala ČT3, na Slovensku tento kanál skončil vysílání bez náhrady.\n"}
{"id": "913424", "url": "https://cs.wikipedia.org/wiki?curid=913424", "title": "Rackové", "text": "Rackové\n\nRackové jsou skupina okrasných plemen holuba domácího, pro které je typická pernatá náprsenka na hrudi, tzv. jabot. Patří mezi exteriérově nejprošlechtěnější, chovatelsky nejnáročnější a nejcennější holubí plemena vůbec. Jsou to většinou malí a drobní holubi, kteří mají velké, dokonale kulaté hlavy. Utváření profilu hlavy je příznačné pro jednotlivá plemena racků a u těch krátkozobých jí nenarušuje ani zobák, ten bývá jen velmi krátký. Většina racků má navíc tzv. lalůček, který vyplňuje hrdlo ptáka a tvoří tak absolutně kulaté křivky hlavy. Oči jsou velké, výrazné a ohraničené jen úzkými obočnicemi. \n\nCharakteristickým znakem všech holubů racků je jabot. Pernatá náprsenka na hrudi a přední části krku je tvořena zkadeřeným peřím. Dalšími pernatými ozdobami racků mohou být špičaté i lasturovité chocholky či opeřené nohy s rousky.\n\nV minulosti bývali rackové dobrými letci, někteří byli šlechtění i pro letový sport, v současné době jsou především okrasnými voliérovými holuby. Protože většina racků má velice krátké zobáky a s tím vzniklé potíže při krmení holoubat, často je potřeba při jejich chovu použití chůvek, které holoubata odchovají místo rodičů. Povahou jsou to důvěřiví ptáci.\n\nV seznamu plemen EE je plemenné skupině racků vyhrazena číselná řada 0700.\n\nVětšina současných plemen racků jsou rackové krátkozobí. Patří mezi ně i nejznámější a nejrozšířenější plemeno racka, orientální racek. Krátkozobými racky je též africký racek, hamburský racek či anglický turbit.\n\nStředozobým plemenem racka je staroněmecký racek a také racek čínský, u kterého se šlechtění zaměřilo především na pernaté ozdoby a v seznamu EE se již řadí mezi strukturová plemena holubů.\n\n"}
{"id": "913425", "url": "https://cs.wikipedia.org/wiki?curid=913425", "title": "Magický čtyřúhelník", "text": "Magický čtyřúhelník\n\nPro zhodnocení úspěšné hospodářské politiky a výkonnosti ekonomiky lze zvolit tzv. magický čtyřúhelník, který hodnotí:\n\nCílem vlády jakékoliv země je, aby rostlo HDP, klesala nezaměstnanost, klesala inflace a aby schodek platební bilance nebyl příliš vysoký. Tyto čtyři cíle graficky hodnotí magický čtyřúhelník, také diamant. Magický je proto, že jeden vrchol čtyřúhelníku ovlivňuje ostatní. Ovšem tyto cíle jsou v praxi protichůdné, například ekonomický růst lze oživit dovozem zboží a kapitálu, což zhoršuje platební bilanci. Restriktivní fiskální politika vlády má sice příznivý vliv na stabilitu cenové hladiny, ale přináší nebezpečí pomalého růstu HDP, vysoké nezaměstnanosti a případně i nerovnováhu platební bilance. Proto se většina ekonomik snaží o vhodnou kombinaci těchto cílů, k tomu používá nástroje makroekonomické politiky. V současné době mají autority v moderních ekonomikách k dispozici následující dílčí politiky, kterými mohou ovlivňovat směr a rytmus ekonomické aktivity.\n\n\nPříznivý vývoj země lze teoreticky zhodnotit plochou čtyřúhelníku, neboli čím větší čtyřúhelník tím by na tom měla být země lépe. Tato vlastnost se nesmí přeceňovat, neboť jedna a tatáž plocha může v závislosti na veličinách čtyřúhelníku vypovídat o ekonomice rozdílné signály. Jedná se o tyto problémy:\n\nLze konstatovat, že tento čtyřúhelník je pouhé jednoduché zobrazení stavu ekonomiky a pro objektivní hodnocení výkonnosti ekonomiky je třeba provézt komplexní rozbor jejích parametrů.\n"}
{"id": "913427", "url": "https://cs.wikipedia.org/wiki?curid=913427", "title": "Emanuel von Proskowetz starší", "text": "Emanuel von Proskowetz starší\n\nEmanuel von Proskowetz, též \"Emanuel Proskowetz von Proskow und Marstorff\" neboli \"rytíř z Proskova a Marstorffu\" (11. prosince 1818 Praha – 25. prosince 1909 Vídeň), byl rakousko-uherský, respektive předlitavský (rakouský) průmyslník, podnikatel v cukrovarnictví a liberální politik německé národnosti, dlouholetý poslanec Říšské rady a Moravského zemského sněmu.\n\nJeho otec Anton Proskowetz byl velkoobchodníkem. Syn Emanuel von Proskowetz mladší byl agronomem a ekonomem a další syn Maximilian von Proskowetz se profiloval jako agronom a diplomat. Emanuel von Proskowetz studoval filozofii. Po otci se potom věnoval dráze kupce, ale od roku 1842 se zaměřoval na zemědělství. Od roku 1848 působil jako purkrabí na panství Nalžovy, roku 1850 si pronajal velkostatek v Kvasicích na Kroměřížsku. V Kvasicích Emanuel von Proskowetz založil spolu se švagrem Ferdinandem Urbánkem cukrovar. K založení došlo v roce 1849, podle jiného zdroje roku 1850. Od roku 1897 měl podnik charakter \"Akciového cukrovaru Kvasice\".) Společně s přidruženou výrobou zde vznikl jeden z nejrozvinutějších zemědělských podniků v monarchii, včetně zemědělské školy pro selský dorost. V roce 1870 založil v Kroměříži také vzorovou sladovnu a roku 1880 společně s oběma syny i další cukrovar v obci Všetuly. Zasedal také na postu prezidenta Moravsko-slezské ústřední dráhy a byl členem řady spolků. Roku 1860 mu byl udělen Řád Františka Josefa, roku 1872 Řád železné koruny.\n\nAngažoval se dlouhodobě v politice. Již roku 1859 se stal radou Obchodní a živnostenské komory v Olomouci. Od roku 1861 zasedal jako poslanec Moravského zemského sněmu. Od roku 1861 byl také poslancem Říšské rady (celostátní parlament, volený tehdy ještě nepřímo jednotlivými zemskými sněmy). V Říšské radě zastupoval kurii venkovských obcí, obvod Kroměříž, Kojetín, Přerov, Zdounky. Dopisem z 30. srpna 1861 oznámil rezignaci na mandát, ale 17. června 1863 opětovně složil slib. Opětovně se stal poslancem i ve volbě roku 1867 (nyní za městskou kurii) a setrval zde do konce funkčního období sněmovny, tedy do roku 1870. Ve volebním období 1870–1871 a 1871–1873 není jako poslanec uváděn, ale opětovně se do Říšské rady dostal v prvních přímých volbách roku 1873 coby zástupce kurie obchodních a živnostenských komor, obvod Olomouc. Mandát následně obhájil ve volbách roku 1879, volbách roku 1885, volbách roku 1891 a volbách roku 1897. Setrval zde až do roku 1899. 17. září 1899 totiž povolán do Panské sněmovny. Jeho poslanecké křeslo pak zaujal Robert Primavesi. S krátkými přestávkami tak na poslaneckém postu strávil 38 let. Podílel se na legislativě v oboru zemědělství, například na zákonu o veterinárních nemocech. V roce 1893 napsal národohospodářskou studii \"Der Kaiser Franz-Josef- oder Donau-Oderkanal\". Do ročenky \"Jahrbuch für österreichische Landwirte\" sepsal pojednání o domovských Kvasicích.\n\nPoliticky patřil do ústavověrného tábora. Po volbách v roce 1873 se uvádí coby jeden z 67 členů staroliberálního Klubu levice, vedeného Eduardem Herbstem. V roce 1878 je ovšem zmiňován jako člen mladoliberálního (mladoněmeckého) Klubu pokroku. Rovněž po volbách je v říjnu 1879 zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Ve volbách roku 1897 byl zvolen za Německou pokrokovou stranu.\n\nV roce 1899 byl povolán do Panské sněmovny (jmenovaná horní komora Říšské rady). V roce 1873 byl povýšen do šlechtického stavu. Měl významné zásluhy na rozvoji moravského průmyslu, cukrovarnictví a zemědělství.\n\n"}
{"id": "913432", "url": "https://cs.wikipedia.org/wiki?curid=913432", "title": "Kenney Jones", "text": "Kenney Jones\n\nKenneth Thomas „Kenney“ Jones (* 16. září 1948 Stepney, London Hospital, Whitechapel, East London) je anglický rockový bubeník. Nejvíce se proslavil svou spoluprací s kapelami Small Faces, Faces a následně The Who, po smrti Keithe Moona v roce 1978. Kenney byl v roce 2012 uveden do Rock and Roll Hall of Fame.\n\nJones má šest dětí: Dylan (1972), Jesse (1977), Casey (1987), Jay (1989), Cody (1994) a Erin (1997).\n\nJe ženatý s bývalou modelkou Jayne Andrew, matkou jeho čtyř dětí. Jeho rodiči jsou Samuel (zemřel v roce 1996) a Violet Jones. Violet Jones žije stále ve Stepney ve Východním Londýně. Kenney Jones žije v současné době se svojí rodinou v Ewhurstu v Surrey v Anglii.\n\n"}
{"id": "913435", "url": "https://cs.wikipedia.org/wiki?curid=913435", "title": "Geografie Abcházie", "text": "Geografie Abcházie\n\nAbcházie je region veliký 8 665 km², který se nachází na severovýchodě Zakavkazska. Abcházie se nachází na 42:30°-43:30° s.š., 40°-42° v.d., tedy ve stejné zeměpisné šířce jako např. Pyreneje, Bulharsko, Hokkaidó či Nová Anglie a v podobné zeměpisné délce jako např. východ Sýrie, saúdská Mekka nebo východní pobřeží Mosambiku. Je to extrémně hornatý region, jedinou výjimkou je 210 kilometrů dlouhé pobřeží Černého moře. Na severu a severovýchodě Abcházie hraničí s Ruskem, konkrétně s Krasnodarským krajem a s Karačajevo-Čerkeskem, Z jihu je omývána Černým mořem a na východě sousedí s Gruzií, konkrétně s Svanetií a s Samegrelem.\nPřevládá zde subtropické klima s množstvím srážek.\n\nRegion je extrémně hornatý, téměř 75% povrchu se řadí mezi hory nebo pahorkatiny. Na severu se táhne hlavní Kavkazský hřeben ze kterého na jih vybíhají hřebeny: Gagrský, bzybzský, Abcházský a Kodorský. Nejvyšší oblast nalezneme na severovýchodě, kde se taky nachází nejvyšší hora Dombaj-Ulgen (4 046 m n. m.). Přes hlavní Kavkazský hřeben vede do Ruska několik průsmyků např.: Kluchorský (2 781 m n. m.), Maruchský (2 739 m n. m.) a další.\n\nNížiny se v Abcházii vyskytují převážně jenom u pobřeží Černého moře. Do Abcházie taky z jihovýchodu zasahuje Kolchidská nížina, která se směrem k severozápadu postupně zužuje. U ústí řeky Kodori se nížina téměř ztrácí a dál na sever pokračuje jenom úzký pruh nížin u pobřeží.\n\nVšechny řeky v Abcházii odtékají do Černého moře. Největší a nejdůležitější jsou: Kodori, Bzyb, Žvava-Kvara, Psou, Inguri. Největší odtok mají řeky na jaře kdy taje sníh v horách. Kromě toho se v horách nachází také jezera Amtkel a Rica.\nV Abcházii se nachází spoustu oblastí s krasovými jevy. Je zde spousta jeskyní např.: Abrskila, Anakopijská jeskyně ,ale dozajista nejdůležitější a nejznámější je jeskyně Voronija ,která se nachází v západní Abcházii nedaleko Gagry a drží titul nejhlubší jeskyně na světě. Hloubka se mění, ale podle poslední expedice (2007) je hluboká 2190 m (vchod se nachází ve výšce přibližně 2250 m n. m).\nAbcházie má své jedinečné klima způsobené Černým mořem a Kavkazem. Díky Kavkazu sem neproniká studený suchý vzduch ze severu a zároveň zde zadržuje vlhký teplý vzduch od černého moře. U pobřeží vládne Vlhké subtropické klima průměrná roční teplota se pohybuje kolem 15°C. I v zimě jsou zde průměrné teploty nad nulou(6°C v lednu) a mrazy sem přicházejí jen výjimečně.\nV horách se projevuje výšková stupňovitost. Subtropické klima převládá pouze do nadmořské výšky kolem 400 metrů. Nad 400 m n. m. začíná převládat mírné klima a nad 3000 m n. m. je oblast věčného sněhu. Míra srážek roste spolu s nadmořskou výškou, u pobřeží spadne ročně mezi 1100 až 1500 mm srážek,ale v horách spadne ročně až 3500 mm srážek.\n\nAbcházie je velice bohatá na rostlinné druhy (roste zde víc jak 2000 rostlinných druhů). Mnohé z nich jsou velice vzácné a nerostou nikde jinde. Abcházie má také poměrně zachovalou přírodu, což je způsobené nepřístupností velké části území. 75% území je zalesněné. V jihovýchodní Abcházii kam zasahuje Kolchidská nížina roste tzv. kolchidský les (olše, habr, dub a buk) a jsou zde také rozlehlé citrusové nebo čajové plantáže. V pahorkatinách do výšky 600 m n. m. roste vždyzelený porost. Ve výšce 600 – 1800 m n. m. roste smíšený les. Ve výškách mezi 1800 – 2900 m n. m. roste alpinská vegetace a výš je oblast věčného sněhu.\n"}
{"id": "913438", "url": "https://cs.wikipedia.org/wiki?curid=913438", "title": "Reggie Walker", "text": "Reggie Walker\n\nReginald Edgar „Reggie“ Walker (16. března 1889 Durban – 5. listopadu 1951 Durban) byl jihoafrický atlet, sprinter, olympijský vítěz v běhu na 100 metrů z roku 1908.\n\nNa olympiádě v Londýně v roce 1908 startoval jen díky sbírce organizovaného sportovním novinářem v Natalu, V Londýně ho trénoval Sam Mussabini, který o řadu let později připravoval jiného olympijského vítěze v běhu na 100 metrů Harolda Abrahamse.\nPři olympiádě postupovali do dalších kol pouze vítězové. Walker vyhrál rozběh i semifinále (zde vyrovnal olympijský rekord 10,8). Ve finále porazil všechny tři soupeře, mimo jiné i pozdějšího vítěze na 200 metrů Bobbyho Kerra a dosáhl opět času 10,8. Stal se tak do té doby nejmladším olympijským vítězem na této trati, zlatou medaili získal, když mu bylo 19 let a 128 dní.\n\n"}
{"id": "913439", "url": "https://cs.wikipedia.org/wiki?curid=913439", "title": "Jan Radimský", "text": "Jan Radimský\n\nJan Radimský (25. května 1840 Čelákovice – 17. června 1903 Vídeň) byl český šlechtic a politik, poslanec Českého zemského sněmu a Říšské rady.\n\nVystudoval Tereziánskou vojenskou akademii v Novém Městě Vídeňském. Od roku 1858 do roku 1869 působil v rakouské armádě. Pak absolvoval hospodářskou školu v Hohenheimu ve Württembersku a v severočeské Libverdě. Věnoval se pak hospodářským aktivitám. Spravoval svůj statek Pašinka u Kolína. Statek koupil Jan Radimský s bratrem JUDr. Václavem Radimským roku 1885 od Teresie Cecingarové z Bírnic. Byl členem vedení Ústřední hospodářské společnosti pro království České. Měl titul rytmistra zemské obrany.\n\nZapojil se i do politiky. V zemských volbách roku 1889 se stal poslancem Českého zemského sněmu za nesvěřenecký velkostatek. Mandát obhájil v zemských volbách roku 1895. Byl členem Strany konzervativního velkostatku. Ve volbách roku 1891 se stal za konzervativní velkostatek i poslancem Říšské rady (celostátní zákonodárný sbor), kde zastupoval velkostatkářskou kurii. Poslanecký slib složil 13. května 1891. Mandát obhájil ve volbách roku 1897 a volbách roku 1901. Ve vídeňském parlamentu setrval do své smrti roku 1903. Pak ho na poslaneckém křesle nahradil František Sajfert. V Říšské radě se zapojil nejprve do konzervativní poslanecké frakce Hohenwartův klub, pak zasedal v samostatném klubu českého konzervativního velkostatku. Historik Jiří Malíř řadí Radimského mezi staročechy, kteří po volbách v roce 1897 zasedli na Říšské radě do převážně mladočeského klubu.\n\nAngažoval se v podpoře vídeňských Čechů. Pomáhal s udržováním tamní českojazyčné školy spolku Komenský. Byl rovněž známý pro své charitativní a dobročinné akce na pomoc chudým. U příležitosti Jubilejní zemské výstavy v Praze roku 1891 se nechal pojistit u banky Slavia na 20 000 Korun ve prospěch školské organizace Ústřední matice školská. Snažil se i o založení zemědělského muzea. Za tímto účelem sbíral různé související artefakty, ale záměr nakonec nebyl realizován. Několik let před smrtí onemocněl. Zemřel roku 1903.\n"}
{"id": "913443", "url": "https://cs.wikipedia.org/wiki?curid=913443", "title": "Balabán (myslivost)", "text": "Balabán (myslivost)\n\nBalabán je v myslivosti nebo ve fotografii používaná imitace zvěře (většinou ptáka), který slouží k vábení zvířat (ptáků) stejného, popřípadě jiného druhu. Lze použít buď jeden balabán nebo několik, pokud se imituje hejno.\nJako balabán se používá samotná zvěř střelená či vycpaná, častěji však různé výrobky ze dřeva a z plastů.\n\nV ČR se používá hlavně k lovu kachny divoké, holuba hřivnáče a vrány černé. Dříve se k lovu tetřívků často používal vycpaný tetřívek obecný.\n\n"}
{"id": "913448", "url": "https://cs.wikipedia.org/wiki?curid=913448", "title": "XML schéma", "text": "XML schéma\n\nXML schéma je obecné označení pro jazyk, který popisuje strukturu dokumentu XML. Strukturou dokumentu XML se myslí popis elementů a jejich atributů, které se mohou ve XML dokumentu objevit, spolu s dalšími omezeními. Pokud soubor XML splňuje konkrétní XML schéma, říkáme, že XML soubor je dle schématu \"validní\".\n\n"}
{"id": "913455", "url": "https://cs.wikipedia.org/wiki?curid=913455", "title": "Čínský nábytek", "text": "Čínský nábytek\n\nČínský nábytek se po několik tisíciletí vyvíjel nezávisle na jiných civilizacích a vychází převážně z jednoduchých a současně efektivních konstrukčních metod, které byly mnohdy odvozeny z architektonických konstrukcí dřevěných staveb (rámová konstrukce, jednoduché překlady, čepování), které na území Číny jednoznačně převažovaly.\n\nPro čínský nábytek je typické úzké propojení s proudy čínského myšlení, které ovlivňovaly typologii, dekor i skladbu interiérů. Nejvíce se pochopitelně projevovaly nejvýznamnější čínské filozofické směry – konfucianismus, taoismus a buddhismus, dalším ovlivňujícím elementem, který lze pokládat za jediné čínské náboženství v pravém slova smyslu, byl kult předků a velký vliv na kulturu bydlení měla nepochybně i čínská geomantie feng shui. \n\nPro laiky je mnohdy tradiční čínský nábytek synonymem k nábytku pocházejícího z dynastií Ming a Qing, které lze považovat za vrcholná období čínského nábytkového umění. \n\nSpolečnost na území Číny byla v neolitu rozdělena do mnoha kultur, mezi kterými panovaly značné odlišnosti v závislosti na geografické poloze centra dané kultury. Tehdejší Číňané žili především usedlým zemědělským způsobem života, jejich domy byly nejčastěji dřevěné nebo z kombinace dřeva a hlíny, kromě nejobvyklejšího posazení přímo na udusané zemi mohly být také částečně zapuštěny do země, nebo vyvýšeny na dřevěných kůlech. Nábytek byl velmi prostý, za nejstarší kus čínského nábytku lze považovat více či méně promyšleně navršenou hlínu a kamení. Kang, vyvýšený prostor vystavěný z nepálených cihel určený ke spaní, se v lidských obydlích užíval už před sedmi tisíci lety. Nejstarší dochovaný kus dřevěného nábytku – stolek zdobený malbou – pochází z pozdního období kultury Longshan.\n\nV období dynastie Shang se některé kusy nábytku, převážně rituálního, vyráběly z bronzu. Jedním z takových dodnes dochovaných nábytkových prvků je bronzový rituální stolek 禁 \"jin\" z konce 11. století př. n. l., který byl součástí setu bronzových nádob a pomůcek určených ke skladování a konzumaci obřadního vína.\n\nV tzv. Období válčících států, které bylo ukončeno sjednocením Číny dynastií Qin v r. 221 př. n. l., byla zdokonalena technika zpracování železa, což přispělo ke zkvalitnění procesu výroby nábytku. Traduje se, že zakladatelem truhlářského umění v Číně byl řemeslník Lu Ban, který údajně vynalezl pilu poté, co se řízl do prstu o zubatý list trávy. V tomto období byly také poprvé použity nábytkové spoje čepového charakteru, které jsou pro tradiční čínský nábytek typické. \nPosledním obdobím, kdy bylo zvykem napříč všemi společenskými vrstvami sedět na zemi, bylo období vlády dynastie Han. Tato skutečnost se pochopitelně projevila i na výšce nábytku, který většinou nepřesahoval 40-50 cm. Stolky byly většinou kulaté nebo obdélníkové s krátkými nožkami a připomínaly dnešní servírovací tácy nejen tvarově, ale i funkcí, neboť bylo zvykem s nimi často manipulovat.\n\nPřibližně ve 2. století n. l. se po Hedvábné stezce dostala do Číny z Byzantské říše skládací stolička, která byla Číňany pojmenována 胡床 \"hu chuang\" – „postel barbarů“. Tento první kus nábytku umožňujícího „vysoké“ sezení našel své uplatnění nejprve v armádě. Další typy sedacího nábytku se do Číny dostávaly také s příchodem buddhismu z Indie, šlo zejména o meditativní stoličky a židle, jejichž šířka umožňovala sezení v pozici se zkříženýma nohama. \nDynastii Tang lze označit za přechodné období mezi nízkým a vyšším „západním“ sezením. Tento způsob sezení byl zpočátku oblíben především dámami u císařského dvora a odtud se dále šířil ve vyšších společenských vrstvách. Rozšíření sezení na klasických židlích napříč všemi vrstvami obyvatelstva bylo završeno za dynastie Song.\nNejvýznamnějším novým konstrukčním prvkem z krátké vlády mongolské dynastie Yuan byly zásuvky, které byly součástí ještě relativně nových „vysokých“ stolů. Nábytek této doby se od stylu dynastie Song odlišoval svojí mohutností a bohatším dekorem, který měl navozovat dojem luxusu. \n\nDynastie Ming a Qing lze považovat za zlatý věk čínského nábytku. Čínští řemeslníci navazovali na tradiční styl z dynastií Song a Yuan, důraz byl stále kladen na vysokou kvalitu materiálu – během dynastie Ming a i v počátcích dynastie Qing byl luxusní materiál na prvním místě, dekor i tvarosloví se podřizovaly výjimečné textuře dřeva, která byla dále zvýrazňována vhodnou povrchovou úpravou.\nKe konci vlády dynastie Qing se zásoby luxusních dřevin ztenčily a jejich další import byl zkomplikován častými vojenskými konflikty na jihu země, proto se pro výrobu nábytku začaly používat dostupnější druhy materiálu, které kvůli kresbě s menší estetickou hodnotou řemeslníci přetírali pryskyřičnými vysoce lesklými nátěry, které byly barveny oxidy železa nebo rumělkou.\n\nZákladním materiálem pro výrobu tradičního čínského nábytku je dřevo převážně listnatých tropických dřevin. Nejvíce ceněny byly těžké pomalu rostoucí druhy příbuzné palisandru nebo santalovému dřevu.\nJedny z nejvíce používanějších druhů dřevin byly zejména tyto: \n\nZ nedřevěných materiálů se ve výrobě nábytku dále uplatňovaly drahé kameny (mramor, serpentinit) nebo perleť, které měly funkci ozdobnou a nábytek se těmito materiály inkrustoval. \n\nNábytkové kování se vyrábělo především z baitongu (též nazývaného paktong nebo pakfong), slitiny mědi, zinku a niklu, který svým vzhledem napodoboval stříbro. \n\nRámová konstrukce byla převzata z tradiční architektury a uplatňovala se při výrobě stolových desek nebo dveří skříňového nábytku. Čtyři díly rámu byly v rozích spojeny na pokos neprůběžným čepem a dlabem, přičemž v případě obdélníkového rámu obvykle oba delší díly nesly čep a druhé dva kratší díly byly opatřeny dlabem. Dřevěná deska byla v rámu upevněna pomocí drážek na vnitřních stranách dílů rámu, přičemž hrany této desky byly upraveny na rozměrově odpovídající pero. Výhoda rámové konstrukce spočívá v tom, že vnitřní desku ani spoje v rámu není nutné lepit a zároveň je vnitřní deska v rámu uložena dostatečně volně na to, aby mohla přirozeně mírně sesýchat i bobtnat bez jakéhokoliv narušení materiálu. \n\nDrak a fénix (čínsky 龙凤榫 \"longfengsun\") je tradiční název pro spoj na pero a drážku, jehož pomocí se sesazovaly větší desky, zejména stolní. Na spodní straně takto sesazených desek pak byly nejčastěji v rybinové drážce vloženy svlaky ve vzdálenosti cca 40 cm od sebe, které takto sesazenou desku vyztužovaly a zároveň umožňovaly prknům se přirozeně pohybovat v závislosti na aktuální vlhkosti, aniž by nějakým způsobem došlo k potrhání jednotlivých prken nebo jejich celkovému zkroucení. \n\nČep a dlab a jeho variace jsou nejpoužívanějším konstrukčním spojem tradičního čínského nábytku. Tento nábytkový konstrukční spoj je v rámci archeologických nálezů evidován už z období konce neolitu, Čína je tedy jednou z prvních oblastí, kde se tento typ spoje začal používat. Prakticky veškeré dřevěné konstrukční prvky byly upevňovány touto metodou bez jakýchkoliv dalších mechanických zpevnění nebo lepidel, což umožňovalo přirozené sesýchání a bobtnání dřeva v závislosti na vlhkosti prostředí. \n\nPro tento typ konstrukce je typický plynulý přechod noh stolu a lubu, konstrukce je obvykle méně komplikovaná než u noh zapuštěných, většinou jde o prosté spojení nohy s vrchní částí stolu pomocí neprůběžného čepu a rozporu na pokos. Tento spoj mohl být dále zpevněn pomocí dvou zajišťovacích kolíků. \nU zapuštěných noh je na rozdíl od noh rohových jednoznačně patrný přechod mezi nohou a deskou stolu. Pro tento typ konstrukce se používaly sofistikovanější, často ozdobně tvarované, variace na čepovou konstrukci. \n\n"}
{"id": "913464", "url": "https://cs.wikipedia.org/wiki?curid=913464", "title": "Volby v Lotyšsku", "text": "Volby v Lotyšsku\n\nVolby v Lotyšsku jsou svobodné. Volí se do parlamentu, Evropského parlamentu a každé čtyři roky probíhají prezidentské volby. Do parlamentu je poměrným volebním systémem voleno 100 poslanců na čtyřleté volební období.\n\n"}
{"id": "913468", "url": "https://cs.wikipedia.org/wiki?curid=913468", "title": "Montdidier (Somme)", "text": "Montdidier (Somme)\n\nMontdidier je francouzská obec v departementu Somme v regionu Hauts-de-France. V roce 2012 zde žilo 6 174 obyvatel. Je centrem arrondissementu Montdidier.\n\nAssainvillers, Ayencourt, Courtemanche, Ételfay, Faverolles, Fignières, Mesnil-Saint-Georges, Rubescourt\n\n\"Počet obyvatel\"\n\n"}
{"id": "913476", "url": "https://cs.wikipedia.org/wiki?curid=913476", "title": "Péronne (Somme)", "text": "Péronne (Somme)\n\nPéronne je francouzská obec v departementu Somme v regionu Hauts-de-France. V roce 2012 zde žilo 7 737 obyvatel. Je centrem arrondissementu Péronne a kantonu Péronne.\n\nAllaines, Barleux, Biaches, Brie, Bussu, Cléry-sur-Somme, Doingt, Éterpigny, Mesnil-Bruntel\n\n\"Počet obyvatel\"\n\n"}
{"id": "913477", "url": "https://cs.wikipedia.org/wiki?curid=913477", "title": "HUD (videohry)", "text": "HUD (videohry)\n\nHUD (head-up display, popř. heads-up display) je v počítačových videohrách typ zobrazování informací a údajů o hráči za pomocí grafického uživatelského prostředí. Jeho název \"HUD\" je převzat z moderního letectví. HUD nejčastěji zobrazuje herní informace, jako je zdraví, zbývající munice nebo postup ve hře, jako například úroveň nebo obtížnost.\n\nNejčastěji bývají v hrách zobrazovány prostřednictvím HUD tyto informace:\n\n"}
{"id": "913479", "url": "https://cs.wikipedia.org/wiki?curid=913479", "title": "Combles", "text": "Combles\n\nCombles je francouzská obec v departementu Somme v regionu Hauts-de-France. V roce 2012 zde žilo 795 obyvatel.\n\nObec leží u hranic departementu Somme s departementem Pas-de-Calais. Sousední obce jsou: Ginchy, Maurepas, Morval (Pas-de-Calais), Rancourt a Sailly-Saillisel.\n\n\"Počet obyvatel\"\n"}
{"id": "913480", "url": "https://cs.wikipedia.org/wiki?curid=913480", "title": "Elysejská smlouva", "text": "Elysejská smlouva\n\nElysejská smlouva je dohoda o těsné spolupráci ve všech oblastech mezi Francií a Německem, podepsaná 22. 1. 1963. Zavazují se zde k „hledání pokud možno společné pozice“ k veškerým významným ekonomickým, politickým a kulturním otázkám. Smlouva vytvořila „osu Paříž – Bonn“, která se měla stát rozhodující silou Evropského hospodářského společenství. Klíčovou roli v procesu usmíření mezi Francií a západním Německem sehrál spolkový kancléř Konrad Adenauer, jehož snaha o překonání „historického nepřátelství“ mezi oběma zeměmi symbolicky vyvrcholila v červenci 1962, kdy se kancléř během státní návštěvy Francie zúčastnil spolu s francouzským prezidentem Charlesem de Gaullem bohoslužby v remešské katedrále. Koncem ledna 1963 se oba politici sešli v Elysejském paláci v Paříži, aby slavnostně podepsali Smlouvu o německo-francouzské spolupráci. Francie chtěla jejím prostřednictvím čelit utvářejícímu se americko-britskému bloku v Severoatlantické alianci a stát se vedoucím politickým a vojenským činitelem v západní Evropě.\n\n\n"}
{"id": "913482", "url": "https://cs.wikipedia.org/wiki?curid=913482", "title": "Historický lexikon Švýcarska", "text": "Historický lexikon Švýcarska\n\nHistorický lexikon Švýcarska je encyklopedie o dějinách a vývoji Švýcarska od jeho počátků až do dnešní doby.\n\nLexikon, započatý v roce 1988, je dílo 2500 autorů s téměř padesátičlennou redakcí, šéfredaktorem je historik Marco Jorio (stav 2012/13). Vydává jej nadace \"Stiftung Historisches Lexikon der Schweiz (HLS)\" pod patronátem \"Švýcarské akademie věd pro humanitní a sociální vědy\" (jedné ze čtyř organizaci \"Švýcarských akademií věd\") a \"Švýcarské historické společnosti\". Financuje jej Švýcarská konfederace ze spolkové části daní.\n\nPředchůdcem Lexikonu byl \"Historicko-biografický lexikon Švýcarska\", vydávaný Victorem Attingerem v letech 1921 až 1934.\n\nV době vzniku lexikonu, koncem osmdesátých let, byla jako jeho hlavní část plánována tištěná verze s vydáním jednoho dílu ročně, tak aby do roku 2014 celkové vydání obsahovalo třináct dílů s kolem 60.000 článků k osobám, rodinám a rodům, místům a věcným tématům.\n\nV roce 2002 byl vydán první díl, na podzim 2012 jedenáctý – s celkově přes 36.000 hesly, tj. přes 100.000 články ve všech třech jazycích – v roce 2013 následuje díl dvanáctý.\n\nJe vydáván v plném tematickém a regionálním rozsahu ve třech hlavních řečech Spolku. V řeči čtvrté, rétorománštině jsou od roku 1999 vydávány jednotlivé články, v letech 2010 a 2012 vydané celkově v obou plánovaných dílech částečné, hlavní celošvýcarské vydání doplňující, rétorománské publikace.\n\nTato hlavní vydání doplňují příležitostná vydání – např. v roce 2012 \"Schwyzer Band\", soubor článků ke kantonu, regionu a obci (městečku) Schwyz.\n\nOd roku 1998 je Lexikon – (interní) označení e-HLS – dostupný ve webové verzi třech hlavních jazyků, v plném rozsahu redakcí publikovaných článků, ale bez ilustrací (zatím) vyhrazených tištěnému vydání. Na přelomu 2012/13 s celkem přes 36.000 hesly, tj. přes 100.000 články ve všech třech jazycích (obdobně tištěné verzi). Od roku 2004 také v (částečné, hlavní vydání doplňující) rétorománské verzi.\n\nRegistr jmen je od roku 2009 propojen s Biografickým portálem, společným dílem akademiků německy mluvících zemí. K němu se připojují další země, v roce 2012 Holandsko a Slovinsko.\n\n"}
{"id": "913486", "url": "https://cs.wikipedia.org/wiki?curid=913486", "title": "Euroregion Beskydy", "text": "Euroregion Beskydy\n\nEuroregion Beskydy je euroregion spojující pohraničí tří států - Česka, Polska a Slovenska. Vznikl 21. 4. 2000 smlouvou o slovensko-polském společenství. 9. 6. 2000 byla připojena česká strana. Je prvním euroregion spojující tři postsocialistické státy. Euroregion Beskydy se rozkládá na území o rozloze 3900 km² a žije v něm přibližně 780 000 obyvatel ve 14 městech a 119 obcích\n\nV Česku má euroregion rozlohu 605 km². Území je vymezeno městy Havířov, Ostrava, Příbor a Frenštát pod Radhoštěm. Nachází se zde 5 měst, 55 obcí a žije zde 161 000 obyvatel. Největším městem je Frýdek-Místek. Členy euroregionu na české straně jsou:\n\nZde se euroregion rozléhá na 2 023 km² a žije v něm 275 000 obyvatel. Skládá se ze 7 měst (Turzovka, Žilina, Bytča, Námestovo, Čadca, Kysucké Nové Město a Rajecké Teplice\n\nNa polské straně má euroregion 1 216 km² a 343 000 obyvatel. Skládá se ze 4 okresů (Bielský okres, okres Žywiec, okres Sucha Beskidzka), 4 měst a 20 obcí.\n\nEuroregion je smlouvou o společenství slovenských, polských a českých sdružení obcí a nemá právní subjektivitu. Euroregion Beskydy je složen ze Sdružení \"Region Beskydy\" se sídlem ve Frýdku-Místku, Sdružení \" Region Beskidy\"se sídlem v Bielsko-Bialej a Sdružení \" Region Beskydy\" se sídlem v Žilině.\n\nPrezidium euroregionu\nRevizní komise\nPracovní skupiny\nSekretariát euroregionu\n\nCílem je rovnoměrný a vyvážený rozvoj regionu a přiblížení jeho obyvatel v příhraničních oblastech. Hlavním předmětem spolupráce pak je:\n\n"}
{"id": "913488", "url": "https://cs.wikipedia.org/wiki?curid=913488", "title": "French Open 2013 – dvouhra juniorů", "text": "French Open 2013 – dvouhra juniorů\n\nObhájcem titulu byl Belgičan Kimmer Coppejans, který ale z věkových důvodů už nemohl startovat.\n\nVítězem juniorského French Open se stal chilský tenista Cristian Garín, když ve finále porazil čtvrtého nasazeného Němce Alexandera Zvereva po setech 6-4 a 6-1. Pro Chilana to byl premiérový titul na juniorském grandslamu a jeho největší prozatímní úspěch.\n\n\n\n"}
{"id": "913497", "url": "https://cs.wikipedia.org/wiki?curid=913497", "title": "Doingt", "text": "Doingt\n\nDoingt je francouzská obec v departementu Somme v regionu Hauts-de-France. V roce 2010 zde žilo 1 329 obyvatel.\n\n"}
{"id": "913500", "url": "https://cs.wikipedia.org/wiki?curid=913500", "title": "Tengrismus", "text": "Tengrismus\n\nTengrismus či tengriánství je domorodé náboženství národů mongolských a turkických národů, jehož nejvyšším božstvem je nebeský Tengri. Díky důrazu na toto božstvo má rysy monoteismu, zahrnuje však také polyteismus a animismus. Vztah k šamanismu je předmětem sporů, podle některých názorů jsou tengristický kult nebes a šamanismus dvě rozdílné tradice, podle jiných existoval tento kult uvnitř šamanismu.\n\nNovodobý tengrismus vznikl v době rozpadu Sovětského svazu v intelektuálních kruzích turkických národů Střední Asie, především mezi Tatary, Burjaty, Kyrgyzy a Kazachy. Organizované obrození přežívajících tradic probíhá také v Jakutsku, Tuvě a Chakasii. Mezi podobná hnutí patří barchanismus z Altajské republiky a Vattisen Jali z Čuvašska.\n\nTengrismu se podobají domorodá náboženství uralských národů jako Samojedů, Marijců nebo Chantů, ale také Ainuů nebo paleoasijských Korjaků.\n"}
{"id": "913507", "url": "https://cs.wikipedia.org/wiki?curid=913507", "title": "Massey Ferguson", "text": "Massey Ferguson\n\nMassey Ferguson Limited je významný výrobce zemědělských strojů, který byl založen v Brantfordu, Ontario, Canada. Společnost vznikla spojením mezi firmou Massey Harris a Ferguson Company v roce 1953. Tehdy byl její název Massey Harris Ferguson. V roce 1958 byl název zkrácen a dal tak vzniknout dnešní značce Massey Ferguson. Dnes společnost existuje jako značka užívaní korporací a zůstává významným hráčem na celosvětovém trhu se zemědělskou technikou.\n\nMassey Ferguson vznikl jak bylo uvedeno výše spojením dvou firem, z nichž každá měla zajímavou historii. Představme si nejprve historii společnosti Ferguson Company.\n\nViz .\n\nSpolečnost Ferguson nese jméno svého zakladatele, inženýra a vynálezce Henryho George \"Harry\" Fergusona. Harry Ferguson (4. listopad 1884 – 25. říjen 1960) byl irský inženýr a vynálezce, který je známý zejména díky své roli ve vývoji moderního zemědělského traktoru, stal se rovněž prvním irem, který postavil a pilotoval vlastní letoun a proslavil jej i vývoj prvního vozu formule 1 s pohonem všech kol (Ferguson P99). Tento vůz označil dokonce sám velký Stirling Moss za nejoblíbenější vůz F1 s jakým kdy závodil. S tímto vozem jezdil například I Graham Hill, Rob Walker a Jack Fairmann. K největším úspěchům tohoto vozu patří vítězství v závodech do vrchu v britském šampionátu 1964. Základ vozu byl použit I pro stavbu speciálu Bobbyho Unsera pro slavný závod 500 mil Indianopolis. Jméno “Harry” Fergusona žije nadále ve jménu značky zemědělské techniky Massey Ferguson.\n\n\nFerguson TE 20 byl revoluční stroj. Zahrnoval hydraulický tříbodový závěs, přiměřený výkon a vynikající ovladatelnost.\n\nMassey Ferguson vznikl jak bylo uvedeno výše spojením dvou firem, z nichž každá měla zajímavou historii. Nyní je čas zaměřit se na společnost Massey Harris.\n\n\n\n\nViz .\n\nPripps, Robert N. The Big Book of Farm Tractors. Vancouver, BC: Raincoast Books, 2001. ISBN 978-1-55192-393-2.\n\n"}
{"id": "913510", "url": "https://cs.wikipedia.org/wiki?curid=913510", "title": "Gelová elektroforéza", "text": "Gelová elektroforéza\n\nGelová elektroforéza je metoda pro separaci a analýzu makromolekul (DNA, RNA a proteinů) v závislosti na jejich velikosti, uspořádání a náboji. Jedná se o druh elektroforézy, která využívá gelu o různé velikosti pórů, skrze které se fragmenty makromolekul pohybují.\n\nNejčastěji používanými typy gelové elektroforézy je elektroforéza DNA v agaróze a elektroforéza proteinů v polyakrylamidovém gelu při metodě SDS-PAGE.\n\n\n\n"}
{"id": "913513", "url": "https://cs.wikipedia.org/wiki?curid=913513", "title": "Barleux", "text": "Barleux\n\nBarleux je francouzská obec v departementu Somme v regionu Hauts-de-France. V roce 2012 zde žilo 249 obyvatel.\n\nAssevillers, Belloy-en-Santerre, Biaches, Éterpigny, Flaucourt, Péronne, Villers-Carbonnel\n\n\"Počet obyvatel\"\n"}
{"id": "913522", "url": "https://cs.wikipedia.org/wiki?curid=913522", "title": "Černý talár pro vraha", "text": "Černý talár pro vraha\n\nČerný talár pro vraha (originální francouzský název \"Une robe noire pour un tueur\") je francouzský kriminální filmové drama z roku 1981, které režíroval José Giovanni podle vlastního scénáře. Hlavní roli ve filmu o muži, nespravedlivě odsouzeném k trestu smrti, který uprchne a rozhodne se očistit své jméno, ztvárnili Claude Brasseur a Annie Girardotová.\n\nSimon Risler je nespravedlivě odsouzen k trestu smrti. Těsně před popravou se mu podaří uprchnout, ale později je prozrazen a postřelen policii na útěku. Útočistě nalézá u Florence Natové, své obhájkyně z procesu. Ta zavolá svého dávného přítele, lékaře Alaina Rivièra, který Simona ošetří, aby mohl prchnout. Alain zcela nečekaně Simonovi nabídne skrýš na statku pro bývalé narkomany, který vede. Florence se zatím mimořádně aktivně snaží se odhalit, proč byl Simon opravdu odsouzen k nespravedlivému trestu. Nalézá informace o dávných zločinech, které Simon páchal s policejním krytím a o zapojených komisařích, kteří teď mají zájem na Simonově likvidaci. Simon také jedná na vlastní pěst a po několika nezdarech se mu nakonec podaří sebrat si jako rukojmí policejního inspektora, který proti němu křivě svědčil u soudu. S pomocí Florence ho přinutí, aby přiznal jeho skutečnou nevinu, což musí vést k jeho osvobození. Přestože situace se pro Simona jeví jako vyřešená, v poslední chvíli je na policejní pokyn těžce postřelen a je otázné, jestli své zranění vůbec přežije.\n\n"}
{"id": "913528", "url": "https://cs.wikipedia.org/wiki?curid=913528", "title": "Conty", "text": "Conty\n\nConty je francouzská obec v departementu Somme v regionu Hauts-de-France. V roce 2010 zde žilo 1 752 obyvatel.\n\n"}
{"id": "913533", "url": "https://cs.wikipedia.org/wiki?curid=913533", "title": "Bernaville", "text": "Bernaville\n\nBernaville je francouzská obec v departementu Somme v regionu Hauts-de-France. V roce 2012 zde žilo 1 106 obyvatel.\n\nAutheux, Beaumetz, Boisbergues, Domesmont, Épécamps, Fienvillers, Gorges, Heuzecourt, Le Meillard, Prouville, Ribeaucourt\n\n\"Počet obyvatel\"\n"}
{"id": "913536", "url": "https://cs.wikipedia.org/wiki?curid=913536", "title": "French Open 2013 – dvouhra juniorek", "text": "French Open 2013 – dvouhra juniorek\n\nObhájkyní titulu byla německá hráčka Annika Becková, která z věkových důvodů již nemohla startovat.\n\nVítězkou francouzského grandslamu se stala druhá nasazená hráčka, švýcarská tenistka Belinda Bencicová, která ve finále porazila pátou nasazenou německou hráčku Antoniu Lottnerovou po jednoznačném výsledku 6–1 a 6–3 na sety. Pro Švýcarku to byl premiérový juniorský grandslamový titul.\n\n\n"}
{"id": "913537", "url": "https://cs.wikipedia.org/wiki?curid=913537", "title": "Candas", "text": "Candas\n\nCandas je francouzská obec v departementu Somme v regionu Hauts-de-France. V roce 2012 zde žilo 1 077 obyvatel.\n\nBeauval, Bonneville, Fieffes-Montrelet, Fienvillers, Gézaincourt, Longuevillette, Naours, La Vicogne\n\n\"Počet obyvatel\"\n"}
{"id": "913541", "url": "https://cs.wikipedia.org/wiki?curid=913541", "title": "Vavá", "text": "Vavá\n\nVavá, rodným jménem Edvaldo Izídio Neto (12. listopadu 1934, Recife – 19. ledna 2002, Rio de Janeiro) byl brazilský fotbalista.\n\nHrával na pozici útočníka. S brazilskou reprezentací se stal dvakrát mistrem světa, ve Švédsku 1958 a v Chile 1962. V Chile se přitom dostal do all-stars týmu turnaje a spolu s Albertem, Garrinchou, Ivanovem, Jerkovićem a Sánchezem se stal se čtyřmi brankami nejlepším střelcem šampionátu. Přitom už na předchozím mistrovství ve Švédsku vstřelil 5 branek. Stal se také prvním fotbalistou, který vstřelil gól ve dvou finálových utkáních mistrovství světa (po něm se to podařilo jen Pelému, Paulu Breitnerovi a Zinedinu Zidanovi). Celkem za národní tým odehrál 20 utkání, v nichž vstřelil 15 gólů. Po skončení hráčské kariéry se stal trenérem.\n\n"}
{"id": "913542", "url": "https://cs.wikipedia.org/wiki?curid=913542", "title": "Povodně ve střední Evropě 2013", "text": "Povodně ve střední Evropě 2013\n\nPovodně ve střední Evropě 2013 následovaly po vydatných srážkách na konci května a začátku června 2013. Zasáhly oblasti České republiky, Maďarska, Německa, Polska, Rakouska, Slovenska a Švýcarska.\n\nPo poměrně zataženém a deštivém jaru 2013 byla podstatná část území České republiky nasycena vodou z jarního tání a dešťů. Půda nestačila následný vysoký úhrn srážek pojmout a řeky se rozvodnily. Šlo zejména o toky na jihozápadě a na severovýchodě Čech, v návaznosti na postup vody po Vltavě a Labi také došlo k záplavám ve středních a severních Čechách. Do 3. června si vyžádala již sedm lidských životů, další lidé se pohřešují. V Děčíně Labe kulminovalo 6.6. 2013 ve 4 hodiny ráno a dosáhlo výšky 1071 cm a průtoku 3 910 m³/s.\n\nPovodně zasáhly zejména jih a východ Německa − spolkové země Durynsko, Sasko, Sasko-Anhaltsko, Bavorsko a Bádensko-Württembersko.\n\nU bavorského Deggendorfu protrhl rozvodněný Dunaj několik hrází a 4. června bylo evakuováno až 4000 lidí. V Řezně Dunaj překonal 130leté maximum (v úterý 4. června krátce po třetí hodině odpoledne hladina dosáhla úroveň 6,82 metru) a zaplavil několik ulic, obyvatelé města však podle radnice ohroženi nebyli. Nejdramatičtější situace byla v bavorském Pasově, jehož centrum bylo zaplaveno soutokem Dunaje a Innu. V pondělí 3. června večer zde hladina Dunaje kulminovala na 12,89 metru a pak začala pozvolna klesat. Absolutní rekord z roku 1501, tedy 13,20 metru, tak veletok v Pasově nepřekonal. V úterý 4. června kolem třetí hodiny odpoledne dosahovala hladina 10,85 metru.\n\nV úterý 4. června s příchodem povodňové vlny ze sousedního Česka rychle stoupala hladina Labe v saských městech − v Pirně rychlostí 10 centimetrů za hodinu. Mimořádně kritická byla situace v Drážďanech − hladina řeky 4. června dosáhla 7,42 metru, očekává se však, že kulminace se přiblíží hodnotě 9,40 metru dosažené při katastrofálních povodních v roce 2002. V drážďanském předměstí Gohlis, které se nachází zhruba deset kilometrů po proudu za Drážďany, přeteklo Labe hráz.\n\nZ přítoků Labe velké ohrožení představovala řeka Sála, kde povodně dosáhly většího rozsahu než při stoleté vodě v roce 2002. Ve městě Halle byla tato povodeň nejhorší za posledních 70 let. Další z přítoků Labe, Mulda, tvrdě zasáhl město Grimma, kde bylo zatopeno historické centrum a dva tisíce lidí musely být evakuovány.\n\nV Rakousku byla na některých místech dosažena stoletá voda a došlo k překročení rekordních hodnot z roku 2002. V zemích Vorarlbersko, Tyrolsko, Salcbursko, Horní Rakousy a Dolní Rakousy bylo mnoho obcí pod vodou. V Salzburgu kulminoval řeka Salzach 3. června krátce po poledni na úrovni 8,51 m. Dunaj na území Rakouska kulminoval postupně od 4. června do 6. června − v Melku dosáhla hladina 4. června v poledne úrovně 14,5 m a voda se přelila přes postavené bariéry, ve Vídni hladina veletoku v noci z 5. na 6. června o 4 cm překonala rekordních 7,89 metru z roku 2002, zatopeny byly vídeňské přístavy Lobau a Albern a restaurační zařízení v záplavové oblasti Nového Dunaje.\n\nV Bratislavě překonala hladina Dunaje jedenáct let starý rekord - 9,91 metru - již 5. června. Ke kulminaci na úrovni 10,34 m došlo 6. června odpoledne. V noci na 7. června začala hladina klesat − kolem půlnoci ukazoval vodočet údaj o 7 cm nižší, ve 3:00 hodiny o 11 cm nižší. Nejvíce byla náporu vody vystavena městská část Devín u soutoku Dunaje a Moravy, která po zatopení přístupových silnic zůstala odříznuta od zbytku Bratislavy, dvě desítky obyvatel z nejohroženějších části Devína byly evakuovány.\n\nI ve Švýcarsku byly záplavy a sesuvy půdy, ale menšího rozsahu.\n\n"}
{"id": "913544", "url": "https://cs.wikipedia.org/wiki?curid=913544", "title": "Římskokatolická farnost Prácheň", "text": "Římskokatolická farnost Prácheň\n\nŘímskokatolická farnost Prácheň je územní společenství římských katolíků v Práchni a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nKostel sv. Vavřince zde byl vybudován v letech 1780–1782 a původně byl zřejmě filiálkou farnosti v Kamenickém Šenově. Matriky jsou v místě vedeny od roku 1784. V roce 1802 zde byla zřízena nová samostatná farnost. Ta byla obsazována knězem až zhruba do poloviny 20. století. Od té doby je spravována excurrendo z Kamenického Šenova.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "913546", "url": "https://cs.wikipedia.org/wiki?curid=913546", "title": "Splnitelnost", "text": "Splnitelnost\n\nV logice představuje splnitelnost (často zkracovaná jako SAT z anglického \"satisfiability\") problém odpovědi na otázku, zdali existuje zadanému výrazu (formuli) zapsaného ve výrokové ... Booleovské logice například pomocí operací AND, OR a NOT přiřazení, při kterém bude výraz ohodnocen jako pravdivý. Zároveň je důležité určit, jestli pro zadaný výraz žádné takové přiřazení neexistuje, taková skutečnost implikuje, že zadaná funkce vyjádřená pomocí stanovených formulí je kontradikce (tedy že při jakémkoli vstupu je na výstupu hodnota FALSE) - při takové situaci říkáme, že je funkce nesplnitelná (anglicky \"unsatisfiable\"), jinak je funkce splnitelná (\"satisfiable\"). Například výraz \"a\" AND \"b\" je splnitelný, protože existují hodnoty \"a\" = TRUE and \"b\" = TRUE, na při kterých výraz (\"a\" AND \"b\") = TRUE. Pro zdůraznění binární povahy této úlohy se zdůrazňuje pojem \"Booleovská\" resp. \"výroková splnitelnost\". \n\nSAT představuje první známý NP-úplný problém. To ve zkratce znamená, že není znám žádný efektivní algoritmus řešící všechny instance SAT problému v polynomiálním čase. Obecně se předpokládá, že takový algoritmus neexistuje (není to však dokázáno, viz Problém P versus NP). Dále může být široká škála přirozeně se vyskytujících problémů při rozhodování a optimalizacích transformována jako SAT problém. Třída algoritmů nazývaná SAT solvery může efektivně vyřešit dostatečně velké podmnožiny instancí SAT a být tak užitečná při řadě praktických aplikací, jako například při návrhu elektrických obvodů nebo při automatizovaném dokazování teorií, kdy je možné dokazovanou teorii transformovat jako instanci SAT. Rozšiřování potenciálu SAT solverů představuje v současnosti značně pokrokovou oblast, avšak prozatím neexistuje žádná metoda pro efektivní řešení \"všech\" instancí SAT.\n\nV teorii složitosti představuje otázka splnitelnosti (resp. SAT) rozhodnutí, jehož dílčí části formují pouze Booleovské výrazy (formule) zapsané pomocí AND, OR, NOT, proměnných a závorek. Otázka zní: existují pro proměnné zadané formule hodnoty \"TRUE\" nebo \"FALSE\" v takové kombinaci, při které bude \"celá\" formule nabývat hodnoty \"TRUE\"? Pokud taková kombinace existuje, označujeme \"Booleovskou formuli\" jako \"splnitelnou\" a ekvivalentně pokud taková kombinace neexistuje, je formule \"nesplnitelná\". Problém splnitelnosti Booleovských formulí je NP-úplný. Problém splnitelnosti výroku (též PSAT za anglického \"propositional satisfiability problem\") tedy rozhodnutí, zdali zadaná výroková formule je splnitelná či nikoli, představuje klíčovou úlohu v mnoha oblastech informatiky, včetně teoretické informatiky, algoritmizace, umělé inteligence, návrhu hardware, automatizace návrhu elektroniky a dalších. \n\nLiterál je buď proměnná nebo negace proměnné (negace výrazu může být redukována na negované proměnné pomocí De Morganových zákonů). Například formula_1 představuje pozitivní literál a formula_2 představuje negativní literál.\n\nKlauzule je disjunkce literálů. Například formula_3 je klauzule (čti \"x-jedna nebo non-x-dva\"). \n\nExistuje několik speciálních případů splnitelnosti, kdy je požadováno, aby ve formuli byly v konjunkci klauzulí (jedná se formule v konjunktivní normální formě). Určení splnitelnosti formule v konjunktivní normální formě, kde každá klauzule je omezena na nejvýše tři literály představuje NP-úplný problém, tento problém se nazývá \"3SAT\", \"3CNFSAT\", nebo \"3-satisfiability\". Určení splnitelnosti formule, ve kterém je každá klauzule omezena na nejvýše dva literály je P-úplný problém, tento problém se nazývá \"2SAT\". Určení splnitelnosti formule, v níž každá klauzule je Hornova klauzule (tj. obsahuje nanejvýš jeden pozitivní literál) je P-úplný problém, tento problém se nazývá Hornova-splnitelnost.\n\nCook-Levinova teorie tvrdí, že splnitelnost Booleovských formulí je NP-úplný problém, a fakticky představuje první problém, u kterého byla prokázána NP-úplnost. Nicméně, nad rámec této teorie, je třeba zmínit, že efektivní algoritmy pro SAT vyvinuté v průběhu posledního desetiletí přispěly k dramatickému pokroku v našich možnostech automatizovaně řešit problémové případy zahrnující desítky tisíc proměnných a miliony dalších omezení. Ukázky těchto problémů v oblasti automatizace návrhu elektroniky (EDA) zahrnují formální kontrolu rovnocennosti, kontrolu modelů, formální verifikaci pipeline mikroprocesorů, automatické generování testovacího vzoru, směrování FPGA atd. V současnosti se zvažuje využití SAT solveru jakožto základní komponenty pro automatizované návrhy elektroniky (EDA).\n"}
{"id": "913552", "url": "https://cs.wikipedia.org/wiki?curid=913552", "title": "Rockstar (nápoj)", "text": "Rockstar (nápoj)\n\nRockstar (\"ROCKST★R ENERGY DRINK\") je energetický nápoj vyráběný od roku 2001 firmou Rockstar Inc. V Evropě je vyráběn firmou PepsiCo. V České republice se prodává šest druhů nápojů této značky.\n\nV roce 2009 měl 14% podíl na nápojovém trhu USA. Firma Rockstar sídlí v Las Vegas. V lednu 2013 byl Rockstar Energy Drink dostupný ve více než 20 příchutích ve více než 30 zemích.\n\n"}
{"id": "913561", "url": "https://cs.wikipedia.org/wiki?curid=913561", "title": "Poix-de-Picardie", "text": "Poix-de-Picardie\n\nPoix-de-Picardie je francouzská obec v departementu Somme v regionu Hauts-de-France. V roce 2010 zde žilo 1 752 obyvatel. Je centrem kantonu Poix-de-Picardie.\n\n"}
{"id": "913562", "url": "https://cs.wikipedia.org/wiki?curid=913562", "title": "Henry Evelyn Bliss", "text": "Henry Evelyn Bliss\n\nHenry Evelyn Bliss (28. ledna 1870, New York – 9. října 1955, Plainfield) byl americký knihovník. Proslavil se zejména svým systémem bibliografického třídění. Vydal několik knih o teorii a praxi bibliografického třídění a také sbírku básní. Byl to velmi všestranný a pracovitý člověk, který významně přispěl americkému i světovému knihovnictví. Opravdového uznání za jeho činnost se mu ovšem dostalo až na sklonku života. Dnes je považován za jednu z předních osobností v tomto oboru.\n\nHenry Evelyn Bliss se narodil v rodině přistěhovalců z koloniální éry, která se usadila na východním pobřeží Severní Ameriky. Jeho rodiče byli Henry Hale Bliss a Evelyn Matilda Livingston rozená Davis. Jeho otec se živil jako realitní makléř. Oba jeho rodiče byli již jednou ženatí. Jeho otec byl z prvního manželství vdovec. Blissova matka měla z předchozího manželství dceru, Bliss měl tedy starší nevlastní sestru jménem Florence. První roky svého života strávil v místě svého narození v New Yorku, později se přestěhoval na matčinu usedlost ve státě New Jersey.\n\nAž do jedenácti let byl H. E. Bliss vzděláván doma svou matkou. Jeho matka ho učila veškeré potřebné dovednosti jako čtení a psaní, ale také ho vzdělávala nábožensky a dokonce ho učila i zpěvu. Další předměty (francouzštinu, latinu, aritmetiku a mluvnici) ho učily najaté vychovatelky. V roce 1883, kdy se jeho rodina vrátila zpět do New Yorku začal navštěvovat základní školu, kterou později vyměnil za jinou a na té studoval až do roku 1885. Poté se zapsal na College of the City of New York. Studium na této škole zahrnovalo matematiku, vědy, logiku, jazyky i filozofii. H. E. Bliss byl na škole ale nespokojený a studium nezakončil maturitní zkouškou, nýbrž ji roku 1888 opustil. Poté se na naléhání svého otce, který nesouhlasil s jeho životním směřováním, zkoušel uchytit v podnikání a také jako učitel. Vystřídal zaměstnání v několika různých Newyorských firmách jako písař. V roce 1892 mu ale CCNY nabídla, aby se na školu vrátil a pracoval zde jako asistent knihovníka. Ohledně roku odchodu z univerzity a jeho návratu jako zaměstnance se zdroje zcela neshodují. Někde je uváděno, že z univerzity odešel v roce 1889 a stejně tak rok nástupu do zaměstnání na univerzitě je v některých zdrojích uveden 1891. Na základě průzkumu všech dostupných zdrojů se přikláním k datům 1888 a 1892. Jeho jediným odborným vzděláním na poli knihovnictví byl letní kurz třídění. Ale právě v tomto zaměstnání objevil svou pravou životní vášeň. Při své práci v knihovně se setkal s mnoha lidmi, kteří se později stali slavnými. Již v této době začal přemýšlet nad novou formou bibliografické klasifikace, protože mu stávající klasifikace připadala nevhodná. Dokonce na toto téma diskutoval i s Charlesem A. Cutterem.\n\nHenry Evelyn Bliss se 1. července roku 1901 oženil. Jeho chotí se stala učitelka Ellen de Koster z New Yorku narozená 24. září 1876. Jejím otcem byl nizozemec John de Koster pocházející z Rotterdamu a matka byla američanka Ellen Lynch narozená v New Yorku. Ellen de Koster celý život učila na Newyorské Hunter College. Jejich, údajně velmi šťastné, manželství trvalo 42 let až do Elleniny nečekané smrti v roce 1943 způsobené rakovinou. Zemřela tedy o 15 let dříve než její milovaný manžel, pro kterého to byla velká rána. Během svého manželství ale stačil zplodit několik potomků. Jeho nejstarší dcera Enid (datum narození neznámé) tragicky zemřela v roce 1918. Henry Evelyn Bliss měl ale se svojí ženou další tři děti, jednu dceru a dva syny. Jeho druhorozená dcera se jmenovala Margaret Bliss později provdaná Treat, narodila se v roce 1906, provdala se za Wolcotta Treata a zemřela roku 1997 v Pasadeně v Kalifornii. Měla dvě děti, dceru a syna a později se se svým manželem rozvedla. Dalším potomkem byl syn John Hale Bliss narozen roku 1908 a oženil se s Kathryn Eagleton, datum úmrtí není známo. Pracoval ve stavebním průmyslu a měl dvě dcery. Posledním potomkem byl jeho druhorozený syn Conrad de Koster Bliss, který se narodil v roce 1911 a vzal si s Odette Russell a zemřel v roce 1963 v Texasu. Byl chemikem v oboru metalurgie a inženýrem ve výrobě a podle dostupných informací byl bezdětný.\n\nŽivot Henryho Blisse nebyl jednoduchý, postihlo ho mnoho ztrát a těžkých životních situací. První těžkou ztrátou byla již zmíněná smrt jeho prvorozené dcery Enid v roce 1918. Bliss byl také nešťastný z bezútěšné situace svých rodičů a sestry. Jeho rodiče udržovali styky s vlivnými lidmi ve vysokých kruzích New Yorku. Celý život se snažili vybudovat si postavení a toto snažení nakonec vedlo ke zcela opačnému konci. Jeho matka tragicky zemřela na otravu a z jeho otce se stal zlomený muž se sklonem k alkoholismu. Ani jeho nevlastní sestra neskončila dobře. Vedla poměrně rozporuplný život, který vyústil v obvinění z vraždy. Byla souzena a nakonec osvobozena, ale i přesto dál vedla nepříliš příkladný život. A nejenom rodinné ztráty provázely Blissův život. Ve stejný rok, kdy přišel o dceru začal také pomalu ztrácet sluch. Poslední velkou ztrátou byla smrt jeho ženy.\n\nI přes tato životní úskalí byl Henry Evelyn Bliss odhodlaný člověk plný entuziasmu, který se dokázal vypořádat se vším, co mu život přinesl. Terapií pro něj byla práce, a proto čím víc svízelných životních situací musel řešit, tím víc se ponořoval do práce na svém životním díle.\n\nKromě práce se však Bliss věnoval i sportu a dalším koníčkům. Jako dospívající chlapec jezdil na plachetnici, hrál baseball za baseballový tým z Harlemu a také hrál velmi dobře tenis. Tenisu se aktivně věnoval až do čtyřiceti. Mimo jiné byl i tajemníkem a pokladníkem turistického klubu a věnoval se zpěvu. Měl tak dobrý baryton, že dokonce uvažoval o pěvecké kariéře. I přesto, že se tak nestalo, mnoho let byl sólovým pěvcem v kostelním sboru, až do chvíle než nastoupila jeho hluchota. Také měl rád fyzickou práci, která mu pomáhala zklidnit mysl. Byl překvapivě zručný a s oblibou se věnoval výrobě skříní.\n\nJiž v počátcích své kariéry v College library Bliss usoudil, že doposud používaná klasifikace je nevhodná a dobře neslouží svému účelu. Začal se zajímat o možnosti jejího vylepšení. Deweyho desetinné třídění ho nenadchlo a uvažoval o vylepšení expanzivní klasifikace Charlese Ammi Cuttera. Své snahy ale později vzdal a začal se naplno věnovat tvorbě vlastního klasifikačního systému.\n\nV College library byl nejprve zaměstnán na postu asistenta knihovníka. Hlavní náplní jeho práce byla referenční činnost. Bliss se ale nad rámec své práce věnoval snaze o vylepšení knihovny. Vztahy s kolegy nebyly příliš dobré, zejména proto, že se jeho snaha o vylepšení setkávala jen s velmi malou pomocí a podporou. Dalším důvodem byla možná i Blissova povaha. Byl velice přímočarý a kritický, někdy až arogantní. Bliss zastával post zástupce knihovníka až do roku 1915, kdy došlo ke změnám. Hlavní knihovník odešel do důchodu a Bliss se stal zástupcem knihovníka. V roce 1917 zažádal o místo hlavního knihovníka. College library však přijala Dr. Goodriche z Michiganské univerzity. Ten na tomto místě setrval po mnoho let. Dokázal s Blissem najít společnou řeč a nakonec se stali velmi blízkými přáteli.\n\nSvé záměry ohledně vytvoření nového klasifikačního systému Bliss poprvé zveřejnil v roce 1910 v odborném časopise Library Quaterly. Jelikož na své klasifikaci pracoval téměř od počátku své knihovnické kariéry, hrubý základ jeho klasifikace byl zkušebně aplikován ještě před zveřejněním, a to v roce 1902 v College library. V roce 1921 mu bylo umožněno pracovat na svém projektu. Dostal tři roky placeného volna a během těchto let vytvořil základ pro své dvě knihy. Po návratu do praxe v roce 1924 byl jmenován vedoucím knihoven při katedrách a začal pracovat na jejich sjednocení. O čtyři roky později povýšil na pozici přidruženého knihovníka a na té setrval až do odchodu do důchodu.\n\nBlissovu první knihu pod názvem \"The Organization of knowledge and the system of the science\"s publikovala v roce 1929 společnost Henry Bolt & Co. z New Yorku. Druhá kniha \"The Organization of knowledge in libraries and the subject approach to books\" byla publikována v roce 1933. Tentokrát jí ale vydala společnost H. W. Wilsona, která poté publikovala i všechna další vydání a pomohla Blissovi získat světový věhlas. Díky tomu brzy získal celosvětovou reputaci jako pokrokový muž, který se nebojí vydat se novou cestou. To, že byl všestranný muž, dokazuje také jeho sbírka básní \"Better late than never\", kterou vydal v roce 1937.\n\nRoku 1940, po téměř 50 letech práce v knihovně, se Henry Evelyn Bliss rozhodl odejít do důchodu. Nehodlal však odpočívat, naopak chtěl konečně dokončit svůj klasifikační systém. Tentýž rok vydal první díl Bibliografické klasifikace a po sedmi letech vydal díl druhý. I přesto, že jeho klasifikační systém nebyl ještě zcela dopracovaný, mnoho Britských knihoven ho začalo používat. Kromě knihoven Velké Británie to byla i Australská národní knihovna a Univerzitní knihovna v novozélandském Otagu. V roce 1953 vydal 3. a také 4. závěrečný díl své klasifikace. Spolu s nimi vyšlo i druhé vydání 1. a 2. dílu, které bylo vydáno jako jeden svazek.\n\nPo odchodu do důchodu nejdříve žil u své dcery v Kalifornském městě Pasadena. Poté se v roce 1947 odstěhoval zpět do New Yorku, kde strávil několik měsíců. V polovině roku 1947 se odstěhoval Floridu, kde žil téměř 5 let. Nejdříve bydlel v Orlandu posléze ve Winter Park. Od roku 1952 až do své smrti bydlel v Plainfieldu v New Jersey, nedaleko od svého syna Johna. V důchodu se začal věnovat novému koníčku. Zajímal o svůj rodokmen a pátral v rodinné historii. Dokonce napsal knihu o historii své rodiny. Kniha nebyla nikdy oficiálně publikována, ale rukopis uchovává Veřejná knihovna v New Yorku. Až do svých osmdesáti let se také stále věnoval turistice. Dopisoval si s mnoha lidmi, hlavně s odborníky z oblasti knihovnictví.\n\nNa sklonku života se mu dostalo nesmírné pocty. Byl pozván do Kongresové knihovny a také do Rutgersovy univerzitní knihovnické školy, kde byl požádán, aby v dalším akademickém roce vedl seminář o klasifikaci. Po krátké indispozici v roce 1955 dne 9. října odpoledne zemřel ve spánku.\n\nBLISS CLASSIFICATION ASSOCIATION. Bliss Classification Association [online]. 1998–2007 [cit. 2013-06-03]. Dostupné z: http://www.blissclassification.org.uk/\n\nBLISS, Henry Evelyn. A System of Bibliographic Classification. 2. rev. vyd. H. W. Wilson Company, 1936.\n\nBLISS, Henry Evelyn. Better late than never. G.P. Putnam's sons, 1937.\n\nBROUGHTON, Vanda. Henry Evelyn Bliss- the other immortal or a prophet without honour?. Journal of Librarianship & Information Science. 2008, roč. 40, č. 1, s. 45-58. DOI: 10.1177/0961000607086620.\n\nCAMPBELL, D. J. A short bibliography of Henry Evelyn Bliss (1870–1955). Bliss Classification [online]. 2011 [cit. 2013-04-15]. Dostupné z: http://www.blissclassification.org.uk/Class1/introduction.pdf\n\nGARFIELD, Eugene. Memorable day with Henry E. Bliss. Wilson Library Bulletin. 1974, roč. 49, s. 288-292.\n\nGenForum: Bliss Family Genealogy Forum. Genealogy.com [online]. 2007 [cit. 2013-06-03]. Dostupné z: http://genforum.genealogy.com/bliss/messages/1477.html\n\nGORMAN, Michael. Let Us Now Praise. American Libraries. 1980, roč. 11, č. 4, s. 201-203. ISSN 00029769.\n\nHARRISON, Kenneth Cecil. Henry Evelyn Bliss, 1870–1955. Librarian & Book World. 1955, roč. 44, s. 186-187.\n\nHenry Evelyn Bliss. In: HLWIKI International [online]. 2013 [cit. 2013-06-03]. Dostupné z: https://web.archive.org/web/20151025234735/http://hlwiki.slais.ubc.ca/index.php/Henry_Evelyn_Bliss\n\nObituary. Wilson Library Bulletin. 1955, roč. 30, s. 93-93.\n\nSAYERS, W. C. B. Bibliographic classification of Henry Evelyn Bliss. Library World (London, England: 1907). 1941, roč. 44, s. 6-9.\n\nThe Bliss Bibliographic Classification: history & description. BLISS CLASSIFICATION ASSOCIATION. Bliss Classification Association [online]. 1998–2007 [cit. 2013-06-03]. Dostupné z: http://www.blissclassification.org.uk/bchist.shtml\n\nWEIHS, Jean. A Brief History of Classification, Part 5. Technicalities. 2010, roč. 30, č. 5, s. 14-16.\n\nWorld Encyclopedia of library and information services. 3rd ed. Editor Robert Wedgeworth. Chicago: American Library Association, 1993, xvii, 905 s., [16] s. obr. příloh. ISBN 0-8389-0609-5.\n"}
{"id": "913564", "url": "https://cs.wikipedia.org/wiki?curid=913564", "title": "Merklínka", "text": "Merklínka\n\nMerklínka je pravostranný přítok řeky Radbuzy v okresech Domažlice a Plzeň-jih v Plzeňském kraji. Délka toku činí 39,4 kilometru. Plocha povodí měří 157,2 km².\n\nŘíčka pramení v Branžovském hvozdu, 1,5 kilometru od obce Němčice, v nadmořské výšce 612 metrů. Merklínka si udržuje severní směr a má charakter lučního potoka. Na svém horním toku bývá místně nazývána Starý a dále Bukovský potok. Název Merklínka (Merklínský potok) je odvozen od Merklína, městečka s barokním zámkem ze 17. století na středním toku. Na své pouti napájí několik rybníků, jako poslední Merklínský.\n\nVe Stodu se vlévá zprava do Radbuzy, ve výšce 335 m n. m..\n\n\nPrůměrný průtok Merklínky u ústí činí 0,63 m³/s.\n\nHlásný profil:\nNěmčice, Úboč, Všepadly, Únějovice, Chocomyšl, Kaničky, Strýčkovice, Křenice, Újezdec, Kloušov, Merklín, Zemětice, Čelákovy, Líšina, Lelov a Stod.\n\n"}
{"id": "913572", "url": "https://cs.wikipedia.org/wiki?curid=913572", "title": "Jaroslav Zachariáš", "text": "Jaroslav Zachariáš\n\nJaroslav Zachariáš je český právník, bývalý děkan Fakulty právnické Západočeské univerzity v Plzni a bývalý ředitel Ústavu státu a práva Akademie věd v letech 2007–2009.\n\nDo povědomí zapsal především jako aktér plagiátorské aféry na plzeňské právnické fakultě v roce 2009, kde tehdy působil právě jako děkan. Zachariáš psal posudek k disertační práci Ivana Tomažiče, jež se posléze ukázala jako plagiát. Později vyšlo najevo, že taktéž Zachariášův posudek k této práci je falzum, na které byl připojen jen jeho podpis. V rozhovorech uváděl: „I přes plagiátorskou aféru mám čisté svědomí.“ V souvislosti s poškozením dobrého jména fakulty dostal v říjnu 2009 od nově jmenovaného děkana Jiřího Pospíšila okamžité zrušení pracovního poměru, o jehož neplatnost vedl s univerzitou soudní spor. Univerzita mu později navrhla mimosoudní vyrovnání.\n\nV roce 2011 mu byl spolu s Ivanem Tomažičem, Milanem Kindlem a Danielem Teleckým udělen Českým klubem skeptiků Sisyfos zlatý Bludný balvan v kategorii družstev za „příkladné zviditelnění jména své fakulty doma i v zahraničí“.\n"}
{"id": "913575", "url": "https://cs.wikipedia.org/wiki?curid=913575", "title": "Superprohnilí", "text": "Superprohnilí\n\nSuperprohnilí (originální francouzský název \"Ripoux 3\") je francouzská filmová komedie z roku 2003, kterou režíroval Claude Zidi podle vlastního scénáře. Film pojednává o dvojici dávných přátel, zkorumpovaných policistů a jejich mladého kolegu, kteří společně nadále uplatňují své osvědčené, ale nelegální metody, což nakonec skončí vyloupením velké banky.\n\nJde o pokračování předchozích divácky úspěšných filmů \"Prohnilí\" (1984) a \"Prohnilí proti prohnilým\" (1990).\n\nRené Boisrond už není policista a žije v důchodu, pořád však žije pokoutně, nevrací peníze, pořád sází na koně a bydlí u své známé, vědmy a věštkyně Carmen. Jeho přítel François Lesbuche zastává, naopak, vysokou funkci v policii.\n\nJednoho dne se Renému shodou okolností dostane do rukou milion eur, které má uschovat, o peníze však přijde, protože mu uklouznou do kanálu. Když se jejich majitel, čínský překupník Čen, o ně přihlásí a přijde na to, že René mu peníze nemůže vrátit, myslí si, že ho chce oklamat a chce Reného přinutit, aby mu prozradil, kde jsou peníze ve skutečnosti. Renému navrhne řešení jeho dávný přítel Albert, nynější vedoucí soukromé kliniky. René bude předstírat svou smrt a on sám mu opatří novou identitu právě zesnulého kasaře.\n\nFrançois dostává k zaučení Juliena, mladého příbuzného svého nadřízeného, který by z něj chtěl udělat policistu. Přestože je Julien jako policista naprosto nemožný, shodou okolností způsobí, že cesty Reného a Françoise se opět překříží. Reného navštěvuje paní Maud, která si myslí, že René je ve skutečnosti zesnulý kasař a přináší mu vybavení ke kasařovým dřívějším plánům na vyloupení banky. Renému je vyhrožováno a je nucen akci provést, podaří se mu však přesvědčit Françoise a Juliena, aby vyloupení provedli ve třech. Akce proběhne úspěšně. Chtějí peníze vrátit Čenovi, aby René mohl znovu vystupovat pod svým pravým jménem, nečekaně však nalézají ztracený milion, což způsobí, že v bance ukradené peníze jim vlastně zůstanou.\n\n\n"}
{"id": "913576", "url": "https://cs.wikipedia.org/wiki?curid=913576", "title": "Holštýnský kůň", "text": "Holštýnský kůň\n\nHolštýnský kůň je koňské plemeno pocházející ze Šlesvicka-Holštýnska v severním Německu. Je považován za nejstarší německé teplokrevné plemeno s kořeny sahajícími až do 13. století. Podobně jako je tomu u ostatních teplokrevníků, musí se i holštýnští koně před zařazením do plemenné knihy podrobit zkouškám.\n\nOrganizovaný chov koní prováděli v Holštýnsku jako první mniši z kláštera v Uetersenu. Z malého koně pocházejícího Haseldorfských marší vypěstovali mniši časem větší vytrvalá a odolná zvířata, jež se hodila jak pro válečné účely, tak pro zemědělské práce v tomto náročném prostředí.\n\nV době od 16. do 18. století byli holštýni vyhlášení a vyhledávaní váleční koně. Od roku 1680 se začali chovat coby spolehliví kočároví koně a remonty pro armádu.\n\nHolštýnský kůň je vysoký, měří 160–170 cm, a elegantní. Hlava je jemně modelovaná, krk je dlouhý a klenutý, hrudník hluboký. Hřbet, bedra, stehna a přední končetiny jsou silné a dobře osvalené. Holštýnský kůň má vynikající nohy s velice dobře formovanými klouby, pevnými kostmi a krátkými a silnými holeněmi. Koně mohou mít rozličné barvy, od vraníka přes hnědáka a ryzáka až po šedáka.\n\nSoučasný holštýnský kůň zvládá všechny disciplíny jezdeckého sportu. Je to špičkový skokan, výborně se hodí pro drezuru ,na dostihy a pro soutěže všestranné způsobilosti neboli military. Mimo to stále patří mezi nejlepší kočárové koně.\n"}
{"id": "913579", "url": "https://cs.wikipedia.org/wiki?curid=913579", "title": "Kortedala", "text": "Kortedala\n\nKortedala je městská čtvrť na východě města Göteborg, které leží v jihozápadním Švédsku.\n\nMěstská čtvrť představuje především obytnou část s činžovními domy. Architektonicky se jedná o jedno z typických göteborských předměstí, vzniklých v 50. letech 20. století. Populace dosahuje výše přibližně deseti tisíc obyvatel.\n\nProstředí je bohaté na zeleň a parky. Čtvrť obsahuje čtyři náměstí, z toho tři malé a jedno větší  – Kortedala Torg. Nachází se zde také největší městské kluziště Isdala a rozlehlé sportovní centrum Alelyckan. Městskou částí vedou tramvajové linky č. 6, 7 a 11. Linka č. 6 končí v Aprilgatanu.\n\n\n\n\n"}
{"id": "913580", "url": "https://cs.wikipedia.org/wiki?curid=913580", "title": "László Karátsony", "text": "László Karátsony\n\nLászló Karátsony (1894 – 1951), maďarský generál během druhé světové války, generálmajor\n\nV letech 1938–1942 plnil funkce vojenského atašé ve Francii, Španělsku a Portugalsku. Poté, v letech 1942–1943, náměstka šéfa vojenské zpravodajské služby. V roce 1944 odeslán na frontu, kde vedl nejdříve 6. a pak 16. pěší divizi Maďarské královské armády. V roce 1945 byl nejen velitelem 16. pěší divize, ale plnil i funkci velitele celé 1. maďarské armády (místo vítěze László Dezső). \n\nPo vypuknutí českého Květnového povstání v roce 1945 dal část svých vojáků k dispozici vznikající české samosprávě. Tito maďarští vojáci pomáhali ve dnech 6–11.5. 1945 povstalcům na českomoravském pomezí (mezi jinými ve Svratce, Herálci a Jimramově) v obraně před německými jednotkami snažícími se prorazit si cestu povstaleckým územím při ústupu na západ. Díky pomoci vojáků Maďarské královské armády byly německé útoky odraženy a civilní obyvatelstvo uchráněno před německou odvetou.\n\n\n"}
{"id": "913585", "url": "https://cs.wikipedia.org/wiki?curid=913585", "title": "Mário Zagallo", "text": "Mário Zagallo\n\nMário Jorge Lobo Zagallo (* 9. srpen 1931, Maceió) je bývalý brazilský fotbalista a úspěšný fotbalový trenér, první muž, který vyhrál mistrovství světa ve fotbale jako hráč i trenér. Hrával na pozici útočníka, středního i křídelního. S brazilskou reprezentací vyhrál mistrovství světa roku 1958 ve Švédsku a 1962 v Chile (Zagalo zde v all-stars týmu) a získal stříbrnou medaili na mistrovství Jižní Ameriky roku 1959. Celkem za národní tým odehrál 33 zápasů, v nichž vstřelil 5 branek. Jako trenér vedl Brazílii v letech 1967–1968, 1970–1974 a 1994–1998. Získal titul mistra světa roku 1970, stříbrnou medaili roku 1998, vyhrál Copa América roku 1997 a získal na tomto turnaji stříbro roku 1995. Na olympijských hrách 1996 získal bronz. Na mistrovství světa 1974 skončil jím vedený brazilský tým čtvrtý. Zúčastnil se ještě mistrovství světa v Itálii roku 1990 jako trenér Spojených arabských emirátů.\n\n"}
{"id": "913588", "url": "https://cs.wikipedia.org/wiki?curid=913588", "title": "FC Den Bosch", "text": "FC Den Bosch\n\nFC Den Bosch je nizozemský fotbalový klub z 's-Hertogenbosch, který působí v Eerste Divisie. Klub byl založen v roce 1965 a svoje domácí utkání hraje na stadionu De Vliert s kapacitou 8500 diváků.\n\n"}
{"id": "913592", "url": "https://cs.wikipedia.org/wiki?curid=913592", "title": "Ferdinand Karel Viktor Rakouský-Este", "text": "Ferdinand Karel Viktor Rakouský-Este\n\nFerdinand Karel Viktor Rakouský-Este (20. července 1821, Modena – 15. prosince 1849, Brno) byl rakouský arcivévoda a modenský princ z vedlejší linie Rakouští-Este Habsbursko-lotrinské dynastie.\n\nJeho rodiči byli vévoda František IV. Modenský a Marie Beatrice Savojská, která byla neteří svého muže. Jeho dědečkem z matčíny strany byl sardinský král Viktor Emanuel I..\n\nUž od mládí se zajímal o vojsko. Hlavní zájem však projevoval o dělostřelectvo. V letech 1843–1844 byl spolu se svým strýcem Ferdinandem Karlem Antonínem v Haliči. Jako polní maršálek se zúčastnil bojů proti Uhrám a Itálii. Při jedné z inspekcí brněnského lazaretu se zřejmě nakazil tyfem a po pěti dnech ve svých 28. letech zemřel. Pohřbený byl v modenském kostele sv. Vincenta.\n\nRoku 1847 se oženil s arcivévodkyní Alžbětou Františkou, dcerou uherského palatina Josefa Antonína. Z manželství se narodila jediná dcera:\n"}
{"id": "913597", "url": "https://cs.wikipedia.org/wiki?curid=913597", "title": "Celostátní československá soutěž v kopané 1955", "text": "Celostátní československá soutěž v kopané 1955\n\nV soubojích 24. ročníku 2. nejvyšší fotbalové soutěže – Celostátní československé soutěže v kopané 1955 – se utkalo 24 mužstev ve dvou skupinách po 12 účastnících každý s každým dvoukolovým systémem jaro–podzim. Tento ročník začal v neděli 13. března 1955 a skončil v neděli 20. listopadu 1955.\n\nPoznámky:\n\nPoznámky:\n\n"}
{"id": "913599", "url": "https://cs.wikipedia.org/wiki?curid=913599", "title": "Rai News24", "text": "Rai News24\n\nRai News24 je zpravodajský kanál z portfolia RAI.\n26. dubna 1999 bylo zahájeno vysílání kanálu pod názvem RaiNews 24. Kanál měl tehdy grafiku ve stylu Bloomberg News, tedy vysílání v mnoha oknech, kdy v jednom byly vysílány zprávy, v liště běžely zprávy o burze atd. Zprávy také běžely často bez komentáře s titulky. V listopadu a prosinci 2005 Rai News24 vysílal různé tzv.scoopy o válce v Iráku, které informovaly například o použitých zbraních ve válce, o bílém fosforu, napalmu a dalších.\nV listopadu 2006 se stal ředitel RaiNews 24 stal italský novinář Corradino Mineo. Stanice tehdy změnila grafiku, z té podobné Bloomberg News na novou, podobnou grafice BBC World News. Kanál tehdy zažil nárůst sledovanosti na téměř 6% sledovanosti, dnes se sledovanost ustálila na 5.5%.\nKanál se přejmenoval na Rai News a změnila se grafika, která byla ještě jednou změněna kolem prosince 2011.\n\n24. února 2013 v 7.00 se kanál přejmenoval na \"Rai News24\" a změnil ve znělkách staré logo za nové. Zprávy, počasí a doprava se vysílají každou půlhodinu. Ráno a v noci se vysílá společně se zprávami také \"rassegna stampa\", tedy přehled tisku. Dále se vysílají zprávy bez komentáře, z ekonomiky, dopravy a další.\nRaiNews24 je šířen i několika kabelovými operátory v USA, například DirecTV a patří k nejsledovanějším mezi neanglicky mluvících zpravodajských kanálech v USA.\n\n"}
{"id": "913603", "url": "https://cs.wikipedia.org/wiki?curid=913603", "title": "Škoda T-21", "text": "Škoda T-21\n\nŠkoda T-21 (do května 1939 označován jako Š-II-c) byl prototyp československého středního tanku vyvinutý Škodovými závody v letech 1936 až 1938. Jednalo se o vozidlo klasické konfigurace, po technické stránce odpovídající dobovým standardům, vyzbrojené poloautomatickým dělem ráže 47 milimetrů v otočné věži a disponující, podobně jako jeho na domácí půdě úspěšnější konkurent Praga V-8-H, gyrokompasem a systémem ochrany posádky proti chemickým bojovým látkám. Uspořádáním podvozku, použitím planetové převodovky a pneumatického posilovače řízení vozidlo navazovalo na koncepci lehkého tanku vz. 35, předchozí úspěšné tankové konstrukce Škody.\n\nVývoj vozidla byl poznamenán vleklými problémy zejména s přehříváním pohonné jednotky, a ukončen byl až na sklonku roku 1938 kdy, vzhledem k celkovému útlumu výzbrojních programů republiky v pomnichovském období, již nebyl zaveden do výzbroje armády Československa a jeho sériová výroba v mateřském závodě v Plzni nebyla zahájena. Na jeho základě zde nicméně během okupace na objednávku německé branné moci v letech 1939–1941 vznikly zdokonalené prototypy T-22 a T-23, disponující zesílenou pancéřovou ochranou a výkonnější pohonnou jednotkou.\n\nV roce 1940 byla licenční práva na vozidlo poskytnuta Maďarsku které jej vyrábělo a dále vyvíjelo pod označením Turán. V sestavě Maďarské armády byly tanky Turán nasazeny do bojů druhé světové války na východní frontě.\nObjednávka Rumunska z roku 1941, znějící na 216 kusů T-21, pod plánovaným označením R-3, nemohla být realizována, vzhledem k vytíženosti Škodových závodů zakázkami pro Wehrmacht. Dalším zahraničním zájemcem o tank byla armáda Itálie, která jej příznivě hodnotila během zkoušek v roce 1941, ale k dohodě o licenční výrobě nakonec nedošlo.\n\n\n\n"}
{"id": "913611", "url": "https://cs.wikipedia.org/wiki?curid=913611", "title": "Hydroxyaldehydy", "text": "Hydroxyaldehydy\n\nHydroxyaldehydy jsou aldehydy, které kromě aldehydové skupiny obsahují ještě alespoň jednu hydroxylovou skupinu. Patří sem také monosacharidy aldózy, což jsou alifatické aldehydy s více hydroxylovými skupinami v molekule. \n\nPodle vzhledu uhlíkového řetězce se hydroxyaldehydy dělí na alifatické, alicyklické a aromatické.\n\nPodle počtu hydroxylových skupin se hydroxyaldehydy dělí takto\n\n\nHydroxyaldehydy lze vyrobit oxidací primárního alkoholového hydroxylu u vícesytných alkoholů, např. z ethylenglykolu vznikne glykolaldehyd:\n\n2 (CHOH) + O → 2 CH(OH)CHO + 2 HO\n\n, z propylenglykolu vznikne obdobně laktaldehyd:\n\n2 CHCH(OH)CHOH + O → 2 CHCH(OH)CHO + 2 HO.\n\n\n"}
{"id": "913618", "url": "https://cs.wikipedia.org/wiki?curid=913618", "title": "Kulminace", "text": "Kulminace\n\nKulminace je dosažení nejvyšší hodnoty určité veličiny, například výšky hladiny konkrétní řeky při povodni. V astronomii se horní kulminací nazývá okamžik, kdy je hvězda na obloze nejblíže zenitu, při dolní kulminaci je pak nejblíže obzoru.\n"}
{"id": "913619", "url": "https://cs.wikipedia.org/wiki?curid=913619", "title": "Maďarský fotbalový pohár", "text": "Maďarský fotbalový pohár\n\nMaďarský fotbalový pohár (maďarsky \"Magyar Népköztársaság-kupa\", \"Arany Ászok-magyarkupa\") je pohárová vyřazovací soutěž v maďarském fotbalu. První ročník byl zahájen Maďarskou fotbalovou asociací (Magyar Labdarúgó Szövetség) v roce 1909, osm let po ustanovení maďarské ligy (Nemzeti bajnokság I). Prvním vítězem se v sezóně 1909/10 stal klub MTK Budapest.\n\nPoháru se účastní mj. i různé amatérské týmy, které se kvalifikují přes lokální soutěže.\n\nAktuálním vítězem ze sezóny 2015/16 je Ferencváros.\n\nZdroj: \n\n"}
{"id": "913627", "url": "https://cs.wikipedia.org/wiki?curid=913627", "title": "Rai Südtirol", "text": "Rai Südtirol\n\nRai Südtirol je italská televizní stanice skupiny Rai vysílající německy v regionu Trentino-Alto Adige. Je jednou z výjimek uvnitř Rai, protože nevysílá reklamu a také nevysílá 24 hodin.\n\nVysílání začalo 7. února 1966, kdy se odpojovalo na lokální frekvenci Rai Rete 2 vždy od 20 do 21 hodin. Další velký zlom nastal 15. prosince 1979, kdy začal vysílat jako samostatný kanál na frekvenci Rai 3.\n\nCelkem Rai Südtirol týdně odvysílá 24.5 h./1470 minut programu týdně.\n\n"}
{"id": "913628", "url": "https://cs.wikipedia.org/wiki?curid=913628", "title": "Zeus: Master of Olympus", "text": "Zeus: Master of Olympus\n\nZeus: Master of Olympus (také Master of Olympus - Zeus) je videohra z roku 2000 vyvinutá společností Impressions Games a vydaná firmou Sierra Entertainment. Jedná se o pátý díl série City Building.\n\nStejně jako předchozí tituly se Zeus zaměřuje na budování a rozvoj města ve starověku, tentokrát ve starověkém Řecku. Nabízí nové bytové bloky, nyní rozdělené na \"obyčejný\" a \"elitní\" dům. Chodci jsou také podrobnější.\n"}
{"id": "913629", "url": "https://cs.wikipedia.org/wiki?curid=913629", "title": "Dedina Mládeže", "text": "Dedina Mládeže\n\nDedina Mládeže (maďarsky \"Ifjúságfalva\") je nejmladší slovenská vesnice ležící na soutoku Malého Dunaje a Váhu. Byla založena 4. dubna 1949 v močálové pustině Dögös 5 km severně od Kolárova; původně byla jeho městskou částí, v roce 1954 se osamostatnila. Dobrovolníci z ČSM území budoucí vesnice odvodnili; zprvu bydleli brigádníci v provizorní ubytovně, od roku 1951 se začaly stavět soukromé domy. Obec byla koncipována jako příklad nového venkova, domy jsou typizované, ulice tvoří pravé úhly. 16. listopadu 1949 bylo založeno zemědělské družstvo, dnes Agroreal, a. s. Věnovalo se mimo jiné experimentálnímu pěstování rýže. V této vesnici není kostel.\n\nDedina Mládeže je spojena autobusovou linkou s Kolárovem, železnice do obce nevede.\n\n\n"}
{"id": "913630", "url": "https://cs.wikipedia.org/wiki?curid=913630", "title": "Dílo José Rodriguese", "text": "Dílo José Rodriguese\n\nToto je podrobný seznam děl José Rodriguese (1828–1887), portugalského malíře romantické epochy.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "913639", "url": "https://cs.wikipedia.org/wiki?curid=913639", "title": "ZP Theart", "text": "ZP Theart\n\nZP Theart je heavy metalový zpěvák, který působil v hudební skupině DragonForce. S tou nazpíval 4 alba. V roce 2010 ji ovšem opustil, tvrdí, že kvůli rozdílům v hudbě. Svého rozhodnutí prý nelituje. V roce 2012 založil svou vlastní skupinu I Am I. Od roku 2013 působil v kapele Tank, o dva roky později se stal jejím oficiálním členem. V lednu 2017 byl jmenován novým frontmanem skupiny Skid Row.\n"}
{"id": "913646", "url": "https://cs.wikipedia.org/wiki?curid=913646", "title": "Tomáš Tujvel", "text": "Tomáš Tujvel\n\nTomáš Tujvel (* 19. září 1983, Nitra, Československo) je slovenský fotbalový brankář, od ledna 2018 hráč maďarského klubu Videoton FC.\n\nTomáš je odchovancem slovenského klubu FC Nitra. Za Nitru nastupoval i v Poháru Intertoto. V červenci 2009 ve svých 25 letech přestoupil do maďarského celku FC Féhervár (který se později přejmenoval na Videoton FC).\n\nS Videotonem získal v sezóně 2010/11 titul v nejvyšší maďarské lize, první v historii klubu. V sezóně 2014/15 hostoval v maďarském celku Kecskeméti TE a stal se v tomto ročníku brankářem roku v maďarské nejvyšší lize Nemzeti bajnokság I.\nV červnu 2015 odešel na roční hostování do DAC Dunajská Streda.\n\nV červenci 2016 podepsal roční smlouvu s opcí s klubem Mezőkövesd-Zsóry SE, nováčkem Nemzeti bajnokság I. Setkal se zde s krajanem Dávidem Hudákem. V klubu skončil v lednu 2018. Poté se vrátil do známého prostředí, když podepsal kontrakt s Videoton FC.\n\n"}
{"id": "913653", "url": "https://cs.wikipedia.org/wiki?curid=913653", "title": "Celostátní československá soutěž v kopané 1953", "text": "Celostátní československá soutěž v kopané 1953\n\nV soubojích 22. ročníku 2. nejvyšší fotbalové soutěže – Celostátní československé soutěže v kopané 1953 – se utkalo 12 mužstev každý s každým jednokolovým systémem jaro–podzim. Tento ročník začal v neděli 10. května 1953 a skončil v neděli 27. září 1953.\n\nV ročnících 1951 a 1952 se druhá liga nehrála, předešlým ročníkem byl 1950.\n\nKaždý z účastníků celostátní soutěže musel obhájit své druholigové místo ve dvojzápase s vítězem příslušné krajské soutěže. V těchto soubojích neuspěly a tím pádem sestoupily týmy DSO Spartak Plzeň ZVIL, DSO Dynamo České Budějovice, DSO Rudá hvězda Praha, DSO Spartak Kutná Hora, DSO Tatran Havlíčkův Brod, DSO Spartak Královo Pole, DSO Spartak Gottwaldov, Dom armády Trenčín, DSO Tatran Olomouc a DŠO Baník Handlová.\n\nPoznámky:\n\nPoznámky:\n\n"}
{"id": "913654", "url": "https://cs.wikipedia.org/wiki?curid=913654", "title": "Mod (rozcestník)", "text": "Mod (rozcestník)\n\nSlovo mod se používá v několika různých významech:\n\n\n"}
{"id": "913657", "url": "https://cs.wikipedia.org/wiki?curid=913657", "title": "Celostátní československé mistrovství II 1950", "text": "Celostátní československé mistrovství II 1950\n\nV soubojích 21. ročníku 2. nejvyšší fotbalové soutěže – Celostátního československého mistrovství II 1950 – se utkalo 12 mužstev každý s každým dvoukolovým systémem jaro–podzim. Tento ročník začal v neděli 19. března 1950 a skončil v neděli 19. listopadu 1950.\n\nDo nejvyšší soutěže pro ročník 1951 postoupila prvá dvě mužstva. Vzhledem k tomu, že byla 2. nejvyšší celostátní soutěž pro příští ročník zrušena (obnovena až 1953), přešla všechna ostatní mužstva do příslušných krajských soutěží.\n\nPoznámky:\n\n\n"}
{"id": "913658", "url": "https://cs.wikipedia.org/wiki?curid=913658", "title": "Pád Západořímské říše", "text": "Pád Západořímské říše\n\nPád Západořímské říše byl proces pozvolného rozpadu, který se odehrával zhruba od 3. do 6. století, často se však spojuje s datem 4. září 476. Toho dne byl poslední, (ale už nelegitimní) císař Romulus Augustus, posměšně nazývaný \"Augustulus\" (císaříček), donucen k abdikaci germánským vůdcem Odoakerem, který se následně zmocnil území Itálie. Odoaker nepřijal titul císaře, byl prohlášen králem. Rok 476 nebyl pro současníky nijak přelomový, vzhledem k tomu, že nedošlo ke změně režimu. Pro historiografii se ovšem území Itálie stalo sídlem germánské vlády.\n\nV roce 395, za vlády císaře Theodosia I. (347–395) byla Římská říše rozdělena na dvě části: Východořímskou říši a Západořímskou říši. Vláda nad těmito částmi byla rozdělena mezi Theodosiovy dva syny. Západnímu Římu vládl Flavius Honorius a východnímu Flavius Arcadius. Označení Západořímská a Východořímská říše je však pouze současné, ve skutečnosti se jednalo o jednu říši jíž vládli dva císaři. Tato proměna měla zastavit celkový úpadek říše, avšak nakonec zůstala pouze východní část.\n\nNejvětší rozlohu měla západní část Říma v době vlády císaře Traiana (98–117), který se proslavil také jako vojevůdce, získáváním území a budováním Říma. Tento vzkvétající stát měl rozlohu od dnešního Skotska po Irák. Finanční systém té doby umožnil zvýšení daní, avšak ekonomika byla postavena hlavně na dobývání nových území, což v budoucnu způsobilo její kolaps. Také obecně vojenský systém byl velmi vyspělý, stejně jako všichni centurioni byli dobře placení, gramotní, odpovědní za výcvik a disciplínu. Senát a římská aristokracie však ztrácely politický vliv i zájem o stát, který se víc a víc opíral o armádu a vysoké vojenské hodnosti byly proto velmi významné a často znamenaly obecně vysoké postavení. Například titul \"Magister militum\", vojenský velitel, v sobě pojil nejvyšší vojenské, ale také administrativní pravomoci, proto měli tito magistři militum často rozhodující vliv na politiku státu. Armádu však tvořili převážně barbarští žoldnéři, protože Římanů ubývalo a z vojenské služby se vykupovali.\n\nPo smrti (křesťanského) vojevůdce Aetia, který pocházel z Moesie (dnešní Silistra v Bulharsku) a byl nazýván \"poslední Říman\", a jeho císaře Valentiniana III. začala poslední kapitola dějin západního Říma. Valentinianus po sobě nezanechal žádného dědice, což znamená, že s ním vymřela dynastie, která vládla říši po celé století. Na trůně se po jeho smrti vystřídalo celkem devět velmi krátce vládnoucích císařů, z nichž šest zemřelo násilnou smrtí. Většina z nich však byla pouhými loutkami vojenských velitelů, kteří měli skutečnou moc.\n\nJiž dávno před tím, než se Římská říše rozdělila, byl v proudu celkový rozvrat vyšších vrstev společnosti, tradiční římské náboženství ztratilo přesvědčivost a stalo se jen státním kultem. Mezi různými náboženstvími, která se šířila z nižších městských vrstev, se prosadilo křesťanství. Postupně začala kolabovat i vojenská moc, docházelo k mnoha vzpourám a vnitřním sporům a vlivem toho nastávaly problémy s ekonomikou. Říši nevládl mocný císař, ale loutky vojenských velitelů, skutečnou mocí nad říší nikdo nedisponoval. Největším problémem se staly nezastavitelné masy barbarských kmenů, Hunů a Germánů, přicházejících z východu do západní Evropy v rámci tak zvaného stěhování národů.\n\nŘímskou říši ještě před rozdělením na dvě části poznamenala Krize třetího století (mezi lety 235 a 284/285), spojená s vzestupem perských Sasánovců. Krize se týkala většiny provincií na které měla destruktivní dopad. Jejím projevem byla především politická nestabilita s častým střídáním císařů, snížená imunita vůči útokům zvenčí a občanské války podnícené vzpourami. Dácie na území dnešního Rumunska byla opuštěna v důsledku římského ústupu, stejně jako další provincie. Mezi lety 260–274 byla říše rozdělena na tři části, Galské císařství na západě, které zaniklo brzy po smrti svého zakladatele Postuma (260–269), Palmýrskou říši (Palmýra), která byla hranicí impéria na východě, a jimi obklopenou Římskou říši. Když krize třetího století pominula a říše se vzpamatovala, svou ekonomiku nasměrovala opět k úspěšné obraně.\n\nPočátkem vlády císaře Diocletiana (284-305) začala epocha dominátu, kde byl císař autokratickým panovníkem, jehož autorita pramenila z jeho proklamovaného božského původu. Císař se proto nechal nazývat \"dominus et deus\"- pán a bůh. V roce 293 nastolil Dioklecián jako symbol konce krize systém tetrarchie, kdy říši vládli čtyři císaři, dva starší s hodností Augustus a dva mladší s hodností Caesar. Toto rozdělení oslabilo postavení Říma jakožto hlavního města, protože císaři se usidlovali na strategicky výhodnějších místech. Rozdělení samotné se ale velmi osvědčilo při zajišťování obrany impéria a vojenská moc byla obnovena. Římská armáda podle záznamů čítala 389 704 mužů na zemi a 45 562 na lodích. Legie upevnily hranici na Dunaji úspěšnými boji s Markomany, Sarmaty a Alamany. Diocletianus porazil roku 297 Peršany a uzavřel s nimi za výhodných podmínek mír. Po Diocletianově odstoupení v roce 305 ale vypukl chaos a krvavé boje o moc. Roku 312 se vlády nad celou západní částí impéria ujal Konstantin I., který později získal vládu nad celou Římskou říší. Náhradou tetrarchie bylo obnovení systému založeného na dědičnosti, který často ústil v nesouhlas lidu a tak se občanská válka stala nástrojem výměny císařského režimu. I když byla říše opět sjednocena Konstantinem Velikým, říše stále existovala v neustálém napětí mezi potřebou dvou císařů a jejich vzájemnou nedůvěrou. Konstantin rozdělil říši na čtyři praefektury a to, Orient, Illyricum, Itálii a Gálii, v jejichž čele stáli jím jmenovaní praefekti. Konstantinův způsob vlády se v mnohém řídil příkladem Diokletiana. Příkladem je ono rozdělení říše na čtyři části nebo neúspěšné pokusy o snížení inflace vydáváním kvalitních mincí.\n\nV době, kdy Římská říše zahájila útoky na nepřátele v Germánii a Sasánovské říši, byly potenciálně nebezpečné skupiny lidí přijaty do říše, kde získali půdu, byli jim přiděleny povinnosti v rámci císařského systému a rekrutovali se do armády. Také se změnil přístup k císaři a jeho vnímání. Už za Diokleciána, i přes jeho božský původ, ubývalo žádostí směřovaných přímo k císaři a většina informací byla filtrována přes jeho dvořany, rádce a generály. Tím klesla císařova moc nad říší a tak se začala objevovat podporovaná korupce a vydírání. Problémem byli barbarští rekruti, kterých v římské armádě přibývalo a kteří postupně zastávali stále vyšší postavení v armádě.\n\nV roce 313 vznikl Edikt milánský, dohoda mezi západořímským císařem Konstantinem I. a východořímským císařem Liciniem, která zajišťila obyvatelům svobodu vyznání a oficiální konec pronásledování křesťanů. Konstantin nechal 11. května 313 vysvětit město Konstantinopol, postavené na území bývalé byzantské osady, křesťanskými kněžími a prohlásil ho hlavním městem Východořímské říše. Tento počin byl následován vznikem křesťanské ortodoxie a oficiálními i soukromými akcemi proti pohanům a neortodoxním křesťanům. Císař Konstantin původně zastával svobodu náboženství a byl tolerantní ke svým poddaným, jejichž většinu tvořili pohané, ale pod nátlakem opozice brzy své mírné stanovisko opouštil. Nejdříve nechal zabavit pokladny pohanských chrámů a poté zakázal provádění pohanských obřadů, kam spadalo např. přinášení obětí bohům. Konstantinův syn Konstanin II. pokračoval v boji proti pohanským kultům a v letech 346 a 356 vydal silně represivní zákony proti pohanům.\n\nVláda následujícího císaře Juliana (Iulianus Apostata) (360-363) byla charakteristická reformami s cílem zvrátit vliv předešlých křesťanských císařů a vůči křesťanství podpořit tradiční kulty. V letech jeho vlády proto křesťané přišli o mnoho výsad, byli pronásledováni, proto mu křesťanská tradice dala přídomek \"poslední pohan\" nebo \"odpadlík\". Zakázal například křesťanským profesorům učit na klasických školách. Jeho smrt pohřbila poslední naději na obnovení tradičních poměrů a státního kultu. Julianův nástupce Jovianus (Iovianus) (363-364) okamžitě odvolal platnost všech jeho nařízení a navrátil křesťanům ztracené výsady. Po něm vládnoucí bratři Valens (364-378) a Valentinianus I. (364-375), byli oba křesťané, ale všeobecně tolerantní k ostatním přesvědčením. Mezi sebe vládu opět rozdělili teritoriálně. Valens vládl východní části říše, Valentinianus jejímu zbytku. Bohatství církve okamžitě zvyšilo zdroje veřejného, ale i soukromého majetku, využívaného k investicím do církevních staveb a náboženského života.\n\nRoku 378 vypuklo gótské povstání v důsledku nedostatku kapacit k zabezpečení a uživení enormního počtu gótských uprchlíků. Situaci nadále zhoršovala hrabivost Římanů, kteří zneužívali svého postavení ke svému prospěchu, a tak potraviny které měly být přiděleny Gótům, byly zabaveny jednotlivými veliteli. Povstání Gótů a Thráků sužovaných hladem vyústilo v bitvu u Adrianopole,která skončila drtivou porážkou Říma. Aby bylo zabráněno hrozícímu pádu celého obraného systému, je augustem zvolen Theodosius, schopný vojevůdce. Theodosius roku 392 zakázal všechny pohanské náboženské kulty na území říše. Eugenius, učitel rétoriky a uzurpátor v letech (392–434) se v reakci na to zřekl křesťanské víry a pokusil se o renezanci tradičního náboženství. Když roku 394 zemřel, poprvé v dějinách křesťané získali rozhodující většinu v senátu. Po bitvě na řece Frigidus roku 394 se křesťanství v podobě hlásané katolickou církví stalo jediným povoleným náboženstvím, ještě v témže roce byl spálen Diův chrám v Olympii a Theodosius zakázal pořádání antických olympijských her, které byly oslavou pohanských bohů.\n\nPo rozdělení říše (395) mezi Theodosiovy syny připadlo území Východořímské říše Flaviu Arcadiovi, kterému bylo 18 let, a Západořímskou říši získal jeho o sedm let mladší bratr Honorius. Vlády nad Západořímskou říši se okamžitě ujal Honoriův Magister militum Flavius Stilicho, jehož otec byl vůdcem Vandalů, sloužící pod císařem Valentem. Stilicho často zasahoval do záležitostí Východořímské říše, kde místo mladého císaře Arcadia vládl Flavius Rufinus, který byl tehdy prefekt praetorianské gardy. Iluze jednoty mezi oběma říšemi se vytrácela, když došlo ke sporům v illyrské oblasti. Tyto oblasti patřily původně k západořímské říši a byly významným zdrojem spolehlivých rekrutů, avšak po bitvě u Adrianopole, území připadlo do správy Vychodořímské říše. Rufinus byl v roce 395 probodnut na vojenské přehlídce pravděpodobně vrahy, kteří byli najatí Stilichem.\n\nPočátkem 5. století pronikali Vizigóti pod vedením Alaricha I. do severní Itálie a obléhali i Mediolanum, tehdejší císařské sídlo. Stilicho nakonec útok odrazil, ale Honorius přesto vydal rozkazy k přemístění císařského dvora do Ravenny, aby měl možnost úniku po moři. V roce 405 přišla další vlna gótských svazů a pod vedením krále Radagaise se probili až do oblasti Florencie. V bitvě u Faesulae byl král poražen a 23. srpen 406 popraven. Dne 31. prosince překročily spojené kmeny Vandalů, Svébů, Alanů a Burgundů zamrzlý Rýn, pravděpodobně prchali před Huny. Slabý římský odpor byl rychle rozdrcen a Galie byla zpustošena, barbarské kmeny tehdy pronikly až k Pyrenejím. Hranici na Rýně se již nikdy nepodařilo obnovit. Honoriovy obavy o bezpečnost sídla v Ravenně stále přetrvávaly a tak bylo povoláno několik uzurpátorů. Roku 407 jeden z nich, Claudius Constantinus vyhnal Germány z území Galie. Když byla pod jeho velením dobyta i Hispánie byl Honoriem uznán za spoluvladaře. Jako císař byl známý pod jménem Constantinus III. (Konstantin III.). Zemřel v roce 411, když byl zajat velitelem západořímského vojska Constantiem a zavražděn v Ravenně při cestě na popraviště.\n\nPo Stilichonově smrti v roce 409, nebyl Honorius schopen dovést do konce vyjednávání s Alarichem obléhajícím Řím. Alarich si nejprve vymohl astronomické retribuce v Ravenně a poté pronikl do samotného Říma. Dalším konfliktům mezi Góty a Západořímskou říší předešla smlouva, která Gótské kmeny povýšila na římské spojence a jejich hlavní povinností se stala obrana hranic impéria. V roce 418 se na území Říma vytvořil první oficiálně uznávaný barbarský stát Tolosánské království, které dosahovalo od Tolosy až k pobřeží Atlantiku. Honorius si tehdy plně neuvědomoval vážnost budoucích následků tohoto kompromisu. Byl to další krok k postupnému rozkladu říše.\n\nÚtoky barbarských kmenů na území Západořímské říše neustávaly. Ravennský dvůr měl v té době několik schopných generálů, nejvýraznější z nich byli Flavius Constantius Felix, Flavius Aethius (Aëtius) a Bonifatius. Bonifatius ovládl část severní Afriky, přičemž si počínal samostatně natolik, že odmítl uposlechnout rozkaz od císaře Valentiniana III. k návratu do Říma. Dokonce žádal Vandaly, aby se přeplavili z Hispánie a pomohli mu odrážet útoky císařských vojsk. Pod vedením krále Geisericha se 80 000 Vandalů dostalo přes moře do Afriky a roku 429 začali obsazovat severoafrické pobřeží. Valentinianus se sice s Bonifatiem usmířil, ale proti Vandalům nic nezmohla ani spojená vojska východu i západu. Proto byla roku 435 i s Geiserichem uzavřena smlouva, která Vandalům poskytla spojenecký status a území Maroka a západního Alžírska. Geisericha však ani smlouva neodradila od další expanze. Roku 439 dobyl dokonce Kartágo, v té době významné římské centrum, a s ním velkou část římského loďstva, kotvícího v jeho přístavech. Díky získané válečné flotile se Vandalové stali vážným ohrožením a mezi lety 440-442 obsadili Sicílii, Sardinii, Korsiku a Baleáry, kromě toho flotila nepřetržitě ohrožovala italské břehy. V roce 441 se objevili Hunové v čele s Attilou. Valentinianus III. si uvědomil, že vojsko nemá dost sil, aby bojovalo současně na dvou frontách, a proto byl nucen uzavřít s Vandaly spojenectví, s tím že potvrdil všechny jejich ohromné územní zisky. A tak v roce 442 přiznal Řím Vandalům Kartágo i moc nad dosud římskou částí Alžíru, a tím i nezávislost Vandalského království.\n\nHunové doposud sužovali pouze Východořímskou říši, ale roku 441 se obrátili i proti Západořímské říši. Hunský vůdce Attila postupoval Evropou na západ a měl v plánu dobýt i Galii, která v té době patřila Římanům a Vizigotům, kterým vládl Theodorich I.. Původně měli Hunové zaútočit pouze na Vizigóty, to však Attilovi nestačilo. Záminku, aby vpadl do Západořímské říše, mu poskytla sestra císaře Valentiniana Justa Grata Honoria. Ta se na Attilu obrátila se žádostí, aby ji ochránil před sňatkem, který ji sjednal bratr. Attila si žádost vyložil jako nabídku pro sebe, ihned vypravil do Ravenny poselství, jehož prostřednictvím žádal o ruku Honorie a polovinu Západořímské říše jako věno. Valentinianus jeho žádost odmítl a tak Hunové a jejich germánští spojenci vpadli v roce 451 do Galie. Zpočátku Hunové postupovali rychle, přitom plenili města z nichž si odnášeli bohatou kořist. Po vyplenění Met se Attila vydal k Orléansu. Po dlouhém obléhání město dobyl, ale když se střetl se svým bývalým spojencem, generálem Aetiem, byl nucen se stáhnout. Boje vyústily v bitvu na Katalaunských polích, ve které utrpěly obě strany velké ztráty a v bojích padl i vizigótský král Theodorich I. Zvítězit se podařilo Aetiovi, který nechal Attilu, aby se stáhl se svými vojsky z Galie.\n\nAetius se vítězstvím v bitvě na Katalaunských polích stal významnou osobností a s jeho slávou vzrůstal také jeho vliv, kterého se začínal obávat i císař Valentinianus. V roce 454 sezval své vojevůdce do císařského paláce a Aetia vlastní rukou probodl, aby následně byl o šest měsíců později zavražděn jeho věrnými důstojníky. Aetius bývá nazýván \"poslední Říman\" či \"poslední z velkých Římanů\", a rok jeho smrti se někdy považuje za konec Západořímské říše. Kromě vojevůdce byl také diplomatem, který držel hroutící se říši pohromadě, a s jeho smrtí zanikly jím dojednané spojenecké smlouvy. Také smrt Valentiniana III. byla pro říši ranou. Nebyl sice významným vladařem, ale neměl syna, který by převzal vládu a tak spolu s ním zanikla i jeho dynastie.\n\nPo Valentinianově smrti v roce 454 se vlády ujal Petronius Maximus, který pocházel z urozené senátorské rodiny. Protože na trůn neměl právní nárok, přinutil Valentinianovu vdovu Eudoxii, aby se za něho provdala a svého syna Palladia oženil s její dcerou Placidií. Placidia již však byla zasnoubena se synem krále Geisericha, který tím dostal záminku k útoku na západní Řím. A tak když se v květnu roku 455 v ostijském přístavu vylodila obávaná vandalská flotila v čele se samotným Geiserichem, Maximus se pokusil z Říma uprchnout, byl však na útěku ubit rozzuřeným davem. Poté Vandalové vnikli do Říma a vyplenili jej, odvezli si nesrovnatelně větší kořist než Alarich v roce 410, včetně zajaté císařovny a jejích dvou dcer.\n\nNástupcem Petronia Maxima se stal Eparchius Avitus, pocházející z urozené galské rodiny. Jeho dobré kontakty s Galy a Germány v Římě budily podezření a odpor. Proto se proti němu postavil velitel Flavius Ricimer a po vítězství v bitvě u Placentie roku 456 ho přinutil k abdikaci. Ricimer se stal vrchním armádním velitelem a vládl ze zákulisí, protože na trůn dosadil císaře podle svého uvážení. Říše se stala velmi nestabilní, zvláště vlivem občanské války mezi Ricimerem a Antehemiem, jehož dosadil na trůn východodořímský císař Leon I. (457-474). Úkol vyjednat mír připadl západnímu senátoru Olybriovi, než však stačil splnit svou misi, byl Anthemius zavražděn a Olybrius nastoupil místo něho na západořímský trůn. Své postavení si Ricimer udržel do roku Olybriovy smrti v roce 472, kdy byl císařem prohlášen Glycerius, věhlasný svou pobožností a špatnými panovnickými schopnostmi. Glycerius nebyl uznáván lidmi jako právoplatný císař a Leon I. také odmítal jeho proklamaci a místo něj dosadil svého kandidáta Julia Nepota (474-475). Julius Nepos byl zrazen svým vojenským velitelem Orestem, který proti císaři obrátil jeho vlastní vojsko, určené k tažení proti Eurichovi. Za pomoci armády vedené skirským vojevůdcem Odoakerem ho sesadil z trůnu. Nepos se stáhnul zpět do rodné Dalmácie a ocitnul se ve vyhnanství. Roku 480 byl zavražděn v Saloně, pravděpodobně svým předchůdcem Glyceriem. V té chvíli Orestovi nic nebránilo v plánu dosadit na trůn svého syna Romula Augusta, který byl v té době ještě dítětem. V Konstantinopoli nebyl Romulus Augustus nikdy uznán císařem, nebyl tedy legitimní, proto se za posledního Západořímského císaře považuje Julius Nepos, přesto že již nesídlil v Itálii.\n\nOrestovi k získání trůnu výrazně pomohli bojovníci vedení důstojníkem Odoakerem, jeho armáda sestávala z germánských Skirů, Herulů a Turcilingů. Orestes s Odoakerem uzavřel dohodu, že za pomoc při vyhnání Julia Nepota z Itálie se mohly tyto kmeny usadit na území Itálie. Po splnění první části dohody však Orestes váhal a podcenil sílu germánské armády. Jeho armáda byla roku 476 rozdrcena a Orestes zemřel, zatíco Romulus Augustus byl Odoakerem vzhledem k nízkému věku velkoryse ušetřen a poslán na venkov. Odoakerova armáda se zmocnila Ravenny, avšak toto císařské sídlo osiřelo. Odoaker se snažil zlegalizovat svůj titul vládce italské provincie, proto bylo v jeho zájmu, aby byl schválen tehdejším východním císařem Zenónem. Zeno nejprve váhal a namítal, že vládcem Říma byl stále Julius Nepos sídlící v Dalmácii. Nakonec, vzhledem k tomu, že Odoaker nepřijal titul císaře a prohlásil se pouze králem, ho Zeno prohlasil patriciem. Odoaker tedy vládl Itálii pouze jako král a i v mnoha dalších ohledech byl skromný. Na své mince nechal razit Zenonovu podobu. Východořímská říše proti němu nikdy nezakročila, přesto že Konstantinopol ho nikdy neuznala, takto si Odoaker udržel vládu nad Itálií až do roku 493. Z formálního hlediska absence západořímského císaře skončilo rozdělení říše na dvě části, a tak mohl senát rozhodnout, že se Zeno stal oficiálním vládcem jak západní, tak východní části. Ale prakticky byl Odoaker nezávislým vládcem Itálie, stejně jako Geiserich vládl severní Africe a Eurich Galii a Hispánii.\n\nNakonec východní císař Justinián I. (518-527) uznal za Odoakerova nástupce ostrogótského krále Theodoricha Velikého. Rok 476 byl proto ve zpětné perspektivě víc než jen dočasnou změnou vlády. Představoval významný mezník, přesto že v očích současníků se mnoho nezměnilo, protože nedošlo ke změně režimu a král Odoaker si v mnohém počínal lépe než předešlí římští císaři. Jako datum pádu Západořímské říše se uvádí proto, že Itálie, která byla hlavním sídlem římské vlády, se stala sídlem vlády germánské šlechty. Poslední významné římské území se tak stalo jedním z mnoha germánských království a říše již nebyla jedním celkem. Rok 476 je také dnes hranicí, která odděluje starověk od středověku.\n\nVýchodořímská říše přežila západní polovinu impéria o řadu století, s krátkým přerušením (1204–1261) se udržela až do roku 1453. Přetrvala především z důvodů výhodnější geografické polohy, neboť východní Řím sousedil s civilizovanými Peršany, kteří dodržovali mírové smlouvy, zatímco západní Řím musel hájit dlouhou hranici podél Rýna a horního toku Dunaje a pokud jedna z obranných linií padla, byla nepřátelům otevřena cesta přímo do Itálie, Galie, nebo Hispánie. Ze stejných příčin nemusela Východořímská říše v letech 382–395 povolit na svém území usidlování velkého množství Germánů, kdežto západ neměl jinou možnost. Kromě toho východořímská říše měla vyvinutější strukturu vládní moci a v důsledku toho disponovala většími finančními zdroji než západořímská říše, proto si dokázala lépe udržet svou vojenskou moc a obranu. Díky vládní struktuře byla také mnohem stabilnější, ve srovnání s Západořímskou říší docházelo k zanedbatelnému množství vnitřních sporů. V období 364 až 476 byl vnitřní mír narušen pouze dvěma uzurpátory, kteří byli rychle odstraněni, zatímco v západořímské říši muselo být potlačováno mnoho povstání.\n\n\n\n"}
{"id": "913661", "url": "https://cs.wikipedia.org/wiki?curid=913661", "title": "Domart-en-Ponthieu", "text": "Domart-en-Ponthieu\n\nDomart-en-Ponthieu je francouzská obec v departementu Somme v regionu Hauts-de-France. V roce 2010 zde žilo 1 171 obyvatel.\n\n"}
{"id": "913669", "url": "https://cs.wikipedia.org/wiki?curid=913669", "title": "Doullens", "text": "Doullens\n\nDoullens je francouzská obec v departementu Somme v regionu Hauts-de-France. V roce 2010 zde žilo 6 717 obyvatel. Je centrem kantonu Doullens.\n\n"}
{"id": "913674", "url": "https://cs.wikipedia.org/wiki?curid=913674", "title": "Quadrophenia (film)", "text": "Quadrophenia (film)\n\nQuadrophenia je britský film z roku 1979, který byl volně inspirován stejnojmennou rockovou operou od The Who. Na rozdíl od filmové adaptace \"Tommyho\" není \"Quadrophenia\" filmový muzikál.\n\nFilm se odehrává v roce 1964 a sleduje příběh Jimmyho Coopera (Phil Daniels), který je londýnským Modem. Je zklamaný ze svých rodičů a své práce poslíčka v reklamní firmě a jediné rozptýlení nachází u svých přátel, kteří jsou také Mods, Davea (Mark Wingett), Chalkyho (Philip Davis) a Spidera (Gary Shail). Jeden z Rockerů, nepřátel Mods, je ve skutečnosti Jimmyho kamarád z dětství Kevin (Ray Winstone). Agresivní útok Rockerů proti Spiderovi vede k těžkému napadení Kevina. Tohoto napadení se účastní i Jimmy, ale když zjistí, že obětí je Kevin, nepomůže mu a místo toho ujede na skútru pryč.\n\nStátní svátek poskytne Mods a Rockerům příležitost k velké bitce v jihoanglickém Brightonu. Když se policie snaží výtržníky obklíčit Jimmy a Steph (Leslie Ash) – dívka, do které je zamilovaný – uniknou do postranního průchodu, kde spolu mají sex. Když poté vyjdou zpět na ulici, ocitají se přímo uprastřed rvačky a zrovna v okamžiku, kdy policie zatýká výtržníky. Jimmy je zatčen a dostane se do policejního auta spolu s agresivním a charismatickým Modem, kterému říkají Ace Face (Sting). Jimmy později dostane na tehdejší dobu vysokou pokutu £50. Když Ace Face dostane pokutu £75, k pobavení ostatních Mods soudce zesměšní tím, že zaplatí na místě.\n\nV Londýně se Jimmy dostává do těžké deprese. Když Jimmyho matka nalezla jeho tajné zásoby amfetaminu, vyhodila ho z domu. Poté Jimmy dává v práci výpověď a zjišťuje, že Steph nyní chodí s jeho kamarádem Davem. Následující ráno při projížďce na skútru Steph potká a ta ho odmítne. Jimmy naštvaně odejede a v nepozornosti nabourá a rozbije svůj milovaný skútr. Ze všech těchto událostí je velmi rozrušený a vrací se zpět do Brightonu, kde znovu navštěvuje dějiště výtržností a svého románku se Steph. Přitom potká svůj idol, Ace Face, který je ve skutečnosti prostý sluha v brightonském hotelu. Jimmy ukradne jeho skútr a jede k Beachy Head, kde nechá skútr sjet z útesu.\n\n"}
{"id": "913675", "url": "https://cs.wikipedia.org/wiki?curid=913675", "title": "Sejdžo a její bobříci", "text": "Sejdžo a její bobříci\n\nSejdžo a její bobříci (1935, The Adventures of Sajo and her Beaver People) je dobrodružný román pro mládež kanadského spisovatele Grey Owla líčící příběhy dvou indiánských dětí z kmene Odžibvejů a jejich dvou ochočených bobřích mláďat.\n\nAutorem románu je známý kanadský ekolog, který ve svých knihách a článcích podporoval environmentalismus, ochranu přírody a indiánský způsob života v souladu s přírodou, který sám osobně přijal. Problematikou lovu a hubení bobrů se podrobně zabýval, sám se ujal dvou malých bobrů, kterým v době, kdy tato zvířata ještě lovil pro jejich kožešinu, zabil matku.a tak velmi dobře znal jejich způsob života. \n\nV předmluvě k románu, autor tvrdí, že příběh je inspirován skutečnými událostmi a odehrává se někdy před rokem 1911. Hlavními hrdiny románu jsou dvě indiánské děti, dívka Seidžó a chlapec Šepian. Když jejich otec Giči Mígvon (Velké pero) našel dvě malá opuštěná bobří mláďata, zachránil jim život a přinesl je domů svým dětem. Ti jim dali jména Čilaví (Velký drobek) a Čikaní (Malý drobek) a tak ai je ochočili, že za nimi běhali jako psíci. Při popisu chovu malých bobrů se čtenář dozví mnoho zajímavého o jejich způsobu života a zvycích. \n\nIndiánské rodině začalo docházet jídlo a tak se Giči Mígvon vydal pro nové zásoby do blízké obchodní stanice. Zásoby sice přinesl, ale zároveň s ním přijel bílý obchodník. Byl to nový kupec, který chtěl po Giči Mígvonovi zaplatit jeho dluh, který měl u předchozího majitele stanice. Giči Migvon by ale dluh dokázal splatit až po zimním lovu. Proto bylo dohodnuto, že dluh odpracuje tím, že společně s dalšími muži z vesnice, kteří byli ve stejné situaci, dopraví zásoby do jiné obchodní stanice společnosti daleko na severu. Aby jeho děti nebyli o hladu, musel však za potřebné zásoby dát obchodníkovi jednoho bobra. Obchodník si vybral Čikaniho.\n\nDětem se po bobrovi tak stýskalo, že se rozhodli získat ho zpět. Vydali se proto tajně na kanoi po řece do obchodní stanice. Cestou je překvapil velký lesní požár, ve kterém málem zahynuli. Na stanici se ale dozvěděli, že obchodník Čikaniho za padesát dolarů prodal majiteli zábavního parku v nejbližším městě. \n\nDěti propadli zoufalství, protože tak velkou částku nebyli schopni sehnat. Pomohl jim však misionář, se kterým se potkali. Ten uspořádal pro děti sbírku, do které dokonce přispěl i obchodník, který se zastyděl, že děti o bobra připravil. Misionář také zařídil dětem lístky na vlak do města a dal jim kontakt na strážníka O’Reillyho, kteří by jim mohl pomoci.\n\nČikanimu se mezitím moc dobře nedařilo. Převáželi ho v bedně, kde měl nedostatek vody, a v parku ho dali do malé železobetonové ohrady, ve které se cítil stísněně a marně se snažil z ní uprchnout. Ošetřovateli Alekovi bylo bobra líto a bral si no na noc domů ke svým dětem, ale přes den jej musil zavřít zpět do ohrady, protože cílem majitele parku bylo ukazovat jej za patřičný poplatek lidem. Čikani nakonec onemocněl, odmítal jídlo, přestal si hrát s dětmi a Aleko se bál, že umře.\n\nVe městě děti našli strážníka O’Reillyho, který jim domluvil schůzku s majitelem parku. V jeho předpokoji však narazili na byrokratického sekretáře, který s nimi jednal jako s vandráky. Vše však z vedlejší místnosti vyslechl majitel parku a rozhodl se, že Čikaniho dětem vrátí. Díky tomu se mohl malý bobr vrátit domů.\n\nKdyž pak oba bobři dospěli, byli vypuštěni zpět do jezera, kde je Giči Mígvon našel.\n\n"}
{"id": "913677", "url": "https://cs.wikipedia.org/wiki?curid=913677", "title": "Colincamps", "text": "Colincamps\n\nColincamps je francouzská obec v departementu Somme v regionu Hauts-de-France. V roce 2010 zde žilo 92 obyvatel.\n\n"}
{"id": "913679", "url": "https://cs.wikipedia.org/wiki?curid=913679", "title": "TG1", "text": "TG1\n\nTG1 (celým názvem \"Telegiornale Uno\") je zpravodajská relace vysílaná na programu Rai 1 už od roku 1952. Celosvětově se \"TG1\" vysílá na Rai Italia.\n\n\"TG1\" se poprvé vysílal už v roce 1952 pod názvem \"Telegiornale\". V roce 1970 se přejmenoval na \"TG1\". Po reformě v roce 1975 se vysílaly tři vydání \"TG1\", ve 13.30, 20.00 a noční vydání. S postupem let se počet a časy vydání rozšiřovaly. Další zlom nastal v roce 1992, kdy se \"TG1\" přejmenoval na \"Telegiornale Uno\", ovšem tento pokus trval do roku 1993, kdy se konal návrat ke starému jménu \"TG1\".\nTG1 jsou od začátku svého vysílání orientovány pravicově, konkrétně křesťanskodemokraticky dříve k Partito della Democrazia Cristiana, později k Lidu svobody Silvia Berlusconiho. Tvořil tak s GR2 určitou opozici k levicově orientovaným TG2 a GR1.\n\nPondělí–Pátek\nSobota–Neděle\n\"TG1\" má celou řadu rubrik o vědě, motorismu, lékařství a dalších oborech. Nejdůležitější z nich je TG1 Economia, která se vysílá od pondělí do pátku od 13.55 do 14.10.\n\n"}
{"id": "913682", "url": "https://cs.wikipedia.org/wiki?curid=913682", "title": "Almir Šmigalović", "text": "Almir Šmigalović\n\nAlmir Šmigalović (* 6. května 1990) je bosenský fotbalový útočník, momentálně působící v lucemburském klubu FC Etzella Ettelbrück.\n\n"}
{"id": "913683", "url": "https://cs.wikipedia.org/wiki?curid=913683", "title": "Čápovití", "text": "Čápovití\n\nČápovití (Ciconiidae) je čeleď velkých, u vody žijících ptáků, kteří jsou nápadní svým dlouhým krkem, zobákem i nohama a výrazným zbarvením, které je převážně kombinací černé a bílé barvy. Je jedinou čeledí řádu brodivých, která je rozdělena do 19 recentních druhů.\n\nVyjma chladných oblastí žijí na území všech světadílů. V mírném pásu v Evropě a západní Asii se vyskytují čáp bílý a čáp černý a ve východní Asii čáp východní, tyto druhy před příchodem zimy migrují do teplých krajů, do Afriky nebo Asie. Ostatní žijí v subtropech a tropech; čáp jihoamerický, čáp jabiru a nesyt americký v Americe, čáp černokrký v Austrálii a zbylých 12 druhů v Africe a Asií. Ojediněle se stěhují i některé další druhy – zalétávají hnízdit na sever od rovníku a zbytek roku přežívají na jihu Afriky, např. čáp pestrý.\n\nDruhy při pravidelné migraci uletí ročně i přes 10 000 km. V České republice hnízdí čáp bílý a řidčeji čáp černý, celosvětově jím podle IUCN ohrožení nehrozí, jsou považováni za málo dotčený druh (LC). V ČR je podle \"Vyhlášky MŽP ČR č. 395/1992 Sb. ve znění vyhl. č. 175/2006 Sb.\" čáp černý považován za silně ohrožený (§2) a čáp bílý za ohrožený druh (§3).\n\nVelká většina druhů žije poblíž vodních toků, mokřadů a okolo vodních ploch, jen někteří žijí na rozsáhlých travnatých pastvinách vzdálených od vody a nejsou na ní příliš závislí. Všeobecně se ale dá říci, že všichni čápovití mají tendenci přebývat na sušších stanovištích než třeba ibisi, kolpíci nebo volavky.\n\nČápovití jsou velcí ptáci s podobným vzhledem, mají dlouhý zobák, krk i nohy a relativně velké a těžké tělo. Největší druh marabu africký bývá vysoký až 150 cm a váží až 9 kg, kdežto nejmenší čáp simbil nebývá větší než 80 cm a mívá hmotnost do 3 kg. Křídla mají dlouhá a široká, rozpětí u větších druhů dosahuje až 3,2 metrů. Ocas mají všeobecně krátký. Pohlavní dimorfismus se u čápovitých projevuje jen větší velikosti samců, peří mají zbarveno stejně. Je to převážně kombinace bílé a černé barvy, často s kovovým leskem, některé druhy mají holé tváře i krk. Jejich dlouhý zobák, rovný nebo mírně zahnutý, může měřit až 35 cm. Nohy jsou více než do poloviny holeně neopeřené, mezi třemi předními prsty je plovací blána. Dlouhé nohy jdou uzpůsobeny především pro pomalou chůzi dlouhými kroky, běhají jen málokdy. Mají zakrnělé hlasové ústrojí, zvukově se projevují obvykle jen klapáním zobáků, někteří vydávají chraplavé či pískavé zvuky.\n\nJsou velmi vytrvalí letci, umí dovedně plachtit při využití stoupavých teplých proudů. Pouze ptáci rodu marabu létají se vztyčeným krkem do \"S\", ostatní ho mají natažen dopředu. Čápovití létají ve skupinách, které netvoří žádné uspořádané útvary.\n\nVšechny druhy jsou výhradně masožravé a jejich jídelníček se liší podle míst kde žijí. U druhů z blízkosti vodních ploch převažují ryby, žáby, měkkýši, drobní hadi, ještěrky, myši, hraboši, krtci, nejrůznější hmyz, žížaly a členovci. U těch, kteří přebývají v travnatých savanách, se v menu ryby, žáby a další vlhkomilní živočichové téměř nevyskytují. Při lovu obvykle tiše kráčejí dlouhými kroky ke kořisti a pak rychle zaútočí zobákem.\n\nDruhy rodu nesyt se specializují na lov v mělké vodě, kde nohama rozhrabávají bahno a otevřeným zobákem hledají vyplašené rybky a další živočichy. V zakalené vodě sice kořist nevidí, mají ale na zobáku speciální hmatové receptory, které po doteku s úlovkem způsobí okamžité zavření zobáku a její bezpečné polapení.\n\nPoměrně specializovaný je i rod marabu. Tito ptáci občas požírají mršiny a přestože mají ze všech čápovitých nejsilnější zobák, nedokáži kůži většího zvířete proseknout a čekají na její otevření hyenami nebo supy. Mimoto loví ryby, obojživelníky, hady, větší hlodavce a žerou vejce ptáků i krokodýlů a mnohdy loví i ptačí mláďata.\n\nČápovití jsou monogamní ptáci, některé páry jsou trvalé. Převážně hnízdí ve velkých koloniích, které mohou mít i tisíc párů, často současně s pelikány, ibisovitými nebo volavkovitými. Některé druhy, např. čáp černý, hnízdí osamoceně. Po příletu na hnízdiště proběhnou nutné námluvy a svatební tance. Svá hnízda si staví na stromech, skalních římsách nebo, jako např. čáp bílý, na střechách, komínech a sloupech elektrického vedení. Osídlují také stará a již opuštěná hnízda po jiných ptácích. Hnízda splétají z větví a vystlávají suchou trávou, stará každým rokem přistavují až mívají v průměru 2 až 3 metry.\n\nPo snesení 3 až 5 bílých vajec, cca 60 až 150 g těžkých, následuje inkubace v délce 25 až 38 dnů kterou zajišťují oba rodiče. Také je společně krmí potravou přinášenou ve voleti a zahřívají nebo naopak chrání před sluncem stíněním roztaženými křídly. V závislosti na druhu jsou mláďata po 50 až 100 dnech opeřená a opouštějí hnízdo. Průměrná délka života čápovitých je okolo 20 až 30 let. Dospělí ptáci nemají vyjma lidí téměř žádných přirozených nepřátel.\n\nČeleď čápovití s 19 recentními druhy se dělí do 6 rodů z nichž tři jsou v češtině nazýváni čáp.\n\n\nPodle IUCN jsou považováni za ohrožený druh čáp pestrý, čáp východní a marabu indický, za zranitelný druh marabu indomalajský a nesyt bílý.\n\n\n"}
{"id": "913687", "url": "https://cs.wikipedia.org/wiki?curid=913687", "title": "Simcha (hudební skupina)", "text": "Simcha (hudební skupina)\n\nSimcha je česká klezmerová hudební skupina, která vznikla na podzim roku 2007 v Ostravě. Většina jejích členů se poznala ve vokálním souboru Adash, který působil na Ostravské univerzitě pod vedením Tomáše Novotného. Kapela se věnuje interpretaci tradiční i moderní klezmerové hudby v hebrejštině a jazyce jidiš. Za dobu svého působení se zúčastnila řady významných domácích hudebních festivalů a kulturních akcí a vystoupila také v České televizi, TV Noe a Českém rozhlase.\n\n\n\n"}
{"id": "913688", "url": "https://cs.wikipedia.org/wiki?curid=913688", "title": "Grant's", "text": "Grant's\n\nGrant's je značka míchané skotské whisky, kterou vyrábí firma William Grant & Sons ve městě Dufftown. Poprvé byla vyrobena Williamem Grantem na vánoce roku 1887. Zakladatel vedl firmu do své smrti v roce 1923, kdy předal otěže svému zeti Charlesi Gordonovi. Charakteristická je pro tuto značku trojhranná láhev, kterou navrhl designér německého původu Hans Schlegel. Na lahvi je erb rodiny Grantů doprovázený heslem \"Stand Fast!\" (\"Neustoupit\"). Ročně se prodá 54 milionů lahví Grant's, což z ní činí čtvrtou nejrozšířenější značku whisky na světě a největší z těch, které jsou dosud ve vlastnictví rodiny původního majitele. \n\n\n"}
{"id": "913691", "url": "https://cs.wikipedia.org/wiki?curid=913691", "title": "Larionov", "text": "Larionov\n\nExistuje více nositelů příjmení Larionov:\n\n"}
{"id": "913692", "url": "https://cs.wikipedia.org/wiki?curid=913692", "title": "Mustafa Mulalić", "text": "Mustafa Mulalić\n\nMustafa Mulalić (v srbské cyrilici Мустафа Мулалић; 1896 Livno, Bosna a Hercegovina – 26. prosince 1983 Sarajevo, Socialistická federativní republika Jugoslávie) byl bosenskohercegovský politik bosňáckého původu.\n\nRoku 1929 podpořil zavedení královské diktatury v Jugoslávii. Za tento svůj servilní postoj k novému zřízení byl odměněn strným společenským vzestupem. Již roku 1931 byl zvolen poslancem za obvod Livno na jednotné vládní kandidátce generála Petra Živkoviće. Roku 1935 byl opětovně zvolen, ale tentokrát jako představitel Jugoslávské národní strany za obvod Gračanica.\n\nPatřil k malému okruhu lidí muslimské víry původem z Bosny, kteří se zapojili do četnického hnutí odporu proti okupaci během druhé světové války. Byl členem Vrchního velení JVuO a Vrchního velení četnických oddílů vojska Jugoslávie. Na Svatosávském sjezdu v lednu 1944 byl zvolen místopředsedou zasedání. Mulalićova úloha v royalistickém hnutí odporu za druhé světové války spočívala ve snaze získat podporu bosenských Muslimů. V tom však neuspěl, neboť mnohem větší ohlas mezi tímto obyvatelstvem získali nakonec Titovi partyzáni.\n\nPo skončení války se vzdal nové komunistické moci a za své politické aktivity během války byl odsouzen na 5 let vězení. Po výkonu trestu se živil jako obchodbí zástupce jedné sarajevské společnosti. \n"}
{"id": "913693", "url": "https://cs.wikipedia.org/wiki?curid=913693", "title": "Časová pásma v Austrálii", "text": "Časová pásma v Austrálii\n\nČasová pásma v Austrálii pokrývají vlastní kontinent o délkovém rozsahu 40°29', což odpovídá časovému rozdílu nejvýchodnějšího a nejzápadnějšího cípu území Austrálie 2,7 hodiny. Tento rozdíl náleží 3 časovým zónám, jak jsou definovány zákony jednotlivých australských států a teritorií. Sezónní změna času je zavedena na části území.\n\nStanovení jednotek měr a vah, mezi kterými je uveden i čas, je v Austrálii v kompetenci centrální vlády. Od r. 90. let 20. století je čas definován ve vztahu na UTC. Určení platného času ve vztahu k takto definovanému času UTC je v kompetenci jednotlivých států a teritorií. Tímto způsobem jsou na australském kontinentu definována tři základní časová pásma:\n\nSezónní změna času je zavedena pouze v některých státech, a to v Jižní Austrálii, Novém Jižním Walesu, Victorii, Tasmánii a na Teritoriu hlavního města. V Západní Austrálii, Queenslandu a Severním Teritoriu se neužívá. Vlastní stanovení sezónní změny času je v kompetenci jednotlivých států a teritorií, a proto je sezónní čas nazýván různě: buď jako DST (Daylight Saving Time) — \"čas šetřící denní světlo\" nebo klasicky letní čas — \"summer time\".\n\nPřípadný začátek a konec sezonní změny musí být v Novém Jižním Walesu, Teritoriu hlavního města a Západní Austrálii definován zákonem, zatímco v ostatních státech a teritoriích je k tomu zmocněna vláda, nebo guvernér, přičemž takové vyhlášky se mohou vztahovat pouze na rok, ve kterém jsou vyhlášeny. Přechod na letní čas nastává ve 2.00 místního času. Od r. 2008 jsou data přechodu mezi všemi státy koordinována; letní čas nastává první říjnovou neděli a končí první dubnovou neděli.\n\nSezónní časová pásma jsou následující:\n\nBěhem pravidelných period sezónního času je v Austrálii pět časových zón, a to včetně oblastí, které letní čas nemají:\n\nHranice mezi pásmy obecně sledují hranice jednotlivých států a teritorií s jedinou výjimkou, kterou je město Broken Hill a jeho okolí (Yancowinna County) v Novém Jižním Walesu. Na rozdíl od většiny státu je zde zaveden Centrální standardní čas jako v sousedící Jižní Austrálii.\n\nAustralská území ležící mimo standardizované zóny používají vlastní čas příslušný ideálnímu časovému pásmu odpovídajícímu jejich zeměpisné délce.\nOstrov lorda Howa je součástí Nového Jižního Walesu a dříve používal týž Východní standardní čas. V současné době (2013) zde platí vlastní čas UTC+10.30. Sezónní změna času je zavedena, ale čas se posunuje pouze o 30 minut, takže v létě je na ostrově stejný čas (UTC+11.00) jako v mateřském státě.\n\nStanovení místních časů federálně spravovaných ostrovů spadá vesměs do kompetence federální vlády v Canbeře. Sezónní změna času na ostrovech není zavedena a časy platí takto:\n\nNa stanicích v Australském antarktickém území není zavedena sezónní změna a používají se následující časy:\n\nNa pomezí mezi Západní a Jižní Austrálií se v několika obcích podél silnice A1 (Eyre Highway) používá čas UTC+08.45. V těchto obcích žije zhruba 200 obyvatel a od západu na východ to jsou: Caiguna, Madura, Mundrabilla, Eucla a Border Village, přičemž posledně jmenovaná obec je jediná patřící do Jižní Austrálie. Přestože tento čas není oficiální, nazývá se Středozápadní standardní čas (Central Western Standard Time — CWST). Jedná se o kompromis mezi západním a centrálním časem a hranice tohoto pásma jsou jasně označeny. Sezonní změna času se zde nepoužívá, nicméně když byl letní čas v letech 2006 až 2009 zkušebně zaveden v Západní Austrálii, používal se i zde o hodinu posunutý čas.\n\nV některých případech, především v pracovních vztazích, se používá celonárodní čas. Např. prospekty při vydávání akcií obvykle určují čas uzavření nabídek vztažený k určitému místu, a to nezávisle na tom, odkud nabídka přichází. Podobně je to i časem prodeje akcií. Jiným případem je australská burza, která se řídí Východním standardním časem.\n\nNa druhé straně federální legislativa se vztahuje k oficiálním standardním pásmům a v nich určené časy nebo lhůty se aplikují podle příslušného časového pásma, takže např. spisy určené federálnímu soudu mohou být podány v západnějším pásmu, když ve východnějším již lhůty uplynula.\n\nIndicko-pacifický vlak užívá při své cestě mezi stanicemi Kalgoorlie a Port Augusta vlastní čas, který je v létě definován jako UTC+9.00. Důvodem je 2,5hodinový rozdíl mezi časem v Jižní a Západní Austrálii.\n\nPřed zavedením pásmového času měla každá obec právo určit svůj místní čas, což se obvykle dělo podle místního slunečního času. Standardizace byla iniciována v r. 1892 na Mezikoloniální konferenci zeměměřičů, na které delegáti přijali doporučení zavést greenwichský čas (GMT) jako základ pro standardizovaný čas. Australská dominia uzákonila časová pásma v únoru 1895. V Západní Austrálii byl zaveden čas předcházející se oproti greenwichskému o 8 hodin, v Jižní Austrálii (a Severním Teritoriu, které jí bylo spravováno) o 9 hodin a v Queenslandu, Novém Jižním Walesu, Victorii a Tasmánii o 10 hodin. Tato tři časová pásma se začala nazývat jako \"Eastern Standard Time\" (Východní standardní čas), \"Central Standard Time\" (Centrální standardní čas), a \"Western Standard Time\" (Západní standardní čas).\n\nV květnu 1899 Jižní Austrálie posunula Centrální standardní čas o třicet minut dopředu. Bylo to v rozporu s obecnou mezinárodní praxí, že rozdíl mezi pásmy má být hodinový a příslušný poledník s odpovídajícím časem má procházet dotyčným územím, což pro Jižní Austrálii neplatí. Od toho roku proběhla v Austrálii jediná změna, a to zavedení Centrálního standardního času v oblasti Broken Hill v Novém Jižním Walesu. Když bylo od Jižní Austrálie odděleno Severní Teritorium (1911) a převedeno pod správu federální vlády, ponechalo si Centrální standardní čas. Podobně se téhož roku postupovalo, když bylo z Nového Jižního Walesu vyděleno Teritorium hlavního města, které si ponechalo Východní standardní čas.\n\nLetní čas byl zaveden jednotně ve všech státech a teritoriích během první a druhé světové války a následně byl zrušen. Prvním státem, který zavedl letní čas od té doby byla Tasmánie v r. 1968. Poté ho v r. 1971 zavedly Nový Jižní Wales, Victorie, Queensland a Jižní Austrálie. V Queenslandu byl letní čas zrušen hned následujícího roku a v r. 1992 zde po tříleté zkušební době proběhlo referendum o zavedení letního času, které skončilo porážkou jeho příznivců (54.5 % proti). Nadále probíhají debaty o jeho znovuzavedení, např. padl návrh na zavedení letního času pouze na části území a dokonce se k tomu ustanovila zvláštní strana. Rovněž v Západní Austrálii proběhla v letech 1975, 1984, 1992 a 2009 referenda o zavedení letního času. Vždy před hlasováním byl letní čas zkušebně zaveden, ale ani v jednom z nich zavedení letního času neprošlo.\n\nV r. 1986 byl neúspěšně vznesen návrh zavést v Jižní Austrálii Východní standardní čas a znovu v r. 1994 ve variantě s posunem Centrálního standardního času na UTC+10, opět neúspěšně. V souvislosti letními olympijskými hrami v Sydney v r. 2000 byl přechod na letní čas proveden již 27. srpna, a to na všech územích, která měla zaveden východní letní čas (EDT), tedy v Novém Jižním Walesu, Victorii, Tasmánii a na Teritoriu hlavního města. Podobným způsobem se postupovalo v r. 2006, kdy byl letní čas o jeden týden prodloužen kvůli hrám Commonwealthu v Melbourne, přičemž kromě výše uvedených států jej prodloužila i Jižní Austrálie a letní čas skončil až 2. dubna.\n\n"}
{"id": "913694", "url": "https://cs.wikipedia.org/wiki?curid=913694", "title": "Corbie", "text": "Corbie\n\nCorbie je francouzská obec v departementu Somme v regionu Hauts-de-France. V roce 2010 zde žilo 6 388 obyvatel. Je centrem kantonu Corbie\n\n"}
{"id": "913695", "url": "https://cs.wikipedia.org/wiki?curid=913695", "title": "Kultura Paříže", "text": "Kultura Paříže\n\nPaříž nabízí přes 150 muzeí a 200 galerií, asi 100 divadel, přes 650 kin a více než 10 000 restaurací. Nabídka kulturních událostí zahrnuje po celý rok četná divadelní a operní představení, koncerty, výstavy, hudební a filmové festivaly, módní přehlídky, ale i sportovní akce. V Paříži se rovněž uskuteční 5 % všech světových kongresů.\n\nPaříž nabízí během celého roku množství kulturních akcí, mnohé s mezinárodní účastí a věhlasem.\n\nJaro: první týden v březnu běží nejen v pařížských kinech akce \"18 Heures-18 Francs\" (18 hodin-18 franků), kdy je vstupné od 18,00 vždy za 3 €. Ve stejnou dobu se koná na Výstavišti Porte de Versailles veletrh \"Mezinárodní zemědělský salon\". V březnu se koná \"knižní veletrh\". 17. března se slaví \"Den svatého Patrika\". Poslední březnový víkend probíhá v \"Espace Austerlitz\" na nábřeží \"Quai d'Austerlitz\" \"Collectionamania\", v podstatě bleší trh pro sběratele kuriozit. Na přelomu března a dubna běží filmový festival dokumentárních filmů \"Cinéma du réel\". Od května do září pod širým nebem v Boulogneském lesíku probíhá \"Shakespearův zahradní festival\", druhý týden v dubnu mezinárodní revue vážné hudby \"Musicora\" v Grand Palais. Dva dubnové týdny se koná \"Salon de la jeune peinture\", výstava prací současných mladých malířů. Od dubna do června v Vincenneském lesíku se koná lunapark \"Foire du Trône\" a na přelomu dubna a května \"Foire de Paris\" (Pařížský jarmark) na Pařížském výstavišti. Týden uprostřed května je v Saint-Germain-des-Prés veletrh starožitností \"Carré Rive Gauche\". V květnu se konají umělecké výstavy \"Salon de mai\", koncem měsíce \"Monumenta\" a triennale \"Force de l'art\". Po celé jaro probíhají výstavy květin v Boulogneském lesíku a v Parc floral de Paris.\n\nLéto: Během \"Fête du cinéma\" (Filmový svátek) je ve všech pařížských (i vůbec francouzských) kinech jeden červnový týden zlevněný vstup. Během \"Fête de la musique\" (Svátek hudby) se v červnu po celé Paříži konají koncerty. \"Pařížský aerosalon\" se koná každý lichý rok v polovině června v Le Bourget. Na začátku července probíhá filmový festival \"Festival Paris Cinéma\". Největším svátkem v červenci je vojenská přehlídka na \"Champs-Élysées\" a večerní ohňostroj na Champ-de-Mars 14. července. Na přelomu července a srpna je v provozu \"Pařížská pláž\" na nábřeží Seiny. V létě probíhá soutěž pěstitelů růží v parku Bagatelle.\n\nPodzim: \"Festival d'automne à Paris\" (Podzimní pařížský festival) od poloviny září do konce roku zahrnuje hudbu, tanec a divadlo. Během \"Journée du Patrimoine\" (Dny evropského dědictví) obvykle 3. týden v září je pro veřejnost vstup do mnoha historických budov, památníků, muzeí a ministerstev. Na přelomu září a října se konají umělecké výstavy a veletrhy \"Pařížské biennale\", \"Salon d'automne\" a \"Salon des artistes français\". První týden v říjnu se v Grand Palais koná veletrh moderního umění FIAC a Show Off. Na přelomu září a října se koná hudební \"Festival d'Île-de-France\" a rovněž \"Salon des Musiciens\" (Salón hudebníků) v Grande halle de la Villette. V říjnu se každý druhý rok koná \"Pařížský autosalón\", který se střídá s motorkami (\"Mondial du deux roues\"). V říjnu se odehrává tzv. \"Bílá noc\" a \"Vinobraní na Montmartru\", na přelomu října a listopadu \"Salon du chocolat\" a filmový festival LGBT filmů \"Chéries-Chéris\". V listopadu se koná festival fotografií \"Mois de la Photo\" a veletrh \"Paris Photo\", od září do listopadu biennale \"Photoquai\".\n\nZima: V prosinci během \"Festival d'art sacré\" (Festival církevního umění) probíhají výstavy a koncerty v kostelech a muzeích. \"Salon du cheval de Paris\" (Pařížská přehlídka koní) se na výstavišti koná dva týdny v prosinci. V lednu jsou módní přehlídky haute couture. V únoru na Pařížském výstavišti probíhá výstava automobilových veteránů \"Rétromobile\".\n\nPaříž spolu s regionem Île-de-France disponuje největší muzejní nabídkou ve Francii jak do počtu muzeí, tak i do rozsahu a různorodosti jejich sbírek.\nNejstarší muzeum, které je zároveň největším co do rozlohy a sbírek je Louvre. S návštěvností 8,3 miliónu v roce 2006 je Louvre zdaleka nejnavštěvovanějším muzeem na světě. Muzeum bylo založeno v roce 1793 a jeho exponáty pokrývají období od starověku do konce 19. století.\n\nTaké jiná muzea mají celosvětovou reputaci jako Národní muzeum moderního umění v Centre Georges Pompidou věnované modernímu a současnému umění (surrealismus, fauvismus, kubismus, abstraktní expresionismus apod.) nebo Musée d'Orsay představující umění 2. poloviny 19. století (1848–1914). Tato tři muzea mají statut národních institucí a jsou zřizovány francouzským státem, obdobně jako např. Musée national du Moyen Âge (Národní muzeum středověku), Musée du quai Branly (mimoevropské umění), Musée des monuments français (francouzské historické památky), Musée Guimet (asijské umění), Musée des arts et métiers (dějiny techniky), Muséum national d'histoire naturelle (muzeum přírodní historie) aj. Další jsou řízena jednotlivými ministerstvy jako např. Musée de l'Armée (v Invalidovně) a Musée de l'Air et de l'Espace (letectví a kosmonautika) v Le Bourget, která spadají pod ministerstvo obrany. Stát je rovněž zřizovatelem významných muzeí Cité des sciences et de l'industrie a Pantheonu.\n\nMěsto Paříž provozuje několik vlastních muzeí, z nichž nejvýznamnější je Musée Carnavalet věnované dějinám Paříže, dále pařížské katakomby, Petit Palais, Palais de Tokyo (moderní umění), Musée Cernuschi (asijské umění), Musée des arts décoratifs (dekorativní umění) aj. \nNepřeberné množství muzeí zřizují jednotlivé instituce (výzkumné ústavy, školy, nemocnice, podniky) s úzkým tematickým zaměřením: Cinémathèque française (kinematografie), Musée des Égouts (pařížské stoky), Musée de la Légion d'honneur (Řád čestné legie), Musée de la Monnaie de Paris (Pařížská mincovna), Musée de Notre Dame de Paris (katedrála Notre-Dame), Bibliothèque-musée de l'Opéra (Pařížská opera), Musée Pasteur (Pasteurův ústav), Musée d'histoire de la médecine (dějiny lékařství), Musée de la musique (dějiny hudby)\n\nMnohá muzea jsou soukromá, např. Musée Jacquemart-André (malířství a umělecké předměty), Musée Dapper (africké umění), Musée de l'érotisme, Musée Édith Piaf, Musée Grévin (muzeum voskových figurín), Musée du vin (muzeum vína) nebo Musée du Montparnasse.\n\nNěkterá muzea jsou zaměřena na jednotlivé umělce, např. Musée Picasso, Musée Rodin, Musée Delacroix apod. K nejvýznamnějším galeriím patří Musée de l'Orangerie (impresionismus a postimpresionismus), Galerie nationale du Jeu de Paume (moderní umění a fotografie), fotografiím se věnují i galerie Centre national de la photographie a Maison européenne de la photographie.\n\nNejstarším hmotným dokladem o existenci divadla v Paříži je Arènes de Lutèce nacházející se v ulici \"Rue Monge\" v 5. obvodu. Stavba sloužila jako římský amfiteátr i aréna, pochází z 1. století n. l. a využívala se až do konce 3. století. Její kapacita byla zhruba 17 000 osob.\nVzhledem k centralistické tradici sídlí nejvýznamnější divadelní, operní a baletní soubory v hlavním městě. Pařížská národní opera založená roku 1669 hraje v dějinách opery významnou roli. Dnes má k dispozici dva operní domy. Opéra Garnier byla otevřena 5. ledna 1875 a nese název podle svého architekta Charlese Garniera. Od roku 1989 slouží především pro představení baletu a klasických oper. Se svou rozlohou 11 237 m je největším divadlem na světě, nicméně v počtu sedadel (2150) ji předčí milánská La Scala a Vídeňská státní opera. Nová Opéra Bastille na \"Place de la Bastille\" byla otevřena na místě bývalého nádraží Bastilla 13. července 1989 u příležitosti 200. výročí dobytí Bastilly. Jejím autorem je architekt Carlos Ott. Součástí Pařížské opery je též Balet národní opery s prestižní baletní školou. Další samostatné opery v Paříži jsou Théâtre du Châtelet, Opéra-Comique a Théâtre des Champs-Élysées. Posledně jmenované divadlo je též významným koncertním sálem klasické hudby.\n\nTaké divadlo Comédie-Française založené roku 1680 má dlouhou tradici a je spojeno s působením významných postav francouzského divadla jako byli Molière či Sarah Bernhardt. Instituce se statutem národního divadla dnes hraje převážně klasický repertoár. Další národní divadlo Théâtre de l'Odéon bylo otevřeno v roce 1782.\n\nDalší významné pařížské scény jsou např. Théâtre du Vieux-Colombier nebo Théâtre de la Ville, které je zaměřené vedle divadla i na moderní tanec a jeho druhý sál Théâtre des Abbesses na Montmartru. Současné komedie, vaudeville apod. se uvádějí v mnoha menších divadlech, jako je např. Théâtre des Bouffes-Parisiens, které založil v roce 1855 Jacques Offenbach.\n\nDivadelní revue, show a muzikály uvádějí různá varieté a kabarety jako slavný Moulin Rouge založený roku 1889 nebo Folies Bergère.\n\nHudební tradice v Paříži sahá až do středověku, kdy zde na konci 12. století byla založena škola při Notre-Dame. Za vlády Františka I. byla v Paříži založena hudební tiskárna. Během vlády Ludvíka XIV. vznikaly pro pobavení královského dvora opery a balety, dvorním skladatelem se stal v roce 1653 Jean-Baptiste Lully. V 18. století tuto pozici převzal Jean-Philippe Rameau. Řada populárních písní vznikla v Paříži během Velké francouzské revoluce, kdy se v roce 1792 stala píseň \"Carmagnole\" hymnou Sansculotů. Také v 19. století byla Paříž významným centrem hudby, působili zde například skladatelé Frédéric Chopin, Charles Gounod, Hector Berlioz, Johann Strauss st. nebo Jacques Offenbach. V období Třetí republiky v Paříži tvořili Paul Dukas, Camille Saint-Saëns, Georges Bizet, Maurice Ravel či Claude Debussy. Na přelomu 19. a 20. století se autorem populární hudby stal Aristide Bruant, na nějž navázali Édith Piaf nebo Maurice Chevalier ztělesňující po celém světě pařížskou populární hudbu. V červnu 2005 se ve Versailles uskutečnil koncert Live 8.\n\nV Paříži se nachází mnoho koncertních sálů, z nichž nejslavnější je Olympia. Významné jsou rovněž sály Bataclan, Folies Bergère nebo Zénith. Ve výstavbě je Philharmonie de Paris, která je součástí Cité de la musique. Koncerty populární hudby se často konají v Palais omnisports de Paris-Bercy.\n\nVe městě působí Hudební a taneční konzervatoř a Americká škola moderní hudby. Hudbou se zabývají též veřejné knihovny Médiathèque musicale de Paris a Médiathèque Musicale Mahler. Z pařížských hudebních souborů jsou významné Ensemble intercontemporain a Les Chœurs de Paris XIII.\n\nPařížská prostranství zdobí množství soch, pomníků a památníků. K významným zastoupeným sochařům patří François Rude (socha \"La Marseillaise\" na Vítězném oblouku) nebo Jean-Baptiste Carpeaux (tanec na průčelí Opéry, alegorie na fontáně Čtyř světových stran). Parky a náměstí zdobí též díla mistrů z konce 19. století jako byli Auguste Rodin a Aimé-Jules Dalou (Lucemburská zahrada, \"Place de la Nation\"), Antoine Bourdelle (Palais de Tokyo), Aristide Maillol (Tuilerijské zahrady) nebo Paul Landowski (socha sv. Jenovéfy na mostě Tournelle). Secese je od roku 1900 zastoupena na desítkách vstupů do pařížského metra, jichž autorem je Hector Guimard. Příklady současného umění se nacházejí v Palais Royal a na Stravinského fontáně. Muzeum soch pod širým nebem je volně přístupné na nábřeží \"Quai Saint-Bernard\". V Paříži se nacházejí celkem čtyři kopie Sochy Svobody, z nichž nejznámější kopie sochy se nachází na ostrově Cygnes. Zajímavou sochařskou výzdobu mají rovněž vítězné oblouky Saint-Denis a Saint-Martin a dále Vendômský a Červencový sloup.\n\nOd 12. století se díky Pařížské univerzitě stalo město jedním z významných rozumových center křesťanského světa. Během renesance se město se stalo centrem humanismu. S postupnou centralizací moci bylo posíleno kulturní prvenství Paříže ve Francii.\n\nV polovině 17. století se Paříž stala téměř výhradním centrem francouzské literatury, která byla spojena s literárními salony, např. madame de Sévigné. Ačkoliv v poslední třetině století dvůr Ludvíka XIV. zvýšil společenskou Versailles oproti Paříži, přesto zůstal zdejší duchovní život nadále aktivní. Pod záštitou krále byla např. v roce 1680 založena Comédie-Française.\nBěhem 18. století byla Paříž kulturním centrem království a pařížské salony zažívaly rozkvět. K jejich významným činitelům patřil Voltaire a další encyklopedisté shromáždění kolem Denise Diderota.\n\nPo Velké francouzské revoluci se stal literární svět větší a složitější, avšak Paříž si podržela přední pozici ve francouzském intelektuálním životě. Usídlilo se zde mnoho literátů z ciziny, mnozí z důvodů pronásledování např. Heinrich Heine nebo Karl Marx. \n\nTaké mezi světovými válkami se v Paříži usadilo mnoho zahraničních spisovatelů, kteří zde našli inspiraci pro svou práci: Ernest Hemingway, Henry Miller, Gertrude Steinová, David Herbert Lawrence nebo James Joyce. Díky nim zažila čtvrť Montparnasse svůj zlatý věk. Po druhé světové válce se tímto literárním centrem stala čtvrť Saint-Germain-des-Prés, kde působili literáti a intelektuálové Jean-Paul Sartre, Simone de Beauvoirová, Boris Vian nebo Jacques Prévert. Od té doby již Paříž ztratila svou prestiž jediného francouzského intelektuálního centra. I tak zůstává hlavním městem literární činnosti a sídlem nejvýznamnějších francouzských vydavatelů jako je nakladatelství Gallimard. Rovněž se zde udělují prestižní literární ceny jako Goncourtova cena, Prix du Quai des Orfèvres nebo Prix Femina. Slavnou minulost dnes v téměř každé čtvrti v Paříži připomíná pamětní deska upozorňující na pobyt významného spisovatele.\n\nFrancie je kolébkou vynálezu fotografie a proto také nejstarší dochované snímky pocházejí právě z Paříže.Od vynálezu fotografie se mnozí umělci snažili zachytit atmosféru města a jeho každodenní život. Průkopník a otec fotografie Louis Daguerre zde pořídil známý snímek \"Boulevard du Temple\". Umělci Charles Marville a Eugène Atget zahájili ve 2. polovině 19. století systematické fotografování pařížských ulic a jejich obyvatel. Hippolyte Bayard byl prvním fotografem, který dostal zakázku od vládní organizace zdokumentovat historickou architekturu nejen v Paříži, ale po celé Francii. Bylo to na základě mise Mission héliographique, kterou v roce 1851 vyhlásila francouzská vládní organizace Commission des Monuments historiques (Úřad historických památek). Jejím úkolem byla fotografická dokumentace architektonických památek ve Francii, především významné historické a kulturní pamětihodnosti podléhající ochraně a zahrnuté na seznam Monument historique. Členové skupiny se skládali z fotografů: Gustave Le Gray, Auguste Mestral, Édouard Baldus, Hippolyte Bayard a Henri Le Secq. Fotografové měli zdokumentovat historické budovy, mosty a památky, z nichž mnohé byly zbourány, aby uvolnily cestu pro velké pařížské bulváry, které nechal postavit na příkaz Napoleona III. prefekt Baron Georges-Eugène Haussmann. V padesátých letech vznikala první fotografická sdružení a společnosti, například Société héliographique nebo Société française de photographie.\nPrvní fotografie města ze vzduchu (a vůbec první na světě) pořídil v roce 1858 vzduchoplavec a fotograf Nadar, který fotografoval ze speciálně upraveného balónu. Nadar se kromě vzduchoplavectví věnoval také portrétní fotografii, ve svém ateliéru na \"Boulevardu des Capucines\" pořídil podobenky řady nejslavnějších osobností své doby. Jeho konkurentem byl vynálezce André-Adolphe-Eugène Disdéri, který si 22. listopadu roku 1854 nechal patentovat fotografické vizitky. Takzvané \"carte de visite\" byly velmi levné, dostupné pro široké masy, ovládly svět během 60. a 70. let 19. století a značně tak přispěly k rozšíření a popularizaci fotografie vůbec. Při velkolepé reklamě a nízkých cenách dosáhl toho, že do jeho portrétního ateliéru v Paříži přicházelo pro vlastní podobiznu mnoho lidí. Velmi brzy se ateliér stal chrámem fotografie, místem jedinečného skvostu a elegance, který denně prodal 300 až 400 portrétů. V šedesátých a sedmdesátých letech pořizoval ateliérové portrétní fotografie Antoine Samuel Adam-Salomon, který při komponování v ateliéru využíval sloupu, drapérií v podobě visích látek nebo ležících ubrusů. Měl v oblibě nařasené látky nebo pláště, které zabíraly velkou část snímku. Po Světové výstavě v Paříži roku 1867 popsal magazín \"London Times\" Salomonovy obrazy jako \"bezkonkurenční\", \"výtečné\" a \"nejkrásnější fotografické portréty na světě\".\n\nNa dílo Marvilla a Atgeta navázal ve 20. století Robert Doisneau, jeden z významných fotografů Paříže, který portrétoval děti hrající si na ulicích, domovníky, bistra, trhy atd. Z jeho fotografií plných humoru je nejznámější \"Le Baiser de l'Hôtel de Ville\" (Polibek před radnicí). Fotograf Willy Ronis zaznamenal dnes již zmizelá zákoutí ve čtvrtích Belleville a Ménilmontant. Marcel Bovis se zaměřoval na kouzlo noční Paříže. \n\nVe dvacátých letech do Paříže emigrovala celá řada významných fotografů ze zahraničí André Kertész, Man Ray, Germaine Krull nebo Lucien Aigner. V roce 1934 vzniklo v ulici \"Rue Jean-Goujon\" 10 prestižní fotografické studio Harcourt založené bratry Lacroixovými. Je známé zejména svými černobílými fotografiemi filmových hvězd a celebrit, neboť v té době bylo podle francouzské vyšší střední třídy považováno za standard nechat se několikrát během života vyfotografovat u Harcourta.\n\nOd osmdesátých let tvoří v Paříži Anton Solomucha, který se specializuje na narativní figurace. Jeho takzvané „fotografické malby“ sdružují fotografický obraz s malířskou studií v živých obrazech, které často vyžadují velké množství modelů. Jako příklad slouží snímek \"Únos Sabinek\" 2008 (podle obrazu Nicoly Poussiniho) z cyklu \"Červená karkulka na návštěvě Louvru\".\n\nFilmové projekce mají v Paříži velkou tradici. Dne 28. prosince 1895 bratři Lumièrové uskutečnili v Salon indien du Grand Café první filmové promítání pro veřejnost. V Paříži také Georges Méliès zavedl „umělecký“ film, do té doby se promítaly pouze filmy dokumentární nebo jako technická demonstrace. V Paříži se rovněž uskutečnila 2. února 2000 první veřejná projekce digitálního promítání v Evropě. Od 30. let bylo mnoho dosavadních divadel a koncertních sálů přeměněno na biografy.\nV Paříži se nachází velké množství kin, které měly v roce 2006 celkem 376 sálů, z nichž bylo 150 nezávislých a 89 uměleckých. Poskytují velkou nabídku, každý týden se promítá přibližně 450 až 500 různých filmů a roční návštěvnost přesahuje 27 miliónů diváků (údaje z roku 2006).\n\nOd 90. let vznikají v Paříži velké multiplexy s deseti i dvaceti sály, např. v Forum des Halles, Bercy Village a jinde. Největším kinem v Paříži je Le Grand Rex s 2800 místy, protože Gaumont Palace na \"Place de Clichy\", který měl 6000 míst, byl zbořen v roce 1973. Všechny ostatní pařížské sály mají méně než 1000 míst.\n\nV bývalém Americkém centru sídlí Cinémathèque française, která uchovává a zpřístupňuje veřejnosti filmy. Obdobnou náplň má i Cinémathèque Robert-Lynen a filmové knihovny Forum des images, Bibliothèque du cinéma François-Truffaut a Bibliothèque du Film. Od roku 1986 v Paříži rovněž působí vysoká filmová škola La Fémis.\n\nVýznam Paříže umocňuje i mnoho kulturních institucí, které ve městě zřizují diplomatické zastoupení států z celého světa. Zastřešující organizací je Fórum zahraničních kulturních institutů v Paříži. Jejich úkolem je přibližovat kulturní rozmanitost daných zemí ve Francii. Proto spolupracují s francouzskými institucemi a pořádají semináře, konference, přednášky, besedy, koncerty, výstavy apod. Některé provozují knihovny, informační servis aj.\n\nK významným patří Institut arabského světa, který zprostředkovává arabskou kulturu, Dům japonské kultury, Irské kulturní centrum, Švédské kulturní centrum, Německý historický institut, Dánský dům a jiné. České centrum sídlí v \"Rue Bonaparte\".\n\nPrvní restaurace v moderním smyslu vznikly v Paříži v 18. století. Termín restaurace se objevil v roce 1765, kdy jeden provozovatel vývařovny polévek získal povolení prodávat též jehněčí s omáčkou. Od té doby se restaurací nazývaly podniky, které nabízely různé druhy jídel. Před Velkou francouzskou revolucí nebylo v Paříži ani 100 restaurací, neboť zde byla omezení v podobě cechovních práv, která zakazovala prodávat různé typy jídel v jednom podniku. Teprve po revoluci, kdy byla omezení zrušena, počet restaurací narůstal. Pařížské restaurace provozovali většinou kuchaři, kteří původně pracovali ve šlechtických rodinách a po jejich emigraci začali podnikat v pohostinství. Tím rozšířili mezi měšťanské vrstvy styl vaření, který do té doby neznali.\n\nRovněž kavárny se staly nedílnou součástí francouzské kultury a jejich obliba rostla od roku 1670, kdy byla otevřena Café de la Régence. Dnes je nejstarší kavárnou v Paříži Café Procope zprovozněná v roce 1686. Kavárny byly velmi populární v 18. století, od poloviny 19. století se rozšířily i na chodníky a bulváry.\n\nV té době se Paříž napojila na železnici a během následné průmyslové revoluce se do Paříže začali stěhovat obyvatelé z různých částí Francie, kteří si s sebou přinášeli gastronomické rozmanitosti jednotlivých regionů. Vznikly tak specializované rybí restaurace, restaurace s alsaskou nebo provensálskou kuchyní. Rovněž příchod imigrantů ze zahraničí, ať už z evropských zemí nebo z Maghrebu či Asie přinesl ještě větší kulinářskou rozmanitost, takže dnes Paříž nabízí kuchyně pěti kontinentů.\n\nK nejproslulejším podnikům patří restaurace Maxim's a kavárny Café de Flore, La Coupole, La Rotonde, Les Deux Magots nebo Café de la Paix.\n\nPaříž inspirovala literáty již v dávné minulosti. V 15. století François Villon zakomponoval své zážitky v chudinských čtvrtích Paříže do svého hlavního díla \"Závěť\". Nicméně v 17. a částečně i v 18. století panoval u autorů jen malý zájem o popis pařížských reálií. V 19. století se francouzští spisovatelé více zaměřili na zobrazení reality své doby. Během Červencové monarchie se Honoré de Balzac snažil vykreslit detailní popis moderní francouzské společnosti ve svém komplexním díle \"Lidská komedie\" a Paříž v ní zaujímá významné místo v popisu scén pařížského života.\n\nBalzac se zajímal především o vysokou společnost nebo o ambiciózní jedince toužící po bohatství, jiní autoři si všímali i dalších aspektů života ve městě. O pařížském podsvětí pojednává román Eugèna Suea \"Tajnosti pařížské\", který vycházel na pokračování v letech 1842–1843 a sklidil velký úspěch. O dvacet let později publikoval Victor Hugo svůj román \"Bídníci\", který se stal klasikou, a ve kterém má Paříž významné zastoupení. Paříž se objevuje i v dílech dalších autorů, jako např. Gérarda de Nervala, který v románu \"La Bohème galante\" (1852) popisuje dojmy z noční Paříže. Změny, kterým procházela Paříž za prefekta Haussmanna dobře zachytil Émile Zola v románech \"Břicho Paříže\", \"Nana\", \"Zabiják\" nebo \"U štěstí dam\". Paříž byla rovněž námětem básníků symbolistů, zejména Charlese Baudelaira, který napsal \"Malé básně v próze\" (původně vydány v roce 1869 pod názvem \"Pařížský splín\").\n\nOd 50. let 20. století se Paříž vyskytuje v žánrově velmi odlišných dílech. Jsou to detektivní romány o soukromém detektivovi Nestoru Burmovi spisovatele Léo Maleta nebo o komisařovi Maigretovi ze Zlatnického nábřeží 36 Georgese Simenona. Dále je to parodie \"Zazie v metru\" Raymonda Queneaua nebo romány Georgese Pereca \"Vzpomínám\" či \"Život návod k použití\". V roce 1975 vydal Rachid Boudjedra román \"Ideální topografie pro vyloženou agresi\" odehrávající se zcela v pařížském metru.\n\nMěsto inspiruje i spisovatele nové generace jako je Patrick Modiano (píšícím o čtvrti Belleville) a Jean-François Vilar (čtvrť Bastille). Paříž se vyskytuje i v moderní poezii, kterou představují Jacques Réda (\"Les Ruines de Paris\") nebo Jacques Roubaud (\"La forme d'une ville change plus vite, hélas, que le cœur des humains\").\n\nPaříž zachytilo ve svých dílech mnoho malířů, ovšem až do náboženských válek na konci 16. století není zachován žádný malovaný obraz s tématem Paříže. Teprve za panování Jindřicha IV. a Ludvíka XIII. město malovali Jacques Callot a holandští malíři Abraham de Verwer a Reinier Zeeman, zejména nábřeží Seiny. Palác Louvre se stal oblíbeným námětem v 17. století, další vlna zájmu o pařížské prostředí přišla v 19. století. Camille Corot maloval nábřeží Seiny, Claude Monet zachytil nádraží Saint-Lazare, Auguste Renoir líčí život na Montmartru (Moulin de la Galette, Moulin Rouge), Camille Pissarro maloval Pont Neuf a Alfred Sisley Ostrov sv. Ludvíka. Na přelomu století zachytili život v Paříži Georges Seurat, Paul Gauguin, Paul Cézanne, Vincent van Gogh nebo Toulouse-Lautrec. Ve 20. století mnoho malířů vyobrazilo zanedbané části města, např. Albert Marquet a Maurice Utrillo. Henri Matisse, Maurice de Vlaminck a André Derain tvořili na Montmartru v Bateau-Lavoir, zatímco Fernand Léger, Amedeo Modigliani, Marc Chagall, Chaïm Soutine a Ossip Zadkine pracovali v La Ruche na Montparnassu.\n\nPaříž byla a stále je námětem a tématem mnoha písní a jiných hudebních děl. K nejstarším skladbám o Paříži patří \"Voulez ouyr les cris de Paris\" z roku 1528, kterou napsal francouzský renesanční skladatel Clément Janequin (1485–1558), dále \"Le Tracas de Paris\" (1665) Françoise Colleteta (1628–1680) a \"La Chronique scandaleuse, ou le Paris ridicule\" (1668), kterou složil Claude Le Petit (1638–1662). V 19. století vznikly skladby \"Tableau de Paris à cinq heures du matin\" (1802), jejím autorem je Marc-Antoine-Madeleine Désaugiers (1772–1817), \"Les Nouvelles de Paris\" (1854) Frédérica Bérata (1801–1855) nebo \"Paris pour un beefsteack\" (1870) z období prusko-francouzské války.\n\nKabaretiér Aristide Bruant napsal na přelomu 19. a 20. století množství písní s tématem Paříže: \"Le Chat noir\" (1884), \"Belleville-Ménilmontant\" (1885), \"À Saint-Lazare\" (1887) o věznici Saint-Lazare, \"À Grenelle\" (1888), \"À la Villette\" (1900), \"À la Goutte d'Or\" (1900) nebo \"Rue Saint-Vincent\" (1909). V té době zpívala písně o Paříži např. Yvette Guilbertová: \"Fleur de berge\" (1893), \"La Tour Eiffel\" (1893) a mnohem později \"Madame Arthur\" (1927).\n\nNa počátku 20. století se oblíbeným námětem písní stalo pařížské metro: \"Le Trou de mon quai\" (1906), \"Au Métro\" (1910), \"Le Joyeux contrôleur\" (1910), \"La Petite dame du métro\" (1911), \"Le Jeune homme du métro\" (1912), \"Les Petits pois du métro: chanson légumineuse\" (1912). Mezi světovými válkami zpívala o Paříži kabaretní zpěvačka Mistinguett: \"La Parisienne\" (1919), \"Ça c'est Paris\" (1926), \"On m'suit\" (1928), \"Gosse de Paris\" (1929), \"Moineau de Paris\" (1929), \"La Petite femme de Paris\" (1930), \"Oui je suis d'Paris\" (1936), \"La Tour Eiffel est toujours là\" (1942).\n\nVe 30. a 40. letech to byli Maurice Chevalier: \"Dans les squares à Paris, au printemps\" (1934), \"Mon vieux Paris\" (1936), \"Dans un coin de Paname\" (1938), \"Ça c'est passé un dimanche\" (1939), \"Mimile\" (1939), \"Paris sera toujours Paris\" (1939), \"La Marche de Ménilmontant\" (1942), \"La Fête à Neu Neu\" (1943), \"Place Pigalle\" (1945), \"Pour les amants c'est tous les jours dimanche\" (1947), \"Quai de Bercy\" (1947) a rovněž Édith Piaf: \"Les Mômes de la cloche\" (1935), \"Entre Saint-Ouen et Clignancourt\" (1937), \"Paris-Méditerranée\" (1937), \"Elle fréquentait la rue Pigalle\" (1939), \"L'Accordéoniste\" (1940), \"La Valse de Paris\" (1943), \"Je m'en fous pas mal\" (1946), \"Les Amants de Paris\" (1948), \"Paris\" (1949), která pokračovala i v 50. letech písněmi \"Le Chevalier de Paris\" (1950), \"Notre-Dame de Paris\" (1952), \"Marie la française\" (1956), \"Le Métro de Paris\" (1960) a \"Le Diable de la Bastille\" (1962).\n\nPo druhé světové válce zpívali písně o Paříži tanečnice Josephine Bakerová: \"Paris chéri\" (1944), \"Paris, Paris\" (1949) a \"Paris mes amours\" (1959) a šansoniér Yves Montand: \"Luna Park\" (1944), \"Vel d'hiv\" (1946), \"À Paris\" (1948), \"Cornet de frites\" (1949), \"Métro\" (1949) (spolu s Robertem Lamoureuxem), \"Grands Boulevards\" (1951), \"Rue Lepic\" (1951), \"La Ballade de Paris\" (1954) a \"Faubourg Saint-Martin\" (1954). V roce 1951 vznikla populární píseň \"Sous le ciel de Paris\" (Pod střechami Paříže) ze stejnojmenného filmu, kterou postupně nazpívali Juliette Gréco, Yves Montand i Édith Piaf.\nJuliette Gréco se stala na dlouhou dobu zpěvačkou o Paříži, pro kterou psali významní autoři: k písním \"À la belle étoile\" a \"Embrasse-moi\" z roku 1951, \"Romance\" (1952) a \"La Belle saison\" (1977) napsal text Jacques Prévert, \"La Rue des Blancs-Manteaux\" (1951) Jean-Paul Sartre, \"L'Homme du tramouay\" (1953) a \"On enterre les chiens\" (1961) Raymond Queneau, \"Musique mécanique\" (1957) Boris Vian, \"Accordéon\" (1962) a \"Paris d'papa\" (1971) Serge Gainsbourg, \"La Famille Dupanard\" (1961) byla báseň Roberta Desnose. K jejím dalším skladbám o Paříži patří \"Guinguettes\" (1956), \"Le Guinche\" (1956), \"Méfiez-vous de Paris\" (1956), \"La Cuisine\" (1960), \"Il n'y a plus d'après...\" \"Paname\" (1960), \"Nos chères maisons\" (1961), \"Le Bestiaire de Paris\" (1962), \"La Fête aux copains\" (1962), \"Les Canotiers\" (1963), \"Le Départ des joyeux\" (1964), \"Le Pont du Nord\" (1964), \"Olga\" (1965), \"Chambre 33\" (1966), \"La Panthère\" (1969), \"C'était Paris en 1970\" (1970), \"Je vous attends\" (1974), \"Paris couleur novembre\" (1975), \"La Butte à Picasso\" (1976), \"Qu'elle est jolie la butte\" (1976), \"Paris aujourd'hui\" (1977).\n\nDalšími zpěváky a autory byli např. Charles Aznavour: \"J'aime Paris au mois de mai\" (1950), \"Gosse de Paris\" (1959), \"Paris au mois d'août\" (1965) a \"La Bohème\" (1965); Georges Brassens: \"Le Vent\" (1953); Boris Vian: \"Mon Paris à moi\" (1954) a \"Rue Watt\" (1954); Maurice Chevalier: \"Les Grands Soirs de Paris\" (1956); Serge Gainsbourg: \"Le Poinçonneur des Lilas\" (1958); Jacques Brel: \"La Valse à mille temps\" (1959), \"Les Prénoms de Paris\" (1961), \"Vesoul\" (1968) a \"Orly\" (1977); Gilbert Bécaud: \"Dimanche à Orly\" (1963); Georges Moustaki: \"Images - Paris qui va\" (1970); Paul Anka: \"Les Filles de Paris (sont les plus jolies du monde)\" (1959), který v roce 1979 napsal píseň \"Paris Problèmes\" pro Mireille Mathieu.\nTa se stala v 60. a 70. letech další zpěvačkou, u které se Paříž objevovala: \"Paris en colère\" (1966), \"L'amour de Paris\" (1969), \"Paris, un tango\" (1971), \"Les Moineaux de Paris\" (1973), \"Paris Perdu\" (1973), \"Paris Populi\" (1973). V 60. letech nazpíval Yves Montand báseň Victora Huga \"Les Tuileries\" (1964) a Brigitte Bardotová a Jeanne Moreau nazpívaly píseň \"Ah! Les p'tites femmes de Paris\" (1965).\n\nV 70. a 80. letech se Paříž stala často námětem zpěváka a skladatele Renauda Séchana: \"Amoureux de Paname\" (1975), \"La Coupole\" (1975), \"Ecoutez-moi les Gavroches\" (1975), \"Le Blues de la porte d'Orléans\" (1977), \"Germaine\" (1977), \"Banlieue rouge\" (1981), \"Deuxième génération\" (1982) a \"Rouge-Gorge\" (1988). Ve stejném období vznikly písně France Gall \"Ça balance pas mal à Paris\" (1976) a \"Une nuit à Paris\" (1977), Jeana Michela Jarreho \"Paris by night\" (1977) a Kurta Weilla \"La Complainte de la Seine\" (1983).\n\nV 90. letech nazpívali písně o Paříži Manu Chao \"Paris la nuit (ronde de nuit)\" (1991), Noir Désir \"Ici Paris\" (1993) a Yann Tiersen \"Rue des Cascades\" (1996). Po roce 2000 Manau \"Fest noz in Paname\" (2000), Bénabar \"Couche-tard et lève-tôt\" (2001) a \"Le Zoo de Vincennes\" (2003), Camille Dalmais \"Paris\" (2002), Manu Chao \"Petite Blonde du Bld Brune\" (2003) a Thomas Dutronc \"J'aime plus Paris\" (2007).\n\nZe zahraničních autorů napsal několik písní americký skladatel Cole Porter: \"Do you want to see Paris?\" (1929), \"I love Paris\" (1953) a \"Paris loves lovers\", (1954). V roce 1961 vznikla píseň \"Paris ist eine Reise wert\" německého skladatele Petera Alexandera, v roce 1994 vyšlo britské album \"Paris\", na kterém se podílel hudebně Malcolm McLaren, a kde některé písně nazpívala Catherine Deneuve (\"Jazz is Paris\", \"La Main Parisienne\", \"Paris Paris\", \"Père Lachaise\", \"Rue Dauphine\"). V roce 2007 složila píseň \"Paris\" Ja'el Na'im v hebrejštině a francouzštině.\n\nPaříž je spolu s New Yorkem jedním z nejvíce natáčených míst na světě. Kromě samotné francouzské výroby využívají exteriérů Paříže i zahraniční filmaři. Celá řada filmů ztvárňuje Paříž tak, že podporuje jeho pověst romantického města. V dlouhém seznamu těchto filmů figurují významná díla francouzské kinematografie jako \"Hotel du Nord\" (1938), \"Ukradené polibky\" (1968), \"Rodinný krb\" (1970), \"Láska na útěku\" (1979) až po \"Amélii z Montmartru\" (2001), což je moderní příběh odehrávající se v mýtické Paříži. Tento film měl velký mezinárodní úspěch a mnoho diváků přivedl na Montmartre, aby zde hledali místa natáčení. Do této skupiny se řadí i romantické snímky \"Moulin Rouge!\" (2001), \"Lepší pozdě nežli později\" (2003) s Jackem Nicholsonem, \"Paříži, miluji tě\" (2006), \"Paříž\" (2008), \"Laughing Out Loud\" (2008), \"Paříž 36\" (2008) či \"Ženy ze 6. patra\" (2011). Rovněž muzikálová komedie \"\" (1996) Woodyho Allena se odehrává v Paříži, stejně jako jeho film \"Půlnoc v Paříži\" (2011). V roce 2007 se Paříž pro svou pověst města gastronomie stala dějištěm animovaného filmu \"Ratatouille\".\n\nPaříž je však dějištěm i mnoha dalších filmových žánrů. Film \"Upíři\" z roku 1956 patří ke klasice hororového žánru, ze stejné oblasti pochází film \"Katakomby\" (2007), který se odehrává v pařížských katakombách. Paříž z jiné strany ukazují rovněž thrillery \"Strach nad městem\" (1975), \"Brutální Nikita\" (1990), \"Říše vlků\" (2005) či \"Symbol smrti\" (2007) a s pařížskými reáliemi jsou úzce spojené kriminální filmy \"Válka policajtů\" (2004) a televizní seriály \"Komisař Moulin\" či \"Navarro\". K nim lze tematicky přiřadit i film \"Šifra mistra Leonarda\" (2006).\n\nNěkolik filmů zobrazuje i okupaci Paříže za druhé světové války, např. komedie \"Napříč Paříží\" (1956), \"Poslední metro\" (1980), \"Muž, který plakal\" (2000), \"Vlak\" (1964) nebo \"Pan Klein\" (1976) popisující deportaci židů z Paříže.\n\nPaříž v blízké i vzdálené budoucnosti představují např. akční filmy \"Okrsek 13\" (2004) a \"\" (2009) nebo detektivně laděné filmy \"Renesance\" (2006) a \"Chrysalis\" (2007).\n\nPaříž se objevuje v komiksech už od počátku 20. století. \n\nV novější době vychází několik sérií, jejichž děj je usazen do Paříže: \"Il était une fois une fille que j'ai rencontrée deux fois\" (Byla jednou jedna dívka, kterou jsem potkal dvakrát), \"Kiki de Montparnasse\" (Kiki z Montparnassu), \"Louis la Lune\" (Louis Měsíc), \"Le Mystère Tour Eiffel\" (Tajemství Eiffelovy věže), \"Chambres Noires\" (Temné pokoje), \"Le Diable Amoureux et autres films jamais tournés par Méliès\" (Zamilovaný ďábel a další filmy nikdy nenatočené Mélièsem).\n\nMěsto se nachází v videohře \"The Saboteur\" z roku 2009, kde je zobrazena většina pařížských pamětihodností. Děj se odehrává na počátku druhé světové války. Je rovněž vyobrazena v automobilových videohrách \"Midtown Madness 3\" a \"Midnight Club II\". Město je též jedním z míst, kde se odehrává \"\" a v Paříži se rovněž odehrává začátek hry \"007: Nightfire\". A z novějších také Call of Duty: Modern Warfare 3.\n"}
{"id": "913696", "url": "https://cs.wikipedia.org/wiki?curid=913696", "title": "Dithiotreitol", "text": "Dithiotreitol\n\nDithiotreitol (DTT, Clealandovo činidlo) je nízkomolekulární redukční činidlo.V redukované formě DTT má lineární podobu (viz obrázek vpravo), v oxidované formě vytváří šestičlennou cyklickou molekulu (viz dále v textu). Jméno pochází z čtyřuhlíkového cukru, treózy, od které je odvozen.\n\nDithiotreitol je velmi silné redukční činidlo, při pH 7 má redoxní potenciál -0,33. Když je oxidován, tak navíc zformuje stabilní šestičlennou cyklickou molekulu. DTT může redukovat pouze v pH vyšším než 7, protože jenom negativně nabitá thiolová skupina je reaktivní.\n\nRedukčních schopností dithiotreilosu se používá k redukování disulfidických můstků při metodě SDS-PAGE k rozrušení vnitromolekulových i mezimolekulovách disulfidických můstků, které stabilizují terciární a kvartérní strukturu proteinů. Protože DTT není schopné rozrušit disulfidické můstky uvnitř molekuly, musí redukce probíhat v denaturujících podmínkách, například v přítomnosti SDS, močoviny nebo při vyšší teplotě. DTT se při SDS-PAGE často používá jako náhrada beta-merkaptoethanolu, protože je méně toxický a má vyšší redoxní potenciál, je ovšem méně stabilní.\nRedukčních vlastností se v chemii používá k udržení thiolových skupin v redukovaném stavu.\n"}
{"id": "913697", "url": "https://cs.wikipedia.org/wiki?curid=913697", "title": "Viktor Wilhelm Russ", "text": "Viktor Wilhelm Russ\n\nViktor Wilhelm Russ (28. května 1840 Vídeň – 17. července 1920 Kranzlhofen) byl rakousko-uherský, respektive předlitavský (rakouský) politik, dlouholetý poslanec Říšské rady a Českého zemského sněmu.\n\nByl otčímem politika Johanna Löwenfelda-Russa. Vystudoval Karlo-Ferdinandovu univerzitu v Praze, kde roku 1865 získal titul doktora práv. Podílel se na založení Čtenářského spolku německých studentů.\n\nOd roku 1870 zasedal jako poslanec Českého zemského sněmu. V lednu 1887 byl prohlášen za vystouplého. Šlo o projev politiky pasivní rezistence, kdy němečtí poslanci na protest proti nevyslyšení německých národnostních a jazykových požadavků zahájili faktický bojkot sněmu. Tehdy zastupoval kurii městskou, obvod Děčín, Podmokly, Česká Kamenice, Chřibská. V doplňovacích volbách v září 1887 zde místo něj byl zvolen Julius Garreis. Mandát na sněmu obhájil ještě v zemských volbách roku 1895.\n\nOd roku 1871 byl také poslancem Říšské rady (celostátní parlament, volený tehdy ještě nepřímo jednotlivými zemskými sněmy). 3. března 1871 složil poslanecký slib. Usedl zde i ve volebním období 1871–1873, kdy v Říšské radě zastupoval kurii venkovských obcí. 14. května 1872 opětovně složil slib. Opětovně se do Říšské rady dostal i v prvních přímých volbách roku 1873 coby zástupce kurie venkovských obcí, obvod Litoměřice, Štětí, Ústí atd. Mandát následně obhájil ve volbách roku 1879, nyní za městskou kurii, obvod Karlovy Vary, Jáchymov atd. Poslancem se za týž obvod stal i ve volbách roku 1885, volbách roku 1891 a volbách roku 1897. Setrval zde až do roku 1900.\n\nPo volbách v roce 1873 se uvádí coby jeden z 67 členů ústavověrného staroliberálního (staroněmeckého) Klubu levice, vedeného Eduardem Herbstem. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Ve volbách roku 1897 byl zvolen za Německou pokrokovou stranu.\n\nVystupoval proti Badeniho jazykovým nařízením, podporoval administrativní oddělení etnicky německých oblastí Čech od českého vnitrozemí. Zabýval se dopravními, obzvláště železničními otázkami. Jako první navrhl zřízení samostatného ministerstva dopravy v předlitavské vládě. Podporoval zestátnění páteřních železničních tratí a zasazoval se o rozvoj říční dopravy. Dlouhodobě působil ve funkci prezidenta plavební společnosti \"Österreichische Nordwest-Dampfschifffahrts-Gesellschaft\". Koncem 19. století se uvádí jako člen železniční rady. Byl stoupencem volného obchodu. Roku 1892 mu byl udělen Řád Františka Josefa. Roku 1893 se po Ernstu von Plenerovi na zemském sněmu stal předsedou rozpočtového výboru. Na tuto funkci rezignoval roku 1896. Zároveň rezignoval na předsednický post v klubu Sjednocené německé levice, ze které vystoupil.\n\nV roce 1907 byl povolán za doživotního člena Panské sněmovny (jmenovaná horní komora Říšské rady).\n"}
{"id": "913707", "url": "https://cs.wikipedia.org/wiki?curid=913707", "title": "Rai Italia", "text": "Rai Italia\n\nRai Italia je satelitní a kabelový kanál Rai, resp. její dceřiné společnosti Rai Com pro zahraniční publikum.\n\n\"Rai Italia\" vysílá to nejlepší z pořadů Rai a vlastní výrobu pro tento kanál. Jeho publikum je především italská diaspora a cizinci, kteří se zajímají o italskou kulturu a jazyk. Kanál vysílal v letech 1992 až 2008 pod názvem Rai International.\n\"Rai Italia\" vysílá na třech programových pozicích, každá časově posunutá a přizpůsobená jednotlivým kontinentům. Tyto číslované názvy se však na obrazovce neobjevují, všude je vysílání označeno jednoduše jako \"Rai Italia\". V minulosti kanál vysílal i pro Evropu, kde sdílel vysílací čas s kanálem Rai Med.\n\nNapříklad v USA šíří programy Rai jedna z největších amerických kabelových společností DirecTV. \nBalíček Rai Direct obsahuje celkem tři kanály:\n\n\nCena balíčku se pohybuje okolo 10 $.\n\n"}
{"id": "913712", "url": "https://cs.wikipedia.org/wiki?curid=913712", "title": "Římskokatolická farnost Jistebník", "text": "Římskokatolická farnost Jistebník\n\nŘímskokatolická farnost Jistebník je farnost Římskokatolické církve v děkanátu Bílovec ostravsko-opavské diecéze.\n\nFarnost v Jistebníku se připomíná poprvé roku 1576, kdy byla administrována z Mošnova. V letech 1586–1617 se zde připomínají evangeličtí kněží.\n\nZa třicetileté války farnost zanikla a Jistebník byl nejpozději roku 1625 přidělen k farnosti Bílovec, roku 1668 přefařen k Bravanticím, ale již roku 1671 zpět k Bílovci, kde zůstal až do konce 18. století. Ve velké a od Bílovce vzdálené vsi bylo roku 1781 zřízeno lokální kaplanství podléhající bílovecké faře a roku 1784 zde náboženská matice zřídila lokální kuracii, později povýšenou na farnost.\n\nPatronem farnosti byla od jejího znovuzřízení náboženská matice. Obvod farnosti zahrnoval od počátku především vesnici Jistebník, vedle toho jižní část Fonovic a osadu Kamenný Mlýn patřící nyní k Polance nad Odrou.\n\nV roce 1859 ve farnosti žilo 1328 římských katolíků vedle 1 nekatolíka a 11 židů. V roce 1930 žilo ve farnosti 2222 obyvatel, z čehož 2122 (95 %) se přihlásilo k římskokatolickému vyznání.\n\nFarnost je součástí bíloveckého děkanátu od svého založení a spolu s ním náležela do roku 1996 k (arci)diecézi olomoucké, od uvedeného roku pak k nově vytvořené diecézi ostravsko-opavské.\n\nFarním kostelem je kostel svatého Petra a Pavla, původně z 16. století, v současné podobě klasicistní z let 1808–1812.\n\nFarnost od roku 2000 spravuje excurrendo farář v Polance Zdeněk Pluhař.\n"}
{"id": "913726", "url": "https://cs.wikipedia.org/wiki?curid=913726", "title": "Kawasaki Zephyr 750", "text": "Kawasaki Zephyr 750\n\nKawasaki Zephyr 750 je motocykl firmy Kawasaki kategorie nakedbike, vyráběný v letech 1990-1999. Do Evropy byl dodáván od roku 1990. Na konci devadesátých let byl nahrazen modelem Kawasaki ZR-7. Konkurenci představují Honda CB 750 a Suzuki GSX 750 Inazuma. Silnější model je Kawasaki Zephyr 1100, slabší model je čtyřválec Kawasaki Zephyr 550 a pro Japonsko vyráběný Zephyr 400.\n\nNakedbike klasické koncepce se vzduchem chlazeným řadovým čtyřválcem a dvěma tlumiči vzadu místo centrálního tlumiče. Motor je původem z Kawasaki Z 750, upravený pro lepší průběh v nižších a středních otáčkách. \n\n"}
{"id": "913730", "url": "https://cs.wikipedia.org/wiki?curid=913730", "title": "Sándor Kocsis", "text": "Sándor Kocsis\n\nSándor Kocsis Péter (21. září 1929 – 22. července 1979) byl maďarský fotbalista, člen tzv. Zlaté jedenáctky, legendárního reprezentačního mužstva Maďarska z první poloviny 50. let. Hrával na pozici útočníka. Do dějin světového fotbalu se zapsal především jako nejlepší střelec mistrovství světa roku 1954, kde nastřílel 11 branek (jde o druhý nejvyšší počet po Just Fontainovi na MS 1958) a dostal se i do all-stars týmu turnaje. S maďarskou reprezentací na tomto šampionátu vybojoval stříbrnou medaili po finálové porážce 2:3 se Západním Německem. Zlato si přivezl z letních olympijských her roku 1952. V národním týmu dosáhl mimořádné bilance 68 odehraných utkání a 75 vstřelených gólů (z toho sedm hattricků). To činí průměr 1,103 na zápas, což je světový rekord (průměr nad 1,0 dosáhl již jen Gerd Müller s 1,097 góly na zápas v reprezentačním dresu). S FC Barcelona vyhrál v sezóně 1958/60 Veletržní pohár, předchůdce Evropské ligy. Je čtyřnásobným mistrem Maďarska, jednou s Ferencvárosem Budapešť (1949), třikrát s Honvédem Budapešť (1952, 1954, 1955), a dvounásobným mistrem Španělska s Barcelonou (1959, 1960). Za celou kariéru nastřílel 296 branek v 335 ligových zápasech. Po maďarské revoluci roku 1956 emigroval do Španělska.\n\n"}
{"id": "913731", "url": "https://cs.wikipedia.org/wiki?curid=913731", "title": "Lindy Remigino", "text": "Lindy Remigino\n\nLindy John Remigino (3. června 1931 Queens, New York – 11. července 2018) byl americký atlet, sprinter, dvojnásobný olympijský vítěz.\n\nStartoval na olympiádě v Helsinkách v roce 1952 po neočekávaném úspěchu v předolympijské kvalifikaci. Postoupil do finále běhu na 100 metrů, kde ve vyrovnaném souboji s Jamajčanem Herbem McKenleyem těsně zvítězil v osobním rekordu 10,4 (šest finalistů doběhlo v minimálních rozestupech v časech 10,4 a 10,5). Druhou zlatou medaili získal jako člen vítězné štafety USA na 4 x 100 metrů (spolu s ním také Dean Smith, Harrison Dillard a Andy Stanfield).\n\n"}
{"id": "913735", "url": "https://cs.wikipedia.org/wiki?curid=913735", "title": "Antonín Kubát", "text": "Antonín Kubát\n\nAntonín Kubát (mladší) (* 27. listopadu 1868 – 17. července 1967) výrazná postava pražského Podskalí, známý jako \"„poslední Podskalák“\".\n\nNarodil se svobodné matce Josefě Antöneové. Otec, Antonín Kubát st. (1841–1884), zakladatel svépomocného spolku Vltavan, legitimizoval své otcovství v roce 1870. \n\nJosef Kubát ml. byl nejstarší ze sedmi dětí (některé zemřely předčasně. Dne 22. února 1892 se v kostele Nejsvětější Trojice v Podskalí oženil s Amalií, rozenou Hájkovou (1868–??), se kterou měl dvě dcery. V roce 1918 vystoupil ze římskokatolické církve a zůstal bez vyznání.\n\nByl svéráznou osobností pražského Podskalí, povoláním vorař (kormidelník a vrátný vorů s patentem na Mezinárodní Labe z roku 1927) v zimě ledař, bruslař bývá nazýván posledním Podskalákem. Byl městským strážníkem, definitivní jmenování získal roku 1912. Pamětník povodně z roku 1890 a požáru Národního divadla, o nichž se dochoval audiozáznam českého rozhlasu z roku 1958. Ve stáří byl známou postavou na pražské Výtoni, kde sedal a pletl sítě. Zemřel v Praze, ve věku téměř 99 let. \n\nTisk věnoval Antonínu Kubátovi pozornost v roce 1940, kdy Sokol Vyšehrad slavil 50 let své činnosti a Antonín Kubát, tehdy téměř dvasedmdesátiletý, byl jeho nejstarším cvičencem. Národní politika přinesla jeho snímek z cvičení na bradlech.\n\n\n"}
{"id": "913749", "url": "https://cs.wikipedia.org/wiki?curid=913749", "title": "Jesenské (okres Rimavská Sobota)", "text": "Jesenské (okres Rimavská Sobota)\n\nJesenské ( ) je obec na Slovensku, v okrese Rimavská Sobota v Banskobystrickém kraji.\n\nV roce 2011 zde žilo 2 192 obyvatel. V roce 2001 se 57 % obyvatel hlásilo k maďarské národnosti..\n"}
{"id": "913750", "url": "https://cs.wikipedia.org/wiki?curid=913750", "title": "Mageia", "text": "Mageia\n\n\"\"\nMageia je počítačový operační systém založený na Linuxu, vznikla jako fork operačního systému Mandriva. Systém vyvíjí komunita a je podporován nevýdělečnou organizací Mageia.Org. Tuto organizaci řídí rada zvolená samotnými vývojáři.\n\nMageia se snaží zaujmout svou decentralizovaností a důrazem na otevřenost.\n\nHistorie distribuce Mageia se začíná psát v polovině roku 2010, kdy se objevily problémy ve vývoji systému Mandriva. Organizace Mandriva SA, která měla jeho vývoj na starost změnila majitele, uzavřela oddělení Edge-IT, které se staralo o začleňování novinek do systému a došlo k velkému odchodu zaměstnanců. Tito zaměstnanci a další příznivci a vývojáři proto 18. září 2010 oznámili, že vytvářejí nový operační systém založený na Mandrivě.\n\nPrvního června následujícího roku vyšla první verze.\n\nNová verze je uvolněna každých 9 měsíců, podpora této verze pak trvá minimálně 18 měsíců. Pro připravovanou verzi 5 to již neplatilo, její vývoj trval podstatně déle (z toho důvodu vyšla minoritní verze 4.1) a stejné to bylo i s verzí 6 (proto vyšla minoritní verze 5.1). Verze 7 vyšla necelé dva roky po verzi 6.\n\n"}
{"id": "913751", "url": "https://cs.wikipedia.org/wiki?curid=913751", "title": "MHL", "text": "MHL\n\nZkratka MHL může znamenat:\n\n"}
{"id": "913752", "url": "https://cs.wikipedia.org/wiki?curid=913752", "title": "Kostel svaté Máří Magdaleny (Kunice)", "text": "Kostel svaté Máří Magdaleny (Kunice)\n\nKostel sv. Máří Magdalény je gotický jednolodní kostel v obci Kunice. Je chráněn jako kulturní památka České republiky.\n\nPůvodní dřevěná kaple byla podle kroniky a nápisu v kostele postavena roku 970 za panovníka Boleslava II. Ve 13. století byl na místě kaple postaven románský kostel, který na počátku 14. století prošel raně gotickou přestavbou. Opravy kostela proběhly v letech 1680 a 1728, v roce 1793 byla postavena nová kostelní věž s barokní cibulovou střechou. Roku 1821 přibyl v kostele nový oltář, poté v letech 1850 a 1867 proběhly další opravy. Roku 1884 musela být kvůli prasklinám ve zdech kostelní klenba zpevněna železnými šlisnami. Celkové opravy se kostel dočkal mezi lety 1947 – 1949. Zřejmě během ní byl odhalen gotický portál v jižní zdi kostelní lodi. Mezi lety 1995 – 1996 byl kostel sv. Máří Magdalény opraven naposledy.\n\nPůvodně byl kostel sv. Máří Magdalény farní. Nekatoličtí kněží, kteří zde působili v době husitských válek, byli roku 1621 vyhnáni, ale z důvodu nedostatku katolických kněží zůstala fara prázdná a nesloužily se zde mše. V této době docházelo k zabírání a rozprodávání pozemků, především filiálních kostelů, a tak i kostel sv. Máří Magdalény v Kunicích přišel o své pozemky.\nKunický kostel byl později přifařen k Uhříněvsi, poté k Říčanům a roku 1789 k Velkým Popovicím. Dnes však spadá kostel opět pod faru v Říčanech a mše je zde soužena jednou za měsíc.\n\nKostel je jednolodní, má obdélný půdorys, obdélnou sakristii a čtvercový presbytář, který je zaklenut jedním polem křížové žebrové klenby s jehlancovými konzolami. Žebra jsou prohloubena po hranách a podepírána jednoduchými krakorci. Terčový svorník je zdoben reliéfem hlavy Ježíše Krista. Triumfální oblouk je lomený, najdeme na něm nápis z roku 1884 pojednávající o založení a opravách kostela. V západním průčelí je hranolová věž, kterou se do kostela vchází. Věž má nízkou síň, nad kterou se nachází kruchta. Kostelní loď a podvěží jsou zaklenuty valenou klenbou s lunetami. V jižní zdi kostelní lodi je zazděn bohatě profilovaný lomený gotický portál. Okna kostela jsou polokruhově zakončená, fasádu člení lizény.\n\nDva zvony kunického kostela – umíráček z roku 1509, který pravděpodobně darovali páni z rodu Slavatů, a velký zvon z roku 1573 – bohatě zdobený, se znakem pana Zdeňka ze Šternberka na Blatné a Lnářích, pocházející z významné pražské dílny Brikcího z Cimperka, byly německou armádou za 2. světové války zrekvírovány. Naštěstí zvony nebyly zničeny a po válce se podařilo vrátit je zpět do kostela.\n\nZařízení interiéru je převážně novodobé. Autorem oltářního obrazu i jeho návrhu je Josef Scheiwl. V interiéru najdeme i velmi vzácnou pozdně gotickou sochu Madony, vytvořenou kolem roku 1500.\n\n\n"}
{"id": "913753", "url": "https://cs.wikipedia.org/wiki?curid=913753", "title": "Bögöte", "text": "Bögöte\n\nBögöte je obec v maďarské župě Vas. V roce 2011 zde žilo 294 obyvatel.\n"}
{"id": "913756", "url": "https://cs.wikipedia.org/wiki?curid=913756", "title": "Bipolarita (politologie)", "text": "Bipolarita (politologie)\n\nBipolarita popisuje stav systému, kde dvě přibližně stejně silné velmoci zaujímají hegemoniální postavení a naprosto ovládají část systému. V bipolárním prostředí často drží spojenecké svazky pohromadě ideologické pojivo, přičemž tyto svazky jsou hierarchické a každému z nich dominuje jedna velmoc. Příkladem bipolárního systému je první fáze studené války, od roku 1949 až do poloviny 50. let 20. století.\n"}
{"id": "913757", "url": "https://cs.wikipedia.org/wiki?curid=913757", "title": "Sankt Oswald bei Freistadt", "text": "Sankt Oswald bei Freistadt\n\nSankt Oswald bei Freistadt je městys v rakouské spolkové zemi Horní Rakousy, v okrese Freistadt.\n\nV roce 2012 zde žilo 2 771 obyvatel.\n"}
{"id": "913764", "url": "https://cs.wikipedia.org/wiki?curid=913764", "title": "Dawsonville", "text": "Dawsonville\n\nDawsonville je město v okrese Dawson County, ve státě Georgia, ve Spojených státech amerických. V roce 2011 žilo ve městě 2539 obyvatel.\n\nPodle sčítání lidí v roce 2000 žilo ve městě 619 obyvatel, 234 domácností a 153 rodin. V roce 2011 žilo ve městě 1 293 mužů (50,9 %) a 1 246 žen (49,1 %). Průměrný věk obyvatele je 31 let (2011)\n\nMěsto bylo založeno v roce 1859. Také se zde jezdí NASCAR\n"}
{"id": "913766", "url": "https://cs.wikipedia.org/wiki?curid=913766", "title": "De Soto (Georgie)", "text": "De Soto (Georgie)\n\nDe Soto je město v okrese Sumter County, ve státě Georgia, ve Spojených státech amerických. V roce 2011 žilo ve městě 195 obyvatel.\n\nPodle sčítání lidí v roce 2000 bylo ve městě 214 obyvatel, 78 domácností a 53 rodin. V roce 2011 žilo ve městě 96 mužů (49,2 %) a 99 žen (50,8 %). Průměrný věk obyvatele je 40 let (2011)\n"}
{"id": "913767", "url": "https://cs.wikipedia.org/wiki?curid=913767", "title": "Haugen", "text": "Haugen\n\nHaugen:\n"}
{"id": "913769", "url": "https://cs.wikipedia.org/wiki?curid=913769", "title": "Haug", "text": "Haug\n\nHaug (Haugová):\n\n\n"}
{"id": "913770", "url": "https://cs.wikipedia.org/wiki?curid=913770", "title": "Kaplan International Colleges", "text": "Kaplan International Colleges\n\nKaplan International Colleges je sesterskou firmou vzdělávací společnosti Kaplan, Inc. Firma má centrálu v Londýně a byla založena roku 1967. Kaplan International Colleges poskytuje jazykové kurzy, přípravu na univerzitu a příptavu na jazykjové zkoušly ve 42 lokalitách po celém světě. Kurzy jsou vyučovány v centrech měst, univerzitních kampusech a online. KIC je dceřinou společností Washington Post Company.\nV roce 2007 firma Kaplan Inc. Odkoupila společnost Aspect Education, Britskou společnost založenou roku 1967. Aspect education poskytovala přípravu na zkoušky a přípravné kurzy na univerzitní studium. Aspect se zkombinoval s existující divizí firmy Kaplan, poskytující jazykové vzdělávání, a v roce 2007 byla založena firma Kaplan Aspect.\n\nV roce 2010 Kaplan Aspect a Kaplan International Colleges, přidružená firma poskytující přípravu na studium na Britských univerzitách, byly sloučeny pod společným jménem Kaplan International Colleges.\n\nV roce 2012, Kaplan International Colleges odkoupila dvě mezinárodní studentské personální agentury, BEO Limited v Japonsku a Hands on Education Consultants v Thajsku. Generální ředitel firmy Kaplan, Davis Jones, byl jmenován ředitelem všech mezinárodních programů (studenti cestující za studiem), a také za Asijskou část Pacifiku po odchodu Marka Cogginse, dřívějšího generálního ředitele Kaplan Asia Pacific.\n\nKaplan International Colleges vlastní 42 škol \"English as a foreign language\" a \"EAP\" škol v 8 zemích. Nacházejí se v následujících lokalitách:\n\n\nKaplan International Colleges poskytuje širokou nabídku kurzů angličtiny různé délky a intenzity. KIC také poskytuje přípravu na zkoušky TOEFL, IELTS, FCE, CPE a CAE. Studenti se také mohou zapsat na odbornou stáž či placenou práci v průběhu studia.\n\nKIC také nabízí krátkodobé či dlouhodobé kurzy v Číně, Dominikánské Republice, Francii, Německu, Itálii, Maltě, Mexiku, Rusku a Španělsku skrze partnerské školy.\n\nKaplan International také nabízí programy pro studenty univerzitních programů ve Velké Británii. Úspěšné ukončení kurzu garantuje přijetí na jednu z více než 1000 univerzitních programů v následujících partnerských univerzitách:\n\n\nKaplan International Colleges nabízí ubytování v hostitelské rodině, studentské rezidenci a ubytování na univerzitních kampusech.\n\n\n"}
{"id": "913772", "url": "https://cs.wikipedia.org/wiki?curid=913772", "title": "Pocking", "text": "Pocking\n\nPocking je město v německé spolkové zemi Bavorsko, v zemském okrese Pasov ve vládním obvodu Dolní Bavorsko.\n\nŽije zde obyvatel.\n\nBad Füssing, Kirchham, Neuhaus am Inn, Rotthalmünster, Ruhstorf an der Rott, Tettenweis\n\n"}
{"id": "913779", "url": "https://cs.wikipedia.org/wiki?curid=913779", "title": "Mobile High-Definition Link", "text": "Mobile High-Definition Link\n\nMobile High-Definition Link (MHL) je průmyslová norma a standard pro mobilní multimediální (audio/video) rozhraní, interface, které umožňuje spotřebitelům připojit mobilní telefon, tablet a další přenosná elektronická zařízení k televizorům s vysokým rozlišením obrazu a zvuku. Nejnovější MHL 3.0 podporuje video až do rozlišení 4K (Ultra HD) a zvuk s kanály 7.1 při současném napájení připojeného přijímacího zařízení.\n\nVýrobky vybavené MHL jsou adaptéry, autopříslušenství, televizní a radiové přijímače, přehrávače Blu-ray, kabely, digitální televizory, monitory, projektory, chytré telefony, tablety, různé televizní příslušenství a podobně.\n\nMHL vyvinulo MHL Consortium, které vytvořily přední společnosti mobilní telefonie a spotřební elektroniky Nokia, Samsung, Silicon Image, Sony a Toshiba.\n"}
{"id": "913780", "url": "https://cs.wikipedia.org/wiki?curid=913780", "title": "Šíření poplašné zprávy", "text": "Šíření poplašné zprávy\n\nŠíření poplašné zprávy je v České republice od roku 2009 trestný čin podle § 357 trestního zákoníku, jehož se dopustí pachatel, který úmyslně způsobí „nebezpečí vážného znepokojení alespoň části obyvatelstva nějakého místa tím, že rozšiřuje poplašnou zprávu, která je nepravdivá“. Trest je stanoven do pěti let odnětí svobody. Pokud je čin spáchán v době ohrožení státu nebo válečného stavu, je maximální výše trestu až osm let odnětí svobody. Podobná skutková podstata byla obsažena i v předchozím trestním zákoně a je obsažena i v právních řádech mnoha dalších států.\n\nTrestnost se vztahuje pouze na šíření nepravdivé poplašné zprávy. V případě nastalé poplachové situace, tedy v ohrožení životů, zdraví nebo majetku, může být naopak šíření či oznámení poplašné zprávy povinné a trestné může být její nešíření. Například v případě požáru má každý povinnost ohlásit neodkladně na určeném místě zjištěný požár nebo zabezpečit jeho ohlášení. Podle některých požárních řádů se požární poplach vyhlašuje například voláním „Hoří!“, zvoněním zvonů či údery na jiné kovové předměty, sírénou a podobně. Obecně je za základní způsob varování obyvatelstva považováno vyhlášení varovného signálu. K prostředkům varování patří poplachové rotační (motorové) sirény, elektronické sirény a místní informační systémy s vlastnostmi elektronických sirén (například obecní rozhlasy). Jejich prostřednictvím lze vyhlásit jak všeobecnou výstrahu, tak specifická ohrožení, jako je například nebezpečí zátopové vlny, chemická havárie, radiační havárie. Zvláštní signál bývá určen pro vyhlašování požárního poplachu, kterým jsou svolávány zejména dobrovolnické hasičské jednotky, v minulosti byla pomoc při hašení požárů jednou ze základních občanských povinností.\n\nŠíření nepravdivé poplašné zprávy patří zpravidla mezi verbální trestné činy. Široký výklad této skutkové podstaty může vést k potlačování svobody projevu, pokud je uplatňován například proti alarmistům varujícím před ekologickými, sociálními, politickými nebo průmyslovými riziky a škodami.\n\n"}
{"id": "913782", "url": "https://cs.wikipedia.org/wiki?curid=913782", "title": "Nizozemský fotbalový pohár", "text": "Nizozemský fotbalový pohár\n\nNizozemský fotbalový pohár (nizozemsky KNVB beker) je pohárová vyřazovací soutěž v nizozemském fotbalu. První ročník byl zahájen Nizozemskou fotbalovou asociací (Koninklijke Nederlandse Voetbalbond) v roce 1898, prvním vítězem se v sezóně 1898/99 stal klub RAP Amsterdam. Herní systém je založen na modelu anglického FA Cupu. V poháru účinkují všechny týmy ze tří nejvyšších nizozemských fotbalových lig, postupně Eredivisie (1. liga), Eerste Divisie (2. liga), Topklasse (3. liga) a také 24 semifinalistů (nebo náhradních týmů) z regionálních amatérských pohárových soutěží. Finále se odehrává (na výjimky) na stadionu De Kuip, což je domovský stánek klubu Feyenoord z Rotterdamu. Vítěz nizozemského fotbalového poháru se střetne s vítězem nejvyšší ligy Eredivisie v superpoháru zvaném Johan Cruijff Schaal, tento se odehrává vždy na začátku následující sezóny (typicky v srpnu týden před zahájením nového ročníku).\nStejně jako mnoho dalších národních pohárů i ten nizozemský podléhal změnám oficiálního názvu podle aktuálního sponzora. Od počátku do roku 1946 byl nazýván Holdertbeker, s výjimkou let 1921−1929, kdy se jmenoval NVB Beker. Od roku 1946 přijal název Pohár KNVB (KNVB beker) a poprvé bylo použito na výrobu stříbro, což bylo v době krátce po druhé světové válce poměrně raritní, neboť drahé kovy byly vzácností.\n\nOd roku 1995 se jmenoval Amstel Cup po pivovaru Amstel. Od 16. srpna 2005 nesl název Gatorade Cup po výrobci nápojů Gatorade. V roce 2006 se název vrátil ke KNVB beker s tím, že Gatorade zůstal hlavním sponzorem soutěže.\n\nDo roku 1998 se vítěz nizozemského fotbalového poháru kvalifikoval do Poháru vítězů pohárů, po zrušení této evropské soutěže vítěz postupuje do Evropské ligy. Pokud výherce poháru zvítězí i v Eredivisie, postupuje do Ligy mistrů a do Evropské ligy se místo něj kvalifikuje poražený pohárový finalista.\n\nZdroje:\n"}
{"id": "913785", "url": "https://cs.wikipedia.org/wiki?curid=913785", "title": "Mezinárodní systém", "text": "Mezinárodní systém\n\nMezinárodní systém je uskupení, které je tvořeno vztahy a interakcí mezi státy, dále pak politickými aktéry a dalšími aktéry mezinárodní politiky (nestátní aktéři).\n\nZ hlediska vývoje mezinárodních vztahů mezinárodního systému se dají odhalit tři nejvýznamnější etapy.\n\n"}
{"id": "913787", "url": "https://cs.wikipedia.org/wiki?curid=913787", "title": "Shazam (software)", "text": "Shazam (software)\n\nShazam je aplikace pro rozpoznávání skladeb, určená pouze pro mobilní telefony. Byla vyvinuta společností Shazam Encore, která sídlí v Londýně a 25.9.2018 byla koupena společností Apple. Oproti Midomi podporuje i BlackBerry. Shazam sice nemá žádnou bezplatnou webovou verzi, na telefonu jej ale můžete bez problému používat zdarma – sic s menším omezením. Na výběr totiž máte vedle zpoplatněné verze (okolo pěti dolarů) i jakousi \"Lite\" verzi, která vám umožní rozpoznat maximálně pět skladeb měsíčně. Což by ale mělo běžnému uživateli bez problému stačit. Rozpoznávací kvalita britského Shazamu je poměrně slušná, služba totiž eviduje na osm milionů nahraných hudebních skladeb. I Shazam má ale problémy s instrumentální hudbou, kterou může každý jedinec nebo orchestr zahrát jinak, a ke všemu si oproti Midomi neporadí s karaoke nebo živým záznamem třeba na koncertě. Aplikace potřebuje za všech podmínek standardizovanou a čistou studiovou kvalitu.\n\nShazam nabízí tři typy aplikací, volně zkusitelný program, jednoduše nazvaný Shazam, jeho placenou verzi pod názvem Shazam Encore, a jejich nejnovější přírůstek pod názvem Shazam RED, která byla spuštěna v roce 2009. Tato služba byla rozšířena v září 2012, aby uživatelé v USA k identifikaci hudby, měli přístup ke svým informacím a odkazům pro zobrazení informací o médiu na internetu, stejně jakožto přidávání odkazů na své profily na sociálních sítích.\n\nNa konci roku 2009 Shazam Encore zavedl 5 písňový limit na počet tagů za měsíc u zkušební tříměsíční verze. Nicméně, byl limit odstraněn koncem roku 2011 na základě soudního řízení na zařízení se systémem Android. Shazam Encore nebyl až do září 2012 omezován bannerovými reklamami. Tehdy začali přidávat bannerové reklamy se slovy „uvádí:“ Když uživatel používal tagování televize. Encore nabízí snadný přístup k přehrávání tagů v programech Spotify a Pandora.\n\n(Shazam RED) je shodný funkcemi a cenou (oba stojí 5,99 USD) s Encore Shazam, ale část poplatku za nákup aplikace (Shazam) RED je věnován na podporu HIV / AIDS prevence, v rámci kampaně Product red (spolu s dalšími značkami jako jsou Nike, Apple, American Express, Converse, a Girl). Kampaň má za poslání, aby do roku 2015 se podařilo úplně zabránit přenosu viru HIV z matky na dítě. Kampaň nese podtitulek \"Bojujeme za generaci bez AIDS\").\n\nShazam je také zdarma nebo laciná aplikace pro některé Android zařízení, Apple iPhone, BlackBerry, telefony Nokia, Windows Phone, a většinu mobilních telefonů Sony Ericsson (neplést s vlastním TrackID Sony Ericsson, která je podobná aplikace). Aplikace je podobná na většině telefonů, na rozdíl od dřívějška, kdy se výsledek zobrazoval ve formě SMS, se výsledek zobrazí na obrazovce s kompletními informacemi o umělci, albu, titulu, žánru, štítku, textu, dále pak miniatura písně / obal alba, odkazy ke stažení píseň na iTunes nebo Amazon MP3 obchod a případně ukázat, do písně video na YouTube a dát možnost hrát píseň na Spotify.\n\nNa rozdíl od některých jiných služeb, které vám umožní identifikovat píseň z broukání, Shazam funguje na základě analýzy zachyceného zvuku a hledá shodu založenou na akustickém otisku v databázi více než 11 milionů skladeb.\n\nShazam identifikuje skladby za pomoci algoritmu otisku, na základě toho zobrazí časově-frekvenční graf s názvem spektogramu.\n\nShazam ukládá katalog zvukových otisků do databáze. Uživatelská tagy písně na 10 sekund a aplikace vytvoří zvukový otisk na základě některé z kotev zjednodušeného spektrogramu a cílové oblasti mezi nimi. Pro každý bod v cílové oblasti, které vytvářejí hodnotu hash, která je kombinací kmitočtu, na kterém se nachází kotevní bod, frekvence, na které leží bod v cílové zóně, a časový rozdíl mezi okamžikem v cílové zóně a když se kotevní bod nachází v písni.\n\nJakmile je otisk zvuku vytvořen, Shazam začne vyhledávat shodu v databázi. Pokud je nalezena shoda, informace je vrácena k uživateli, v opačném případě vrátí chybu. Shazam může identifikovat nahranou hudbu vysílanou z libovolného zdroje, jako je rádio, televize, kino nebo klub, za předpokladu, že hladina hluku v pozadí není příliš vysoká na to, aby se zabránilo akustický otisk rozpoznat, že je píseň v softwarové databázi.\n\nSpolečnost byla založena v roce 1999 Chrisem Bartonem a Philipem Inghelbrechtem, studenty na Berkeley. Při vyhledávání audiospecialisty, narazili na Averyho Wanga PhD, absolventa doktorského programu Stanfordovy univerzity, kterého později také přijali. Jelikož měli velký problém s nalezením investorů a tak se přestěhovali do Londýna, kde uzavřeli partnerství s IDG Ventures. V tomto okamžiku se tým navíc rozrostl o Dhiraje Mukherjeeho. Wang je dnes jeden ze čtyř původních zakladatelů firmy, kde i nadále působí jako hlavní vývojář.Rich Riley, bývalý výkonný editor Yahoo!, byl v dubnu 2013 jmenován generálním ředitelem. Rich Riley později nahrazuje Andrewa Fishera, který byl v roce 2005 najat jako generální ředitel ze společnosti Infospace. Za cíl si dal posílení partnerství v průmyslu a růst uživatelské základny. Fischer se stává výkonným ředitelem firmy. Za první partnerství lze považovat partnerství se společností Entertainment UK, konkrétně s částí Woolworths, díky kterým se Shazam Encore dostal k jejich digitálnímu hudebnímu katalogu, který čítal přibližně 1,5 milionu skladeb. Na oplátku chtěla firma Woolworths povolení k vytvoření speciální databáze. Když služba začínala mít svou uživatelskou základnu po celém světě, bylo potřeba, aby firma své databáze aktualizovala.V prosinci 2008, se databáze rozrostla na 8 milionů skladeb. Dne 3. dubna 2013 Shazam oznámila exkluzivní partnerství se společností Saavn, indickou on-line službou pro streamování hudby. Dohoda byla ,že Saavn dodá téměř 1 milion skladeb v indickém jazyce do databáze Shazamu\n\nSlužba byla zpočátku (v roce 2002) spuštěna právě ve Spojeném království a byla známá jako 2580, protože zákazníci ji mohli využít pouze pomocí odesílání kódu ze svého mobilního telefonu, aby si mohli nechat hudbu rozpoznat. Telefon se pak automaticky zavěsil do 30. sekund. Výsledek byl posléze zaslán k uživateli v podobě textové zprávy obsahující název skladby a jméno interpreta. Později, služba začala také přidávat hypertextové odkazy v textu zprávy, které umožnili uživateli si píseň stáhnout z internetu. V roce 2006 uživatelé zaplatili buďto 0,60 liber (asi 20 Kč) za volání nebo měli neomezené použití Shazamu za 4,50 liber (asi 170 Kč) na měsíc, stejně jako on-line služby ke sledování všech tagů.\n\nRozvoj Shazamu výrazně urychlilo zahájení prodeje na Apple App Store. Během 18 měsíců (v prosinci 2009) byl Shazam stažen téměř milionkrát ve 150 zemích u 350 mobilních operátorů. A asi osm procent uživatelů nakupovali rozpoznanou stopu po její identifikaci. Jeho úspěch vedl v říjnu 2009 k financování projektu firmou Kleiner Perkins Caufield & Byers. V lednu 2011 Apple oznámil, že Shazam se stal čtvrtou nejstahovanější bezplatnou aplikací všech dob na App Store, zatímco rival SoundHound měl nejdražší placenou aplikaci pro iPad. Shazam pro iPhone 2.0 debutoval 10. července 2008, s uvedením v Apple App Store. Bezplatná aplikace zjednodušena službu tím, že umožňuje uživateli spustit iTunes a koupit skladbu přímo, v případě, že uživatel byl připojen k Wi-Fi. V té době ještě iTunes neumožňoval stahování hudby přes 3G. V roce 2008, služba se naučila identifikovat i klasickou hudbu. Shazam pro Android uvedla Shazam Encore v říjnu 2008. Android aplikace byla připojena namísto k iTunes k Amazon MP3 store. Aplikace Shazam byla uvedena na Windows Mobile App Store v říjnu 2009 pod názvem Freemium, Začal se nabíze spolu s prvním vydáním Encore Shazam. Bezplatná verze byla nyní omezena na pět tagů za měsíc: uživatelé obvykle označili deset skladeb měsíčně. Encore, za cenu USD4.69, přidal několik funkcí například grafy popularity písní a možnost doporučení přátelům. Inovátoři free aplikace měli i nadále povolené neomezené tagování. V lednu 2011, Shazam a Spotify oznámila partnerství pro iOS a Android, které pomohou uživatelům identifikovat hudbu pomocí Shazam a možnost zakoupit skladbu přes Spotify. Zatímco Shazam už obsahoval Facebook a Twitter tlačítka, hlubší integrace do Facebooku, byla spuštěna až v březnu roku 2011. Se Shazam Friends uživatelé mohou vidět, co jejich přátelé na Facebooku, označili za skladby, jaké poslouchali a na základě toho si je mohli i zakoupit. Se Shazam 5.0, které bylo vydáno v dubnu roku 2012, aplikace začala \"naslouchat\". Ihned po spuštění aplikace může trvat pouze jednu sekundu než aplikace identifikuje přehrávanou skladbu. Kromě hudby, se navíc aplikace naučila rozpoznávat televizní programy a reklamy, pokud jsou ovšem Shazamem povoleny. V srpnu 2012 bylo oznámeno, že Shazam byla použita při označení více jak pěti miliard skladeb, televizních pořadů a reklam. Kromě toho, Shazam prohlašoval, že má přes 225 milionů uživatelů ve 200 zemích světa. O měsíc později, služba již prohlásila, že má více než 250 milionů uživatelů a přes 2 miliony aktivních uživatelů za týden.\n\n\n"}
{"id": "913791", "url": "https://cs.wikipedia.org/wiki?curid=913791", "title": "Shazam", "text": "Shazam\n\nShazam může být:\n"}
{"id": "913798", "url": "https://cs.wikipedia.org/wiki?curid=913798", "title": "Wilma Rudolphová", "text": "Wilma Rudolphová\n\nWilma Glodean Rudolphová (23. června 1940 Saint Bethlehem, Tennessee – 12. listopadu 1994, Brentwood, Tennessee) byla americká atletka, sprinterka, trojnásobná olympijská vítězka z roku 1960.\n\nSvými výkony přispěla k tomu, že se ženské atletice v USA začala věnovat větší pozornost. Považuje se za průkopnici boje za občanská a ženská práva. Rudolphová se stala hvězdou historicky prvních mezinárodních televizních sportovních přenosů z olympiády v Římě 1960. Byla známá pod mnohými přezdívkami: „Tornádo“ (protože byla nejrychlejší ženou na planetě), „Černá gazela“ (italskými novináři) a „Černá perla“ (francouzskými novináři).\n\nNarodila se předčasně, vážila pouze 2,04 kg. V útlém mládí dostala dětskou obrnu, ale dostala se z ní. Musela však nosit výztuhu levé nohy a chodidla. Její rodina pravidelně jezdila z Clarksville v Tennessee, kde bydleli, do Nashvillu, kde se Wilmě snažili narovnat její nohu. V roce 1952, když jí bylo 12 let, dosáhla svého snu překonat handicap a být jako jiné děti. Její starší sestra byla výborná basketbalistka, a Wilma se rozhodla, že bude jako ona a stala se členkou basketbalového školního týmu na střední škole. Tehdy ji ale objevil atletický trenér ze státní univerzity v Tennessee Edward S. Temple, což pro Rudolphovou znamenala zlom v kariéře. V šestnácti letech, v roce 1956 byla vybrána do amerického atletického týmu pro olympiádu v Melbourne 1956 a získala bronz ve štafetě 4x100 m s americkým týmem.\n\nNa olympijských hrách v Římě 1960 zvítězila v bězích na 100, 200 i 4 x 100 metrů. Ve finále na 100 metrů zvítězila časem 11,0, což ale nemohlo být považováno za světový rekord, jelikož ke zlatu pomohl nepovolený vítr. Ani na dvoustovce neměla v Římě konkurenci (čas 23,2 znamenal nový olympijský rekord). Po tomto jedinečném double se jí začalo říkat \"nejrychlejší žena všech dob“. Ale to ještě nebylo vše: Rudolphová společně se svými kamarádkami z Tennessee State University, nyní ale v barvách USA, Marthou Hudsonovou, Lucindou Williamsovou a Barbarou Jonesovou ovládla i sprinterskou štafetu na 4 x 100 m (vítězství v čase 44,50, což byl nový světový rekord). Její sportovní kariéra skončila ve 22 letech, poté, co vyhrála dva závody v rámci mezistátního utkání USA-SSSR.\n\nV letech 1960 a 1961 byla v anketě agentury Associated Press vyhlasena ženou roku. Byla zvolena do černošské Síně slávy v oblasti sportu a zábavy v roce 1973, a o rok později do americké atletické Síně slávy. Roku 1983 se stala členkou americké olympijské Síně slávy, o deset let později později do její sbírky cen přibyla trofej pro laureátku národní sportovní ceny. V roce 1994 byla vybrána do národní ženské Síně slávy.\n\nV roce 1963 začala studovat státní univerzitu v Tennessee, kde ukončila bakalářské vzdělání v oboru učitelství pro první roky školní docházky. Po skončení atletické kariéry byla učitelkou v základní škole, trénovala atlety na střední škole,a stala se sportovní televizní komentátorkou televizi. V roce 1963 se provdala za svoji školní lásku Roberta Eldridge, se kterým měla 4 děti – Yolandu (1958), Djuannu (1964), Roberta (1965) a Xurryho (1971). Později se však rozvedli.\nV červenci 1994, krátce po smrti její matky, byla Wilmě Rudolphové diagnostikována rakovina mozku a hrtanu. 12. listopadu 1994 zemřela.\n\n\n"}
{"id": "913802", "url": "https://cs.wikipedia.org/wiki?curid=913802", "title": "Suárez", "text": "Suárez\n\nPříjmení Suarez nebo Suárez nosí více lidí:\n\n\n\n"}
{"id": "913815", "url": "https://cs.wikipedia.org/wiki?curid=913815", "title": "Miss Blond", "text": "Miss Blond\n\nMiss Blond je mezinárodní soutěž o nejkrásnější blondýnku Evropy, která se každoročně koná v Rakousku. Soutěže se mohou zúčastnit dívky ve věku 17–24 let. Vítězka obdrží 50 000,- Kč v hotovosti a postoupí na světové finále. \n"}
{"id": "913822", "url": "https://cs.wikipedia.org/wiki?curid=913822", "title": "Volby v Lucembursku", "text": "Volby v Lucembursku\n\nVolby v Lucembursku jsou svobodné. Volí se do parlamentu, komunálních zastupitelstev a Evropského parlamentu. Do lucemburského parlamentu je poměrným volebním systémem voleno 60 poslanců na pětileté volební období. Komunální volby probíhají každých 6 let.\n\n"}
{"id": "913828", "url": "https://cs.wikipedia.org/wiki?curid=913828", "title": "/dev/random", "text": "/dev/random\n\ncodice_1 je v informatice název speciálního souboru v unixových systémech, který je rozhraním (API) pro výstup generátoru pseudonáhodných čísel. V Linuxu je generátor implementován uvnitř jádra, kde je též shromažďována entropie a toto rozhraní je tzv. \"blokující\", což znamená, že při nedostatku entropie se čeká, dokud jí není opět dostatek a volající program do té doby nepokračuje. \"Neblokující\" variantou je pak codice_2, kdy je při nedostatku entropie programu vráceno „méně náhodné číslo“. V jiných systémech může být implementace odlišná.\n\nGenerátor náhodných čísel v prostoru jádra byl implementován poprvé pro Linux v roce 1994 Theodorem Tsó. Implementace používá spíše zabezpečení hashe než šifry, aby se zabránilo právnímu omezení, které bylo, když byl generátor poprvé navržen. Implementace byla také navrhována s předpokladem, že daný hash nebo šifra by se nakonec ukázala být slabým článkem a tak návrh je odolný proti těmto nedostatkům.\n\nV tomto provedení, generátor udržuje odhad entropie, tj. odhad počtu bitů šumu v zásobníku entropie. Z této zásoby entropie jsou vytvořena náhodná čísla. Při čtení, zařízení codice_1 bude vracet pouze náhodné bajty v rámci odhadovaného počtu bitů šumu v zásobě entropie. codice_1 by mělo mít vhodné využití při velmi kvalitní náhodnosti, jako například při generování klíče. Když je zásoba entropie prázdná, čtení z codice_1 bude blokováno dokud nebude shromážděno dostatečné množství šumu. Záměrem je, aby sloužil jako bezpečný kryptografický generátor pseudonáhodných čísel a přinášel výstup entropie, tak velký, jak je to možné. Je navržen pro použití při generování kryptografických klíčů pro velké hodnoty nebo dlouhodobé ochrany.\n\nProtipól k codice_1 je codice_2 („odemčený / neblokující náhodný zdroj“), který opakovaně produkuje více pseudo-náhodných bitů. To znamená, že komunikace nebude blokována, ale výstup může obsahovat méně entropie než odpovídá čtení z codice_1. I když je stále vhodný pro většinu kryptografických účelů, tak se nedoporučuje pro tvorbu dlouhodobých kryptografických klíčů.\n\nTo je také možné při zápisu do codice_1. Umožňuje jakémukoliv uživateli nakombinovat náhodná data v zásobě entropie. Nenáhodná čísla jsou neškodné, protože pouze privilegovaný uživatel může vydat ioctl (Input/Output Control) potřebný ke zvýšení odhadu entropie. Aktuální velikost entropie a velikost zásoby entropie linuxového jádra jsou k dispozici v codice_10.\n\nGutterman, Pinkas, & Reinman v březnu roku 2006 publikovali detailní analýzu kryptografie Linuxového generátoru náhodných čísel, ve kterém popisují několik slabin. Pravděpodobně nejzávažnějším problémem je, že zprávy s nainstalovaným systémem nebo LiveCD systémem, jako jsou routery a bezdiskový klienti, pro které je stav předvídatelný a dostupné dodávky entropie mohou být omezené.\nPro systémy s nevolatilní pamětí, je doporučeno ukládání stavu z generátoru náhodných čísel při vypnutí počítače, tak aby mohl být zařazen do generátoru náhodných čísel při příštím restartu. V případě routeru, pro který síťový provoz reprezentuje primární dostupnost zdroje entropie, uložení stavu při restartech, mohou využít potenciální útočníci při odposlouchávání celého provozu sítě, od okamžiku, kdy je router poprvé v provozu nebo získat přímý přístup k vnitřnímu stavu routeru. Toto je obzvláště důležitý problém v případě bezdrátového routeru, jehož provoz v síti může být zachycen z dálky a který může být použitý generátorem náhodných čísel ke generování klíčů pro šifrování dat.\n\nFreeBSD operační systém implementuje 256bitovou variantu Yarrowa algoritmu, jehož cílem je zajistit bezpečný kryptografický pseudonáhodný tok – toto nahradilo předchozí styl Linuxového náhodného zařízení. Na rozdíl od Linuxu codice_1, FreeBSD /dev/random zařízení nikdy neblokuje. Jeho chování je podobné Linuxovému codice_1 a codice_13 na FreeBSD je spojena s codice_1.\n\nOd verze OpenBSD 5.1 (1. května 2012) codice_1 a codice_16 používá algoritmus založený na RC4 ale přejmenovaný, pro licenční účely, na ARC4. Zatímco generování náhodných čísel zde používá systém entropie shromážděné několika způsoby, ARC4 algoritmus poskytuje fail-safe, k zajištění rychlejšímu a kvalitnějšímu toku pseudonáhodného čísla i za nízké zásobě entropie. Systém automaticky využívá hardwarové generátory náhodných čísel, pokud jsou k dispozici a to prostřednictvím OpenBSD Cryptographic Framework.\n\ncodice_1\" \"a codice_2\" \"jsou dostupné i na systémech Solaris, Mac OS X, NetBSD, Tru64 UNIX 5.1B, AIX 5.2 a HP-UX 11i v2. Stejně jako ve FreeBSD, AIX implementuje vlastní design založený na Yarrowu algoritmu, nicméně používá znatelně méně zdrojů entropie než standardní codice_1 implementace a přestává doplňovat zásobník entropie když si myslí, že je dostatečně zaplněn.\n\nPodobnou funkcionalitu zajišťuje na systému Windows NT soubor codice_20, nicméně čtení codice_21 funguje jinak než na UNIX platformách. Kryptograficky náhodné byty jsou generovány metodami codice_22 a codice_23.\n\nPro DOS je nutno dodat ovladač třetí strany zvaný codice_24, jenž funguje tak, že vytvoří dvě zařízení: codice_25 a codice_26 (přístupná přes codice_27 a codice_28), z nichž mohou programy získávat náhodná data.\n\nJako současná náhrada pro unixové systémy nepodporující codice_1 slouží program zvaný EGD (Entropy Gathering Daemon – démon shromažďující entropii). Jedná se o démona produkujícího kryptografická náhodná data. Některé kryptografické softwary jako OpenSSL, GNU Privacy Guard a Apache HTTP Server podporují využití EGD když není k dispozici codice_1.\n\nEGD (nebo kompatibilní alternativa jako PRNGD) sbírá entropii z různých zdrojů, zpracovává ji aby vylepšil kryptografickou kvalitu a následně ji dává k dispozici pomocí Unixového domain socketu (obvykle codice_31) nebo pomocí TCP socketu. Sbírání entropie obvykle probíhá pomocí periodicky se větvících podprocesů, jenž sbírají často se měnící a těžce předvídatelné informace ze systému, jako například stav CPU, I/O a sítě společně s obsahy různých logovacích souborů a dočasných adresářů.\n\nEGD používá pro komunikaci s programy, jenž si žádají náhodná data, jednoduchý protokol. Klient se připojí k EGD socketu a vyšle příkaz identifikovaný hodnotou prvního oktetu:\n\n\n"}
{"id": "913830", "url": "https://cs.wikipedia.org/wiki?curid=913830", "title": "Jana Příhodová", "text": "Jana Příhodová\n\nJana Příhodová (* 26. listopadu 1982, Hradec Králové) je bývalá česká modelka a Miss Blond International 2000.\n\nZákladní školu navštěvovala v Chocni. V letech 1999–2003 studovala na Střední odborné škole oděvní v Třebechovicích pod Orebem. Mluví anglicky a částečně francouzsky.\n\nPracovala jako vedoucí sekretariátu hejtmana Královéhradeckého kraje Lubomíra France.\n\nNěkolik let byl její přítel Stanislav Matějovský, automobilový závodník a bývalý Mistr Evropy v závodech tahačů. Od roku 2011 je jejím partnerem současný hejtman Jihočeského kraje Jiří Zimola. V srpnu 2012 se jim narodila dcera Lara.\n\nStala se tváří několika regionálních nadací, například \"Novorozenec\" při Fakultní nemocnici v Hradci Králové. V současné době je patronkou nadace pro rehabilitaci dětí po úrazech.\n\nOd sedmnácti let se věnovala modelingu. Získala titul Miss Hradec Králové.\n\nV roce 2000 se vyhrála soutěž Miss Blond České republiky. Toto umístění jí nominovalo na soutěž Miss Blond International, což je soutěž nejkrásnější blondýnku Evropy. Finále se konalo v létě v rakouském Klagenfurtu a Příhodová opět vyhrála a ještě získala ocenění \"Miss Catwalk\" za nejkrásnější chůzi. Kromě titulu získala i vůz Daewoo Matiz a 70.000 šilinků v hotovosti.\n"}
{"id": "913831", "url": "https://cs.wikipedia.org/wiki?curid=913831", "title": "Tris", "text": "Tris\n\nTris je triviální název organické látky tris(hydroxymethyl)aminomethanu, která se běžně používá v molekulární biologii jako pufr. Hlavní použití je pro práci s DNA, kde je komponentou pufrů TAE a TBE využívaných pro agarózovou elektroforézu a TE pufru pro uchovávání DNA. Dále je součást řady roztoků pro přípravu elektroforézy SDS-PAGE, která slouží k analýze proteinů.\n"}
{"id": "913834", "url": "https://cs.wikipedia.org/wiki?curid=913834", "title": "The Nominations", "text": "The Nominations\n\nThe Nominations je šestnáctá epizoda druhé série amerického televizního seriálu \"Smash\" a v celkovém pořadí třicátá první epizoda tohoto seriálu. Napsal ji Bryan Goluboff, režíroval ji Michael Morris a poprvé se vysílala ve Spojených státech dne 26. května 2013 na televizní stanici NBC. Epizoda byla součástí dvouhodinového finále seriálu, ihned po epizodě se vysílala další (a poslední epizoda seriálu) s názvem The Tonys.\n\nEpizoda začíná písní „Feelin' Alright\" kterou zpívá Ivy (Megan Hilty) a ukazují se v ní problémy, se kterými se všichni potýkají - Ana Vargas (Krysta Rodriguez) hledá práci a Eileen (Anjelica Huston) s Agnes (Daphne Rubin-Vega řeší úspěch/neúspěch muzikálu v porovnání s konkurencí. Ivy je těhotná, nechce to nikomu říct, ale okolí si všimlo, že se chová podivně. Eileen a Tom (Christian Borle) se jdou podívat na konkurenční hru, kde Tom způsobí faux pas před jedním z hlavních porotců na ceny Tony. Tom se mu snaží omluvit, ale věci ještě zhoršuje.\n\nJerry (Michael Cristofer) odhaluje reklamní kampaň pro \"Hit List\" pro nominace na ceny Tony a Jimmy (Jeremy Jordan) se zlobí, že tam není Kyle (Andy Mientus) za nejlepší libreto. Jerryho asistentka přijde se zprávou, že ho žaluje Ana Vargas za náhlou ztrátu své role, kterou získala Daisy Parker (Mara Davi) jen proto, že spala s Derekem (Jack Davenport) a teď ho vydírá. Jerry a Jimmy jsou rozzlobení a Derek slibuje, že dá věci do pořádku. Karen (Katharine McPhee) konfrontuje Anu ohledně jejího nečestného jednání, ale marně. Jimmy a Karen mají rozhovor s Michaelem Riedelem (hraje sám sebe) a Jimmy nevědomky při rozhovoru upustí větu, že \"je rád, že Karen nehraje Marylin, protože by byla herečkou, která pouze něco imituje\", což novinář překroutí jako kritiku proti Ivy. Ta se o tom doslechne a nedopatřením před ním řekne, že \"Hit List\" je úspěšný jenom proto, že Kyle Bishop zemřel. Mezi oběma muzikály se rozzuří válka.\n\nAna je na konkurzu na muzikál Once a zpívá píseň „If You Want Me\", čímž nadchne producenty a ti jí řeknou, že je stejně dobrá, jak o ní Derek povídal, což Anu velmi překvapí. Ivy se snaží sejít s Derekem, aby mu řekla, že je s ním těhotná, ale on je vytížený a sám má dost problémů se sebou. Na předávání cen se sejdou oba dva muzikály a panuje mezi nimi nevraživost. Ivy se snaží Jimmymu omluvit, ale strhne se z toho hádka.\n\nJimmy je nemocný a Karen se ho snaží přesvědčit, aby si šetřil hlas a místo něj vystupoval jeho záskok. Jimmy se tedy jde podívat na představení ze strany diváka a je nadšený. Po představení se Jimmy a Karen sbližují. Julia (Debra Messing) přichází a omlouvá se Jimmymu, válka mezi muzikály je tedy zažehnána. Jimmy a Karen se téměř políbí, ale přichází Ana. Ana sdělí, že stáhla žalobu na Dereka. Ivy se chystá Derekovi říct, že je těhotná, ale je znechucena jeho chováním a tak zklamaná odchází.\n\nPřichází vyhlášení nominací na ceny Tony: Leigh Conroy (za \"Bombshell\"), Ivy Lynn (\"Liasons\") a Daisy Parker (\"Hit List\") jsou nominované za nejlepší herečku ve vedlejší roli, Derek je nominován za choreografii pro \"Bombshell\" i \"Hit List\", za nejlepší libreto je nominován Kyle i Tom s Juliou, za nejlepší režii Tom za \"Bombshell\" a Derek za \"Hit List\" a na nejlepší herečku jsou nominovány Karen za \"Hit List\" a po omylu se ukáže, že je nominována i Ivy za \"Bombshell\". \"Hist List\" je nominován na 13 cen, \"Bombshell\" má o jednu nominaci méně.\n\nEileen přichází za Nickem (Thorsten Kaye) do věznice a dozví se, že Nick již byl propuštěn. Julia se potýká s problémy, když se jí ozve její bývalý muž Frank (Brian d'Arcy James) ohledně podmínek k rozvodu. Derek je na dně a v rozhovoru s Michaelem Riederem přiznává, že roli Divy dal Daisy Parker proto, že se s ním vyspala.\n\nEpizoda obsahovala celkem tři písně: dvě cover verze (\"Feelin' Alright\" od Traffic a \"If You Want Me\" z muzikálu Once) a jednu původní píseň, \"Rewrite This Story\", která již v seriálu zazněla a napsali ji Pasek and Paul.\n\n\"Feelin' Alright\" a \"If You Want Me\" jsou dostupné na albu seriálu s názvem \"The Music of Smash: The Complete Season 2\".\n\n"}
{"id": "913835", "url": "https://cs.wikipedia.org/wiki?curid=913835", "title": "Vemeno", "text": "Vemeno\n\nVemeno je orgán tvořený mléčnými žlázami, jenž se vyskytuje u samic savců, zejména přežvýkavců, jako jsou skot, kozy, ovce a jeleni.\n\nVemeno se skládá z párů mléčných žláz. U skotu se obvykle vyskytují dva páry, u ovcí, koz a jelenů jeden pár, a u některých zvířat, jako jsou například prasata, existuje párů více.\n\nPéče o vemeno a celkovou hygienu u krav je důležitá pro dojení kvalitního mléka a pro předcházení mastitidě.\n"}
{"id": "913838", "url": "https://cs.wikipedia.org/wiki?curid=913838", "title": "Michel Babatunde", "text": "Michel Babatunde\n\nMichel Babatunde (* 24. prosince 1992) je nigerijský fotbalový záložník momentálně hrající za katarský celek Qatar SC. Zúčastnil se Konfederačního poháru FIFA 2013 a juniorského Afrického poháru 2011.\n\n"}
{"id": "913850", "url": "https://cs.wikipedia.org/wiki?curid=913850", "title": "Alexander Hélios", "text": "Alexander Hélios\n\nAlexander Hélios, (řecky Αλέξανδρος Ήλιος), (* 25. prosince 40 př. n. l. v Alexandrii egyptské – mezi roky 29-25 př. n. l.) byl ptolemaiovský princ, syn egyptské královny Kleopatry VII. a římského vojevůdce Marca Antonia.\n\nMěl dvojče, sestru Kleopatru Seléné a mladšího bratra Ptolemaia Filadelfa.\n"}
{"id": "913855", "url": "https://cs.wikipedia.org/wiki?curid=913855", "title": "Jan Králík", "text": "Jan Králík\n\nJméno Jan Králík nosí více osob: \n"}
{"id": "913856", "url": "https://cs.wikipedia.org/wiki?curid=913856", "title": "Tomasz Frankowski", "text": "Tomasz Frankowski\n\nTomasz Frankowski (* 16. srpna 1974) je bývalý polský fotbalový útočník, naposledy hrající za polský prvoligový celek Jagiellonia Białystok.\n\n RC Strasbourg\n\n\n\n"}
{"id": "913857", "url": "https://cs.wikipedia.org/wiki?curid=913857", "title": "Daniel Xuereb", "text": "Daniel Xuereb\n\nDaniel Xuereb (* 1959) je bývalý francouzský fotbalista maltského původu.\n\nJe držitelem zlaté medaile z olympijského turnaje v Los Angeles, kde byl s pěti brankami jedním ze tří nejlepších střelců. Skóroval i ve finálovém zápase proti Brazílii. Byl nominován na mistrovství světa ve fotbale 1986, kde ale nastoupil pouze na poslední půlhodinu semifinálového zápasu se západním Německem. 22. října 1988 vstřelil v Nikósii v kvalifikačním zápase na mistrovství světa ve fotbale 1990 proti Kypru (1:1) svůj jediný gól za reprezentační A-tým. V dresu Olympique de Marseille získal v roce 1992 francouzský titul. Po ukončení kariéry působil jako trenér v AS Aix-en-Provence.\n"}
{"id": "913862", "url": "https://cs.wikipedia.org/wiki?curid=913862", "title": "Vlajka Svatého Eustacha", "text": "Vlajka Svatého Eustacha\n\nVlajka Svatého Eustacha je vlajkou jednoho ze tři ostrovů (spolu s ostrovy Bonaire a Saba) Karibského Nizozemska, které ale užívá jako celek nizozemskou vlajku. Ostrovy mají statut \"speciálních municipalit\" Nizozemska“, Karibské Nizozemsko má postavení \"zvláštního správního obvodu\" Nizozemska. Do roku 2010 byly ostrovy součástí zámořského území Nizozemské Antily a užívaly Vlajku Nizozemských Antil.\n\nVlajka Svatého Eustacha () byla přijata 16. listopadu 2004, tento den se zde slaví jako \"Den Svatého Eustacha (Statia day)\". Vlajka má červenou, bílou, modrou, zelenou a žlutou barvu. Poměr stran je 2:3. Vlajka je rozdělena do čtyř pětihraných dílů, přičemž každý z nich je ohraničen červeným pruhem. V centrální části je bílé pole ve tvaru diamantu. V něm je umístěna zelená silueta ostrova a žlutá pěticípá hvězda.\n\n\n"}
{"id": "913863", "url": "https://cs.wikipedia.org/wiki?curid=913863", "title": "Kaspian", "text": "Kaspian\n\nJméno Kaspian může označovat:\n"}
{"id": "913865", "url": "https://cs.wikipedia.org/wiki?curid=913865", "title": "Bayesovská síť", "text": "Bayesovská síť\n\nBayesovská síť (BN, anglicky Bayesian Network) je pravděpodobnostní model, který využívá grafovou reprezentaci pro zobrazení pravděpodobnostních vztahů mezi jednotlivými jevy. Využívá se pro určení pravděpodobnosti určitých jevů přičemž vychází ze základu teorie pravděpodobnosti.\n\nBayesovská síť je acyklický orientovaný graf, kde každý uzel odpovídá jedné náhodné veličině, přičemž každý graf typicky obsahuje několik veličin/uzlů.\n\nVšechny veličiny v grafu se vztahují k neznámému jevu, přičemž každá veličina je reprezentována jedním uzlem a hrany (neboli vztahy) mezi uzly zobrazují pravděpodobnostní závislost mezi vybranými veličinami. Tyto závislosti se obvykle vypočítávají na základě statistických metod.\n\nObecně se Bayesovské sítě používají pro modelování napříč různými oblastmi, podporu rozhodování a výpočet pravděpodobnosti.\n\nTermín „bayesovská síť“ byl užit poprvé ve 80. letech 20. století Judea Pearlem. Vzestup popularity v užívání bayesovských sítí nastal s rozmachem počítačů v 80. letech 20. století. \n\nV současné době existují počítačové aplikace pro zobrazování Bayesovských sítí:\n\nAle zobrazování není ta nejdůležitější a nejpodstatnější aplikace Bayesovských sítí.\n\n\n"}
{"id": "913866", "url": "https://cs.wikipedia.org/wiki?curid=913866", "title": "Prožít si své peklo", "text": "Prožít si své peklo\n\nProžít si své peklo (originální název \"À chacun son enfer\", zřídkavěji \"Autopsie d'un monstre\") je francouzské filmové drama z roku 1977, které režíroval André Cayatte podle vlastního scénáře. Film pojednává o ženě, které unesou dítě a o problémech, kterým je nucena v takové situaci čelit, počínaje novinářským obtěžováním, přes neshody v rodině až po netaktní a necitlivý přístup policie.\n\nRole Annie Girardotové ve filmu bývá označována jako jeden z její nejvýraznějších hereckých výkonů.\n\nPaní Madeleine Girardové neznámý únosce unese malou dcerku. Při jeho prvním kontaktu však její muž zavolá policii a únosce se odmlčí. Nešťastná matka ho výzývá prostřednictvím televize, aby se jí konečně ozval. Po čase únosce skutečně určuje podmínky a žádá obrovské výkupné. Požadovaná výše výkupného vyvolá nehezkou roztržku v rodině, přesto však Madeleine vyráží na smluvené místo a odevzdává peníze. Když ale pak dorazí na únoscem označené místo, nalézá pouze mrtvé tělo svého dítěte. Následně se pod tlakem z neustálé přítomnosti novinářů a neprofesionálního přístupu policie zhroutí a odmítá spolupracovat. Když překoná první šok, policejní komisař Bolar ji seznamuje se svým názorem na případ, podle kterého byla motivem činu osobní pomsta proti ní a je klidně možné, že čin nepřišel \"zvenku\". Madeleine si začne pozorněji všímat svého okolí a když spozoruje podivné chování svého syna, postupně nabývá jistotu. Přinutí syna k důkladné rozmluvě a ten se skutečně k strašnému činu přizná. Zoufalá Madeleine v závěru narazí i se synem v plné rychlosti do stromu, i když tak kromě jeho smrti zapříčiní také svou.\n\n"}
{"id": "913868", "url": "https://cs.wikipedia.org/wiki?curid=913868", "title": "Johan Turi", "text": "Johan Turi\n\nJohan Turi narozen jako Johannes Olsen Thuri, psán také jako Johan Tuuri nebo Johan Thuri nebo Johan Thuuri (12. března 1854, Kautokeino (Guovdageaidnu), Norsko – 30. listopadu 1936, Jukkasjärvi (lap. Čohkkiras)), Švédsko) byl první sámský autor, který publikoval autorskou práci v sámštině.\n\nTuri se narodil do chudé rodiny pastevců sobů, která pocházela z Kautokeina. Turi se svou rodinou přestěhoval v roce 1880 do Švédska do farnosti Jukkasjärvi. I přesto, že Turiho rodina byli pastevci sobů, Turi se zajímal více o lov a rybolov, sám často chodil na dlouhé lovecké výpravy. Nikdy nenavštěvoval školu, číst a psát se naučil sám - prvně finsky, později sámsky. Žil velmi jednoduchý život i jako známý autor. \nBěhem jeho života byly jeho knihy přeloženy do dánštiny, němčiny, švédštiny a angličtiny. \n\nV češtině si od Turiho můžeme přečíst sedm pověstí a pohádek v knize Noidova smrt. Jsou to: \"Z lovu na medvěda\", \"O vlku\", \"Hadí kámen\", \"Uldové a Gieddagaš-Galggo\", \"Jak si dva muži vyšli lovit chlupatého dědka\", \"Noid Dopar\", \"O jméně hory Giebosduoddar, ležící na sever od Váhčiru\". Tyto texty jsou překladem z knihy Sámi deavsttat a Muitalus sámiid birra. \n\nTuriho kniha o Laponsku je první publikovanou laponskou knihou, která vzešla z pera laponského spisovatele. Kniha vychází z každodenního života Laponce - pastevce sobů, jímž Turi byl. Kniha je beletristickým dílem, navíc má i účel politický. Turi se zde jasně staví proti kolonizaci Laponska. Popisuje tradiční sámské zvyky, víru, lidové léčitelství, zabývá se i původní laponskou literaturou (založenou především na ústní slovesnosti). Nabízí historické pozadí mnoha legend. V kapitole o sámských písních popisuje, jak se jojk dostal mezi Sámy. Podle Svonniho se jedná o jednu z nejlepších studií na toto téma (Svonni,487). \nPoslední kapitola jeho knihy má název \"Příběhy o podivných zvířatech v zemi sámské\". Je to alegorie postavení Sámů v době, kdy Turi psal svoji knihu. Sámy přirovnává ke zvířatům, kterým byla sebrána půda a ony nevědí, jak se mají chovat, ale nenechají se zastrašit.\nKniha je doplněna vlastními Turiho kresbami.\nJak říká Harald Gaski: \"Turi popisoval skutečnost a zároveň psal beletrii, jeho dílo je literaturou i sociální studií a esejem současně. Je to holistická a dojemná kniha o etnografii a antropologii, o historii a fokloru, zkrátka je to \"Příběh o Sámech\".\" (Sámové, 184-185)\n\n- veškeré edice této knihy na: http://www.worldcat.org/title/muitalus-samiid-birra/\n\nEmilie Demant Hatt (1873 - 1958) byla dánská umělkyně, spisovatelka a etnoložka. Vystudovala umění v Kodani, ale poté, co se v roce 1904 seznámila s Johanem Turim, začala studovat sámské jazyky a zajímat se o etnologii. V letech 1907-1908 pobývala v Laponsku a pozorovala tahy sobích nomádů. Svoje poznatky zveřejnila v Turiho knize. \n\nTuri se seznámil s Emilií Demant Hatt ve vlaku během výzkumných cest do Švédska v roce 1904. Je zajímavé, že Johan Turi uměl sámsky, finsky a trošku švédsky, Emilie uměla pouze dánsky. Vždy si proto museli najít překladatele. Emilie má velký podíl na tom, že Turi začal psát, protože jej přesvědčila, že je pro Sámy velice důležité, \"aby jeden z nich vyprávěl o svém životě v knize.\" (Sámové, 184)\nEmilie Demant Hatt přidala do Turiho knihy Muitalus sámiid birra etnografický popis obyvatelstva založený na svých poznámkách, jež sesbírala během tří let, kdy cestovala po Laponsku. Emilie Demant Hatt tuto kniho přeložila do dánštiny. \nEmilie pracovala také jako Turiho hospodyně a sekretářka, více jak rok žila v rodině jeho bratra, aby mohla zkoumat nomádský život Sámů.\n\n\n\n\n\n\n\n\n\n\n"}
{"id": "913870", "url": "https://cs.wikipedia.org/wiki?curid=913870", "title": "Ajax SC", "text": "Ajax SC\n\nAjax Sportman Combinatie, zkráceně ASC, je nizozemský fotbalový a kriketový klub z Oegstgeestu. V sezóně 2012/13 působil v soutěži Vierde Klasse.\n\nKlub byl založen 1. června 1892 jako Leidsche Cricket- en Football-Club Ajax a první fotbalové utkání odehrál v roce 1895. Jak název napovídá, původně měl klub zázemí v Leidenu. V roce 1917 se přestěhoval do Oegstgeestu (městečko v provincii Jižní Holandsko) a v roce 1918 se sloučil s Leidsche Athletiekvereeniging De Sportsman a přijal své současné jméno.\n\nNa přelomu století v sezóně 1899/1900 se klub probojoval do finále nizozemského fotbalového poháru, v němž podlehl týmu Velocitas Breda 1:3. I tak to byl úspěch.\n\n1. června 1992 odehrál klub ke svému 100. výročí založení přátelský zápas s nizozemskou fotbalovou reprezentací, která byla ve fázi přípravy na Mistrovství Evropy 1992 konaném ve Švédsku. Nizozemská reprezentace zvítězila nad ASC vysoko 16:0.\n\n\n"}
{"id": "913871", "url": "https://cs.wikipedia.org/wiki?curid=913871", "title": "Likoma", "text": "Likoma\n\nLikoma je ostrov na africkém jezeře Malawi. Má rozlohu 17 km² a necelých deset tisíc obyvatel. Ačkoli leží u břehů Mosambiku (asi 7 km od města Cobue), tvoří spolu se sousedním ostrovem Chimuzulu a několika neobydlenými ostrůvky jeden ze sedmadvaceti okresů státu Malawi; hlavní město se jmenuje také Likoma. Dá se tak označit za exklávu Malawi v mosambických výsostných vodách. Tento stav vznikl proto, že v roce 1880 se na ostrově usadili anglikánští misionáři a ti dali při dělení Afriky přednost britské nadvládě před katolickým Mosambikem.\n\nOstrov je porostlý savanou, typickým stromem je baobab. Na Likomě nejsou žádné asfaltové cesty. Spojení s pevninou zajišťuje parník \"MV Ilala\". Hlavními ekonomickými odvětvími jsou rybolov, pěstování rýže a manioku a turistika. Ve městě Likoma se nachází katedrála svatého Petra, třetí největší chrám v Africe.\n\n"}
{"id": "913876", "url": "https://cs.wikipedia.org/wiki?curid=913876", "title": "Deflektometr", "text": "Deflektometr\n\nDeflektometr (rázové zařízení) – zařízení, které tlumeným rázem zatěžuje na povrchu vozovky její konstrukční vrstvy a případně podloží zatížením odpovídajícím zpravidla zatížení jedním kolem návrhové nápravy a zároveň měří hodnoty tohoto zatížení a jím vyvolaného průhybu v jednotlivých bodech průhybové čáry v místech snímačů.\n\n"}
{"id": "913878", "url": "https://cs.wikipedia.org/wiki?curid=913878", "title": "2. československá fotbalová liga 1956", "text": "2. československá fotbalová liga 1956\n\nV soubojích 25. ročníku druhé nejvyšší fotbalové soutěže – 2. československé fotbalové ligy 1956 – se utkalo 24 mužstev ve dvou skupinách po 12 účastnících každý s každým dvoukolovým systémem jaro–podzim. Tento ročník začal v neděli 25. března 1956 a skončil v neděli 18. listopadu 1956.\n\nPoznámky:\n\nPoznámky:\n\n"}
{"id": "913880", "url": "https://cs.wikipedia.org/wiki?curid=913880", "title": "Lesní pramen", "text": "Lesní pramen\n\nLesní pramen je minerální pramen v Mariánských Lázních. Jeho pavilon je chráněn jako kulturní památka České republiky. Teplota vývěru této železnaté kyselky dosahuje přibližně 7,6 °C. Svým složením se značně liší od ostatních pramenů. Často byl tento pramen ochucován citronovou šťávou nebo ředěn syrovátkou.\n\nVyvěrá v severní části města pod Třebízského ulicí v lázeňském parku u Třebízského potoka.\n\nOtevírací doba: Přístupný každý den od 6.30 do 12 a v odpoledních hodinách od 16 do 18 hodin. Ovšem volně přístupný je i z potrubí přímo u Třebízského potoka.\n\nSvým složením mírně alkalizuje obsah žaludku, a je proto vhodný pro léčbu různých nemocí trávicího ústrojí. Rovněž se využívá ke kloktání, výplachům a k inhalacím při onemocnění horních cest dýchacích.\n\nPramen byl znám již v roce 1683 pod názvem Schneidsaeuerling. Roku 1827 byl zachycen a v roce 1830 byl zastřešen dřevěným pavilónem. Roku 1834 byla zasklena severní a východní strana pavilonu. V roce 1840 nechal opat Melchior Mahr zbourat stávající pavilon a nahradil ho krásným kruhovým templem se 16 sloupy korintského typu. Dnešní klasicistní podobu získal pavilon v roce 1869 díky staviteli Fridrichu Zicklerovi. Na počátku druhé poloviny 20. století byla stavba při rekonstrukci zasklena. Název lesní pramen získal kolem roku 1828.\n\nV okolí pramene se nachází sousoší Goethe a Múza od německého sochaře Heindricha Drakeho z roku 1975. V areálu se nachází též pamětní kámen spisovatele Václava Beneše Třebízského, který ve městě trávil v r. 1884 poslední dny života. Také zde stojí nedávno postavený hudební pavilon sloužící v letním období k hudebním vystoupením zdejších orchestrů. Okolí pramene má jednu z nejhezčích parkových úprav ve městě.\n"}
{"id": "913881", "url": "https://cs.wikipedia.org/wiki?curid=913881", "title": "Martin Zet", "text": "Martin Zet\n\nMartin Zet (* 11. září 1959) je český umělec, vyučený sochař. Vystavuje kresby, fotky a videa. Známé jsou jeho happeningy.\n\nJeho matka byla tanečnicí a dodnes učí tradiční lidové tance. Otec byl sochařem a vojákem během druhé světové války. Martin Zet v letech 1979-1985 studoval sochařství na Akademii výtvarných umění v Praze. Stáže měl v ateliéru sochařství Jiřího Bradáčka a Jana Hány. Dnes žije a pracuje v Libušíně, kde v roce 1998 založil Centrum pro současné umění. Jako pedagog působil v letech 2010-2011 na Fakultě výtvarných umění VUT v Brně. Z uměleckého hlediska je jeho dílo známé tím, že se odchyluje ze statického ponětí umění a vlastním jazykem nechává ve svých performancích a instalacích působit čas, za pomoci metafor a podobnosti. Například v performanci Česká sbírka 20. století zpracoval portréty českých panovníků a prezidentů počítačovou montáží do jednoho obrazu, kterým reflektuje na čas, kontinuitu stereotypů a paměť. Dílo Martina Zeta je netradiční a jeho happeningy předváděné mimo výstav a očí veřejnosti jsou mnohokrát zaznamenané pouze amatérsky. Na druhou stranu je to plodný umělec a za svůj život vystavoval na mnoha výstavách.\n\n\n\n\n"}
{"id": "913882", "url": "https://cs.wikipedia.org/wiki?curid=913882", "title": "Prelátův pramen", "text": "Prelátův pramen\n\nPrelátův pramen leží v Pottově údolí a jeho minerální vody jsou nejníže položenými prameny Mariánských Lázní. Zdejší slabě mineralizovaná kyselka je složením podobná Ambrožovým pramenům. Původní jímaní bylo v roce 1920 prohloubeno do hloubky 6 metrů a pramen byl následně vyveden pro uhličité koupele v lázních a také do přepadu v nově postaveném altánu.\n\nOtevírací doba: Pramen je volně přístupný.\n\nPůvodní pramen vyvěral z pařezu a jeho první úprava byla v roce 1890. Postupem času bylo jímání pramene následkem nízkého toku zrušeno. Až v roce 1984 po rekonstrukci pavilónku byl opakován pokus o zpřístupnění kyselky, ale po poškození pramen znovu přestal téct. Až v roce 2008 za pomoci čerpadla, pramen vytéká ze studny č. 5, ze dřevěné sochy stojící kousek od pavilonu. V sousedství původního pavilonu je pro veřejnost zbudovaný krásný přírodní areál s atrakcemi pro děti. Původní název byl pramen Potta, podle údolí, v němž se nachází. Dnešní název má až od r. 1902, kdy ho díky zásluze preláta Gilberta Helmera získal tepelský klášter.\n\n"}
{"id": "913883", "url": "https://cs.wikipedia.org/wiki?curid=913883", "title": "Ferenc Szojka", "text": "Ferenc Szojka\n\nFerenc Szojka (7. dubna 1931, Salgótarján, Maďarsko – 17. září 2011, Salgótarján, Maďarsko) byl maďarský fotbalista, který hrával na pozici záložníka. Celou svou kariéru strávil v klubu Salgótarjáni BTC. V jeho rodném městě Salgótarján je po něm pojmenován fotbalový stadion (Szojka Ferenc Stadion).\n\nV letech 1954–1960 nastupoval za maďarskou fotbalovou reprezentaci. Debutoval 17. června 1954 v zápase MS 1954 proti Jižní Koreji, který skončil debaklem asijského týmu 9:0.\n\nCelkem odehrál v národním A-týmu Maďarska 28 zápasů a vstřelil 1 gól, přičemž některé zdroje uvádí 27 odehraných utkání [National Football Teams.com].\n\nÚčast Ference Szojky na vrcholových turnajích:\n\n"}
{"id": "913884", "url": "https://cs.wikipedia.org/wiki?curid=913884", "title": "2. československá fotbalová liga 1957/58", "text": "2. československá fotbalová liga 1957/58\n\nV soubojích 26. ročníku druhé nejvyšší fotbalové soutěže – 2. československé fotbalové ligy 1957/58 – se utkalo 24 mužstev ve dvou skupinách po 12 účastnících každý s každým trojkolovým systémem jaro 1957–podzim 1957–jaro 1958 (z důvodu přechodu zpět na systém podzim–jaro od ročníku 1958/59). Tento ročník začal v sobotu 30. března 1957 a skončil v neděli 15. června 1958 (sk. B skončila již v neděli 1. června 1958).\n\nPoznámky:\n\nPoznámky:\n\n"}
{"id": "913885", "url": "https://cs.wikipedia.org/wiki?curid=913885", "title": "Kim Min-kjun", "text": "Kim Min-kjun\n\nKim Min-kjun (hangŭl: 김민균, hanča: 金民均; * 30. listopadu 1988) je jihokorejský fotbalový záložník, současné době hraje druhou nejvyšší jihokorejskou soutěž za klub Asan Mugunghwa FC.\n\n"}
{"id": "913886", "url": "https://cs.wikipedia.org/wiki?curid=913886", "title": "Dablér (film)", "text": "Dablér (film)\n\nDablér (originální francouzský název \"La Doublure\") je francouzská komedie z roku 2006, kterou režíroval Francis Veber podle vlastního scénáře. Jde o další z filmů Francise Vebera, ve kterém vystupuje jeho oblíbená fiktivní postava Françoise Pignona, který je tentokrát bohatým průmyslníkem, který se dostane do problémů, když si zaplatí dvojníka, aby oklamal svojí ženu a zakryl svou aféru s milenkou.\n\nBohatý a vlivný průmyslník Levasseur je paparazzem na ulici přistižen se svou milenkou Elenou a fotografie vychází v bulvárním tisku. Levasseur se snaží vše vysvětlit svojí ženě, která vlastní většinu akcí podniku, který vede a proto nemůže připustit případný rozvod. Protože se na fotografii v jejich blízkosti nachází ještě náhodný kolemjdoucí, průmyslníkův právník nabídne řešení – najmou tohoto člověka jako jeho dvojníka a zaplatí mu za to, že bude po jistou dobu žít společně s Elenou, protože počítají s tím, že paní Levasseurová si bude celou situaci kolem svého muže stejně tak prověřovat. Levasseur své ženě podává vysvětlení, že na fotografii je právě \"on\" nic netušícím kolemjdoucím, ona má však pochybnosti a po krátkém čase skutečně přichází na to, že jde o podvod. Po dobu trvání celé akce se všichni zúčastnění dostávají do různých vtipných situací. Na konci filmu Levasseurova žena vymyslí způsob pro záchranu svého manželství. Podaří se ji pořídit audionahrávku svého muže, když ji ujišťuje o své lásce a nahrávku doručí Eleně. Průmyslník tak svou milenku definitivně ztrácí.\n\n"}
{"id": "913890", "url": "https://cs.wikipedia.org/wiki?curid=913890", "title": "MANCOOSI", "text": "MANCOOSI\n\nKonsorcium MANCOOSI (z anglického \"MANaging the COmplexity of the Open Source Infrastructure\") je projekt financovaný Evropskou unií, který se zaměřuje na tvorbu stabilní a flexibilní struktury pro správu balíčků, ovladačů a knihoven v operačních systémech na Unixové bázi, stejně jako na standardizaci balíčků spravovaných pomocí Advanced Packaging Tool (APT) pro soubory formátu DEB a RPM Package Manager. \n\nKonsorcium je jako celek založeno na myšlence svobodného softwaru. Všechny softwarové výstupy, stejně jako průběžné revize jsou volně přístupné veřejnosti - veškerý software vyvíjený v rámci projektu je k dispozici pod svobodnou licencí\n\nNa projektu se podílí několik institucí, mezi nimi jsou: Univerzita Paříž VII, Univerzita L'Aquila, Mandriva, Caixa Mágica, Univerzita Tel Aviv, Pixart a další.\n\n"}
{"id": "913891", "url": "https://cs.wikipedia.org/wiki?curid=913891", "title": "Čikové", "text": "Čikové\n\nČikové nebo Čikská horda ( plurál: \"Шыхлар → Šichlar\" nebo \"Шых Орда → Šich Orda\", \"居骨\" pchin-jinem \"Čchi-ku\", plurál: \"Çikler\" také \"Çik Orda\", \"Çik boyu\") byli jeden z kmenů pařící do konfederace Čchi-ku nebo také Che-ku, jež od 6. století byli v čínských kronikách pod tímto názvem označovaný Jenisejští Kyrgyzové . Starobylí Čikové se skládali z tří rodových svazů: Čchiků, Čigilů, Čekliů, a jsou doloženi v nejvýznamnějších Turkických kulturních památkách: Orchonských a Jenisejských nápisech na náhrobních kamenných sloupech v kterých je zmiňují jako \"Çik bodun\" . Čikové byli manichejci. Podle klasifikace L.N. Gumiljova byli představiteli Sajano-Altajské skupiny Turků.\n\nJu. A. Zuev připomeněl, že K. J. Marquardt umístil Čiky podél řeky Ka Chem (Malý Jenisej), domnívajíc se, že jejich jméno se zachovalo v názvu oblasti Kemčigut, který rozluštil jako „kmen Čiků od řeky Kem“.\n\nV roce 568 Istämi-jabgu ze západního ulusu Turkutského kaganátu (Turkuti), jehož blízký a důvěryhodný zástupce byl manichejec jménem Maniach, u příležitosti oslav úspěšného ukončení Turkutsko-byzantského jednání, představil byzantskému vyslanci dívku z Ťie-kuského lidu - Čerči.\n\nV Orchonských nápisech jsou zmíněni Kengereové (Kangaři, Kanglyové), kteří v letech 710-711 bojovali s Türgešy. Mezi Karluky na Černém Irtyšy a Pečeněžskými Kangary na Syrdarjy ležela široká step, kterou již v 11. století osídlili Kypčaci. Proto soudobý název stepi současného Kazachstánu: Dešt-i Kypčak - Kumánie - Kypčacká step. Na jihu, mezi Syrdarjou a Amudarjou žili turkizovaní Árjové, blízcí příbuzní Parthům - Turkméni nebo Guzové. Tento seznam je omezen pouze na největší kmenová sdružení Střední Asie. Některé z malých kmenů, byly známé pod svými názvy, jako např.: Azové , který žily mezi Sajanským hřbetem a Altajem, dále Čchikové, jež žily na řekách, kterých soutoky vytváří řeku Chem (Jenisej), a také Abaři nebo Apaři (Turkoavaři), žijící na řece Ili, jenž se stali součástí Türgešů a ještě další.\n\nV roce 911 čínský vyslanec Wang-Jen-Te, jež navštívil město قئارئاهوجئا → Kao-čchang (Kara-chodža) , ve svém seznamu informoval o kmenech které žily kolem Ťan-šanu: „Jižní a Severní Tchu-ťüe“, Velcí i Malí Čch'-čchi, Kirgiz, Jagmur-kar, Bar-man a Keti-urung [88.-C. 58.]. V tomto seznamu byli uvedeny tři hlavní altajské kmeny: Turci (Turkuti), Čigilové a Kirgizové (Jenisejští Kyrgyzové), který v té době hráli důležitou roli v ethno-politických dějinách Altajsko-ťan-šanského regionu.\nMahmud al-Kāshgharī ve svém dastanu Divân-ı Lügati't-Türk napsaného v 11. století nazýval všechny kočovné Turky, kteří obývali Karachánský chanát, společným označením „Türk“. Podle nej, na březích řeky Čuj žil kmen Čekli [188.-C.75-76; 93.-С. 79.], v potomcích kterého je vidět rody Čekty (Šekty) a Čichlar (Šichlar), Kazachů malého žüzu (Kiši žüz → Mladší hordy). Čekty byli jeden z Kirgiz-kazašských (Kazaši) svazů Alimuly a ve své struktuře měli rod Kara-kirgizů (Kyrgyzové). Kmenorodá struktura Alimuly poukazuje na jejich svazek s Kirgizy (Jenisejští Kyrgyzové) a starotureckými rody Doit a Kesek ( Teit, Žoo Kesek, Kesek). Válečníckými lídry rodů Alimuly byl Doiti. Zde byly zahrnuty rody \"Karakesek\", \"Karasakal → Černá brada\", \"Kete\", Čekty (Šekty), \"Šomokej\" a \"Tortkara → Čtyři černí\", majíce teskní ethnogenetické propojení s Oguzskými kmeny západního Kazachstánu [93.-С. 79; 188.-C.75-76.]. Stopy jejich potomků a středověkých Čiků byly zjištěné v kmenorodé struktuře současných Turkménů a Kyrgyzů zvaných Čik a Čik uulu. Kara-kirgizský (Kyrgyzové) ethnonym „Čik uulu“ upozorňuje na svaz nositelů daného názvu s Talasskými rody Otuz oğlan, Otuz uul → třicet synů a Tabyny, Bešul Tabin → pět synů.\n\nÚčast Čiků v etnogeneze Kara-kirgizů (Kyrgyzové) v starších dobách potvrzuje etnonymum „Čigdyr“ zjištěn u Ak-kirgizů (Fujüští Kyrgyzové). Proto lze tvrdit, že kmen Čekli Mahmúd Kašgarský jen sjednotil se starobylými Čiky, kteří stejně jako Kirgizové (Jenisejští Kyrgyzové) měly ongon (tamga) podobný tvaru kmene „Žagalbaj“. V důsledku toho, se starobylý Čikové v 8. až 10. století skládaly z několika rodových svazů: Čchiků, Čigilů, Čekliů a dalších, z nichž by mohly být zahrnuti do různých konfederací kočovníků, např. Oguzů, Altajských Turků, Kirgiz-kazachů (Kazaši) atd. Je možné, že část Kirgizů (Jenisejští Kyrgyzové) a Čiků, která měla tamgu „Žagalbaj“ byla také známá jako „Jagmur-kar“. Tedy Jagmurkary, ač jde o jeden z devíti kmenů 9 Oguzského (Tokuz Oguz) společenství, lze vidět jako Kirgizy (Jenisejští Kyrgyzové) nebo Čiky. Dále lze vidět, podobnost tamgy Kirgizů (Jenisejští Kyrgyzové) s tamgami \"Kergut\" a \"Čik → „Žagalbaj\"“ jež indikuje asimilaci druhých prvními. Historické prameny poukazují na existenční blízkost etnické a politické vazby mezi Čch'-čchiy (Čigilové), Altaj-kižiy (Altajští Turci) a Kirgizy (Jenisejští Kyrgyzové).\n\nČagati → Džagati, nebo v typické výslovnosti té doby obvykle: Чат Татары → Čat Tatari, byli pravděpodobně součástí turkofonních Sajano-Altajských kmenů, původem od Sajanských hor, vztahující se k Tchie-leštím (487–541) Teleutům a Telengitům. Měli své vlastní feudální vládce, kteří byly běžně voleni různými místními kočovníky, jejichž závislost na Sibiřském chanátu (1490–1598) měla zřejmě formální charakter. G. F. Miller píše: po Küčüm-chánovém exilu žili Čat Tataři nějakou dobu na horním toku Obu, v Altajském podhůří, kde byli nazýváni Čat, jež podle lidové etymologie nese význame „mys“. Zdánlivě dostali toto jméno, protože jejich hlavní ulus byl kdysi umístěn na mysu. D. G. Messershmidt který studoval tuto otázku dlouho předtím, než Miller, říká že když v roce 1721 navštívil sídla Uur-Karagajů na pravém břehu Obu, zjistil že: \"„místní Tataři patří k konvertujícím kmenům... jejich původ vznikl během období Küčüm-chána... vysvětlili mu jak došlo k obdržení jména Čat Tataři“\"\n\nV roce 708 žili Čchikové na území současné Tuvy v Ruské federaci. V té době bojovali s Turkuty (Kutlukský kaganát (Modří Turci) (681–744), zejména v Ulug-Chemském (Horní Jenisej) údolí a pravděpodobně také Chemčikském údolí (západní část Tuvinské kotliny), protože nápis vypráví o porážce Čchiků turkickým Bäkčor Kapagan-kaganem (694–716), v roce 709 u řeky Chem (Jenisej), kterou musel projít. Zde, Turkuti rozvrátili Ťie-kuy a Azy, u Žety-su (Sedmiříčí) porazili Türgešy a Sogdy a utlumili Mukríny, Tataby a Kitany.\n\nNa severní hranici Ujgurského území se nacházel kaganát Ťie-ku (550–924), platící tribut Ujgurům sobolími kožešinami. Po porážce v roce 711, (povstání Karluků, Azů a Izgilů proti Turkům), se Ťie-kuové pravděpodobně rozpadli do několika kmenů, což Ujgurům usnadnilo vytvoření vztahů s nimi. Ale kromě Ťie-kuů žilo na jižní Sibiři několik velkých kmenů (sedm kmenů Jedra a kmen Kučugur (Čelkanci) → Ku-kiži → Altajští Lebedinci, kteří byli v neustálé válce s Ujgury.\n\nV polovině 8. století, dominance Velké stepi přešla z Turků (Tchu-ťüe) na Ujgury (747) a poté na Ťie-kuy (847). Hraniční problém a jeho řešení vítězstvím pod vedením Bajan Čöra, ukončil občanskou válku. Očividně, tomuto stejnému kaganovi byl věnován silně zkomolený nápis v turečtině, nalezen v okolí Selengy a publikován v roce 1913 finským vědcem Ramstedtem. Přinesl příběhy o událostech z roku 757, ale z nich je jasné, že Ujgurové byli na Jeniseji v střetu s Čchiky a Ťie-kuy ještě v letech 750 a 751, a zmiňuje Ťie-kuského chána.\n\nV roce 742 se Ujgurské, Karlucké a Basmalské kmeny vzbouřily proti vládnoucí Ašına dynastií z Turků (Tchu-ťüe), který později utrpěl porážku Kietiho koaliční armádou, a stal se vazalem Ujguro-Karluko-Basmalské koalice. V roce 744, po zavraždění Özmyše předposledního vládce Turků (Tchu-ťüe), kaganát Ťie-ku znovu získal nezávislost.\n\nKagan Bajan Čör stál před druhým politickým cílem: které kmeny by měly být zahrnuty v jejích silách a které ponechat mimo? V podmínkách stepní krajiny a kočovného života, dosažení tohoto cíle je obzvláště obtížné, tak jako byla potřeba mít přirozené hranice, jako jsou pohoří, a proto bylo třeba podrobit si kmeny žijící jižně od Sajan a západně od Altaje. V opačném případě kočovní Ujgurové byli pro zahájení invaze sousedů, jak vyplývá z poslední války. Bajan Čör se ujal role s celou, jemu neodmyslitelnou energií. Na jaře roku 750, když porazil Čchiky na řece Chem (Jenisej), na horním toku Jeniseje, a dostal od nich vyjádření pokory. Na podzim téhož roku zvítězil nad Tatary v severozápadním Mandžusku. Ale následující rok, neznámý kmen na severozápadě spolu s Kyrgyzy a Čchiky se vypořádal s Ujgury. Hlavní nebezpečí bylo v tom, že Karlukové budou podporovat Kyrgyzy a Čchiky, ale naštěstí pro Ujgury byli příliš v opozdění s konáním. Bajan Čör obsadil Čchiky četou tisících jezdců, který urychleně potlačily vzpouru. Málopočetný oddíl Ujgurů hnal potulnou skupinu Kyrgyzů, a samotný kagan s hlavními sílami prošel na vorech přes Černý Irtyš, udeřil na Karluky a rozbil je u řeky Bolchu (Urungu) tam kde kdysi Kül-tegin a Tonjukuk způsobil porážku Türgešů. Ale tato válka ještě nebyla u konce, neboť nám neznámá skupina, které přináležela iniciativa povstání, nebyla zničena.\n\nPodle dalšího starobylého nápisu, po porážce Ujgurským kaganem, v roce 750, zůstali Čchikové u řeky Chem (Jenisej). Tyto Čchikové jsou uvedeni v seznamu kmenů dodávající koně pro dynastii Tchang. Jako součást osobního jména (Čiki Guljaj, Čika Guljaj) byly zaznamenány v Chotanském dokumentu.\n\nMezi 9 až 10. století byl z hlavních segmentů složen hrdinný dastan Manas. V hrdinském dastanu současných Kyrgyzů přežily motivy manicheismu u Jenisejských Kyrgyzů. Vlast jeho hlavního hrdiny Manasa byl blahoslavený a prostorný Talas. Manas byl „lev“, sogdsky → „arystan“, v turkických jazycích → „arslan“ nejen duchovně, ale i fyzicky. Jeho matka se stala drakem neobvyklé velkosti. Manas, prostřednictvím svátostné mužskosti vzešel ze srdce tohoto draka (aždar → ješter → had). Manas byl v turkických jazycích nazýván „Kırk-čör“ → „čtyřicet hrdinů“. Všichni byli potomci draka (ažida-ar zaada). Jeho případní předchůdci byli božští hoši se svou komunitou „Kırk-bala“ → „čtyřicet dětí“, kteří byli nápomocní Manasovi v mladších letech.\n\n„Čagati“ u Altaje jsou vnímáni jako jejich potomci Název Seok Čygat, dnes přežívající mezi Tubalary, zahrnuje také starobylé etnonymum Čik s mongolskou koncovkou „at“, vyjadřující množné číslo. Tito Čikové jsou uvedeni ve stejných starověkých Turkických nápisech spolu s Azy pobývající v jejich těsném sousedství.\n\n\n"}
{"id": "913892", "url": "https://cs.wikipedia.org/wiki?curid=913892", "title": "Zdenko Schücker", "text": "Zdenko Schücker\n\nZdenko Schücker (26. října 1842 Žatec – 4. prosince 1904 Vídeň) byl rakousko-uherský, respektive předlitavský politik německé národnosti z Čech, dlouholetý poslanec Říšské rady a Českého zemského sněmu.\n\nByl bratrem politika Karla Schückera. Vystudoval gymnázium v Žatci a Praze na Malé Straně. Pak absolvoval roku 1865 Karlo-Ferdinandovu univerzitu v Praze, kde roku 1868 získal titul doktora práv. Následně působil jako státní úředník u zemského soudu v Praze. Na konci 60. let pracoval jako koncipient v kanceláři tehdejšího starosty Chebu Grafa od roku 1872 vedl vlastní advokátní praxi. Angažoval se ve veřejném životě. Politicky byl zapojen do řad německých liberálů. V letech 1870–1874 byl členem předsednictva Německého politického spolku v Chebu. Patřil mezi přední osobnosti německých liberálů v západních Čechách. Zároveň ale odmítal radikálně nacionální a antisemitské proudy v sudetoněmecké politice na Chebsku. Patřil k nejkrajnějšímu levému křídlu německých liberálů.\n\nOd roku 1884 předsedal nově založené Německé národní jednotě pro severozápadní Čechy se sídlem v Chebu, od roku 1895 pod jménem Spolek Němců Chebska (\"Bund der Deutschen im Egerer Kreis\"). Dlouhodobě zasedal v obecní samosprávě Chebu.\n\nOd roku 1893 zasedal jako poslanec Českého zemského sněmu jako zástupce městské kurie v Chebu. Zvolen sem byl v doplňovací volbě v lednu 1893. V zemských volbách roku 1895 ho porazil kandidát všeněmecké a antisemitské orientace Karl Iro, ale mandát přesto dodatečně získal, když ho do zemského sněmu poslala kurie obchodních a živnostenských komor. Od roku 1901 potom na zemském sněmu zastupoval městskou kurii v obvodu Bílina, Most atd.\n\nSnažil se i o zisk mandátu v Říšské radě (celostátní parlament), kam kandidoval roku 1888, ale porazil ho tehdy antisemitský německý nacionál dr. Gschier. Teprve roku 1895 se stal poslancem Říšské rady. Nastoupil sem 5. listopadu 1895 místo Wilhelma Pichlera. V Říšské radě zastupoval městskou kurii, obvod Žatec, Postoloprty atd. Mandát v témže obvodu obhájil i ve volbách roku 1897 a volbách roku 1901. Setrval zde až do své smrti roku 1904. Pak ho ve vídeňském parlamentu nahradil Josef Herold. V parlamentu se zaměřoval na právní a daňové otázky a byl jedním z nejaktivnějších řečníků Německé pokrokové strany.\n\nNa Říšské radě usedl zpočátku do klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů. Vystoupil z něj ovšem už v listopadu 1896 v rámci hromadného odchodu německých poslanců, převážně zvolených v Čechách. Jako německorakouský liberál odmítal státoprávní a autonomistické aspirace neněmeckých etnik. Vystupoval proti Badeniho jazykovým nařízením, která zvyšovala oficiální úřední status češtiny, a během parlamentní obstrukce hovořil více než čtyři hodiny. Podílel se taky na organizování demonstrací proti jazykovým nařízením a Badenimu v Chebu.\n"}
{"id": "913894", "url": "https://cs.wikipedia.org/wiki?curid=913894", "title": "2. československá fotbalová liga 1958/59", "text": "2. československá fotbalová liga 1958/59\n\nV soubojích 27. ročníku druhé nejvyšší fotbalové soutěže – 2. československé fotbalové ligy 1958/59 – se utkalo 28 mužstev ve dvou skupinách po 14 účastnících každý s každým dvoukolovým systémem podzim–jaro. Tento ročník začal v sobotu 9. srpna 1958 a skončil v neděli 28. června 1959.\n\nPoznámky:\n\nPoznámky:\n\n"}
{"id": "913897", "url": "https://cs.wikipedia.org/wiki?curid=913897", "title": "Karl Schücker", "text": "Karl Schücker\n\nKarl Schücker (27. prosince 1836 Plzeň – 15. prosince 1917 Liberec) byl rakousko-uherský, respektive předlitavský politik německé národnosti z Čech, dlouholetý poslanec Českého zemského sněmu a jedna z hlavních osobností Německé lidové strany.\n\nByl bratrem politika Zdenko Schückera. Vystudoval gymnázium v Žatci a Praze. Pak absolvoval Karlo-Ferdinandovu univerzitu v Praze, kde roku 1859 (podle jiného zdroje roku 1861) získal titul doktora práv. Následně působil jako státní úředník u zemského soudu v Praze a na dalších soudech na českém venkově (Dobříš, Vodňany, Kutná Hora). Od roku 1869 pracoval jako advokát v Liberci. Angažoval se ve veřejném životě. Společně s Heinrichem Pradem byl nejvýznamnějším představitelem \"mladoněmeckého\", německonacionálního politického proudu v Liberci. V roce 1882 spoluzakládal Německonacionální jednotu pro Liberec (\"Deutschnationale Verein für Reichenberg\"). V letech 1872–1875 byl členem městské samosprávy, roku 1885 se stal místostarostou a roku 1886 i starostou Liberce. Ve funkci se zasadil o plánování výstavby nové radnice a o reformu městské policie po pruském vzoru. V říjnu 1892 byl jeho mandát ukončen rozhodnutím místodržitelství, po sporech ohledně obecních protičeských jazykových nařízení a státní správa nařídila v Liberci nové volby. V letech 1894–1897 byl členem obecní rady a od roku 1896 vykonával funkci právního zástupce města Liberec. Je vyobrazen na reliéfu na liberecké radnici, mezi portréty osob, které se zasloužily o její výstavbu.\n\nOd roku 1886 zasedal jako poslanec Českého zemského sněmu jako zástupce městské kurie v Liberci. Patřil do klubu Německé nacionální strany, od které se spolu s dalšími politiky roku 1895 oddělil a utvořil Německou lidovou stranu, v níž působil jako její místopředseda. V zemských volbách roku 1895 mandát v zemském sněmu obhájil.\n\nOdmítal státoprávní a autonomistické aspirace neněmeckých etnik a vystupoval proti Badeniho jazykovým nařízením, která zvyšovala oficiální úřední status češtiny. Podílel se jako vyjednávač na mnoha pokusech o česko-německý smír v Čechách. Od založení \"Spolku Němců v Čechách\" (Bund der Deutschen in Böhmen) zastával post předsedy této organizace (od roku 1909 čestný předseda). Na přelomu let 1912 a 1913 se stáhl z politiky i profesního života. Roku 1891 mu byl udělen Řád železné koruny.\n"}
{"id": "913902", "url": "https://cs.wikipedia.org/wiki?curid=913902", "title": "2. československá fotbalová liga 1960/61", "text": "2. československá fotbalová liga 1960/61\n\nV soubojích 29. ročníku druhé nejvyšší fotbalové soutěže – 2. československé fotbalové ligy 1960/61 – se utkalo 36 mužstev ve třech skupinách po 12 účastnících každý s každým dvoukolovým systémem podzim–jaro. Tento ročník začal v neděli 14. srpna 1960 a skončil v sobotu 17. června 1961.\n\nPoznámky:\n\nPoznámky:\n\nPoznámky:\n\n"}
{"id": "913904", "url": "https://cs.wikipedia.org/wiki?curid=913904", "title": "Horné Orešany", "text": "Horné Orešany\n\nHorné Orešany (:\"Felsődiós\", :\"Nussdorf\") jsou obec na Slovensku v okrese Trnava. Nachází se 16 kilometrů severozápadně od města Trnavy. V blízkosti, na řece Parná, je vybudovaná Orešanská přehradní nádrž.\n\nPrvní známky osídlení pocházejí z pátého století před našim letopočtem. Na Slepém vrchu bylo archeology objeveno nejstarší keltské centrum na Slovensku. Obec je písemně doložená už v roce 1296 pod jménem \"Dious\". Vznikla na okraji hlídaného hraničního průsmyku, kterým vedla Česká cesta. V 16. století se zde usadili Anabaptisté a vybudovali si tu hábánský dvůr. \n\n"}
{"id": "913905", "url": "https://cs.wikipedia.org/wiki?curid=913905", "title": "Jan Slavík (politik)", "text": "Jan Slavík (politik)\n\nJan Slavík (13. září 1846 Nový Etynk – 11. října 1910 Jindřichův Hradec) byl český politik, poslanec Českého zemského sněmu a Říšské rady.\n\nPocházel z rodiny hostinského a řezníka Václava Slavíka, který působil jako starosta obce, ale pro své postoje během revoluce roku 1848 byl z funkce po porážce revoluce sesazen a vlivem finanční spekulace přišel o majetek. Jan Slavík tak neměl v mládí finanční zázemí. Od roku 1851 do roku 1857 chodil v rodné obci do obecné školy. Pak nastoupil na hlavní školu a od roku 1859 i na gymnázium v Jindřichově Hradci. Prospíval s vyznamenáním. Když mu bylo 13 let, zemřel mu otec a jeho majetkové poměry se dále zhoršily. Po maturitě chtěl původně studovat pražskou polytechniku, ale nakonec absolvoval Karlo-Ferdinandovu univerzitu, kde roku 1873 získal titul doktora práv. Následně prošel advokátní praxí u JUDr. Girzikovského a od listopadu 1878 působil jako advokát v Jindřichově Hradci, kde se zapojil i do veřejného života. Byl předákem tamní mladočeské organizace a v letech 1885–1901 předsedal místnímu sokolskému sdružení. Patřil k prvním cyklistům v tomto městě a ve své zahradě zřídil první tenisové hřiště.\n\nV zemských volbách roku 1889 získal za město Třeboň mandát poslance Českého zemského sněmu za mladočeskou stranu. Mandát zde obhájil i v zemských volbách roku 1895. Na zemském sněmu setrval do roku 1901.\n\nVe volbách roku 1891 se stal i poslancem Říšské rady (celostátní zákonodárný sbor), kde zastupoval městskou kurii, obvod Třeboň, Jindřichův Hradec atd. Mandát obhájil za týž okrsek i ve volbách roku 1897. Ve vídeňském parlamentu setrval do své rezignace 15. července 1898. Nahradil ho pak Václav Naxera.\n\nNa Říšské radě předložil v březnu 1893 průlomový návrh na zavedení všeobecného a rovného volebního práva. Podobný záměr už prosazoval v roce 1891 během porad vedení mladočeské strany, v které ale myšlenka na zcela rovné volební právo nebyla přijímána s jednoznačným souhlasem, jak později vzpomínal Karel Kramář. Předložení návrhu plénu parlamentu bylo proto dlouho odkládáno. Situace se změnila až roku 1893, kdy boj za rozšíření volebního práva v Evropě i v Rakousku-Uhersku začal sílit. 15. února byl Slavíkův návrh projednán mladočeským poslaneckým klubem, 14. března byl klubem schválen a 17. března pak Slavík předložil svůj projekt Říšské radě coby oficiální předlohu mladočeské strany (podpořenou i několika slovinskými liberálními poslanci). Návrh byl doprovázen státoprávním ohražením, ve kterém Slavík odmítl, že by navrhovanou reformou mladočeši uznávali ústavní poměry v Rakousku-Uhersku. V rámci reformy volebního práva se počítalo s Říšskou radou se 400 poslanci, z toho 146 z českých zemí. Návrh nakonec nebyl přijat, ale sílící tlak veřejnosti vedl předsedu vlády Eduarda Taaffeho k nečekanému ohlášení vlastního projektu volební reformy v říjnu 1893. Ta sice také nebyla přijata a polemika okolo ní naopak vedla k rozkladu konzervativní Taaffeho vlády, nicméně již po několika letech ji fakticky naplnila takzvaná Badeniho volební reforma a od roku 1907 pak bylo v Předlitavsku zavedeno rovné volební právo.\n\nRoku 1898 Slavík předložil návrh na rovné volební právo i na Českém zemském sněmu. Návrh byl ale velkou většinou zamítnut a nebyl ani přikázán k projednání do sněmovních výborů. I sama mladočeská strana a její faktický tiskový orgán Národní listy ho tentokrát nepodpořila. Rozšíření volebního práva by totiž podle některých mladočechů otevřelo cestu k moci sociální demokracii. Slavík několik týdnů poté ze strany v létě roku 1898 odešel. Odmítal podpořit stranický postoj k předlitavské vládě a rezignoval na poslanecký mandát v Říšské radě. Nekandidoval ani do zemského sněmu v roce 1901.\n\nV následném období byl aktivní v okresní samosprávě na Jindřichohradecku. Od roku 1907 až do smrti zastával funkci okresního starosty. Zaměřoval se na otázky podpory rolnictva. Byl zastáncem teorie kontinuity slovanského osídlení Čech od starověku.\n\n"}
{"id": "913907", "url": "https://cs.wikipedia.org/wiki?curid=913907", "title": "Jan Slavík", "text": "Jan Slavík\n\nJméno a příjmení Jan Slavík má více nositelů:\n\n\n"}
{"id": "913908", "url": "https://cs.wikipedia.org/wiki?curid=913908", "title": "Silnice II/387", "text": "Silnice II/387\n\nSilnice II/387 je silnice II. třídy v Česku, která spojuje Vír a silnici II/385 u Předklášteří. Dosahuje délky 28 km.\n\nOkres Žďár nad Sázavou – Kraj Vysočina\n\nOkres Brno-venkov – Jihomoravský kraj\n"}
{"id": "913910", "url": "https://cs.wikipedia.org/wiki?curid=913910", "title": "2. československá fotbalová liga 1961/62", "text": "2. československá fotbalová liga 1961/62\n\nV soubojích 30. ročníku druhé nejvyšší fotbalové soutěže – 2. československé fotbalové ligy 1961/62 – se utkalo 36 mužstev ve třech skupinách po 12 účastnících každý s každým dvoukolovým systémem podzim–jaro. Tento ročník začal v pátek 11. srpna 1961 v Brně utkáním domácí Rudé hvězdy s TŽ Třinec (RH vyhrála 2:0) a skončil v neděli 17. června 1962. Postoupila všechna 3 mužstva, která sestoupila z prvoligového ročníku 1960/61.\n\nPoznámky:\n\nPoznámky:\n\nPoznámky:\n\n"}
{"id": "913911", "url": "https://cs.wikipedia.org/wiki?curid=913911", "title": "Nadia Rovderová", "text": "Nadia Rovderová\n\nMgr. Nadia Rovderová (* 8. ledna 1971, Poprad, Slovensko) je výtvarnice, kurátorka a publicistka.\n\nVystudovala katedru žurnalistiky na Filozofické fakultě UK, Bratislava. Během revoluce 1989 do jejího života osudově vstoupilo město Praha, kde od roku 1991 žije. V roce 1999 se začala naplno věnovat výtvarné fotografii. V letech 2001-2 organizovala Fotocentrum, jedno z uměleckých center v rámci M.E.C.C.A. – Middle European Colony of Contemporary Art v Terezíně. V letech 2003-7 vedla pražskou galerii ArtPro - Galerii české plastiky. V roce 2010 založila v Praze galerii Artinbox věnovanou převážně fotografii.\n\nSvou fotografickou tvorbou volně navazuje na zálibu v malbě. Její “foto-obrazy” jsou z odstupu od olejomalby či akvarelu těžko rozeznatelné. Pracuje s prvkem intuice, náhody, jenž není náhodou a až do extrému rozvíjí hru s chybou ve fotografii (např. mnohosekundové až mnohominutové expozice za nočního i denního světla). Zachycuje tak tvary, barvy a energie lidským okem neviditelné. Zajímají ji záhady psychologie, lidských vztahů, podprahové vnímání. Postupně vznikly a stále jsou doplňovány cykly: \"Deníky, On the road, Popradské podvědomí, Pražské podvědomí, Terezín – andělé promlouvají, Rozhovory s duchy, Hledání andělů, Znamení, Hledání slunce, In love?, O Adamovi, Evě a těch druhých, Za novorozenýma očima\"...\n\nVystavovala v Česku, na Slovensku, v Polsku, Německu, Francii a Japonsku. Její fotografie jsou v soukromých sbírkách na Slovensku, v Česku, Německu a Švýcarsku.\n\n\n\n"}
{"id": "913912", "url": "https://cs.wikipedia.org/wiki?curid=913912", "title": "Silnice II/390", "text": "Silnice II/390\n\nSilnice II/390 je silnice II. třídy v Česku, která spojuje Nedvědici a silnici II/360 u Trnavy. Dosahuje délky 38 km.\n\nOkres Brno-venkov – Jihomoravský kraj\n\nOkres Žďár nad Sázavou – Kraj Vysočina\n\nOkres Brno-venkov – Jihomoravský kraj\n\nOkres Žďár nad Sázavou – Kraj Vysočina\nOkres Třebíč – Kraj Vysočina\n"}
{"id": "913914", "url": "https://cs.wikipedia.org/wiki?curid=913914", "title": "Michal Ježdík", "text": "Michal Ježdík\n\nMichal Ježdík (* 4. srpna 1963) je československý basketbalista, účastník Mistrovství Evropy 1991 a Mistrovství Evropy juniorů 1982, ligový hráč a střelec, poté trenér a sportovní funkcionář.\n\nJe absolventem Gymnázia v Praze 7, Nad Štolou (1981) a Univerzity Karlovy v Praze, Fakulty tělesné výchovy a sportu (1986).\n\nV československé basketbalové lize 10 sezón hrál za tým Sparta Praha a 1 sezónu za RH Pardubice celkem odehrál 11 ligových sezon a zaznamenal v nich 6545 bodů. Se Spartou Praha získal tři stříbrné medaile za druhá místa v československé lize v letech 1989 až 1991. \n\nZa Spartu Praha hrál ještě 6 sezón v České basketbalové lize (1993-1998) a získal stříbrnou medaili za druhé místo (1993) a bronzovou medaili za třetí místo (1994).\n\nV basketbalové lize odehrál celkem 17 sezón (1981-93, 1993-1998), hráčskou kariéru v ligové Spartě ukončil ve svých 35 letech. V historické tabulce střelců Sparty je na 1.místě, celkem zaznamenal 9079 bodů, tedy průměr na sezónu 567 bodů.S družstvem Sparta Praha v lize basketbalu byů 4x vicemistrem republiky a má jedno třetí místo.\n\nS týmem Sparta Praha se jako hráč zúčastnil FIBA Poháru vítězů národních pohárů 1992 (vyřazeni ve 2. kole řeckým Panionios Atheny rozdílem 14 bodů ve skóre) a osmi ročníků FIBA Poháru Korač 1990 - vyřazeni rozdílem 2 bodů ve skóre švýcarským Bellinzona Basket (88-83, 73-80), 1991 - vyřazeni rozdílem 5 bodů ve skóre řeckým Panathinaikos Atheny (64-72, 75-72, z toho Ježdík zaznamenal 49 bodů), 1993 - vyřazeni řeckým AEK Atheny (82-91, 80-95), 1994 - vyřazeni tureckým Fenerbahce Istanbul (96-87, 56-95), když na utkání v Istanbulu bylo 13 tisíc diváků. 1995 - vyřazeni rozdílem 8 bodů ve skóre belgickým Okapi BBC Aalst (75-91, 68-60), 1996 - vyřazeni francouzským JDA Dijon(51-78, 69-71). V dalších 2 ročnících soutěže (1996, 1997) se Sparta Praha probojovala z kvalifikace do čtvrtfinálové skupiny Evropského poháru Korač. Za Spartu Praha odehrál 9 ročníků Evropských klubových pohárů a v 29 zápasech zaznamenal celkem 409 bodů.\n\nZa československou basketbalovou reprezentaci hrál na Mistrovství Evropy 1991 v Římě, Itálie (6. místo) a na předolympijské evropské kvalifikaci ve Španělsku, kde Československo skončilo šesté mezi 25 týmy a nekvalifikovalo se na Olympijské hry 1992. Za reprezentační družstvo Československa v letech 1985-1992 odehrál celkem 168 zápasů.\n\nJiž v době hráčské kariéry začala jeho trenérská dráha v klubu Sparta Praha, kde byl hrajícím trenérem ligového družstva (1994-1995). Byl trenérem ligových družstev Sparta Praha (1995-1996, 1997-2003, 7 sezón) a ČEZ Basketball Nymburk (2003-2006), se kterým získal tři tituly mistra České republiky a s týmem startoval v Evropských klubových pohárech FIBA. Šest let byl trenérem reprezentace mužů České republiky (2001-2005, 2008-2009).\n\n\n\n\n\n\n\n"}
{"id": "913915", "url": "https://cs.wikipedia.org/wiki?curid=913915", "title": "Vladimír Škoda", "text": "Vladimír Škoda\n\nVladimír Škoda (* 22. listopadu 1942 Praha) francouzský sochař, grafik a kreslíř českého původu.\n\nPůvodním vzděláním soustružník-frézař. V roce 1967 se neúspěšně hlásil na Akademii výtvarných umění v Praze. V srpnu 1968 emigroval do Francie. Ve stejném roce získal stipendium na filozofické fakultě v Grenoblu a současně byl i posluchačem École des Arts Décoratifs. V roce 1969 studoval des Beaux Arts v Paříži u Georgese Jeanclose, Pierra Carrona, Roberta Couturiera. Jako profesor působil v institucích École d'Art v Le Havre a École d'Art v Marseille. Od roku 1991 vystavuje i v České republice.\n\nCeloživotní inspirací a filozofií je badatelská činnost Jana Keplera. Fascinace kosmem se odráží ve většině tvorby, jejímž základem je paralela vesmíru. Na základě pocitů a prožitků z geometrie a matematiky formuje tvar kompozic. Divákům, tak umožňuje odhalit nezvyklé pohledy na vnitřní i vnější „svět“ vesmírného prostoru.\n\nZákladním materiálem je převážně kov. Pro dokonalost a originalitu používá i neobvyklé metody metalurgického zpracování. Nejoblíbenějším tvarem je koule, o nejrůznějších velikostech, ze kterých sestavuje nahodilé „vesmírné instalace“.\n\n\n\n"}
{"id": "913919", "url": "https://cs.wikipedia.org/wiki?curid=913919", "title": "Dunga", "text": "Dunga\n\nDunga, rodným jménem Carlos Caetano Bledorn Verri (* 31. říjen 1963, Ijuí) je bývalý brazilský fotbalista a v současnosti trenér Brazílie. Hrával na pozici defenzivního záložníka.\n\nS brazilskou reprezentací vyhrál mistrovství světa roku 1994 a získal stříbrnou medaili na šampionátu roku 1998. Na obou turnajích vedl tým jako kapitán a dostal se do all-stars-týmu. Krom toho hrál i na mistrovství světa v Itálii roku 1990. Jako hráč též dvakrát vyhrál mistrovství Jižní Ameriky, tedy soutěž Copa América (1989, 1997), jednou z něj přivezl stříbro (1995). Stříbrnou medaili má i z letních olympijských her v Los Angeles roku 1984. Mistr světa do 20 let z roku 1983. Celkem za národní tým odehrál 91 utkání a vstřelil 6 branek.\n\nPo skončení hráčské kariéry se stal trenérem, v letech 2006–2010 vedl brazilskou reprezentaci, vyhrál s ní Copa Américu (2007) a získal bronz na letních olympijských hrách v Pekingu roku 2008. Na mundialu roku 2010 však neuspěl, když jeho tým vypadl ve čtvrtfinále s Nizozemskem. Od roku 2013 vedl brazilský klub Sport Club Internacional.\n\nPo nevydařeném domácím Mistrovství světa 2014, kde Brazílie obsadila konečné čtvrté místo a utržila výprask 1:7 od Němců a prohru 0:3 od Nizozemců se v červenci 2014 stal podruhé hlavním koučem národního týmu, vystřídal Luize Scolariho.\n\n"}
{"id": "913922", "url": "https://cs.wikipedia.org/wiki?curid=913922", "title": "Sociální vyloučení", "text": "Sociální vyloučení\n\nSociální vyloučení (exkluze) je proces vydělování jedinců i sociálních skupin ze společnosti. Vede k tomu, že se někteří lidé v důsledku nepříznivé sociální situace nemají možnost zapojit do běžného života společnosti a ocitají se izolovaní na jejím okraji (marginalizace) či zcela mimo ni (exkluze), čímž se kumulují další problémy jednotlivců a rozšiřují negativní jevy ve společnosti.\n\nSociální vyloučení ve smyslu záměrné dezintegrace jedince nebo skupiny sloužilo jako nástroj sociální kontroly, k ochraně společnosti před nežádoucími či neobvyklými jedinci. Fungovalo jako sankce a bylo prvkem, který společnost sjednocoval a pomáhal zajišťovat její integritu. Přestože mělo původ i v předsudcích, plnilo preventivní funkci a bylo tolerováno.\nPříkladem této formy sociálního vyloučení může být vyhnanství nebo zákaz pobytu.\n\nV současnosti je sociální vyloučení vnímáno jako negativní jev, který společnost rozděluje, zvyšuje nerovnost mezi lidmi (diskriminace) a vede k dalším problémům, jako jsou násilí a kriminalita.\n\nSoučasný koncept sociálního vyloučení znamená, že lidé již nejsou rozdělování v rámci společnosti vertikálně na nižší a vyšší třídu (neboli na „ty nahoře a ty dole“, bohaté a chudé), ale jsou horizontálně rozdělování na ty, jež jsou uvnitř společnosti (a participují na jejích systémech, např. na systému sociálního zabezpečení) a na ty, kteří stojí mimo ni. Sociální vyloučení je otázkou vztahu státu a jednotlivce.\n\nZákladním znakem sociálního vyloučení je to, že má více dimenzí, které se vzájemně doplňují a působí na sebe navzájem. Nemusí však být zastoupeny všechny najednou. Vyloučení ze společnosti může být:\n\n\n\n\nPříčiny sociálního vyloučení jsou vnitřní a vnější. Vnější příčiny jsou dány společenskými podmínkami, vyloučené osoby na ně nemají vliv (rasová diskriminace, sociální politika státu). Sociální politika státu však může k vyloučení přispívat tendencí koncentrovat lidí vyloučením ohrožené (soustřeďování neplatičů nájemného do ubytoven). Vnitřní příčiny sociálního vyloučení jsou důsledkem jednání lidí, kteří mohou své vyloučení způsobit, nebo i posilovat. (ztráta pracovních návyků při dlouhodobé nezaměstnanosti). Dobrovolná exkluze, svobodné rozhodnutí jedince žít stranou společnosti, je jev spíše marginální.\n\nMezi projevy sociálního vyloučení patří dlouhodobá nezaměstnanost, závislost na sociálních dávkách, nízké právní povědomí, apatie, špatný zdravotní stav, dluhy, neschopnost hospodařit s penězi, špatné a nedostatečné vzdělání, nízká podpora vzdělávání dětí. Člověk, žijící dlouhodobě v situaci sociálního vyloučení, se může dostat do tzv. pasti sociálního vyloučení, kdy je již obtížně rozlišitelné, co je příčina a co důsledek. K tomu, aby se jedinec stal sociálně vyloučeným, stačí jedna událost, např. ztráta práce a následná neschopnost zaplatit nájem. Další faktory vyloučení se pak kumulují a problémy se prohlubují. Změna stavu je pak obtížná, je nutná pomoc zvenku.\n\nMezi skupiny, jimž hrozí vyloučení, patří lidé dlouhodobě nezaměstnaní, s nízkými příjmy, s nízkým vzděláním, nekvalifikovaní, handicapovaní, po výkonu trestu, pracovníci s nevýhodnými smlouvami, rodiny s jedním rodičem, mladí lidé bez pracovních zkušeností či opouštějící dětské domovy, cizinci, uprchlíci, lidé odlišného etnika, lidé žijící ve vyloučených lokalitách.\n\nProjevem prostorového sociálního vyloučení je existence vyloučených lokalit. Ty vznikají jak z iniciativy samotných vyloučených (odchod z cenově nedostupných oblastí), tak působením státu a institucí (ubytovny pro neplatiče). Vyloučení se zde projevuje špatným bydlením, životním prostředím, nedostupností škol, zdravotnictví, obchodů, nevýhodným trhem práce, kriminalitou jak drobnou, tak organizovanou. Kriminalita v sociálně vyloučených lokalitách má dvojí rozměr. Jejich obyvatelé jsou jí ve zvýšené míře vystaveni, na druhé straně se jí častěji dopouštějí. Život ve vyloučených lokalitách je také nákladnější, než jinde (nedostupnost zdrojů i dopravy, obchod s chudobou ze strany majitelů ubytoven).\n\n\n\n"}
{"id": "913924", "url": "https://cs.wikipedia.org/wiki?curid=913924", "title": "René Schicker", "text": "René Schicker\n\nRené Schicker (* 28. září 1984) je rakouský fotbalový záložník, momentálně hrající nižší rakouskou ligu za celek SC Wiener Viktoria a zároveň dělá asistenta trenéra v rezervním celku Admiry Mödling.\n\n"}
{"id": "913926", "url": "https://cs.wikipedia.org/wiki?curid=913926", "title": "Měrný útlum", "text": "Měrný útlum\n\nMěrný útlum v telekomunikacích – vyjadřuje, kolikrát se zmenší výkon signálu po průchodu kabelem jednotkové délky. Udává se v decibelech na jednotku délky (dB/m, dB/100m, nebo dB/km) a je kmitočtově závislý. Například u kabelu kategorie 5 je měrný útlum při 0,1 MHz méně než 10 dB/km, při 1 MHz přibližně 20 dB/km a při 10 MHz více než 60 dB/km, koaxiální kabely používané pro připojení televizních antén mají při 50 MHz měrný útlum 3-5 dB/100 m, při 1 GHz 15-30 dB/100 m.\n\nMěrný útlum je reálná část měrné vlnové míry přenosu g. Je způsoben vlivem skin efektu vnitřního vodiče, ztrátami ve vodiči a v dielektriku a únikem elektromagnetické energie pláštěm kabelu.\n\n\n"}
{"id": "913929", "url": "https://cs.wikipedia.org/wiki?curid=913929", "title": "Daniel Toth", "text": "Daniel Toth\n\nDaniel Toth (* 10. června 1987) je rakouský fotbalový záložník, momentálně hrající za rakouský prvoligový celek FC Admira Wacker Mödling. Jeho otcem je bývalý fotbalista Harald Toth a bratrem Marcel Toth, bývalý rakouský mládežnický reprezentant.\n\n"}
{"id": "913930", "url": "https://cs.wikipedia.org/wiki?curid=913930", "title": "Franciszek Jan Smolka", "text": "Franciszek Jan Smolka\n\nFranciszek Jan Smolka (5. listopadu 1810 Kaluš – 4. prosince 1899 Lvov) byl rakousko-uherský, respektive předlitavský (rakouský) politik polského původu z Haliče, dlouholetý poslanec Říšské rady a od počátku 80. let 19. století i její předseda.\n\nPocházel z rodiny polského úředníka z Pruska a uherské matky. Navštěvoval gymnázium a pak absolvoval Lvovskou univerzitu. Nastoupil jako praktikant do prokuratury. Státní službu ale opustil roku 1834 a poté, co roku 1836 získal titul doktora práv, věnoval se advokacii a politickým aktivitám. Angažoval se v tajném polském spolku (takzvaní \"mladopoláci\"), načež byl roku 1841 zatčen a roku 1845 odsouzen k smrti. Následně mu ale byl trest prominut.\n\nVýrazně se angažoval během revolučního roku 1848. Byl místopředsedou Polské národní rady, za kterou se účastnil slovanského sjezdu v Praze v červnu 1848.\nVe volbách roku 1848 byl zvolen na rakouský ústavodárný Říšský sněm, zasedající ve Vídni a později v Kroměříži. Na domě ve Vodní ulici 61/21, kde v době konání kroměřížského sněmu v letech 1848-1849 bydlel, je umístěna pamětní deska. Zastupoval volební obvod Lubaczów v Haliči. Uvádí se jako advokát. Patřil ke sněmovní levici. V parlamentu působil v ústavním výboru a podílel se na debatách okolo nového státoprávního uspořádání Rakouského císařství. V srpnu 1848 byl zvolen do pětičlenného ústavního podvýboru parlamentu. Byl místopředsedou a od 12. října 1848 i předsedou sněmu. V té době se ovšem vrcholní představitelé parlamentu volili opakovaně každý měsíc. Smolka tak uspěl coby předseda v opakované volbě v listopadu 1848, ale v prosinci 1848 do čela sněmu usedl Antonín Strobach. V březnu 1849 se jako předseda parlamentu uvádí opět Smolka. V březnu 1849 byl ovšem sněm v Kroměříži vojensky obsazen, Smolkovi předal příslušné rozkazy krajský hejtman hrabě Mercandin. Když Smolka odmítl úřední výnos převzít a oznámil svolání schůze parlamentu, došlo k vojenskému obsazení budovy. Konzervativní síly ukončily rakouský experiment s parlamentarismem.\n\nPo porážce revoluce za éry neoabsolutismu Alexandera Bacha se dočasně stáhl z veřejného života a věnoval se advokacii ve východní Haliči. S obnovením ústavního pořádku v Rakousku se již v roce 1861 do politiky vrátil. Od roku 1861 zasedal jako poslanec Haličského zemského sněmu. Až do roku 1879 také zasedal v obecní samosprávě ve Lvově. Profiloval se jako konzervativní politik, v roce 1863 zaujal chladný postoj k protiruskému polskému povstání, což mu v radikálně demokratických polských kruzích vyneslo kritiku a výhrůžky. Kvůli tomu i kvůli finančním obtížím se tehdy dokonce pokusil o sebevraždu. Koncem 60. let se znovu vrátil do vrcholové politiky. Byl zastáncem federalistické koncepce Rakouska a nyní se profiloval na politické levici. V 70. letech poté, co Halič získala v rámci Předlitavska omezenou autonomii, působil jako umírněný prorakouský státník, jehož podpora byla klíčová pro utvoření a dlouhodobou existenci konzervativní vlády Eduarda Taaffeho. Společně s českými federalisty a německými konzervativci vytvářel Polský klub takzvaný \"železný kruh pravice\".\n\nOd roku 1861 byl také poslancem Říšské rady (celostátní parlament, volený tehdy ještě nepřímo jednotlivými zemskými sněmy). 11. května 1861 složil poslanecký slib. Zastupoval městskou kurii, obvod Lvov. Hned po zvolení 29. května 1861 vystoupil s interpelací na vládu. Dotazoval se, zda kabinet považuje Říšskou radu za užší, nebo celostátní zákonodárné shromáždění (tedy včetně nebo bez Uherska), čímž chtěl docílit jasného vymezení ústavního a státoprávního řádu, ve kterém obnovený parlamentarismus působí. Když pak vláda prohlásila, že Říšskou radu považuje za užší parlament, podílel se Smolka na státoprávním ohrazení, které přednesl jménem polských poslanců (podobně jako krátce poté učinil za českou reprezentaci František Ladislav Rieger).\n\nV Říšské radě setrval do konce funkčního období sněmovny, tedy do roku 1865. Podle jiného zdroje z Říšské rady odešel již roku 1863 a měl sem být zvolen znovu v roce 1867. Zvolen sem byl opět za město Lvov i ve volebním období 1870–1871 a 1871–1873. V souvislosti s polskou opozicí k ústavním poměrům v Předlitavsku ovšem (podobně jako česká politická reprezentace) praktikoval politiku takzvané pasivní rezistence. Složil sice 29. prosince 1871 poslanecký slib, ale jeho mandát byl 21. dubna 1873 prohlášen pro dlouhodobou absenci za zaniklý. Opětovně se do Říšské rady dostal v prvních přímých volbách roku 1873, opětovně coby zástupce městské kurie za město Lvov. Jeho rezignace na mandát byla oznámena dopisem 18. října 1877. Do vídeňského parlamentu se vrátil za týž volební okrsek ve volbách roku 1879.\n\nRoku 1879 se stal prvním místopředsedou Poslanské sněmovny Říšské rady, když se ziskem 180 hlasů porazil protikandidáta Franze Kliera z Čech. Poté, co předseda sněmovny Franz Coronini-Cronberg dopisem z 11. března 1881 složil mandát poslance, došlo k nové volbě předsedy. Stal se jím se 184 hlasy právě Franciszek Jan Smolka. Protikandidát Karl Rechbauer ze Štýrska získal 146 hlasů, 9 lístků bylo prázdných. Poslanecký i předsednický post následně obhájil ve volbách roku 1885 a volbách roku 1891. Rezignaci na poslanecký mandát i na post předsedy sněmovny oznámil 17. března 1893. Jeho poslanecké křeslo pak zaujal Leonard Piętak.\n\nV roce 1893 byl jmenován doživotním členem Panské sněmovny (jmenovaná horní komora Říšské rady). Mandát ale nepřevzal.\n"}
{"id": "913934", "url": "https://cs.wikipedia.org/wiki?curid=913934", "title": "Róbert Feczesin", "text": "Róbert Feczesin\n\nRóbert Feczesin (* 22. února 1986) je maďarský fotbalový útočník, momentálně hrající za jihokorejský celek Jeonnam Dragons FC. Zúčastnil se fotbalového ME U17 2009.\n\n"}
{"id": "913939", "url": "https://cs.wikipedia.org/wiki?curid=913939", "title": "Viktor Vargovčík", "text": "Viktor Vargovčík\n\nViktor Vargovčík (4. listopadu 1934, Slanské Nové Mesto) je bývalý slovenský fotbalista, útočník.\n\nOdchovanec Michaľan, ve dvaceti letech se v roce 1954 dostal jako šikovný střelec do 2. ligy do VSS Košice. I když byl spolu s Buberníkem nejlepším střelcem mužstva při postupu z druhé ligy, šanci v první lize dostal až v 8. kole 27. května 1956 při prohře 0:1 se Spartou. Po sestupu odešlo více hráčů a v tříkolové druhé lize 1957/58 opět pravidelně hrál a týmu pod vedením trenéra Jozefa Karla a pod hlavičkou Jednota Košice pomohl k návratu do ligy. V ligovém týmu chyběl z důvodu nástupu na vojnu do týmu ČH Bratislava, se kterým získal v sezóně 1958/59 ligový titul. Po návratu z vojny působil ještě kratší dobu v Košicích a kariéru končil ve 37 letech v Sabinově, kam se s rodiči přestěhoval.\n\n\n"}
{"id": "913944", "url": "https://cs.wikipedia.org/wiki?curid=913944", "title": "Josef Sokol", "text": "Josef Sokol\n\nJosef Sokol (4. července 1831 Horní Jelení – 4. dubna 1912 Praha) byl český pedagog a politik, poslanec Českého zemského sněmu a Říšské rady.\n\nVychodil obecnou školu v rodné obci, pak vystudoval nižší reálku v Hradci Králové a učitelský ústav. Po dobu jednoho roku studoval pražskou techniku, ale pak odešel z Prahy a od roku 1853 pracoval jako učitel v Kostelci nad Orlicí, od roku 1860 v Heřmanově Městci. Působil jako pedagog v rodině Kinských, kde sepsal učebnici češtiny \"Schule der böhmischen Sprache\", jež pak byla opakovaně vydávána a získala si popularitu. V roce 1867 byl učitelem na Smíchově, od roku 1873 vyučoval na učitelském ústavu v Praze. Ředitel tohoto ústavu přizval Sokola do komise pro tvorbu nových učebnic. Podílel se na sepsání čítanek pro obecné a měšťanské školy, sám do nich přispěl krátkými instruktážními texty. Publikoval i odborné studie zaměřené na pedagogiku a byl aktivní v učitelském spolkovém a stavovském životě. V roce 1882 na sjezdu učitelů v Plzni prohlásil: „\"české dítě patří do české školy\"“ a toto heslo se pak stalo vodítkem pro českou školskou a menšinovou politiku v následujících dekádách. Na sjezdu v Brně roku 1884 pak pronesl pojednání na téma Národ a jeho vychovávání. Psal i povídky pro mládež a v letech 1869–1875 byl redaktorem časopisu \"Škola a život\". V letech 1883–1899 vedl s Františkem Šimáčkem časopis \"Jarý věk\".\n\nV zemských volbách roku 1895 získal mandát poslance Českého zemského sněmu za mladočeskou stranu. Na zemském sněmu setrval do roku 1901. Ve volbách roku 1891 se stal i poslancem Říšské rady (celostátní zákonodárný sbor), kde zastupoval městskou kurii, obvod Pardubice, Holice atd. Mandát obhájil za týž okrsek i ve volbách roku 1897 a volbách roku 1901. Ve vídeňském parlamentu setrval do konce funkčního období sněmovny, tedy do roku 1907.\n\nV roce 1896, když se mladočeská strana názorově rozdělila během projednávání takzvané Badeniho volební reformy na Říšské radě, patřil Sokol k vnitrostranické opozici, která odmítala tento návrh podpořil. Reforma sice výrazně rozšiřovala volební právo, ale zachovávala kuriový systém a tedy nerovnost voličských hlasů. Sokol patřil mezi 15 mladočeských poslanců, kteří i ve finálním hlasování odmítli vládní předlohu podpořit.\n\nKoncem 19. století se uvádí jako člen sboru obecních starších v Praze. Zasedal zde v období let 1885–1899. Byl otcem českého politika Karla Sokola.\n\nPoslední roky před smrtí již trávil na odpočinku. Zemřel po několikadenním onemocnění, které začalo vlivem úrazu utrpěného na ulici. Když procházel po pražských Příkopech, vyjel z průjezdu domu U Špinků povoz; Josef Sokol z uleknutí odskočil a při pádu se poranil.\n\n"}
{"id": "913948", "url": "https://cs.wikipedia.org/wiki?curid=913948", "title": "Jeseteři", "text": "Jeseteři\n\nJeseteři (\"Acipenseriformes\") jsou řádem chrupavčitých ryb. Vyznačují se protáhlým rypcem a asymetrickou ocasní ploutví. Tělo těchto paprskoploutvých ryb je pokryto pěti řadami velkých kostěných štítků. Žijí v mořích a řekách severní polokoule.\n\nJeseteři jsou poměrně starobylou skupinou ryb, jejich nejstarší zástupci se objevili již v období svrchní křídy (stupeň kampán, asi před 80 miliony let).\n\nTaxonomie je sestavena podle následujících prací: Haaramo 2007, Neslon, Grande and Wilson 2016 a van der Laan 2016.\n\n"}
{"id": "913950", "url": "https://cs.wikipedia.org/wiki?curid=913950", "title": "Skládání proteinů", "text": "Skládání proteinů\n\nSkládání proteinů je proces, při kterém primární struktura proteinu zaujímá stabilní prostorové uspořádání (konformaci). Výchozí, primární podoba proteinu je lineární řetězec aminokyselin vzniklý při translaci mRNA. Pokud takto vznikne správný, funkční tvar, dosáhne protein takzvaného nativního stavu.\n\nPodle termodynamické hypotézy, nazývané také Anfisenovo dogma, je veškerá informace pro tvorbu terciární struktury proteinů (prostorová konformace) určena specifickým pořadím aminokyselin v proteinu (primární struktura proteinu).\n\nSprávná prostorová struktura je nezbytná pro správnou funkci proteinů, i když některé části funkčních proteinů mohou zůstat neuspořádané. Ve většině případů jsou nesprávně složené proteiny neaktivní, v některých případech mají ovšem odlišnou aktivitu nebo jsou toxické. Předpokládá se, že některé neurodegenerativní nemoci jsou způsobeny akumulací nesprávně uspořádaných proteinů, například Alzheimerova choroba provázená tvorbou amyloidových plaků vytvářených nesprávně složeným proteinem nazývaného amyloid beta.\n\nNativní stav proteinu je určen především jeho aminokyselinou sekvencí a skládání probíhá více či méně spontánně. A to již během syntézy. I když je proces skládání proteinu spontánní, záleží také na okolním prostředí, například na dostupném rozpouštědle (voda nebo lipidová dvouvrstva), koncentraci solí, pH, teplotě a přítomností dalších proteinů, především chaperonů usnadňujících skládání proteinů (viz dále).\n\nProces skládání probíhá jako hledání konformace, ve kterém je molekula v nejnižším energetickém stavu, je tedy nejstabilnější v daném prostředí. Dva z hlavních faktorů při skládání jsou hydrofobní efekt, díky kterému se protein obsahující hydrofobní i hydrofilní aminokyseliny uspořádává tak, že hydrofobní aminokyseliny zaujmou místo v jádru proteinu a tím se ukryjí před molekulami vody; druhý z těchto faktorů je tvorba vodíkových můstků mezi hydrofilními aminokyseliny. Společně pak udržují stabilní stav, což je za normálních okolností stav nativní.\n"}
{"id": "913953", "url": "https://cs.wikipedia.org/wiki?curid=913953", "title": "Římskokatolická farnost Srbská Kamenice", "text": "Římskokatolická farnost Srbská Kamenice\n\nŘímskokatolická farnost Srbská Kamenice ( \"Windischkamnicium\") je územní společenství římských katolíků v Srbské Kamenici a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o tzv. \"starobylou farnost\" – založenou ve středověku, datum založení však není přesně známo. V 18. století byla filiálkou faře českokamenické. Matriky byly v místě vedeny od roku 1712. Jako samostatná fara byla kanonicky zřízena v roce 1856.\n\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo ze Srbské Kamenice. Jsou jimi farnosti (řazeno abecedně):\n\nŘímskokatolická farnost Srbská Kamenice\n\n"}
{"id": "913958", "url": "https://cs.wikipedia.org/wiki?curid=913958", "title": "Moreuil", "text": "Moreuil\n\nMoreuil je francouzská obec v departementu Somme v regionu Hauts-de-France. V roce 2010 zde žilo 4 025 obyvatel. Je centrem kantonu Moreuil\n\n"}
{"id": "913966", "url": "https://cs.wikipedia.org/wiki?curid=913966", "title": "Jaromír Geršl", "text": "Jaromír Geršl\n\nJaromír Geršl (* 7. února 1967 v Moravské Třebové) je bývalý československý a český basketbalista, poté i trenér.\n\nHrál basketbal za kluby Slavia VŠ Praha, BC Sparta Praha a BK Děčín, celkem 16 sezón v nejvyšší domácí soutěži. Jako hráč reprezentoval Československo a Českou republiku, celkem za reprezentaci odehrál 15 zápasů.\n\nPo skončení hráčské kariéry vykonává od roku 2003 funkci trenéra u týmů mužů a dorostenců Sparty Praha a 6 let byl asistentem trenéra reprezentačního družstva České republiky do 20 let.\n\n\n\n\n"}
{"id": "913967", "url": "https://cs.wikipedia.org/wiki?curid=913967", "title": "Josef Šíl", "text": "Josef Šíl\n\nJosef Šíl, uváděn i jako \"Josef Šil\" (5. října 1850 Dvůr Králové nad Labem – 28. února 1933 Kolín), byl český lékař a politik, poslanec Českého zemského sněmu a Říšské rady.\n\nVystudoval gymnázium v Hradci Králové a pak Karlo-Ferdinandovu univerzitu v Praze, kde roku 1875 získal titul doktora všeobecného lékařství. Od konce 70. let 19. století působil jako praktický lékař v Kolíně a stal se primářem tamní okresní nemocnice.\n\nV zemských volbách roku 1889 získal mandát poslance Českého zemského sněmu za mladočeskou stranu. Mandát obhájil v zemských volbách roku 1895. Na zemském sněmu setrval do roku 1901. Ve volbách roku 1891 se stal i poslancem Říšské rady (celostátní zákonodárný sbor), kde zastupoval městskou kurii, obvod Jičín, Sobotka atd. Poslanecký slib složil 13. dubna 1891. Na mandát v Říšské radě rezignoval v listopadu 1896.\n\nPatřil k radikálnímu křídlu mladočeské strany. Významně se projevoval během aféry okolo umístění reliéfu s podobiznou Jana Husa na budově nově stavěného Národního muzea v Praze. V listopadu 1889 Šíl na jednání zemského sněmu prosazoval umístění Husovy plakety na přední místo. Střetl se v tomto tématu s představiteli konzervativních staročechů a konzervativní šlechty, jejíž představitel Karel IV. kníže ze Schwarzenbergu naopak označil husity za „\"komunismus 15. století\"“ a prohlásil: „\"Mezi husity bylo na počátku onoho hnutí mnoho charakterů ctihodných, avšak husité bohužel zvrhli se brzy v tlupu lupičů a žhářů\".“ Husova podobizna byla nakonec na muzeu instalována.\n\nByl stoupencem českého státního práva a od roku 1892 podporoval radikální list \"Neodvislost\", který byl napojen na pokrokové hnutí. Šil po zákazu pokrokářského tisku vydával v Kolíně ve svém domě jako náhradu \"Nezávislé listy\". V roce 1896, když se mladočeská strana názorově rozdělila během projednávání takzvané Badeniho volební reformy na Říšské radě, patřil Šíl k vnitrostranické opozici, která odmítala tento návrh podpořit. Reforma sice výrazně rozšiřovala volební právo, ale zachovávala kuriový systém a tedy nerovnost voličských hlasů. Šil náležel mezi 15 mladočeských poslanců, kteří i ve finálním hlasování odmítli vládní předlohu podpořit. V reakci na výsledek hlasování o volební reformě složil mandát v Říšské radě a opustil mladočeskou stranu. Historik Jiří Malíř Šíla označuje za \"nepolepšitelného radikála\".\n\nAž do pozdního věku pak byl aktivní jako funkcionář sokolského hnutí.\n"}
{"id": "913970", "url": "https://cs.wikipedia.org/wiki?curid=913970", "title": "Kubala", "text": "Kubala\n\nPříjmení Kubala nese více osobností:\n\n"}
{"id": "913973", "url": "https://cs.wikipedia.org/wiki?curid=913973", "title": "Římskokatolická farnost Verneřice", "text": "Římskokatolická farnost Verneřice\n\nŘímskokatolická farnost Verneřice (lat. \"Wernstadium\") je územní společenství římských katolíků ve Verneřicích a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1384 byla v lokalitě plebánie. Po bitvě na Bílé Hoře byla obnovena. Matriky jsou v místě vedeny od roku 1669.\n\nZ důvodu efektivity duchovní správy byl vytvořen \"farní obvod\" (kolatura) farnosti Srbská Kamenice, jehož součástí je i farnost Verneřice, která je tak spravována \"excurrendo\".\n\n\n"}
{"id": "913974", "url": "https://cs.wikipedia.org/wiki?curid=913974", "title": "Max Chilton", "text": "Max Chilton\n\nMax Alexander Chilton (* 21. dubna 1991 v Reigate, Surrey, Spojené království) je britský automobilový závodník, pilot Formule 1. V roce 2013 závodí za tým Marussia F1. Je týmovým kolegou Julesa Bianchiho. V minulosti závodil kromě motokár a T-Cars také ve Formuli 3, GP2 Series.\n\nV prosinci 2012 jej techinký ředitel a majitel týmu Nikolaj Fomenko oznámil jezdcem pro rok 2013 kde měl jezdit původně po boku Tima Glocka, ale ten se rozhodl seriál opustit. Pak po boku Luize Razii, ale jemu po první předsezonních testetech přestali sponzoři platit závodní sedačku. Tým rovněž opustil. Nakonec po jeho boku závodí junior týmu Scuderia Ferrari Jules Bianchi. Max při svém debutu na GP Austrálie se kvalifikoval 20. V závodě pak dojel 17.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "913980", "url": "https://cs.wikipedia.org/wiki?curid=913980", "title": "Lucas Piazón", "text": "Lucas Piazón\n\nGustavo Lucas Domingues Piazón (* 20. ledna 1994) je brazilský fotbalový záložník italského původu, momentálně hostuje v anglickém klubu Fulham FC z týmu Chelsea FC. Zúčastnil se Mistrovství světa ve fotbale hráčů do 17 let 2011.\n\n"}
{"id": "913986", "url": "https://cs.wikipedia.org/wiki?curid=913986", "title": "Psychická funkce", "text": "Psychická funkce\n\nPsychické funkce (též psychické mohutnosti) jsou v teorii Carla Gustava Junga čtyři kategorie, které určují typ osobnosti: myšlení, cit, vnímání a intuice. Poprvé se o ní zmínil ve své knize Analytická psychologie (1921). Jako první v ní vyslovil teorii extraverze a introverze, kde introvertní člověk je člověk orientovaný do svého nitra a extrovertní je orientovaný na vnější svět.\n"}
{"id": "913988", "url": "https://cs.wikipedia.org/wiki?curid=913988", "title": "Ernst Happel", "text": "Ernst Happel\n\nErnst Franz Hermann Happel (29. listopad 1925, Vídeň – 14. listopad 1992, Innsbruck) byl rakouský fotbalista a fotbalový trenér. Hrával na pozici obránce.\n\nS rakouskou reprezentací získal bronzovou medaili na mistrovství světa roku 1954 a hrál i na šampionátu roku 1958. Celkem za národní tým odehrál 51 utkání, v nichž dal 5 branek. S Rapidem Vídeň se stal šestkrát rakouským mistrem (1946, 1948, 1951, 1952, 1954, 1957) a jednou získal rakouský pohár (1946).\n\nJeště větších úspěchů však dosáhl jako trenér. Vedl nizozemskou reprezentaci na mistrovství světa roku 1978, kde Oranjes skončili na druhém místě. Dvakrát vyhrál Pohár mistrů evropských zemí, jednou s Feyenoordem Rotterdam (1969–70), jednou s Hamburgerem SV (1982/83), Bruggy dovedl v sezóně 1977/78 do finále tohoto poháru. Je jedním z pěti trenérů, kterým se podařilo vyhrát Pohár mistrů evropských zemí se dvěma různými kluby (dalšími jsou k roku 2014 Carlo Ancelotti, Ottmar Hitzfeld, José Mourinho a Jupp Heynckes). S Feyenoordem po zisku evropské trofeje vyhrál i Interkontinentální pohár. Bruggy a Hamburger navíc přivedl i do finále Poháru UEFA (1975/76, 1981/82). Jako trenér se stal mistrem Nizozemska, třikrát mistrem Belgie, dvakrát mistrem Německa a dvakrát mistrem Rakouska – opět jen tři další trenéři dokázali vyhrát nejvyšší soutěž ve čtyřech zemích (Jose Mourinho, Giovanni Trapattoni, Tomislav Ivić).\n\nStadión Rapidu Vídeň v Prátru dnes nese jeho jméno: Ernst-Happel-Stadion.\n\n"}
{"id": "913989", "url": "https://cs.wikipedia.org/wiki?curid=913989", "title": "Ryan Bertrand", "text": "Ryan Bertrand\n\nRyan Bertrand (* 5. srpna 1989) je anglický fotbalový obránce a reprezentant momentálně hrající za anglický celek Southampton FC, do kterého přestoupil z Chelsea FC.\n\nS Chelsea vyhrál Ligu mistrů UEFA, Evropskou ligu a FA Cup. V evropských pohárech zažil fantastický debut - bylo to ve vítězném finále Ligy mistrů 2011/12 proti německému klubu FC Bayern Mnichov. Stal se tak prvním hráčem v novodobé historii Ligy mistrů, který debutoval ve finále.\n\nNastoupil v základní sestavě 25. září 2012 v utkání anglického ligového poháru proti Wolverhamptonu Wanderers a v 8. minutě vstřelil gól, podílel se tak na debaklu soupeře 6:0.\n\nV lednu 2014 jej trenér Chelsea José Mourinho poslal na půlroční hostování do klubu Aston Villa FC.\n\nDne 30. července 2014 ho Chelsea poslala na roční hostování do Southamptonu.\n2. února 2015 těsně před koncem zimního přestupového období se oficiálně stal hráčem Southamptonu. Klub za něj zaplatil 10 milionů liber. \n\nBertrand reprezentoval Anglii v mládežnických výběrech od kategorie U17.\n\nV A-mužstvu Anglie debutoval 15. 8. 2012 v přátelském zápase v Bernu proti reprezentaci Itálie (výhra 2:1).\n\nPod vedením trenéra Roye Hodgsona se zúčastnil EURA 2016 ve Francii, kam se Anglie suverénně probojovala bez ztráty bodu z kvalifikační skupiny E.\n\n"}
{"id": "913990", "url": "https://cs.wikipedia.org/wiki?curid=913990", "title": "Římskokatolická farnost Valkeřice", "text": "Římskokatolická farnost Valkeřice\n\nŘímskokatolická farnost Valkeřice (lat. \"Algersdorfium\") je územní společenství římských katolíků ve Valkeřicích a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o tzv. \"starobylou farnost\" – založenou ve středověku, datum založení však není přesně známo. Matriky jsou vedeny od roku 1610.\n\nZ důvodu efektivity duchovní správy byl vytvořen \"farní obvod\" (kolatura) farnosti Srbská Kamenice, jehož součástí je i farnost Valkeřice, která je tak spravována \"excurrendo\".\n\n\n"}
{"id": "913994", "url": "https://cs.wikipedia.org/wiki?curid=913994", "title": "Pachtakor Taškent", "text": "Pachtakor Taškent\n\nPachtakor FK (uzbecky Paxtakor Futbol Klubi) je fotbalový klub z Taškentu. Jeho název znamená uzbecky „pěstitel bavlny“. Klubové barvy jsou černá a žlutá, fanoušci Pachtakoru přezdívají \"Šerlar\" (\"Lvi\").\n\nKlub byl založen v roce 1956, roku 1959 poprvé postoupil do sovětské nejvyšší soutěže. Odehrál v ní 22 sezón, nejlepším výsledkem bylo šesté místo v letech 1962 a 1982. Uzbeckou první ligu hraje od jejího založení v roce 1992, s devíti mistrovskými tituly je jejím nejúspěšnějším účastníkem. Největším rivalem je Negtči Fergana, vzájemné zápasy bývají označovány jako „Uzbecká klasika“.\n\n11. srpna 1979 zahynulo cestou na zápas v Minsku 17 hráčů klubu při leteckém neštěstí nedaleko Dniprodzeržynska. Poté bylo rozhodnuto, že Pachtakor zůstane v nejvyšší soutěži další tři roky, i kdyby skončil na sestupovém místě (což se v roce 1981 stalo).\n\n\n"}
{"id": "913997", "url": "https://cs.wikipedia.org/wiki?curid=913997", "title": "Jeseterovití", "text": "Jeseterovití\n\nJeseterovití (\"Acipenseridae\") je čeleď velkých chrupavčitých ryb. Vyznačují se protáhlým rypcem s asymetrickou ocasní ploutví. Tělo těchto paprskoploutvých ryb je pokryto pěti řadami velkých kostěných štítků. Žijí v mořích a řekách severní polokoule.\n\nČeleď jeseterovití je poměrně starobylá skupina ryb, jejich nejstarší zástupci se objevili již v období svrchní křídy (stupeň kampán, asi před 80 miliony let).\n\nPatří sem rody jeseter, vyza a lopatonos – \"Scaphirhynchus\" a \"Pseudoscaphirhynchus\".\n\n\n"}
{"id": "913998", "url": "https://cs.wikipedia.org/wiki?curid=913998", "title": "Klasická testová teorie", "text": "Klasická testová teorie\n\nKlasická testová teorie (často uváděná pod zkratou CTT z anglického \"Classical test theory\") je jedním z psychometrických přístupů k měření psychických jevů, tedy vlastností či schopností lidí. Jejím cílem je předpovědět výsledky psychologického testování, jako je například odhad schopnosti respondenta, přesnost měření nebo obtížnost položky, a zvýšit tak jejich přesnost (reliabilitu).\n\nPro realizaci kvalitního diagnostického závěru je nutné pomyslet na možnost výskytu chyby měření. Na základě výskytu chyby měření bylo vyvinuto velké množství postupů pro vyjádření nejistoty měření. Jedním z postupů je právě \"regresivní model klasické testové teorie\" někdy označované jako \"teorie pravého skóre\" (), jež byla poprvé popsaná v roce 1966 Novickem a následně v další publikaci Lorda a Novicka, ačkoliv postup samotný vznikal již na přelomu 18. a 19. století. Slovo klasická odkazuje jednak k chronologickému pořadí vývoje jednotlivých psychometrických přístupů, jednak také kontrastuje vůči modernějším přístupům jako je například teorie odpovědi na položku (IRT), někdy nazývaná moderní testová teorie, nebo teorie vědomostních prostorů. \n\nÚspěch jednotlivých zkoušených osob závisí na celé řadě faktorů, mezi které patří např. jejich aktuální psychické rozpoložení, faktory prostředí nebo test samotný. Někdy se může stát, že každé testování vede k různým závěrům o té samé osobě. I přes její omezení je klasická testová teorie stále doporučovanou metodou při tvorbě a hodnocení testů díky jednoduchosti při zjišťování reliability a minimalizaci chyb měření. \n\nKlasická testová teorie vznikla ve 20. století a je založena na třech významných okolnostech posledních 150 let: \n\n\nZa zakladatele klasické testové teorie se považuje Charles Spearman, který v roce 1904 zjistil, jak zúžit korelační koeficient při měření chyb a jak získat ukazatele spolehlivosti potřebného k provedení korekce. Gulliksenova kniha Theory of Mental Tests (1950) je často brána jako klasický text pro klasickou testovou teorii. Traub (1997) zdůraznil několik hlavních konceptů CTT: (1) korekce zúžení - korelace mezi proměnnými, (2) Spearman-Brownovy předpovědi - odhadování schopnosti testovaného a jak by mohlo být ovlivňování chybou minimalizováno, a za (3) Guttmanovy nižší hranice reliability- vykazování pravdivého skóru či skorů schopnosti a odpovídajících pásem sebevědomí. \n\nMezi další odborníky hrající významnou roli v tvorbě klasické testové teorie patří Truman Lee Kalley, George Udny Yule, Louis Guttman a skupiny podílející se na tvorbě Kuder-Richardsonových vzorců. Nesmí být opomenut také Melvin Novick, který byl jedním z posledních významných osobností přispívajících k rozvoji klasické testové teorie. Moderní IRT byla rozvinnuta Lordem a Birnbaumem. Lordovy a Novickovy klasické učebnice jsou považovány za důležité milníky v psychometrických metodách. Lord a Novick odvodili mnoho CTT modelů z IRT.\n\nZákladní axiom klasické testové teorie spočívá v tom, že každá měřená osoba má \"pravý skór\" (), který by byl naměřen zcela bezchybným měřením. Jiným slovy jde o bezchybnou úroveň měřeného rysu. Nelze jej však zpravidla změřit přímo (jako například inteligence, neuroticismus, ale i míra školní úspěšnosti), měření navíc není přesné. Z tohoto důvodu je nutné pravý skór odhadovat z odpovědí jednotlivců na soubor testovacích položek. Následující rovnice proto není řešitelná bez několika zjednodušujících předpokladů.\n\nMěřit lze jen tzv. manifestní rys, \"pozorovaný skór\" (), tedy způsob, jakým se pravý skór projevuje v chování (odpovědi na položky testu apod.). Potom platí, že pozorovaný skór (formula_1) se rovná součtu pravého skóru (formula_2) a chyby měření (formula_3):\n\nformula_4\n\nStandardní odchylka distribuce náhodných chyb pro každou měřenou osobu teoreticky udává rozsah chyby měření. Obvykle se předpokládá, že distribuce náhodných chyb bude stejná pro všechny měřené osoby. Pro odhad standardní chyby měření (SE) se používá koeficient spolehlivosti testu (R) a standardní odchylka pozorovaného skóru (S):\n\nformula_5\n\nCílem klasické testové teorie je vyčíslit právě hodnotu chyby měření, abychom věděli, s jak velkou mírou přesnosti usuzujeme na pravý skór. Tato operacionalizace s sebou nese několik předpokladů. Prvním z nich je, že chyba měření je náhodnou veličinou. Další předpoklady jsou shodné s lineární regresí: tedy normální rozložení proměnných atd.\n\nMezi hlavní předpoklady CTT patří, že skutečný skór a chyba měření nekorelují, stejně tak nekorelují chyby měření v paralelně prováděných testech, a průměrná hodnota chyb měření u respondentů se blíží nule.\n\nKlasická testová teorie potom zkoumá vztah tohoto pravého skóru, pozorovaného skóru a chyby měření v populaci (např. testovaném souboru lidí) a odhaduje z něj kvalitu měření, udávanou prostřednictvím míry reliability. Reliabilita manifestního rysu formula_6, například skóru v testu, je označovaná formula_7 a je definovaná jako poměr rozptylu rysu latentního formula_8 k pozorovanému rozptylu rysu manifestního formula_9:\n\nformula_10\n\nTakto vyčíslená reliabilita je shodná s korelací dvou paralelních měření jednoho souboru osob týmž testem v ideální situaci po odhlédnutí od chyby vznikajících tímto opakovaným měřením. Reliabilita tedy nabývá hodnot od 0 (žádná reliabilita) po 1 (maximální), a to proto, že rozptyl manifestního rysu je vždy vyšší právě o rozptyl chyby měření, než rozptyl rysu latentního: \n\nformula_11\n\nReliabilitu je možné pouze odhadovat, protože přesný rozptyl latentního rysu není znám. K tomu slouží více alternativních postupů, například odhad pomocí vnitřní konzistence testu, test-retest reliabilita, odhad prostřednictvím paralelních verzí a další. \n\nAnalýza položek je soubor statistických postupů, které maximalizují spolehlivost skóru. Hlavními charakteristikami položek jsou obtížnost, diskriminace a spolehlivost.\n\nIndex obtížnosti položek (P) se vypočítá dělením počtu respondentů, kteří položku zodpověděli správně (R), celkovým počtem respondentů, kteří na danou otázku odpověděli (N). Jestliže je výsledná hodnota nižší než 0,30, položka bývá interpretována jako obtížná, a naopak, pokud je index obtížnosti vyšší než 0,70, položka může být považována za snadnou.\n\nformula_12\n\nK určení diskriminace položky je potřeba rozdělit respondenty na dvě skupiny: skupinu s horšími výsledky a skupiny s lepšími výsledky. Respondenti jsou tedy na základě odpovědí v testu seřazeni dle jejich celkových výsledků. Z této skupiny se oddělí vrchních 27% respondentů a spodních 27% respondentů, kteří tvoří tyto dvě skupiny. Index diskriminace položky (D) se pak vypočítá rozdílem mezi podílem správných odpovědí vrchní skupiny (Pu) a podílem správných odpovědí spodní skupiny (Pi). Výsledná hodnota se pohybuje mezi hodnotami -1 a +1, kdy negativní index naznačuje, že položku zodpověděla správně větší část spodní skupiny a pozitivní hodnota naopak indikuje, že na položku odpověděla správně větší část horní skupiny.\n\nformula_13\n\nNedostatkem této metody při určování validity položek je to, že ignoruje prostředních 46% respondentů. Koeficient diskriminace však bere v potaz všechny respondenty. K jeho určení je nutné znát následující hodnoty: průměr (Mp) a podíl (p) všech studentů, kteří na položku odpověděli správně, průměr (Mq) a podíl (q) všech studentů, kteří na položku odpověděli nesprávně, a standardní odchylku pro celý test (St). Kvalita položky se pak podle koeficientu diskriminace (r) určuje dle vzorce níže. Jestliže je koeficient diskriminace vyšší než 0,40, položka funguje poměrně uspokojivě. Hodnota nižší než 0,20 pak označuje nevhodnou položku, která by měla být z testu odstraněna či zcela revidována.\n\nformula_14\n\nV klasické testové teorii je analýza položek založena na zjištění parametrů specifických pro konkrétní vzorek a odstranění položek založených na statistických kritériích nebo stanovených standardech. Špatná položka je identifikována pomocí indexu obtížnosti položky, který je příliš nízký (p<0,30) nebo příliš vysoký (p>0,70). Výběr položek je potom závislý na dvou kritériích, na obtížnosti položky a na diskriminaci položky. Obecně jsou preferovány položky s vysokými parametry diskriminace položky, nicméně výběr obtížnosti a diskriminace položek je většinou prováděn se znalostí účelu testu a očekávaného rozložení skupiny, jež se test chystá skládat. Chceme-li určit, kteří studenti jsou silní a mají nárok na udělení stipendia, je tendence vybírat spíše těžší položky do testu, který budou skládat všechny subjekty. Dále testy s konkrétní normou slouží k testování osob v jednotlivých disciplínách, např. v ekonomii. Z toho důvodu se v těchto testech zaměřujeme na co největší rozlišení testovaných dle znalostí, čímž získáme širokou škálu výsledků. Položky se pak volí na střední úrovni s nízkým rozptylem obtížnosti.\n\nneboli význam stability. Pro měření určitého celkem abstraktního znaku, který není často přímo pozorovatelný, např. sociální inteligence, politická orientace nebo také znalosti určité oblasti, potřebujeme nejprve navrhnout test. Výsledek tohoto testu budeme následně chápat jako schopnost testovaného obstát v tomto testu většinou s nějakým bodovým ziskem. Může se ale stát, že při zadání dvou testů dojdeme k odlišným hodnotám, ačkoliv se znalost testovaného nezměnila. Tyto rozdíly mohou být způsobeny chybou v měřícím přístroji. Chyba nastává při každém měření a velikou roli hraje také kontext, například testovaný může být unavený, vyrušovaný hlukem apod. V přírodních vědách je snadnější měřit i předvídat odchylky, „neboť je možné normalizovat, kontrolovat a mnohokrát opakovat podmínky měření“ (Schubert 106). Toto však v sociálních vědách není možné. Našim cílem je tedy zjistit, jaký výsledek se nejvíce blíží skutečné hodnotě, jak velká je chyba měření, a do jaké míry je měření konzistentní neboli stabilní.  \n\nPojmenujme si znak, který chceme měřit (např. znalost anglického jazyka) konceptem. Pro jeho měření si stanovíme soubor otázek, které věříme, že odráží daný koncept. „Věříme, že hodnoty pozorované u těchto položek přestavují hodnotu latentní proměnné. Měřitelnou hodnotu označíme X, hodnotu latentní proměnné T a chybu měření E“ (Schubert 106). Pak tedy pozorovaná hodnota X je považovaná za funkci T a E (Lord, Novick 34).\n\nCCT neboli klasická teorie testu je závislá na dvojím: zaprvé, skutečná hodnota T se mezi měřením nemění a zůstává stejná a zadruhé, měření jsou „lineárně experimentálně nezávislá“ (Lord, Novick 45). Ze studie Lorda a Novicka vyplývá, že chyba měření je skutečně nezávislá a variabilita je náhodná.\n\nDalším důležitým pojmem pro klasickou teorii testů je “paralelní měření”, které, jak název napovídá, závisí na dvou měřeních stejného konstruktu, které jsou paralelní. V tomto měření může být použito stejných či odlišných metod/otázek. Předpokladem však je, že znak během měření zůstane stejný. „Reliabilitu můžeme považovat za tu složku pozorované hodnoty, která není ovlivněna chybou měření“ (Schubert 106).\n\nV klasické testové teorii není zapotřebí obstarat široký vzorek účastníků, stačí získat menší reprezentativní vzorek, pakliže se správně stanoví hlavní cíle a písemná podoba položek daného testu. Navíc využívá klasická testová teorie umně jednoduché, snadno ověřitelné matematické postupy. Stanovené předpoklady analýzy klasické testové teorie se následně potkávají s tradičními způsoby testování, což obecně nepůsobí problémy.\n\nPotenciálním problémem výše zmíněné teorie může být např. závislost obtížnosti položky a diskriminace položky na konkrétním vzorku. Přesto je tato teorie hojně využívána tvůrci testů a je považována za velmi užitečnou u následné analýzy výsledků. Co se týče indexu diskriminace, vysoké hodnoty budou zaznamenány u skupin, jejíž vnitřní struktura je spíše nestejnorodá, zatímco opačné výsledky budou pozorovány u skupin, které vykazují známky určité stejnorodosti. U indexu obtížnosti se setkáváme s obdobným principem, tedy že účastníci s nadprůměrnými znalostmi generují spíše vyšší hodnoty indexu obtížnosti, kdežto nižší hodnoty indexu obtížnosti budou získány u podprůměrných či průměrných testovaných osob. Závislost indexů na konkrétním vzorku pak snižuje celkovou užitečnost klasické testové teorie.\n\nMezi další nevýhody klasické testové teorie patří fakt, že její aplikace je založená a zároveň závislá na testech. Obtížnost testu přímo ovlivňuje konečný výsledek testu. Jsou-li výsledky velmi dobré, má se za to, že test se sestával z jednodušších položek, zatímco je-li tomu naopak, logika velí, že test obsahoval položky obtížnější. Model skutečné bilance testu, na níž je větší část klasické testové teorie založena, nepovoluje možnost zpětné vazby od účastníků, z toho důvodu není možné předpovědět, jak se bude danému účastníkovi v dané testové úloze dařit. Tato skutečnost potvrzuje, že znalost zkoušeného je přímo závislá na obtížnosti konkrétní testové položky. Abychom mohli porovnat výkony různých zkoušených osob, test musí obsahovat stejné nebo paralelní položky. Klasická testová teorie rovněž předpokládá, že chyba měření je stejná u všech testovaných subjektů. Z výše zmíněných důvodů proto řada tvůrců testů nakonec zvolí teorii odpovědi na položku.\n\n\n\nHlavní kritika klasické testové teorie se opírá například o to, že data sbíraná testy jsou vlastně ordinální proměnné. CTT však předpokládá, že standardizované skóry z těchto dat vytvořené jsou již intervalové, a dále je zpracovává parametrickými metodami, aniž by tento předpoklad ověřovala. Problematický je i způsob využívání faktorové analýzy, který může snižovat validitu testů a další . Přesto je klasická testová teorie nejjednodušším a v současnosti stále nejrozšířenějším přístupem ke standardizaci psychodiagnostických metod.\n\nLord, F. M. & Novick, M. R. (1968). \"Statistical Theories of Mental Test Scores.\" London: Addison-Wesley Publishing.\n\nCígler, Hynek, & Martin Šmíra. \"Chyba měření a odhad pravého skóru: Připomenutí některých postupů Klasické testové teorie.\" \"TESTFÓRUM\" [Online], 4.6 (2015): 67-84. Web. 12 kvě. 2018.\n\nSchubert, J. 2010. „Klasická testová teorie reliability v metodologii výběrových šetření.“ Data a výzkum -SDA Info 4 (2): 105-122. \n\nTraub, Ross E., and Charles W. Fisher. \"On The Equivalence Of Constructed- Response And Multiple-Choice Tests.\" \"Applied Psychological Measurement\" 1.3 (1977): 355-369. Web.\n\nHwang, Dae-Yeop. \"Classical Test Theory and Item Response Theory: Analytical and Empirical Comparisons.\" (2002).\n\nAbdu Bichi, Ado, Rahimah Embong, and Mustafa Mamat. \"Comparison of Classical Test Theory and Item Response Theory: A Review of Empirical Studies.\" \"Australian Journal of Basic and Applied Sciences\" 9.7 (2015): 549-556.\n\n\nIntroduction to Classical Test Theory with CITAS\n"}
{"id": "913999", "url": "https://cs.wikipedia.org/wiki?curid=913999", "title": "Autoservis", "text": "Autoservis\n\nAutoservis či autoopravna je specializovaná opravna automobilů, kde opravy a údržbu automobilů provádějí zpravidla profesionální pracovníci (automechanici, autoelektrikáři, autoklempíři).\n\nLze rozlišovat značkové autoservisy (kde jsou zpravidla opravovány pouze automobily jedné značky) a neznačkové (kde jsou opravovány automobily více značek), autoservisy osobních automobilů, autoservisy nákladních automobilů, autoservisy autobusů ap.\n\nSpecializovaným autoservisem je pneuservis zaměřený pouze na opravy, údržbu, popřípadě nájemné skladování pneumatik.\n\n"}
{"id": "914000", "url": "https://cs.wikipedia.org/wiki?curid=914000", "title": "Vilém Teklý", "text": "Vilém Teklý\n\nVilém Teklý (11. února 1848 Červený Hrádek u Kouřimi – 22. července 1925 Praha) byl český pedagog, agrární odborník a politik, poslanec Českého zemského sněmu a Říšské rady.\n\nStudoval na brněnské technice a na hospodářském ústavu v Uherských Starých Hradech. Působil pak jako profesor střední hospodářské školy v Černovicích v Bukovině. Od roku 1886 byl ředitelem střední hospodářské školy v Hracholuskách a zemské hospodářské školy v nedaleké Roudnici nad Labem. Zasedal v ředitelství Ústřední hospodářské společnosti. Vydal odborné publikace o zemědělství a politický spis. Koncem 19. století se uvádí jako člen ústředního sboru zemědělské rady.\n\nV roce 1881 získal v doplňovací volbě místo dosavadního poslance Václava Jandy mandát poslance Českého zemského sněmu za mladočeskou stranu Mandát obhájil i ve zemských volbách roku 1895. V zemském sněmu setrval do roku 1901. V rámci mladočeské strany náležel k umírněnému křídlu a byl uznáván jako odborník na agrární a národohospodářské otázky. V některých otázkách se ovšem se svou stranou rozcházel. Již počátkem 80. let například na rozdíl od mladočeské oficiální linie nebyl proti vydání plošného zákazu dělení selských hospodářství (takzvaný \"selský fideikomis\"). Zatímco strana takové návrhy odmítala jako narušování majetkových práv, Teklý uznával racionalitu záměru nedovolit drobení pozemkové držby na neefektivní výměry. V lednu 1896 na zemském sněmu předložil návrh na povinné spolčování rolnictva, který měl po vzoru živnostenských komor vytvořit reprezentativní stavovskou organizaci českých zemědělců. Mladočeská strana si od toho slibovala podchycení agrárního hnutí. Návrh nebyl ale přijat a naopak vyvolal mezi rolníky jisté pobouření.\n\nVe volbách roku 1891 se stal i poslancem Říšské rady (celostátní zákonodárný sbor), kde zastupoval kurii venkovských obcí, obvod Mladá Boleslav, Nymburk atd. Mandát obhájil za týž okrsek i ve volbách roku 1897. Ve vídeňském parlamentu setrval do konce funkčního období sněmovny, tedy do roku 1901. Toho roku se pokoušel o obhajobu mandátu, ale porazil ho agrárník Karel Prášek.\n\n"}
{"id": "914003", "url": "https://cs.wikipedia.org/wiki?curid=914003", "title": "135 (číslo)", "text": "135 (číslo)\n\nSto třicet pět je přirozené číslo. Následuje po číslu sto třicet čtyři a předchází číslu sto třicet šest. Řadová číslovka je \"stý třicátý pátý\" nebo \"stopětatřicátý\". Římskými číslicemi se zapisuje CXXXV.\n\nSto třicet pět je\n\n\n\n\nMise STS-135 byla poslední mise raketoplánu v programu Space Shuttle a poslední let raketoplánu Atlantis. Při této misi letěli pouze čtyři astronauti (méně bylo jen při prvních šesti misích raketoplánu). V případě nouze u stanice ISS by je zachránila kosmická loď Sojuz. NASA vybrala astronauty, jimž prostředí Sojuzu fyziologicky vyhovovalo. Hlavním úkolem mise bylo na stanici ISS dopravit víceúčelový logistický modul MPLM Raffaello a vyložit z něj zásoby a vybavení pro dlouhodobý provoz stanice.\n\nBěhem mise byl na palubu ISS dopraven i americký robot nazvaný Robonaut 2 pro testování ve stavu beztíže.\n\n"}
{"id": "914007", "url": "https://cs.wikipedia.org/wiki?curid=914007", "title": "Volby v Severní Makedonii", "text": "Volby v Severní Makedonii\n\nVolby v Severní Makedonii jsou svobodné. Volí se do parlamentu, místních zastupitelstev a každých pět let probíhají prezidentské volby. Do jednokomorového parlamentu je voleno 123 poslanců na čtyřleté volební období. Předčasné volby v letech 2008 a 2011 byly zpochybněné z důvodu porušování demokratických principů.\n\n"}
{"id": "914010", "url": "https://cs.wikipedia.org/wiki?curid=914010", "title": "Shay Given", "text": "Shay Given\n\nSéamus John James Given, známý také jako Shay Given (* 20. dubna 1976), je bývalý irský fotbalový brankář. Zúčastnil se fotbalového MS 2002 a Eura 2012. Je rekordmanem v počtu odehraných zápasů za reprezentaci Irska.\n\n"}
{"id": "914012", "url": "https://cs.wikipedia.org/wiki?curid=914012", "title": "UniCredit Czech Open 2013", "text": "UniCredit Czech Open 2013\n\nUniCredit Czech Open 2013 byl už 20. ročník tenisového turnaje, který je součástí mužského okruhu ATP Challenger Tour. Turnaj se hrál venku na antuce, na dvorcích tenisového areálu TK Agrofert Prostějov v Prostějově. Turnaj probíhal od 3. do 9. června 2013.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili jako šťastní poražení:\n\n\nNásledující páry obdržely divokou kartu do hlavní soutěže:\n\n\n\n Oficiální stránky UniCredit Czech Open 2013\n"}
{"id": "914016", "url": "https://cs.wikipedia.org/wiki?curid=914016", "title": "Josef Tuček", "text": "Josef Tuček\n\nJosef Zeno Maria Tuček (20. září 1845 Brodek na Moravě – 24. července 1900 Brno) byl český advokát a politik, poslanec Moravského zemského sněmu a Říšské rady, český menšinový aktivista v Brně.\n\nPocházel z rodiny úředníka na panství hraběte Kálnokyho v Brodku. Josef Tuček chodil na gymnázium v Olomouci a Těšíně a pak vystudoval práva na Vídeňské univerzitě. Po studiích se přestěhoval do Brna, kde od prosince 1870 působil v advokátní praxi u JUDr. Heschla coby koncipient a od srpna 1876 ve vlastní advokátní kanceláři. Angažoval se v stavovských spolcích. Zasedal ve a disciplinární radě moravské advokátní komory a byl zkušebním komisařem. V roce 1892 se stal jako první etnický Čech na Moravě i místopředsedou brněnské advokátní komory. Zastával také funkci správního rady Hypoteční banky Markrabství moravského a člena představenstva brněnské pobočky Živnostenské banky. Od roku 1897 zasedal i v zemské školní radě (již od roku 1896 zde působil coby přísedící). Podporoval české spolky v Brně. Angažoval se v brněnském \"Českém čtenářském spolku\", \"Matici besedního domu\" a v období let 1886–1898 předsedal místní pobočce Matice školské. Byl aktivní i v Národní jednotě pro jihozápadní Moravu, mezi jejíž zakládající členy náležel a v které působil po jejím přestěhování do Brna od roku 1888 coby místopředseda, od roku 1890 do roku 1893 jako předseda.\n\nPoliticky byl orientován jako mladočech, respektive člen Lidové strany na Moravě, která byla moravským křídlem mladočeského hnutí, mezi jehož zakladatele patřil. Lidová strana na Moravě vznikla oficiálně roku 1894 a Tuček byl jedním ze dvou jejích místopředsedů, zatímco předsedou se stal Adolf Stránský. Zároveň bylo toto nejužší vedení kooptováno do celočeského vedení mladočeské strany.\n\nV roce 1881 získal mandát poslance Moravského zemského sněmu za kurii venkovských obcí v okrsku Jihlava, Telč. Setrval zde až do své smrti roku 1900. Pak ho na poslaneckém křesle nahradil Antonín Cyril Stojan. V roce 1892 se stal i poslancem Říšské rady (celostátní zákonodárný sbor), kde zastupoval kurii venkovských obcí, obvod Boskovice, Tišnov atd. Nastoupil 5. listopadu 1892 místo Aloise Pražáka. Ve vídeňském parlamentu setrval do konce funkčního období sněmovny, tedy do roku 1897. Ve volbách do Říšské rady roku 1897 nekandidoval, s ohledem na svou funkci přísedícího zemského výboru.\n\nV roce 1898 mu byl udělen Řád železné koruny. Zemřel roku 1900, přičemž již od roku 1899 trpěl vážnou nemocí. Kvůli chorobě se vzdal funkce předsedy poslaneckého klubu českých poslanců na zemském sněmu i postu v předsednictvu Lidové strany na Moravě. V posledních měsících již byl trvale upoután na lůžko.\n\nV brněnské městské části Veveří je po něm pojmenována Tučkova ulice.\n\n"}
{"id": "914019", "url": "https://cs.wikipedia.org/wiki?curid=914019", "title": "TJ Spartak Čelákovice", "text": "TJ Spartak Čelákovice\n\nTJ Spartak Čelákovice je český fotbalový klub . Založen byl v roce 1924, kdy odešla skupina hráčů z konkurenčního Unionu. Jeho nejúspěšnější období je v letech 1953 - 1968, kdy nepřetržitě působil ve 2. fotbalové lize. Nejlepší umístění dosahuje v sezóně 1955, kdy skončil ve své skupině na 4. místě. V roce 1999 byl z finančních důvodů sloučen s městským rivalem SK Union Čelákovice. Klub byl obnoven v roce 2015 jako TJ Spartak Čelákovice.\n\n\n\nhttp://fotbalovaskola.com/historie\n"}
{"id": "914021", "url": "https://cs.wikipedia.org/wiki?curid=914021", "title": "Narex", "text": "Narex\n\nNAREX s.r.o. je výrobce elektrického nářadí značky Narex, založený v České Lípě roku 1943. Firma je dnes součástí německého holdingu TTS Tooltechnic Systems AG sídlícího ve Wendlingenu, mateřské firmy společností Festool a Tanos.\n\nV období druhé světové války se do České Lípy přestěhovala pobočka firmy Siemens. Pod názvem Elmowerk zde začala v roce 1943 výroba elektrických vrtaček. Rok po skončení války se závod stal pobočkou podniku Elektro-Praga a v roce 1947 byl začleněn pod národní podnik ČKD Praha. V roce 1961 se stal součástí národního podniku Nářadí Praha, který byl později přejmenován na Narex Praha. V roce 1991 se stal národní podnik Narex Česká Lípa akciovou společností ve 100% vlastnictví státu. O tři roky později většinový balík akcií odkoupila německá firma Festo Tooltechnic, která se později stala součástí holdingu TTS Tooltechnic Systems AG. \n\nTovárna stála v Moskevské ulici, odkud se přestěhovala do čtvrti Svárov, Chelčické ulice.\nV závodě se vyrábí v mnoha variantách elektrické úhlové brusky, příklepové a další vrtačky, elektrické a akušroubováky, kotoučové a kmitací pily a další elektrické nářadí.\n\n"}
{"id": "914022", "url": "https://cs.wikipedia.org/wiki?curid=914022", "title": "Bob Guccione", "text": "Bob Guccione\n\nBob Guccione (1930–2010) byl vydavatelem různých časopisů, ale nejvíce je známý jako zakladatel erotického časopisu \"Penthouse\". Vydavatel, producent a umělec se narodil 17. prosince 1930 v Brooklynu, New York. Vyrůstal v katolické italoamerické rodině, studoval na kněze, strávil několik měsíců v semináři a navštěvoval vysokou školu, kde se rozhodl stát malířem.\n\nPo léta cestoval po Evropě a Africe, ale neměl dostatek finančních prostředků pro splnění svého snu. V roce 1960 se přestěhoval do Londýna a stal se šéfredaktorem časopisu \"American Express\". Pak založil zásilkový obchod a přišel s nápadem na časopis \"Penthouse\". V té době byl časopis \"Playboy\" jedničkou na trhu a Bob od začátku chtěl být jasnou konkurencí. V roce 1965 bylo první vydání vyprodáno během pěti dnů.\n\nV roce 1967 publikoval erotičtější akty než \"Playboy\" a v roce 1969 zahájil americké vydávání časopisu a představuje ochrannou známku kombinací nahých piktogramů, karikatury, investigativní žurnalistiky a beletrie. Stejně jako \"Playboy\" měl časopis Pet měsíce, nejhezčí modelku ve speciální foto příloze. V skromných začátcích si Bob fotil všechny fotografie sám, pracoval až 20 hodin denně, byl náročný ke svým zaměstnancům, časopis měl vysokou literární úroveň.\n\nPo úspěchu časopisu \"Penthouse\" začíná vydávat časopis pro ženy \"Viva\" v roce 1973, ten obsahoval fotografie nahých mužů, rozhovory a beletrii takových autorů jako Nadine Gordimer a Maxine Hong Kingston. Vrcholu dosahuje časopis \"Penthouse\" v roce 1979, kdy se prodalo více než 4,7 miliónu výtisků. Bob založil vysoce ceněnou sbírku umění s díly od Salvadora Dalího, Pabla Picassa a dalších špičkových umělců.\n\nV roce 1979 produkoval film \"Caligula\", kde hlavní roli vytvořil Malcolm McDowell. Film byl finančně neúspěšný ale po vydání na DVD jde o úspěšný titul. Dalším úspěšným časopisem je \"Omni\", který začal vycházet v roce 1978, byl zaměřen na vědu a sci-fi, obsahoval příběhy od spisovatelů jako William Burroughs, William Gibson nebo Harlan Ellison.\n\nOd roku 1980 se Bob pokusil otevřít síť heren Penthouse, ale finančně neuspěl. Skandál vyvolalo zveřejnění nahých fotek Vanessy Williams (první Miss America černé pleti z roku 1984). V roce 1987 měl spor s vlastním synem Bobem Guccione juniorem pro neshody s financováním hudebního časopisu \"Spin\". Do roku 1990 si i prostřednictvím VHS \"Penthouse\" udržel pozici na trhu s erotikou, ale s nástupem internetu zažilo jeho impérium úpadek a v roce 2003 skončilo v konkurzu. V roce 1980 časopis Forbes Guccioneho uváděl mezi 400 nejbohatšími lidmi na světě. Za dobu trvání vydělal časopis \"Penthouse\" a další více než 4 miliardy dolarů. Bob byl čtyřikrát ženatý, měl syny Boba a Nicka a dcery Toni a Ninu.\n\nZemřel 20. října 2010 ve věku 79 let ve městě Plano v Texasu po léčení rakoviny jazyka. Jeho sídlo bylo koupeno soukromými investory a dnes je z něj muzeum. O většinu majetku Bob přišel, jeho příspěvek k liberalizaci postojů je nesporný.\n"}
{"id": "914025", "url": "https://cs.wikipedia.org/wiki?curid=914025", "title": "AV-Comparatives", "text": "AV-Comparatives\n\nAV-Comparatives je nezávislou rakouskou antivirovou testovací laboratoří. Testuje a hodnotí všechny antivirové programy, které jejich výrobci do testu přihlásí. AV-Comparatives přiděluje ceny založené na různých vlastnostech i komplexních výsledcích antivirových programů.\n\nFinancování je zajištěno několika způsoby. Přihlašovacím poplatkem, který platí tvůrce antivirového softwaru, kterých přihlásil svůj produkt do testování. Tento poplatek je pro všechny účastníky stejný, aby nemohlo dojít k rozvrácení neutrality, která je pro testování AV-Comparatives nejdůležitější a nejoceňovanější. V určitých případech může být testován i antivirový program, za který vstupní poplatek zaplatil někdo jiný, například magazín, které si ho do testování vyžádal.\nDále se na financování AV-Comparatives podílí i Tyrolská regionální agentura pro rozvoj, Regionální vláda Tyrolska a další veřejné instituce.\nV souhrnném výsledku za rok 2012 se absolutním vítězem stal antivirový program BitDefender. Výborného hodnocení ale dosáhlo více programů a to: Avast, Avira, BullGuard, ESET, F-Secure, G DATA a Kaspersky.\nV prvním kvartále 2013 jsou výsledky velmi podobné, ačkoliv pořadí na špici se trochu promíchalo. Kvalitní antivirové programy dále potvrzují své schopnosti a těm slabším se příliš nedaří se ke své konkurenci přibližovat.\n\n"}
{"id": "914026", "url": "https://cs.wikipedia.org/wiki?curid=914026", "title": "Římskokatolická farnost Rychnov u Děčína", "text": "Římskokatolická farnost Rychnov u Děčína\n\nŘímskokatolická farnost Rychnov u Děčína (lat. \"Reichenna\") je územní společenství římských katolíků v Rychnově u Děčína a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1384 byla v lokalitě plebánie. Po roce 1621 se stala filiálkou k verneřické farnosti. Matriky jsou vedeny od roku 1784. V roce 1787 byla kanonicky obnovena fara.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Srbská Kamenice, jehož součástí je i farnost Rychnov u Děčína, která je tak spravována \"excurrendo\".\n\n\n"}
{"id": "914028", "url": "https://cs.wikipedia.org/wiki?curid=914028", "title": "UniCredit Czech Open 2013 – mužská dvouhra", "text": "UniCredit Czech Open 2013 – mužská dvouhra\n\nDo hlavního turnaje mužské dvouhry na UniCredit Czech Open 2013 nastoupilo celkem třicet dva hráčů. Obhájcem titulu byl německý tenista Florian Mayer.\n\nVítězem nejprestižnějšího turnaje na našem území se stal už potřetí Radek Štěpánek, který ve finále zvítězil nad talentovaným českým mladíkem Jiřím Veselým po celkem jednoznačné výhře 6–4, 6–2.\n\n\n"}
{"id": "914031", "url": "https://cs.wikipedia.org/wiki?curid=914031", "title": "Židovský hřbitov v Pravoníně", "text": "Židovský hřbitov v Pravoníně\n\nŽidovský hřbitov leží severně od obce Pravonín a je přístupný po polní cestě odbočující doleva ze silnice na Malovidy. Hřbitov je jako kulturní památka.\n\nŽidovští obyvatelé Pravonína jsou doloženi od začátku 18. století, hřbitov pak byl nejspíše založen v letech 1735–1737. V areálu o rozloze 1457 m² se z té doby zachovaly i nejstarší náhrobky. Do dnešní doby zde zůstalo jen několik desítek náhrobků a jejich torz, z márnice jsou viditelné pouze zbytky obvodních zdí, takže o její rekonstrukci se již neuvažuje, a ohradní zeď je také silně pobořena.\n\nPravidelně se zde pohřbívalo do roku 1933, nejmladší náhrobní kámen je datován 1928 a mezi významné pohřbené patří dědeček hudebního skladatele Gustava Mahlera.\nPodle jiných zdrojů\njsou Mahlerovi prarodiče (dědeček Šimon Mahler a babička Marie rozená Bondyová) pochováni v Humpolci. Jediný čitelný náhrobek na pravonínském hřbitově patří Josefu Mahlerovi (1845–1894).\n\nPocházejí odsud předkové pražského spisovatele a novináře Františka R. Krause.\n\nOd roku 1996 má areál v péči Židovská obec v Praze, která plánuje postupné vztyčování povalených náhrobků a snad také obnovu poškozené obvodní zdi, díky níž je dnes areál volně přístupný.\n\n"}
{"id": "914034", "url": "https://cs.wikipedia.org/wiki?curid=914034", "title": "Jan Vašatý", "text": "Jan Vašatý\n\nJan Vašatý (10. srpna 1836 Skrovnice – 7. září 1898 Královské Vinohrady) byl český politik, poslanec Českého zemského sněmu a Říšské rady, představitel radikálního křídla mladočeské strany, později ze strany vyloučený.\n\nVystudoval gymnázium v Hradci Králové, Rychnově n. Kněžnou a Litomyšli. Pak absolvoval Karlo-Ferdinandovu univerzitu v Praze, kde roku 1868 získal titul doktora práv. Roku 1870 si otevřel v Praze vlastní advokátní kancelář a po dobu 21 let pak působil jako právník.\n\nV roce 1878 získal mandát poslance Českého zemského sněmu za mladočeskou stranu a působil tu pak dlouhodobě, po několik funkčních období. Mandát obhájil ještě v zemských volbách roku 1895. Zasedal zde až do své smrti roku 1898.\n\nVe volbách roku 1879 se stal i poslancem Říšské rady (celostátní zákonodárný sbor), kde zastupoval kurii venkovských obcí, obvod Písek, Strakonice atd.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885. V rámci mladočeské strany patřil k radikálnímu křídlu, které bylo od počátku, tedy od vstupu Čechů na Říšskou radu roku 1879, kritické k české podpoře vlády Eduarda Taaffeho. Počátkem 80. let byl aktérem skandálu, když prohlásil o českém ministrovi v Taaffeho vládě Aloisi Pražákovi, že Pražák nic nedělá, jen pobírá ministerský plat. Zaměřoval se na jazykové otázky a v parlamentní rozpravě kritizoval zahraniční politiku monarchie, včetně Trojspolku. V jeho politických názorech byl přítomen nacionalismus a antisemitismus. Udržoval kontakty s vídeňskými antisemitskými spolky.\n\nMandát na Říšské radě obhájil ve svém volebním okrsku ve volbách roku 1885. V polovině 80. let ovšem mladočeská strana byla nevýrazná a Vašatý patřil mezi pouhých 12 mladočeských poslanců zvolených roku 1883 na zemský sněm. V praktické politice se mladočeský směr neodlišoval od Národní (staročeské) strany, jejíž předseda František Ladislav Rieger roku 1885 po volbách do Říšské rady prohlásil s uspokojením, že „\"Mladočešství, může se říci, že se jaksi vůbec ztrácí. Eduard Grégr chová se velmi rozumně, pravými mladočechy jsou nyní vlastně Engel a Vašatý\".“\n\nV druhé polovině 80. let ovšem mladočeská platforma ožívala emancipovala se z jednotné české politické reprezentace. Když roku 1887 vrcholila takzvaná drobečková aféra (kampaň mladočechů cílená proti Riegrovi), byl Vašatý společně s dalšími mladočeskými předáky (včetně Eduarda Grégra) vyloučen z Českého klubu, protože podpořil veřejnou výzvu Riegrovi k provedení personální rekonstrukce Českého klubu (jeho podpis sice na původní veřejném prohlášení těchto rebelů chyběl, ale jen proto, že Vyšatý právě nebyl přítomen ve Vídni). Poté tito čtyři mladočeši ustavili vlastní poslanecký klub. V říjnu 1887 měl tento mladočeský klub (oficiálně Klub neodvislých českých poslanců) šest členů (kromě Vašatého ještě Gabriel Blažek, Emanuel Engel, Eduard Grégr, Václav Robert z Kounic, Leopold Lažanský a Jan Vašatý).\n\nKampaň proti Riegrovi a staročechům pak vyvrcholila roku 1890 v kauze takzvaných punktací, tedy česko-německých usmiřovacích rozhovorů. Mladočeši punktace odmítli jako český ústupek a německé vítězství a razili heslo \"Pryč s punktátory\". Jan Vašatý dokonce na zemském sněmu při projednávání punktací na Riegra zaútočil se slovy „\"bídný zrádče\"“. V této atmosféře obhájil ve volbách roku 1891 poslanecké křeslo v Říšské radě. V roce 1893 se účastnil násilné obstrukce a fyzických potyček mezi českými a německými poslanci na zemském sněmu. Profiloval se tehdy i jako řečník s radikálním a košatým slovníkem. A podle svědectví blízkých mluvil v soukromí ještě radikálněji.\n\nV dubnu 1894 na Říšské radě vystoupili mladočeští poslanci Jan Vašatý, Eduard Grégr a Václav Březnovský s radikálními a zčásti vulgárně opozičními projevy. Tentokrát se ale v mladočeské straně aktivizovalo realistické a umírněné křídlo, které vedl Josef Kaizl a které se začalo distancovat od radikálů. Výsledkem jejich aktivity pak byla takvaná Nymburská rezoluce tedy vítězství pragmatického proudu v mladočeské straně a oslabení vlivu extrémních radikálů včetně Vašatého. V roce 1896, když se mladočeská strana názorově rozdělila během projednávání takzvané Badeniho volební reformy na Říšské radě, patřil Vašatý k vnitrostranické opozici, která odmítala tento návrh podpořit. Reforma sice výrazně rozšiřovala volební právo, ale zachovávala kuriový systém a tedy nerovnost voličských hlasů. Vašatý náležel mezi 15 mladočeských poslanců, kteří i ve finálním hlasování odmítli vládní předlohu podpořit. 28. října 1896 pak mladočeský poslanecký klub oznámil, že považuje Jana Vašatého za vystoupivšího z klubu. Krátce poté potvrdilo verdikt i stranické vedení a Vašatý fakticky přestal být členem mladočeské strany. Historik Jiří Malíř Vašatého označuje za \"nepolepšitelného radikála\".\n\nVe volbách roku 1897 byl zvolen do Říšské rady, nyní jako nezávislý kandidát. Ve vídeňském parlamentu setrval do svého úmrtí roku 1898. V Říšské radě ho pak nahradil Jan Rataj. V těchto posledních měsících v parlamentu zasedal mimo Český klub. Dokonce sám, nezávisle na mladočeském klubu, přednesl v Říšské radě státoprávní ohrazení. A podobně i v únoru 1898 předložil individuální návrh textu adresy panovníkovi na zemském sněmu. Historik Otto Urban uvádí, že v této době již Vašatý reprezentoval již spíš svou bouřlivou minulost, než reálnou politickou sílu. Když v dubnu 1897 založil další mladočeský radikál Václav Březnovský spolek \"Národní obrana\", který se deklaroval jako první antisemitská politická organizace, Vašatý usedl do výboru tohoto spolku.\n\nZemřel v roce 1898, pohřební průvod šel od kostela svaté Ludmily na Královských Vinohradech na Olšanské hřbitovy. Zesnulý byl bohatým mužem, spekulovalo se o jmění v hodnotě půl milionu zlatých.\n\n"}
{"id": "914036", "url": "https://cs.wikipedia.org/wiki?curid=914036", "title": "Synagoga v Pravoníně", "text": "Synagoga v Pravoníně\n\nBývalá synagoga stojí v obci Pravonín jako čp. 85.\n\nJedná se o budovu z 19. století, jež je v současné době využita jako rekreační chalupa.\n\n"}
{"id": "914039", "url": "https://cs.wikipedia.org/wiki?curid=914039", "title": "Římskokatolická farnost Růžová", "text": "Římskokatolická farnost Růžová\n\nŘímskokatolická farnost Růžová (lat. \"Rosendorfium\") je územní společenství římských katolíků v Růžové u Děčína a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o tzv. \"starou farnost\", kdy datum založení není přesně známo. Matriky byly vedeny od roku 1658. Kanonicky byla řádně ustavena v roce 1786.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Srbská Kamenice, jehož součástí je i farnost Růžová, která je tak spravována \"excurrendo\".\n\nŘímskokatolická farnost Růžová\n\n"}
{"id": "914041", "url": "https://cs.wikipedia.org/wiki?curid=914041", "title": "UniCredit Czech Open 2013 – mužská čtyřhra", "text": "UniCredit Czech Open 2013 – mužská čtyřhra\n\nDo turnaje UniCredit Czech Open 2013 nastoupilo celkem 16 šestnáct párů, z toho tři páry dostali od pořadatelů divokou kartu. Obhájcem titulu byl tchajwanský pár Hsieh Cheng-peng a Lee Hsin-han, který se ale turnaje nezúčastnil.\n\nVítězem jubilejního 20. ročníku UniCredit Czech Open 2013 ve čtyřhře se stal první nasazený americko-německý pár Nicholas Monroe a Simon Stadler, který ve finále prostějovského turnaje přehrál třetí nasazenou polsko-českou dvojici Mateusze Kowalczyka a Lukáše Rosola v poměru dvakrát 6-4 na sety.\n\n\n"}
{"id": "914042", "url": "https://cs.wikipedia.org/wiki?curid=914042", "title": "Filipovka (železniční zastávka)", "text": "Filipovka (železniční zastávka)\n\nFilipovka je jednokolejná železniční zastávka ve stejnojmenné vesnici, která je součástí obce Višňová ve Frýdlantském výběžku na severu České republiky. Zastávkou prochází trať číslo 037 spojující Liberec s polským městem Zawidów.\n\nNachází se východně od vlastní vesnice, od níž je oddělena silnicí III/0353, loukami a remízkem. Se zmíněnou silnicí je zastávka spojena zpevněnou místní komunikací. Na západní straně kolejiště stojí čekárna chránící čekající při nepříznivém počasí, po jejíž zadní straně protéká k severovýchodu Saňský potok.\n\nPo silnici třetí třídy prochází turistická trasa nazvaná „Pašerácká naučná stezka“ a vede tudy i cyklotrasa číslo 3006. Na křižovatce silnic III/0353 a III/0355, nacházející se jihozápadně od zastávky, je rozcestník turistických tras nazvaný „Filipovka – železniční stanice“, odkud vede žlutě značené trasy západním směrem na rozcestí „Saň“ a na jih k rozcestí „Višňová – železniční stanice“.\n\nNa zastávce zastavují osobní vlaky linky L6 \"Liberec – Frýdlant v Čechách – Černousy\".\n\n"}
{"id": "914044", "url": "https://cs.wikipedia.org/wiki?curid=914044", "title": "Kostel svatého Jana Křtitele (Zátoň)", "text": "Kostel svatého Jana Křtitele (Zátoň)\n\nKostel svatého Jana Křtitele v Zátoni (místní části obce Větřní) je pozdně gotickou stavbou. Kostel se nachází na dominantním návrší nad Vltavou, asi 9 km na jih od Českého Krumlova. Byl postaven po roce 1490 na starších základech, zaklenut roku 1510, je tak jednou z nejstarších sakrálních staveb v jižních Čechách. V roce 1890 zde byly první opravy střechy a hranolovité věže. Další rekonstrukce byly roku 1928 a následně roku 2010 byla opravena i fasáda kostela. Jedná se o široký jednolodní kostel s pětibokým presbytářem. Počátkem 20. století byl do Národní galerie v Praze z kostela odvezen hlavní křídlový oltář z 50. let 15. století (Zátoňská archa).\n\nJe chráněn jako kulturní památka České republiky.\n\nNejstarší písemná zmínka o kostele a proboštství v Zátoni pochází ze 13. století. V té době existoval Zátoňský hrádek pod ostrovským klášterem. Podle listiny z roku 1205 král Přemysl Otakar I. potvrdil majetek právě ostrovskému klášteru. Listina je však padělkem z počátku 14. století. Podle ní daroval Zátoň ostrovskému klášteru kníže Břetislav I. Další písemný doklad je z roku 1220. Z archeologických výzkumů vyplývá, že nejstarší částí kostela je zeď přiléhající k sakristii a kněžišti, vystavěna na místě zaniklé románské kaple. Na jejichž základech se dochovaly zbytky gotického kostela ze 13. a 14. století. Ve 14. a 15. století pokračovaly stavební fáze výstavbou sakristie. Ke konci 15. století došlo k výstavbě kněžiště a současně ke zvýšení sakristie. Dodnes není jasné, kdo v 15. století financoval dostavbu a výzdobu kostela. Dnešní pozdně gotická podoba kostela je po přestavbě v 16. století (mezi lety 1500 a 1517). Tehdy vznikl široký jednolodní prostor se západní varhanní kruchtou a otevřenou jižní předsíní.\n\nNení znám přesný seznam zdejších farářů. Kolem roku 1449 je doložena zmínka o Janovi Bítovském, v 60. a 70. letech 15. století farář Mikuláš a začátkem 16. století farář Jan M(a)ráz. Vývoj situace v dalších desítkách let je dosud nejasný. V současnosti spadá kostel pod Římskokatolickou farnost Zátoň – Biskupství českobudějovické.\n\nPatrně nejstarší viditelná část kostela je sakristie s lichoběžníkovým půdorysem, je sklenuta valenou klenbou. Na západě je kostel pomyslně ukončen hranolovou věží. Plášť lodi je čistě bílý s malovanými detaily. Na štítových stěnách jsou zrenovovány malby původních erbovních štítů Rožmberků – pětilisté růže. Loď a předsíň u hlavního vstupu má na korunní římse pás malovaných červenožlutých čtverců. Kostel má po celém obvodu typicky gotické jednoduché hranolové opěrné pilíře. Okna jsou dvoudílná s původními gotickými kružbami. V prostorách presbytáře jsou v oknech vždy dvě jeptišky a trojlist, v prostorách lodi jsou okna subtilnější s motivem v podobě trojlistu.\n\nPodobně jako u ostatních kostelů i zde byla snaha využít co největší množství již stávající konstrukce a tomuto konceptu odpovídal i architektonický návrh. Uvnitř presbytáře nalezneme síťovou žebrovou klenbu bez konzol. Aby mohlo toto symetrické dílo vzniknou, musely být v severní části přidány dva tesané krakorce. Důvodem je odklon zdi ve styku presbytáře s kněžištěm (pozdně gotické stavby se stavbou starší) o 11° k jihu, což je dobře patrné v půdoryse. Důvod tohoto záměru je dosud nejasný, pravděpodobně to souvisí s půdorysem bývalé románské stavby. K vysvěcení presbytáře došlo roku 1491, což dokládá i letopočet, který se nachází nad hlavním oltářem a na ose klenby. Stejná kamenická značka dokládá, že ve stejné etapě byl postaven i portál z presbytáře.\n\nLoď má zvenčí typicky polo-valbovou střechu, po dokončení krovu byla do interiéru vložena valená cihelná klenba s přetínajícími se kamennými žebry bez jakéhokoliv kroužení. Je zde patrný vliv vrchního rožmberského kameníka Hannse Gezingera. Propracovanější formu, ale kroužené klenby, můžeme najít ve Chvalšinách, Haslachu a Rožmberku. V kostele svatého Jana Křtitele je prostor mnohem menší, tedy i klenutí muselo být zredukováno. V klenbě jsou užita poměrně subtilní klínová žebra, která se podél oken sbíhají do jehlanových konzol. Z každé konzoly vybíhají čtyři žebra, dvě z žeber se v horní části rozdvojují a s přidáním žeber, která vedou po ose klenby, nám vzniká pět polí, která vytváří polygon. Zjednodušení klenby způsobilo, že zde není tak patrný rytmus a pravidelnost celé kompozice. V západní části lodi se nachází kruchta, která je na dvou polygonálních pilířích což vytváří trojdílnou lomenou arkádu. V této části kostela nalezneme také západní portál.\n\nNa jižním boku lodi je hlavní vstup do kostela, který je vyřešen obdélníkovou předsíní. I zde můžeme vidět vliv Hannse Gezingera. Na klenbě se nachází motiv nýtování – kolíky připomínající hřeby spojující vždy dva kusy žeber.\nLoď je zřetelně převýšena oproti kněžišti a nad vítězným obloukem je dnes zazděný vstup na půdu. Podle restaurování z roku 2003 zde byla dříve malba Assumpty datována do roku 1928. Dnes zde můžeme vidět restaurovanou malovanou výzdobu kolem kamenného sanktuáře z konce 15. století. Velice podobný sanktuář můžeme najít v Černici u Zlaté Koruny v kostele sv. Máří Magdalény. Zajímavostí na malbě kolem sanktuáře je malířovo pojetí nedostatku prostoru, které vyřešil expresivním způsobem a to ohnutím fiál.\n\nHlavní portálový oltář je barokní z konce 17. století, kolem roku 1710 přibyly ještě dva postranní barokní oltáře – sv. Šimona a oltář Navštívení Panny Marie. Ze 17. století je také intarzovaná kazatelna. Po pravé straně je u dveří pozdně gotický almužní sloupek.\n\nJako u většiny staveb z pozdního středověku i zde jsou stavitelé těžko zjistitelní.\n\nPodle podobnosti klenby v presbytáři kostela svatého Jana Křtitele s klenbou v kostele svaté Máří Magdalény ve Chvalšinách lze předpokládat, že autorem zdejší klenby je taktéž Mistr Hořického presbytáře. Klenby jsou nápadně identické v rozložení kosočtvercových útvarů v místě křížení jednotlivých polí. Žebrům klenby zde, stejně jako v sakristii kostela svaté Máří Magdaleny, chybí konzoly a tak vyrůstají přímo ze stěn. Výrazným jevem je právě výběh žeber, která vyjdou kolmo a následně se zalomí zpět.\n\nK určení kameníků se využívá kamenických značek, kterých se zde v presbytáři našlo zatím 24. Tyto značky byly rozděleny do čtyř skupin. Ze všech nalezených značek se jen jedna shodovala se značkou v lodi, to opět svědčí o změně skupiny kameníků v jednotlivých stavebních fázích kostela. V lodi se pak jedna značka opakovala na opěrákách i na okenních ostěních. Tato značka byla nalezena i na domě v Českém Krumlově číslo popisné 37, v kapli svatého Wolfganga a v další části minoritského kláštera. Takových shod najdeme více. Důležitá je ale shoda mezi značkami v kostele svatého Jana Křtitele a v cisterciáckém klášteře ve Vyšším Brodě, v kostele svatého Linharta v Dolní Vltavici nebo v kostele svatého Mikuláše v Haslachu. Tato shoda totiž dokládá vliv již zmíněného druhého stavitele Hanse Gezingera.\n\n\n"}
{"id": "914045", "url": "https://cs.wikipedia.org/wiki?curid=914045", "title": "Selma Ergeç", "text": "Selma Ergeç\n\nSelma Ergeç (* 1. listopadu 1978) je turecko-německá herečka, vítězka soutěže krásy, modelka, designérka, filoložka, psycholožka a doktorka. \n\nNarodila se v Hammu v Německu, vystudovala filozofii a psychologii na univerzitě Westfalia Wilhems v Münsteru. Modelingu se začala věnovat v roce 2000. Zahrála si manželku Uğur Polata ve filmu \"Sis ve Gece\", ale nejvíce ji proslavila role sestry sultána Sulejmana Hatice Sultan v seriálu Velkolepé století. Mluví plynně německy, anglicky, turecky, pasivně francouzsky a trochu se dorozumí i italsky. \n\nV září 2015 se provdala za Cana Öze. Svatba se konala v jejím rodném městě v Německu. \n"}
{"id": "914046", "url": "https://cs.wikipedia.org/wiki?curid=914046", "title": "Římskokatolická farnost Merboltice", "text": "Římskokatolická farnost Merboltice\n\nŘímskokatolická farnost Merboltice (lat. \"Mertendorfium\") je územní společenství římských katolíků v Merbolticích a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1384 byla v místě plebánie. Od roku 1785 jsou vedeny matriky. V roce 1787 zde byla zřízena lokálie. Fara byla kanonicky obnovena v roce 1855.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Srbská Kamenice, jehož součástí je i farnost Merboltice, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "914048", "url": "https://cs.wikipedia.org/wiki?curid=914048", "title": "Jean II Makoun", "text": "Jean II Makoun\n\nJean II Makoun (* 29. května 1983) je kamerunský fotbalový záložník a reprezentant, momentálně hrající za turecký Antalyaspor.\n\nSe Stade Rennais postoupil v sezóně 2012/13 do finále francouzského ligového poháru Coupe de la Ligue, Stade Rennais v něm podlehlo AS Saint-Étienne 0:1.\n\nS reprezentací Kamerunu se zúčastnil fotbalového MS 2010 a Afrického poháru národů 2004, 2006, 2008 a 2010.\n\n"}
{"id": "914049", "url": "https://cs.wikipedia.org/wiki?curid=914049", "title": "Quiberon", "text": "Quiberon\n\nQuiberon (bretonsky \"Kiberen\") je francouzská obec v departementu Morbihan v regionu Bretaň.\n\nQuiberon se nachází na jižním cípu stejnojmenného poloostrova v Atlantském oceánu a na severu s ním sousedí obec Saint-Pierre-Quiberon.\n\n\"Počet obyvatel\"\nPrvní hrobky a lidské kosterní nálezy jsou na poloostrově dochovány z období mezolitu (cca 5000 let př. n. l.). V době neolitické (mezi 4500 a 2000 př. n. l.) zde lidé zanechaly megality: menhiry a dolmeny.\n\nV době bronzové zde pobývali Galové, o kterých se zmiňuje i Julius Caesar ve svých \"Zápiscích o válce galské\" (III. díl). Římané vytlačili Kelty v roce 56 př. n. l.\n\nKolem roku 435 Anglové a Sasové dobyli Británii a tamní obyvatelé přesídlili na severní pobřeží Francie. Tím začala éra christianizace tohoto území.\n\nQuiberon ležel až do 11. století na ostrově. Během doby se z důvodu rozsáhlého odlesnění přesunul písek kolem zátoky a vytvořil písečnou kosu mezi ostrovem a pevninou a Quiberon se stal poloostrovem.\n\nV roce 1746 na poloostrov zaútočilo anglické loďstvo. Velitel poloostrova se odmítl vzdát, ale posádka byla poražena a obyvatelé museli uprchnout. O rok později proto začala výstavba pevnosti Penthièvre. Dne 20. listopadu 1759 se u zátoky odehrála námořní bitva u Quiberonu, ve které Angličané zvítězili nad Francouzi. Po Velké francouzské revoluci se na popud francouzské šlechtické emigrace v červnu 1795 vylodilo v přístavu 5400 royalistů z Anglie, ovšem byli republikánskou armádou poraženi.\n\nNa počátku 19. století Nicolas Appert objevil metodu konzervace potravin a ve městě se začalo rozvíjet konzervárenství, především mořských ryb.\n\nV roce 1882 byla otevřena železniční trať Auray-Quiberon. V roce 1893 bylo v Quiberonu otevřeno první kasino.\n\n\n\n"}
{"id": "914050", "url": "https://cs.wikipedia.org/wiki?curid=914050", "title": "Silnice III/0355", "text": "Silnice III/0355\n\nSilnice III/0355 je pozemní komunikace vedoucí ve Frýdlantském výběžku v Libereckém kraji na severu České republiky. Začíná na křižovatce se silnicí číslo III/0353 ve Filipovce, odkud pokračuje západním směrem. Prochází obcí a na jejím konci vstoupí do lesa, jímž vede až k vesnici Saň na česko-polské státní hranici. V lese silnice několikrát překračuje Saňský potok. Během zimních měsíců nebyla na komunikaci z rozhodnutí kraje zajišťována sjízdnost odstraňováním sněhu a náledí. Po silnici je vedena žlutá turistická trasa spojující rozcestníky pojmenované „Filipovka – železniční stanice“ a „Saň“. Na návrší severozápadně od silnice se nachází památkově chráněné archeologické naleziště hradiště Loučná.\n"}
{"id": "914053", "url": "https://cs.wikipedia.org/wiki?curid=914053", "title": "Římskokatolická farnost Bravantice", "text": "Římskokatolická farnost Bravantice\n\nŘímskokatolická farnost Bravantice je farnost Římskokatolické církve v děkanátu Bílovec ostravsko-opavské diecéze.\n\nPodle zprávy zprostředkované Gregorem Wolnýmé se na krucifixu hlavního oltáře bravantického kostela dříve nacházel nápis dokládající existenci oltáře a nepřímo fary k roku 1343. Spolehlivá nejstarší zmínka o faře v Bravanticích se vztahuje k roku 1440, kdy zdejší farář Hieronym vyměnil své zdejší místo za místo oltářníka při kostele v Bílovci. Zpráv o farnosti z raného novověku je málo, je však doloženo, že roku 1561, tj. v době, kdy již byla ve zdejším kraji silně rozšířena reformace, byla dosud katolická. V následujících téměř sto letech o ní nejsou zprávy; za třicetileté války zřejmě zanikla, roku 1652 se zde však připomíná (jako již několik let působící) farář Hermogenes Ulnerus pocházející z Fuldy.\n\nK farnosti patřily původně vedle Bravantic také vesnice Olbramice, Janovice a Zbyslavice. Vedle toho od roku 1660 zhruba do roku 1670 byly z Bravantic spravovány i Klimkovice a v letech 1668 až 1671 také Jistebník. Olbramice, Janovice a Zbyslavice se však z obvodu bravantické farnosti vyčlenily roku 1900 při založení nové farnosti v Olbramicích a od té doby tvoří obvod farnosti pouze vesnice Bravantice.\n\nPatronát bravantické fary náležel vždy vrchnosti, naposledy knížatům von Blücher-Wahlstatt.\n\nFarnost je součástí bíloveckého děkanátu od jeho založení roku 1670, předtím náležela zřejmě s celým Bíloveckem k opavskému děkanátu. Do roku 1996 byla součástí (arci)diecéze olomoucké, od uvedeného roku pak nově vytvořené diecéze ostravsko-opavské.\n\nRoku 1859 na území farnosti žilo 1994 římských katolíků, dva evangelíci a dva židé.V roce 1930 žilo ve farnosti 1187 obyvatel, z čehož 1180 (99 %) se přihlásilo k římskokatolickému vyznání.\n\nFarním kostelem je pozdně gotický, roku 1779 barokně přestavěný kostel svatého Valentina.\n\nV období po druhé světové válce je farnost většinou spravována excurrendo z některé z okolních farností. Do roku 2005 ji spravovali kněží z Bílovce (do 1990 Rudolf Sikora, 1990–2005 Karel Javorek), od roku 2005 je bravantickým administrátorem farář v Olbramicích Paweł Kukiola.\n"}
{"id": "914054", "url": "https://cs.wikipedia.org/wiki?curid=914054", "title": "Sfinx (nakladatelství)", "text": "Sfinx (nakladatelství)\n\nNakladatelství Sfinx (plným jménem \"Sfinx – Bohumil Janda\") bylo významné československé nakladatelství a knižní distribuce, vydavatelství beletrie, odborné literatury, encyklopedií a časopisů, které založil v roce 1918 Bohumil Janda. Zaniklo v roce 1949 začleněním do nakladatelství Československý spisovatel.\n\nV roce 1918 si půjčil zakladatel Bohumil Janda od smíchovského lichváře finanční prostředky na vydání prvních knižních titulů. Protože brožované knihy věnovaná židovské kabale a indickému mysticismu se dobře prodávaly, jejich prodej umožnil splatit dluhy a umožnit vznik nakladatelství Sfinx. Sídlilo v Přemyslově ulici na Smíchově v Praze. Za několik let se nakladatelství stalo významným, a to nejen v oblasti knižního obchodu.\n\nJako první zavedlo oddělení, jenž studovalo čtenářské záliby, umělecké proudy a ekonomické možnosti jednotlivých sociálních vrstev čtenářů nebo oddělení specializující se na sledování nejmodernějších polygrafických metod ve světě a optimalizaci všech částí výroby knihy.\n\nNovinkou tehdejšího československého nakladatelského světa bylo vytvoření Evropského literárního klubu, který vytvářel vzájemnou vazbu mezi čtenářem, nakladatelem a autory či překladateli na pravidelných osobních setkáních a společenských akcích.\n\nVe dvacátých letech založil Bohumil Janda se svým bratrem Ladislavem Jandou knihkupectví a knižní distribuci \"Kramerius\", které vedl Ladislav Janda. V roce 1933 došlo ke sloučení s nakladatelstvím Sfinx a Ladislav převzal funkci ředitele pro ekonomické, organizační a distribuční záležitosti.\n\nDne 2. března 1948 byla na nakladatelství uvalena národní správa. Dne 3. června 1949 byla jeho činnost násilně ukončena a z nakladatelství Sfinx, nakladatelství ELK, nakladatelského družstva Máj a nakladatelství Františka Borového vznikl Československý spisovatel.\n\nKolem nakladatelství Sfinx se sdružovaly významné osobnosti např. Vítězslav Nezval, Josef Knap, Jaroslav Seifert, Josef Kopta, Emil Vachek, Rudolf Medek, Viktor Dyk, Bohumil Mathesius, Zdeněk Vančura, Vojtěch Jirát, Hugo Siebenschein, Milada Krausová-Lesná, Jiří Pober, Miroslav Novotný, Vladimír Kratochvíl, Vilém Mathesius, Toyen (Marie Čermínová), Jindřich Štírský, Ada Hoffmeister, Josef Bohuslav Foerster, Václav Tille, Josef Čapek, Max Švabinský, Max Brod, Gustav Meyrink, Franz Werfel, Václav M. Havel (otec prezidenta Václava Havla), Josef Horák, František Kovárna, Albert Pražák, František Langer, Jan Jesenský, Antonín Matějček, Vladimír Neff, Karel Josef Beneš, František Halas, Jaroslav Jan Paulík, Jiří Weil, Jindřich Štyrský, Oldřich Menhart, František Muzika a další.\n\nMezi lety 1919 a 1949 vydalo nakladatelství více než 800 knižních titulů.\n\nVe své nakladatelské a vydavatelské činnosti se zaměřovalo na českou i světovou beletrii, odbornou literaturu, encyklopedie a několik časopisů. K významným nakladatelským počinům patřili např. tituly pro posílení české národní hrdosti, dvousvazkové dílo \"Co daly naše země Evropě a lidstvu\" (1939) nebo monumentální desetidílná \"Česká vlastivěda\" (1929–1936) (graficky upravená Jaroslavem Bendou) nebo třísvazkové dílo z oblasti ekonomie a managementu \"Encyklopedie výkonnosti\" (1934).\n\nNakladatelství vydalo díla významných představitelů české nebo světové literatury, například Karel Havlíček Borovský, Božena Němcová, Jan Neruda, Jaroslav Vrchlický, Jakub Arbes, Vítězslav Nezval, Jaroslav Seifert, Josef Kopta, Emil Vachek, Rudolf Medek, Viktor Dyk, Bohumil Mathesius, Josef Kajetán Tyl, Toyen (Marie Čermínová), Václav Tille, Max Brod, Gustav Meyrink, Franz Werfel, Jan Jesenský, František Halas, Antoine de Saint-Exupéry.\n\nTaké vydávalo překladové tituly mnoha zemí (např. anglosaská, německá, francouzská, ruská, maďarská, italská, dánská, norská, švédská, finská, švýcarská, holandská, bulharská, jihoslovanská, řecká, polská, mexická, perská, indická, japonská a čínská).\n\nO grafickou kvalitu knih se starali přední odborníci např. Jaroslav Benda, Oldřich Menhart, František Muzika nebo Jindřich Štyrský.\n\nVydavatelství vedlo více knižních edicí, např. \"Pyramida\", \"Čeští beletristé\", \"Evropská knihovna\", \"Knihovna šestiny světa\", \"Škola vševědná\" a vydávalo periodika \"Literární noviny\" a \"Typ – ilustrovaný magazín pro moderní podnikání\".\n\n\n"}
{"id": "914060", "url": "https://cs.wikipedia.org/wiki?curid=914060", "title": "Tracey Walston", "text": "Tracey Walston\n\nTracey Walston (* 9. ledna 1968 Severní Karolína, USA) je americký basketbalista.\n\nTracey Walston a Lee Rowlinson jsou první dva hráči z USA, kteří hráli v československé basketbalové ligové soutěži, oba od roku 1990 za klub Sparta Praha. Tracey Walston odehrál za Spartu Praha celkem 7 sezón. V ligové soutěži dominoval pod koši jako nejlépe doskakující hráč ligy. \nZúčastnil se jako hráč 3 zápasů ALL STARS české basketbalové ligy 1995 1996, 1997 a v soutěži ve smečování do koše. \n\n\n\n"}
{"id": "914061", "url": "https://cs.wikipedia.org/wiki?curid=914061", "title": "Židovský hřbitov v Načeradci", "text": "Židovský hřbitov v Načeradci\n\nŽidovský hřbitov se nachází se jihozápadním okraji městyse Načeradec, okres Benešov, za domem čp. 2. Je chráněn jako kulturní památka.\n\nŽidovští obyvatelé Načeradce jsou doloženi od první poloviny 16. století, hřbitov byl založen o více než století později. V areálu o rozloze 1183 m² se z té doby zachovaly i nejstarší náhrobky – nejstarším je stéla z roku 1687. Do dnešní doby zde zůstalo kolem stovky náhrobků, z nichž bylo několik zazděno v kamenné ohradní zdi.\n\nHřbitov se k obřadům používal do druhé světové války, po ní nebyl udržován a chátral. Do dnešní doby se nedochovala ani márnice, která v areálu stávala.\n\nV současnosti je obklopen soukromými pozemky, vstupní vrata na severovýchodní straně směřují do soukromé zahrady a nelze tedy jimi volně projít, ohradní zeď je však místy narušena a vstup umožňuje.\n\nO průběžnou údržbu se od roku 1997 stará Židovská obec v Praze, do budoucna je v plánu vztyčování mnoha povalených náhrobků.\n\n"}
{"id": "914063", "url": "https://cs.wikipedia.org/wiki?curid=914063", "title": "Synagoga v Načeradci", "text": "Synagoga v Načeradci\n\nBývalá synagoga stojí v městysi Načeradec jako čp. 46. Budova byla vystavěna v polovině 19. století a v současnosti je využitá jako skladiště.\n\nDo dnešní doby se z původního vzhledu zachovaly půlkruhové části oken přední fasády.\n\n"}
{"id": "914064", "url": "https://cs.wikipedia.org/wiki?curid=914064", "title": "Tommy (film)", "text": "Tommy (film)\n\nTommy je filmový muzikál z roku 1975 inspirovaný rockovou operou \"Tommy\" z roku 1969 skupiny The Who. Byl režírován Kenem Russellem a objevilo se v něm mnoho známých hvězd, včetně členů kapely samotných (nejvýznamněji zpěvák Roger Daltrey, který hrál titulní roli). Dále v něm hráli například Ann-Margret, Oliver Reed, Eric Clapton, Tina Turner, Elton John nebo Jack Nicholson.\n\nAnn-Margret za svůj výkon obdržela Zlatý glóbus a byla nominována na Oscara za nejlepší ženský herecký výkon v hlavní roli. Také Pete Townshend byl nominován na Oscara za hudbu a její filmovou úpravu. V roce 1975 byl film promítán na filmovém festivalu v Cannes a vyhrál cenu Rock Movie of the Year v prvním ročníku Rock Music Awards.\n\n"}
{"id": "914067", "url": "https://cs.wikipedia.org/wiki?curid=914067", "title": "Římskokatolická farnost Markvartice u Děčína", "text": "Římskokatolická farnost Markvartice u Děčína\n\nŘímskokatolická farnost Markvartice u Děčína (lat. \"Markersdorfium\") je územní společenství římských katolíků v Markvarticích u Děčína a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1384 byla v místě plebánie. Od roku 1628 jsou vedeny matriky.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Srbská Kamenice, jehož součástí je i farnost Markvartice u Děčína, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "914068", "url": "https://cs.wikipedia.org/wiki?curid=914068", "title": "Stasis dermatitida", "text": "Stasis dermatitida\n\nStasis dermatitida (lat. \"statis dermatitis\"), nazývaná též \"gravitační dermatitida\", \"gravitační ekzém\", \"hypostatický ekzém\", \"varikózní ekzém\" či \"dermatitida ze stázy\" je zánětlivé kožní onemocnění, které nejčastěji sekundárně vzniká při chronické žilní insuficienci. Přítomnost ani intenzita statis dermatitidy ale nekorelují se závažností žilní insuficience. Mnoho pacientů nemá varixy ani žilní problémy. Pravděpodobně více působí patogeneticky zvýšená perfuze končetiny a snížená difuze kyslíku a živin. \n\nStatis dermatitida se projevuje suchou, svědící kůží v oblasti bérců, která má nejprve růžovou barvu. Jak onemocnění postupuje, sytost barvy se zvyšuje, postižené plochy mokvají a jsou čím dál tím větší. Statis dermatitida často postihuje spodní třetinu bérce a nárt nohy. \n\nRizikové faktory jsou podobé, jako u chronické žilní insuficience, tj. dlouhodobé sezení či stání, diabetes mellitus, ischemická choroba dolních končetin, obezita, aj. \n\nLéčba se může skládat z aplikace krémů na bázi steroidů a používání kompresních punčoch.\n"}
{"id": "914071", "url": "https://cs.wikipedia.org/wiki?curid=914071", "title": "Ekoturistika", "text": "Ekoturistika\n\nEkoturistika je spojení pojmů turistika a ekologie. Jedná se o turistiku zaměřenou na poznávání přírodních oblastí a chráněných území, a to s ohledem na místní obyvatele a životní prostředí. Bohatství, které daný region díky ekoturistům získává, má tedy pomáhat chránit původní ráz tamní přírody i lidské komunity. Ze své podstaty nemůže být ekoturistika masovou záležitostí, protože masová turistika s sebou většinou nese poškozování životního prostředí i rychlou změnu způsobu života místních obyvatel.\n\nV rámci Organizace spojených národů má ekoturistiku a její pravidla na starosti Program OSN pro životní prostředí.\n\nEkoturistika s sebou nese i negativní jevy, jako zatěžování životního prostředí dálkovou dopravou, především leteckou, při cestování do vzdálených lokací a změnu chování místních obyvatel díky přizpůsobování se turistům a jejich potřebám.\n\n"}
{"id": "914073", "url": "https://cs.wikipedia.org/wiki?curid=914073", "title": "Mocninná řada", "text": "Mocninná řada\n\nMocninná řada (jedné proměnné) v matematice je nekonečná řada tvaru\n\nkde \"a\" je koeficient \"n\"-tého členu, \"c\" je konstanta a \"x\" se mění v blízkosti \"c\" (z tohoto důvodu můžeme říkat, že řady mají \"střed\" v bodě \"c\"). Tyto řady obvykle vznikají jako Taylorovy řady nějaké známé funkce.\n\nV mnoha situacích je \"c\" rovno nule, například u Maclaurinovy řady. Mocninná řada pak má jednodušší tvar\nTyto mocninné řady se nejdříve objevily v analýze, ale také se objevují v kombinatorice (pod jménem generující funkce) a v elektrotechnice (pod jménem Z-transformace). Obvyklý desítkový zápis reálných čísel může být také považována za příklad mocninné řady s celočíselnými koeficienty a s pevnou hodnotou argumentu \"x\" rovnou formula_4. Pojem p-adických čísel v teorii čísel také úzce souvisí s mocninnými řadami.\n\nKaždý polynom lze vyjádřit jako mocninnou řadu s libovolným středem \"c\", která má většinu koeficientů rovných nule. Například polynom formula_5 může být zapsán jako mocninná řada o středu formula_6 jako\nnebo o středu formula_8 jako\nnebo o středu \"c\". Mocninnou řadu můžeme považovat za polynom nekonečného stupně, i když mocninné řady obecně polynomy nejsou. \n\nVzorec pro geometrickou řadu\nkterý platí pro formula_12, je jedním z nejdůležitějších příkladů mocninné řady, stejně jako řada pro exponenciální funkci\na vzorec pro funkci sinus\nplatí pro všechna reálná x.\nTyto mocninné řady jsou příkladem Taylorovy řady. \n\nZáporné mocniny nejsou v mocninné řadě povoleny, například formula_15\nse nepovažuje za mocninnou řadu (i když to je Laurentova řada). Podobně ani neceločíselné mocniny jako formula_16 nejsou povoleny (jsou povoleny u Puiseuxových řad). Koeficienty formula_17 nesmí záviset na formula_18, takže například:\n\nMocninná řada konverguje pro některé hodnoty proměnné \"x\" a může divergovat pro ostatní hodnoty. Všechny mocninné řady f(x) s mocninami (x-c) konvergují v bodě \"x\" = \"c\". (Správné hodnoty f(c) = a vyžadují interpretaci výrazu 0 jako rovnou 1.) Pokud \"c\" není jediný bod, kde řada konverguje, pak existuje vždy číslo \"r\", takové že 0 < \"r\" ≤ ∞ tak, že řada konverguje pro každé |\"x\" − \"c\"| < \"r\" a diverguje pro každé |\"x\" − \"c\"| > \"r\". Číslo \"r\" se nazývá poloměr konvergence mocninné řady; obecně jej lze zapsat jako\n\nnebo, ekvivalentně,\n\nformula_21\n\n(toto je Cauchyova–Hadamardova věta). Rychlý způsob, jak tento výraz spočítat je\n\npokud tato limita existuje.\n\nŘady konverguje absolutně pro |\"x\" − \"c\"| < \"r\" a konverguje stejnoměrně na každé kompaktní podmnožině {\"x\" : |\"x\" − \"c\"| < \"r\"}. To jest, řada je absolutně a kompaktně konvergentní uvnitř disku konvergence.\n\nPro |\"x\" − \"c\"| = \"r\", nelze obecně říct, zda řada konverguje nebo diverguje. Ale v případě reálných proměnných, Abelova věta říká, že suma řady je spojitá v bodě \"x\", pokud řada konverguje v bodě \"x\". V případě komplexní proměnné, lze pouze prohlásit spojitost podél úsečky začínající v bodě \"c\" a končící v bodě \"x\".\n\nKdyž jsou dvě funkce \"f\" a \"g\" rozloženy na mocninnou řadu se stejným středem \"c\", mocninnou řadu součtu nebo rozdílu funkcí lze získat sčítáním nebo odčítáním po členech. Neboli pokud\npak\n\nPomocí definice uvedené výše pro mocninnou řadu součinu a podílu funkcí platí:\n\nPosloupnost formula_29 se nazývá konvoluce posloupností formula_17 a formula_31.\n\nPro dělení platí:\n\na pak lze použít postup uvedený výše s porovnáváním koeficientů.\n\nPokud je funkce zadaná jako mocninná řada, je derivovatelná uvnitř oboru konvergence. Řadu lze snadno derivovat a integrovat člen po členu:\n\nObě tyto řady mají stejný poloměr konvergence jako původní.\n\nFunkce \"f\" definované na nějaké otevřené podmnožině \"U\" množiny R nebo C se nazývá analytická, pokud je lokálně zadaná jako konvergentní mocninná řada. To znamená, že každé \"a\" ∈ \"U\" má otevřené okolí \"V\" ⊆ \"U\", takové, že existuje mocninná řada o středu \"a\", která konverguje k \"f\"(\"x\") pro každé \"x\" ∈ \"V\". \n\nKaždá mocninná řada s kladným poloměrem konvergence je analytická na uvnitř své oblasti konvergence. Všechny holomorfní funkce jsou komplexně analytické. Součty a násobky analytických funkce jsou analytické, stejně jako podíly, pokud je dělitel nenulový.\n\nPokud funkce je analytická, pak existují její derivace všech řádů, ale opak v reálném případě obecně neplatí. Koeficienty analytické funkce \"a\" lze vyjádřit jako\n\nkde formula_37 označuje \"n\"-tou derivaci \"f\" v bodě \"c\" a formula_38. To znamená, že každá analytická funkce je lokálně reprezentovaná svoji Taylorovou řadou.\n\nObecná forma analytické funkce je zcela určena svým lokálním chováním v následujícím smyslu: pokud \"f\" a \"g\" jsou dvě analytické funkce definované na stejné souvislé otevřené množině \"U\", a pokud existuje prvek \"c\"∈\"U\" takový, že \"f\"(\"c\") = \"g\"(\"c\") pro všechna \"n\" ≥ 0, pak \"f\"(\"x\") = \"g\"(\"x\") pro všechna \"x\" ∈ \"U\".\n\nPokud je zadaná mocninná řada s poloměrem konvergence \"r\", můžeme uvažovat analytické pokračování řady, tj. analytické funkce \"f\", které jsou definované na větších množinách než { \"x\" : |\"x\" − \"c\"| < \"r\" } a souhlasí se zadanou mocninnou řadou na této množiny. Číslo \"r\" je maximální v následujícím smyslu: vždy existuje komplexní číslo \"x\" s |\"x\" − \"c\"| = \"r\" takový, že žádné analytické pokračování řady nemůže být v bodě \"x\".\n\nRozvoj mocninná řada inverzní funkce analytické funkce může být určena pomocí Lagrangeovy inverzní formule.\n\nV abstraktní algebře, lze zachytit podstatu mocninných řad bez omezení na obor integrity reálných nebo komplexních čísel a bez potřeby uvažovat konvergenci. To vede k pojmu formální mocninné řady, který je velmi užitečný v algebraické kombinatorice.\n\nRozšíření teorie je nutné pro diferenciální a integrální počet více proměnných. Mocninná řada je zde definované jako nekonečná řada tvaru\n\nkde \"j\" = (\"j\", …, \"j\") je vektor přirozených čísel, koeficienty\n\"a\" jsou obvykle reálná nebo komplexní čísla, a střed \"c\" = (\"c\", …, \"c\") a argument \"x\" = (\"x\", …, \"x\") jsou obvykle reálné nebo komplexní vektory. V obvyklejší multi-indexové notaci lze napsat\n\nTeorie takových řad je složitější než teorie řad jedné proměnné, se složitějšími oblastmi konvergence. Například mocninná řada formula_41 je absolutně konvergentní na formula_42 mezi oběma hyperbolami. (Toto je příklad \"log-konvexní množiny\" v tom smyslu, že množina bodů formula_43, kde formula_44 leží v uvedené oblasti, je konvexní množina. Obecněji můžeme ukázat, že pokud c=0, uvnitř oblasti absolutní konvergence je vždy log-konvexní množina v tom to smyslu.) Na druhou stranu, uvnitř této oblasti konvergence můžeme derivovat a integrovat pod symbolem řady stejně jako v případě normální mocninné řady.\n\nNechť α je multi-index mocninné řady \"f\"(\"x\", \"x\", …, \"x\"). Řád mocninné řady \"f\" se definuje jako nejmenší hodnota |α| taková, že \"a\" ≠ 0, nebo 0 pokud \"f\" ≡ 0. Speciálně pro mocninnou řadu \"f\"(\"x\") jedné proměnné \"x\", řád \"f\" je nejmenší mocnina \"x\" s nenulovým koeficientem. Tuto definici lze jednoduše rozšířit na Laurentovy řady.\nPower series Encyclopedia of Mathematics \n"}
{"id": "914074", "url": "https://cs.wikipedia.org/wiki?curid=914074", "title": "Nakladatelství Alfa", "text": "Nakladatelství Alfa\n\nALFA NAKLADATELSTVÍ, s. r. o. je české nakladatelství odborné literatury a beletrie.\n\nZaložil jej v roce 2004 (pod původním názvem Alfa Publishing) Patrik Janda, prasynovec prvorepublikového nakladatele Bohumila Jandy.\n\nDo roku 2013 v nakladatelství vyšlo souhrnně přes 200 knih a 150 skript.\n\nOdborná produkce z oblastí ekonomie (edice \"Ekonomie Studium\"), managementu (edice \"Management Studium\", \"Management Praxe\"), práva (edice \"Právo\"), politologie (edice \"Politologie\"), psychologie a informačních technologií (edice \"Informatika\") vychází pod značkou Alfa. Divize nakladatelství \"Beta Books\" vydává beletrii (v edicích \"Próza\", \"Kuchařky\", \"Dětská literatura\", \"Poezie\").\n\nOdborné publikace splňují podmínky na existenci vědecké redakce dle požadavků Rady pro výzkum, vývoj a inovace při Úřadě vlády ČR pro zařazení do databáze publikací RIV. Členy vědecké a ediční rady nakladatelství jsou: Jaroslav Jirásek, Miroslav Kutílek, Miroslav Hučka, Ján Košturiak, Jiří Vaníček, Jiřina Jílková, Josef Šíma, Milan Malý.\n\nVydává například publikace ekonomů, působících na Katedře managementu Fakulty podnikohospodářské VŠE v Praze.\nV nakladatelství vyšly knihy českých autorů např. Jaroslav Jirásek, Petr Robejšek, Jiřina Jílková, Olga Nytrová, Milan Balabán, Zdeněk Vojtíšek, Jiří Plamínek, Milan Malý, Tomáš Krystlík, Petr Parma, Eduard Bakalář, Václav Cílek, David Gruber, Karel Šíp, Jan Karafiát, Bedřich Smetana, Karel Sabina, Božena Němcová. Mezi zahraniční autory patří Francis Fukuyama, David L. Dotlich, Steven D. Levitt, Henry Hazlitt, Don Fuller, John Adair, Ruchard A. Clark, David Chambarlain, Johan Norberg, Robert Higgs, Hans-Hermann Hoppe.\n\nNěkteré tituly získaly ocenění nebo byly na ocenění nominované:\n\n\n\n\n"}
{"id": "914075", "url": "https://cs.wikipedia.org/wiki?curid=914075", "title": "Cyklistická trasa 3006", "text": "Cyklistická trasa 3006\n\nCyklistická trasa 3006 je značená cyklotrasa v Libereckém kraji spojující Stráž nad Nisou s Filipovkou.\n\nTrasa začíná ve Stráží nad Nisou na severozápadním okraji Liberce. Odtud pokračuje na sever Stráže nad Nisou, kde z trasy odbočuje cyklotrasa číslo 3065. Následně se stáčí k východu, prochází Krásnou Studánkou a na severu Radčic z ní odbočuje cyklotrasa číslo 3036. Následně pokračuje severovýchodním směrem do Fojtky, kde z ní odbočuje cyklotrasa číslo 3019. Poté se trasa stočí k západu, z jižní a následně západní strany obchází vodní nádrž Fojtka, až dosáhne Oldřichovské ulice v Mníšku. V těch místech, západně od kostela svatého Mikuláše, se z trasy odbočuje cyklotrasa číslo 22. Následně tyto dvě cyklotrasy souběžně pokračují severovýchodním směrem sledujíce silnici číslo III/2904. Ve vzdálenosti asi 850 metrů jihozápadně od železniční zastávky v Oldřichově v Hájích se trasy rozdělují a cyklotrasa číslo 3006 pokračuje dále severovýchodním směrem míjejíc ze západní strany obce Oldřichov v Hájích i jeho část Filipku. Trasa vystoupá do Jizerských hor, prochází sedlem Hemmrichu (Oldřichovské sedlo) a po vrstevnici se stále klikatí východním směrem, až dosáhne místa na Ferdinandovem, kde z trasy odbočuje cyklotrasa číslo 3064. Pak sestoupí do vesnice a po silnici číslo III/29016 pokračuje severovýchodně k Hejnicím. Na začátku města – před bazilikou Navštívení Panny Marie – odbočuje cyklotrasa číslo 3016. Následně obě cyklotrasy pokračují společně, prochází středem města a na východní straně (na silnici číslo II/290) cyklotrasa 3006 opouští trasy číslo 3016 a ostře se láme k severu. Přechází železniční trať číslo 038 z Raspenavy do Bílého Potoka a kolem hejnického hřbitova stoupá do Lázní Libverdy. Ty po jižní obchvatové komunikaci obchází směřujíce k východu a na křižovatce u místní restaurace Vzlet se ostře stáčí k západu a míří do středu obce na lázeňskou kolonádu. Zde začíná její souběh s cyklotrasou číslo 3063. Spolu procházejí Peklem a na silnici číslo III/29011 severně od Luhu se od cyklotrasy číslo 3063 odděluje a po zmíněné silnici pokračuje severovýchodním směrem až do Ludvíkova pod Smrkem a následně do Nového Města pod Smrkem. Na jeho začátky z cyklotrasy odbočuje trasa číslo 3018, zatímco trasa 3006 přes novoměstské náměstí pokračuje po silnici číslo III/29110 do Dětřichovce až do Jindřichovic pod Smrkem, odkud po silnici číslo III/2915 na křižovatku této komunikace se silnicemi číslo III/2918 a III/2919. Zde se stáčí ostře k severu, prochází Horní Řasnicí, kde se křižuje s cyklotrasou číslo 3059 a následně pokračuje severozápadním směrem až ke státní hranici s Polskem. Tu sleduje procházejíc lesy až dosáhne silnice číslo III/2914 jižně od Dolního Oldřiše. Po ní pokračuje jihozápadním směrem k severnímu okraji Bulovky, kde silnici opouští a po polní cestě vede k Horním Pertolticím. Na jejich východním konci se ostře lomí k severu, pokračuje do obce Háj a odtud severovýchodním směrem na silniční hraničních přechod v Habarticích. Následně se stáčí k jihozápadu do Černous, odkud po silnicích číslo III/0352 a následně III/0353 prochází vedle Černous také Boleslaví, až dosahuje Filipovky, kde je na křižovatce s cyklotrasou číslo 3016 ukončena.\n"}
{"id": "914079", "url": "https://cs.wikipedia.org/wiki?curid=914079", "title": "Junior Wells", "text": "Junior Wells\n\nJunior Wells (* 9. prosince 1934 − 15. ledna 1998), pravým jménem Amos Wells Blackmore Junior, byl americký bluesový zpěvák a hráč na harmoniku.\n\nAčkoliv se Amos narodil v Memphisu ve státě Tennessee, vyrůstal na druhé straně řeky, v Západním Memphisu, stát Arkansas. Hrát na harmoniku se již v 7 letech naučil od jiné budoucí legendy, svého bratrance Juniora Parkera. K tomuto období se váže známý příběh, kdy viděl mladý Wells prodávat harmoniku za 2 dollary, avšak u sebe měl pouze dolar a padesát centů. V obchodě tedy nechal své peníze, vzal harmoniku a utekl pryč. Po krátké chvíli byl chycen policií, když ho ale zaslechli hrát, jeden policista sám doplatil chybějících 50 centů a Wells byl propuštěn na svobodu.\n\nVe 12 letech se s matkou odstěhoval do Chicaga, jež je známo jako kolébka blues. Hned při příjezdu se seznámil s kytaristy Louisem a Davidem Meyersovými, se nimiž založil kapelu Three Deuces. S tou hráli po klubech a večírcích. Když se ke kapele připojil bubeník Fred Below, přejmenovala se na The Aces.\n\nKdyž v roce 1952 Little Walter opustil kapelu Muddyho Waterse, nastoupil na jeho místo Wells. S toto kapelou hrál necelý rok, než byl povolán do armády. Když se z vrátil zpět do Chicaga, vydal několik sólových nahrávek s vydavateli States Records a Chief Records, mezi nimi i \"Messin with the Kid\" nebo \"Little by Little, která se umístila na 23. místě v žebříčku Billboard RnB chart.\n\nK největšímu zlomu v jeho kariéře však došlo ve chvíli, kdy se spojil s legendárním bluesovým kytaristou Buddym Guyem, se kterým poté hrál více jak dvacet let. Spolu vystupovali v mnoha slavných Chicagských klubech, například v Chicago's premier blues hotspot. A nakonec v roce 1966 nahráli jedno z nejvýznamnějších alb bluesové historie - \"Hoodooman Blues\". Tím odstartoval svou úspěšnou kariéru, která trvala až do jeho smrti. Svým specifickým stylem zapůsobil na mladé fanoušky blues-rocku a v průběhu let stanul na jevišti po boku Van\nMorrisona, Erica Claptona a Rolling Stones, spolupracoval i s americkou rapovou kapelou Arrested Development.\n\nPřestože v 80. letech příliš nevystupoval, v roce 1990 se spojil s dalšími mistry bluesové harmoniky Jamesem Cottonem, Careyem Bellem a Billym Branchem a společně vydali kritikou velmi dobře přijaté album Harp Attack!. Své poslední album, Come On In This House, vydal Wells v roce 1997 a obdržel za něj W.C. Handy Blues Award.\n\nV létě v roce 1997 mu byla diagnostikována rakovina, následovaná infarktem na podzim téhož roku, po kterém upadl do kómatu. Zemřel v Chicagské nemocnici na důsledky lymfomu dne 15. ledna 1998 ve věku 63 let.\n\n"}
{"id": "914081", "url": "https://cs.wikipedia.org/wiki?curid=914081", "title": "Římskokatolická farnost Malá Bukovina", "text": "Římskokatolická farnost Malá Bukovina\n\nŘímskokatolická farnost Malá Bukovina (lat. \"Micro-Bokvana, Kleinbocken\") je územní společenství římských katolíků v Malé Bukovině a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost byla založena v roce 1722. Matriky jsou vedeny od roku 1723.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Srbská Kamenice, jehož součástí je i farnost Malá Bukovina, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "914085", "url": "https://cs.wikipedia.org/wiki?curid=914085", "title": "John McTiernan", "text": "John McTiernan\n\nJohn McTiernan (* 8. ledna 1951 New York, USA) je americký herec a režisér. Jeho nejznámějšími díly, na kterých se podílel jako režisér, jsou \"Smrtonosná past\", \"Smrtonosná past 3\", \"Predátor\" a \"Poslední akční hrdina\". Vrchol jeho tvorby nastal roku 1995, kdy natočil právě třetí díl Smrtonosné pasti, poté nastal desetiletý maraton filmů, které kritici proklínali, což bylo ukončeno roku 2006. Tehdy byla na McTiernana podána žaloba z nezákonného odposlechu. McTiernan byl odsouzen a dodnes sedí ve vězení.\n\n\n"}
{"id": "914086", "url": "https://cs.wikipedia.org/wiki?curid=914086", "title": "Josef Vychodil", "text": "Josef Vychodil\n\nJosef Vychodil (14. prosince 1845 Topolany – 15. června 1913 Topolany) byl český politik, poslanec Moravského zemského sněmu a Říšské rady.\n\nRoku 1885 se uvádí jako předseda selského spolku. Kandidoval tehdy neúspěšně v obvodu Kroměříž, Zdounky, Přerov, Kojetín, Prostějov, Plumlov. Od roku 1869 byl starostou obce Topolany.\n\nPoliticky byl orientován jako mladočech, respektive člen Lidové strany na Moravě, která byla moravským křídlem mladočeského hnutí, mezi jejíž zakladatele patřil. Lidová strana na Moravě vznikla oficiálně roku 1894 a Vychodil byl jedním ze dvou jejích místopředsedů (dalším byl Josef Tuček), zatímco předsedou se stal Adolf Stránský. Všichni tři byli v této době kooptováni do celočeského vedení strany. V rámci mladočeské strany na Moravě představoval její selské křídlo. Předsedal zájmovým a stavovským organizacím, nejprve \"Českomoravskému spolku selskému pro Moravu v Olomouci\" založenému roku 1883, později od roku 1890 nástupnické \"Ústřední rolnické jednotě pro Moravu v Olomouci\" a \"Selské jednotě pro Moravu\". Selské křídlo mladočeské strany ovšem v 90. letech vykazovalo některé odlišné názory na politické otázky. Například odmítalo všeobecné volební právo. Ve straně to vyvolávalo pnutí a tendence k odtržení selských aktivistů do samostatné politické strany, které ustaly až v roce 1895, kdy Vychodil získal mandát v Říšské radě.\n\nByl poslancem Moravského zemského sněmu. V roce 1895 se stal i poslancem Říšské rady (celostátní zákonodárný sbor), kde zastupoval kurii venkovských obcí, obvod Kroměříž, Přerov atd. Nastoupil 9. července 1895 místo Josefa Hocha. Mandát obhájil za týž okrsek ve volbách do Říšské rady roku 1897 a volbách do Říšské rady roku 1901. Ve vídeňském parlamentu setrval do konce funkčního období sněmovny, tedy do roku 1907.\n"}
{"id": "914092", "url": "https://cs.wikipedia.org/wiki?curid=914092", "title": "Římskokatolická farnost Kerhartice", "text": "Římskokatolická farnost Kerhartice\n\nŘímskokatolická farnost Kerhartice (lat. \"Gersdorfium\") je územní společenství římských katolíků v Kerharticích a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v místě vedeny od roku 1707. Farnost byla kanonicky zřízena od roku 1853.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Srbská Kamenice, jehož součástí je i farnost Kerhartice, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "914094", "url": "https://cs.wikipedia.org/wiki?curid=914094", "title": "Sparta Stadion Het Kasteel", "text": "Sparta Stadion Het Kasteel\n\nSparta Stadion Het Kasteel je fotbalový stadion v nizozemském Rotterdamu a je domovem klubu Sparta Rotterdam. Pojme 11 000 sedících diváků. Otevřen byl v roce 1916. Název \"Het Kasteel\" znamená \"zámek\" a je odvozen z charakteristické budovy se dvěma nízkými věžemi připomínající zámek, který zde stál o století dříve. Jedná se o nejstarší stadion v zemi a také první stadion v Nizozemsku vlastněný klubem. Prvním zápasem, který se na stadionu odehrál, bylo střetnutí domácí Sparty Rotterdam se skotským celkem Rangers FC (0:0). Stojí v rotterdamské čtvrti Spangen, původně se jmenoval Stadion Spangen.\n\nBěhem Letních olympijských her 1928 hostil stadion 2 fotbalové zápasy. Prvním bylo utkání 5. června domácího Nizozemska s Belgií, které skončilo vítězstvím Nizozemska 3:1. Další zápas se odehrál 8. června mezi Nizozemskem a Chile a skončil remízou 2:2.\n\n"}
{"id": "914097", "url": "https://cs.wikipedia.org/wiki?curid=914097", "title": "Český znakový jazyk", "text": "Český znakový jazyk\n\nČeský znakový jazyk (ČZJ) je znakovým jazykem neslyšících lidí žijících v České republice. Podle všeho se objevil v době první české školy pro neslyšící (Ústavu pro hluchoněmé v Praze), který vznikl v roce 1786 jako pátý v Evropě, 16 let po vzniku první školy pro neslyšící žáky v Paříži. I z tohoto důvodu se uvádí, že patří do francouzské rodiny znakových jazyků. Jeho současná podoba je však odlišná od dalších národních znakových jazyků v Evropě i ve světě. I přesto mají však znakové jazyky z celého světa významné společné rysy, které umožňují mluvčím těchto jazyků se spolu vzájemně dorozumět alespoň na základní úrovni. \n\nStandard ISO 639-3 má pro český znakový jazyk kód „cse“.\n\n"}
{"id": "914101", "url": "https://cs.wikipedia.org/wiki?curid=914101", "title": "Ibis hagedaš", "text": "Ibis hagedaš\n\nIbis hagedaš (\"Bostrychia hagedash\") je jedním ze 26 druhů velkých ptáků nesoucích české pojmenování ibis. Přestože jeho rod tvoří tzv. vodní ptáci, on sám nežije v močálech a bažinách, ale převážně na pevné zemi.\n\nDruh je rozšířen v rozsáhlých subtropických a tropických oblastech Afriky, od Sahary až po jih kontinentu.\n\nNejčastěji žije ve vlhkých travnatých nebo křovinami zarostlých plochách, na okrajích deštných pralesů nebo podél vodních toků lemovaných stromy. Řidčeji se vyskytuje ve vřesovištích, močálech nebo na bažinatých územích. Loví i blízkosti lidských sídel na zemědělské půdě a v zahradách. Nejlépe mu vyhovují travnaté prostory s vlhkou, měkkou půdou, vyskytuje se ojediněle v nadmořské výšce až 1800 m.\n\nPřestože jejich počty počátkem 20. století přechodně poklesly, jsou opět v tradičních místech výskytu poměrně hojní. Navíc žijí na tak rozlehlém prostoru, že jejich druhu nehrozí nebezpečí následkem možné ekologické změny.\n\nV porovnání s ostatními ibisy je středně velký a jeho černé nohy se světle červenými prsty jsou poměrně krátké, má typický dlouhý, mírně srpovitě zahnutý černý až červenohnědý zobák. Tělo bývá dlouhé 65 až 75 cm a váží 0,9 až 1,2 kg, rozpětí křídel je 90 až 100 cm. Jeho peří je převážně olivově hnědé až šedohnědé barvy, po straně hlavy a tváře má úzký bělavý pruh. Letky a ocas má modravě černé. U některých dospělých ptáků se po stranách těla objevuji lesklé světle zelené až fialové skvrny. Ve vybarvená není mezi pohlavím rozdíl, samice bývá jen o něco menší a má kratší zobák. Duhovky očí jsou tmavě hnědé a jsou okrouženy bíle\n\nStejně jako ostatní ibisi je společenský, hledají si potravu ve skupinách (5 až 30 jedinců) a společně i hřadují (50 až 200 ptáků), většinou každoročně na stejných místech a za potravou létají i dost daleko. Často sdílejí stejná stanoviště s kormorány, čápy a dalšími. Jako jedni z mála ibisů mají hlasový projev, za svítání a hlavně za soumraku kdy se vracejí na místa nocování. Pojmenování hagedaš vzniklo jejich podle hlasitého křehotavého křiku který se skládá ze tří odlišných slabik\n\nJsou to masožraví ptáci, jejich stravu tvoří převážně různý hmyz, členovci, žížaly, korýši, pavouci, plži a malí obratlovci včetně plazů. Sbírají je z povrchu půdy nebo vybírají svým dlouhým tenkým zobákem z půdy; pravděpodobně je slyší. Jsou vítání v zahradách i na golfových hřištích, neboť sesbírají i množství hmyzu žijícího na kořenech. V období sucha se někdy přesunují do vlhčího prostředí neboť v suché, tvrdé zemině nenacházejí potravu. Větší savce nejsou schopni ulovit a ryby se v jejich jídelníčku vyskytují velmi málo. Rádi navštěvují pastviny býložravců, v jejich trusu nacházejí mnoho hmyzu.\n\nDoba rozmnožování není pevně stanovena, odvíjí se od místních podmínek, buď je těsně po období dešťů nebo v období sucha. Tito monogamní ptáci si stavějí na vodorovných větvích jednoduchá hnízda z větví a suché trávy (obvykle 3 až 6 m vysoko) na stromech, na skalních stěnách v blízkosti vody nebo i na telegrafních sloupech, občas využívají stará hnízda jiných ptáků. Samice snáší 2 až 3 šedavě zelené vejce. Inkubace trvá 25 až 28 dnů a na vejcích sedí oba rodiče, společně je také krmí potravou donesenou ve voleti. Dospívají asi v 50 dnech, tehdy mají peří stejně vybarvené jako dospělci, jen se méně leskne. Při hnízdění dochází k velkým ztrátám, vejce i mladá kuřata často vypadávají z hnízd, pár vychová průměrně pouze 1,8 mláďat ročně.\n\nJsou rozeznávány tři poddruhy:\n\nIbis hagedaš patří k vzácně chovaným druhům. V celé Evropě se v říjnu 2018 jednalo jen o 24 zoo, z toho osm v Německu. Na počátku roku 2020 šlo o 25 zoo. V rámci Česka se jedná o tři zařízení: Zoo Dvůr Králové, Zoo Plzeň a Zoo Praha . První odchov v Česku a na Slovensku se podařil v roce 2002 v Zoo Dvůr Králové.\n\nPrvní zvířata tohoto druhu přišla do Zoo Praha v roce 1974, ovšem vydržela jen do následujícího roku. Současný chov je datován do roku 2005. Od roku 2007 se daří také odchovávat mláďata. Do roku 2011 se podařilo odchovat šest mláďat, z toho tři mláďata právě v roce 2011. V průběhu roku 2017 se narodilo a bylo odchováno jedno mládě. Ke konci let 2017 i 2018 byli chováni čtyři jedinci.\n\n\n"}
{"id": "914103", "url": "https://cs.wikipedia.org/wiki?curid=914103", "title": "Lázně Petrkov", "text": "Lázně Petrkov\n\nLázně Petrkov (uváděné také jako Lázně sv. Jana Křtitele v Petrkově) stojí při Lázeňském rybníku, při krátké odbočce ze silnice z Petrkova na Svatý Kříž. Místem prochází trasa NS Bohuslava Reynka.\n\nPrvopočátky lázeňství v Petrkově lze vysledovat do roku 1729, kdy se mnich Aloisius z augustiniánského kláštera v Německém Brodě (dnes Havlíčkův Brod) údajně vydal hledat ve Svatém Kříži léčebný pramen, který by mu ulevil od revmatu. Ten se měl nacházet ve studánce ve zdejším kostele Nalezení sv. Kříže. Pramen zde ovšem již nebyl, mnich jej našel až v údolí mezi Svatým Křížem a Petrkovem, kde tryskal z ústí zaniklé hornické štoly. Vodu mu pomohla a od té doby sem proudily zástupy nemocných.\n\nLázně nechal v barokním stylu okolo roku 1731 vystavět hrabě Karel Josef II. z Palm-Guldenfingenu. Tato první budova sloužila šlechtickým rodinám z okolí. Roku 1747 provedl čáslavský fyzik Rudolph Lodgmann von Auen první rozbor zdejší vody, který potvrdil její léčivé účinky. Zdejšímu pramenu a lázním se v roce 1775 věnoval i hlavní lékař a epidemiolog Jihlavského kraje Johann Baptist Michael Edler von Sagar, který zkoumal také léčivý pramen v Dobré Vodě u Pozďátek.\n\nV roce 1777 prošly budovy přestavbou v duchu empíru, přičemž tato podoba se dochovala v severní části lázní. Jižní část v roce 1890 vyhořela, následně však došlo k obnovení. Za vlády Marie Terezie patrně sloužily jako zotavovna vojenských důstojníků, kterých se zde mělo vystřídat kolem 3000. Okolo roku 1830 byly lázně v majetku prvního českého cirkusáka Emana Beránka. Ještě na začátku 20. století byly ve správě Karla Výborného a uvádí se zde sirnato-železité parní lázně, které pomáhaly proti revmatismu. Za první světové války zde pobývali vystěhovalci z Haliče, po roce 1939 němečtí vojáci, které vystřídala Rudá armáda. Poslední velkou opravou prošly okolo roku 1930, následně se v nich léčili lidé s problémy kloubů, kožními a nervovými chorobami, otylostí, dnou a ischiasem. V roce 1948 však prošly znárodněním a od té doby jsou uzavřené. V provozu zůstávala pouze lázeňská restaurace, která se stala vyhledávaným výletním cílem obyvatel Havlíčkova Brodu.\n\nPo roce 1989 se objevily úvahy o vybudování léčebného sanatoria, ze kterých ovšem sešlo. V roce 2005 byl majitelem budov bývalých lázní a přilehlých pozemků tehdejší ministr zemědělství Petr Zgarba, jehož manželka je vnučkou Karla Výborného. Dnes jsou tyto budovy v soukromém vlastnictví (patří Marii Zgarbové) a ve špatném technickém stavu. Majitelka podle svých slov nemá zájem stav budov řešit.\n\n\n"}
{"id": "914107", "url": "https://cs.wikipedia.org/wiki?curid=914107", "title": "Gustav Wiedersperg", "text": "Gustav Wiedersperg\n\nGustav Wiedersperg (10. března 1839 Vodice – 8. května 1898) byl český šlechtic a politik, poslanec Českého zemského sněmu a Říšské rady.\n\nVystudoval gymnázium a pak absolvoval Karlo-Ferdinandovu univerzitu, kde roku 1862 získal titul doktora všeobecného lékařství. Později převzal deskový statek v rodné Vodici, který ale koncem 19. století prodal.\n\nZapojil se i do politiky. Od roku 1883 byl poslancem Českého zemského sněmu za nesvěřenecký velkostatek. Mandát obhájil v zemských volbách roku 1895. Byl členem Strany konzervativního velkostatku. Na sněmu se zaměřoval na zdravotnická témata a otázky veřejné hygieny.\n\nVe volbách roku 1879 se stal i poslancem Říšské rady (celostátní zákonodárný sbor), kde zastupoval kurii venkovských obcí, obvod Tábor, Soběslav atd. Mandát obhájil za stejný okrsek ve volbách roku 1885. Opětovně byl zvolen ve volbách roku 1891 a volbách roku 1897, nyní již za velkostatkářskou kurii. Ve vídeňském parlamentu setrval do své smrti roku 1898. Pak ho na poslaneckém křesle nahradil Erich Salm-Reifferscheidt.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885.\n"}
{"id": "914109", "url": "https://cs.wikipedia.org/wiki?curid=914109", "title": "Corgoň liga 2013/14", "text": "Corgoň liga 2013/14\n\nSezóna 2013/14 byla 21. ročníkem nejvyšší slovenské fotbalové soutěže. Začala v první polovině července 2013. Účastnilo se jí 12 týmů, každý s každým hrál jednou na domácím hřišti a jednou na hřišti soupeře. Navíc se pak opakovala první část zápasů, takže se za sezonu odehrálo 33 kol. Mezi elitu se probojoval tým FC DAC 1904 Dunajská Streda, který se do ligy vrátil po roční přestávce. Mistrovský titul ze sezóny 2012/13 obhájil ŠK Slovan Bratislava, který získal svůj osmý titul a reprezentoval slovenský fotbal ve 2. předkole Ligy mistrů. Druhý a třetí tým v tabulce si zajistily účast v předkolech Evropské ligy 2014/15, na druhé příčce skončil FK AS Trenčín, na třetím FC Spartak Trnava. Do evropských pohárů (konkrétně Evropské ligy 2014/15) postoupil i pátý celek MFK Košice díky vítězství ve slovenském poháru. Do druhé ligy sestoupil tým na 12. místě, týkalo se to klubu FC Nitra.\n\nJe to poslední ročník slovenské nejvyšší ligy, který nese sponzorské označení Corgoň podle značky piva. Jeho výrobce, společnost Heineken Slovensko, se rozhodl ukončit spolupráci s Unií ligových klubů.\n\nV září 2013 vypukla kauza zmanipulovaných zápasů ve prospěch asijských sázkařských gangů. Byly obviněny tři osoby, Ivan Žiga (který v minulosti hrál kopanou v Malajsii), Róbert Rák a Marián Dirnbach jakožto organizátoři, spojky mezi asijskými sázkovými kancelářemi a zaplacenými fotbalisty, kterým měli nabízet úplatek v rozpětí od 2 000 do 60 000 eur za zmanipulovaný zápas. Mezi obviněnými fotbalisty byli čtyři hráči klubu FC DAC 1904 Dunajská Streda: Ivan Hodúr, Marek Božoň, Michal Dian a Tomáš Huber. V utkáních mělo padnout čtyři a více branek, což se také třikrát stalo: Senica – DAC 4:0, Trenčín – DAC 6:0, Myjava – DAC 4:1. Skupina mimo slovenskou nejvyšší ligu ovlivňovala i utkání v nespecifikované fotbalové soutěži České republiky, kde bylo obviněno dalších 12 lidí.\n\n\nPoznámky:\nLegenda:\n"}
{"id": "914112", "url": "https://cs.wikipedia.org/wiki?curid=914112", "title": "Římskokatolická farnost Studénka", "text": "Římskokatolická farnost Studénka\n\nŘímskokatolická farnost Studénka je farnost Římskokatolické církve v děkanátu Bílovec ostravsko-opavské diecéze.\n\nPřesné stáří farnosti ve Studénce není známo. Podací, tj. právo vrchnosti dosazovat kněze – z nějž lze existenci farnosti dovozovat –, se zmiňuje ve smlouvě o Studénku mezi bratry Supy z Fulštejna zapsané do zemských desk roku 1525. Výslovně je však farnost zmíněna až roku 1561; tehdy byla přes rozmáhající se luteránství v regionu katolická a kněze Stanislava, jenž tehdy odcházel do Brušperka, nahrazoval Alexander Rippel. Brzy poté však farnost Studénku obsazovali protestantští kněží, z nichž je jménem znám Georg Hampl (1623). Po roce 1627 se zde začal vracet katolicismus, zejména poté, co Studénku roku 1634 získal Václav hrabě Bruntálský z Vrbna na Fulneku. Od jeho doby fungovala ve Studénce katolická farnost (roku 1638 zde již několik let působil fulnecký augustinián P. Stanislav Záborovský) a již roku 1650 se při ní připomíná i škola.\n\nPatronát nad farností náležel vždy vrchnosti, tj. majitelům statku Studénka, naposledy knížatům Blücherům z Wahlstattu.\n\nFarnost je součástí bíloveckého děkanátu od jeho založení roku 1670, předtím náležela zřejmě s celým Bíloveckem k opavskému děkanátu. Do roku 1996 byla součástí (arci)diecéze olomoucké, od uvedeného roku pak nově vytvořené diecéze ostravsko-opavské.\n\nJedinou obcí náležející k farnosti byla vždy vesnice Studénka, dnes část města Studénky. Další části města k farnosti nepatří: Butovice tvoří samostatnou farnost a Nová Horka patří k farnosti Albrechtičky.\n\nRoku 1859 na území farnosti žilo 1267 římských katolíků a 14 židů. V roce 1930 žilo ve farnosti 3383 obyvatel, z čehož 2460 (73 %) se přihlásilo k římskokatolickému vyznání.\n\nFarním kostelem je kostel svatého Bartoloměje; původní dřevěný kostel z počátku 16. století byl v letech 1874–1880 nahrazen barokní novostavbou.\n\nStávajícím (2013) farářem je Mieczyslaw Serednicki. Již od roku 1959 je ze Studénky administrována excurrendo rovněž farnost (Studénka-)Butovice.\n\nFarnost vydává místní časopis „Kostelík “.\n\n"}
{"id": "914113", "url": "https://cs.wikipedia.org/wiki?curid=914113", "title": "Karl Max Zedtwitz", "text": "Karl Max Zedtwitz\n\nHrabě Karl Max Zedtwitz, též \"Karel Maximilian Zedtwitz\" nebo \"Karel Max hrabě Zedtwitz\" (25. června 1844 České Budějovice – 25. března 1908 Praha), byl český šlechtic a politik, poslanec Českého zemského sněmu a Říšské rady, jeden z hlavních pořadatelů Jubilejní výstavy v roce 1891 a organizátor konzervativního agrárního hnutí.\n\nPocházel z českoněmeckého šlechtického rodu Zedtwitzů, usedlého na Ašsku, kde Zedtwitzům patřil statek a panství Krugsreuth. Veřejně se angažoval. Byl členem okresní školní rady v Aši, později delegátem zemědělských sdružení v české zemské zemědělské radě a členem Zemského zemědělského výboru. V roce 1869 se oženil s Berthou Marií Rieger von Riegershofen.\n\nV roce 1891 se výraznou měrou (jako předseda výkonného výboru k přípravě) podílel na organizování Jubilejní zemské výstavy v Praze. Zapojil se i do politiky. Od roku 1878 byl poslancem Českého zemského sněmu. Mandát obhájil v zemských volbách roku 1895. Náležel do politické skupiny konzervativního velkostatku. Do rozdělení zemské zemědělské rady na dvě národnostní sekce byl jejím předsedou. Byl mu udělen Císařský rakouský řád Leopoldův. Opětovně se zemským poslancem stal i v volbách roku 1901 a volbách roku 1908. Krátce po svém posledním obhájení mandátu zemřel.\n\nV roce 1893 se stal i poslancem Říšské rady (celostátní zákonodárný sbor), kde zastupoval kurii velkostatkářskou. Nastoupil 28. října 1893 místo Bedřicha Karla Kinského. Mandát obhájil ve volbách roku 1897 a volbách roku 1901. Ve vídeňském parlamentu setrval do konce funkčního období sněmovny, tedy do roku 1907. Na zemském sněmu zastupoval Stranu ústavověrného velkostatku, na Říšské radě byl členem poslanecké frakce Hohenwartův klub sdružující konzervativní politické proudy. Byl ředitelem \"České zemské banky\" a prezidentem generálního ředitelství báňsko-chemické firmy \"Montan- und Industrialwerke\" v Dolním Rychnově u Falknova. Karl Max Zedtwitz se také snažil o organizování selského stavu v konzervativním duchu. Podílel se se utvoření organizace \"Selská jednota pro království České\". Počátkem 20. století se uváděl jako předseda volného klubu \"Freie Vereinigung der Vertreter agrarischer Interessen\" sdružujícího 115 poslanců z řad Čechů, Poláků, Slovinců, Rusínů, konzervativní šlechty a několika klerikálů.\n"}
{"id": "914117", "url": "https://cs.wikipedia.org/wiki?curid=914117", "title": "Římskokatolická farnost Jetřichovice", "text": "Římskokatolická farnost Jetřichovice\n\nŘímskokatolická farnost Jetřichovice (lat. \"Dittersbachium\") je územní společenství římských katolíků v Jetřichovicích a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v místě vedeny od roku 1752. Farnost byla kanonicky zřízena od roku 1787.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Srbská Kamenice, jehož součástí je i farnost Jetřichovice, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\nŘímskokatolická farnost Jetřichovice\n\n"}
{"id": "914119", "url": "https://cs.wikipedia.org/wiki?curid=914119", "title": "Lišanský potok", "text": "Lišanský potok\n\nLišanský potok je malý vodní tok ve Středočeském kraji v okrese Rakovník. Jedná se o levostranný přítok Rakovnického potoka. Je dlouhý 18,8 km, plocha jeho povodí měří 129,1 km² a průměrný průtok v ústí je 0,3 m³/s.\n\nLokalizace pramene je nejasná. Zeměpisný lexikon uvádí jako místo pramene obec Janov. Podle běžné turistické mapy však pramení 1,25 km severovýchodně od Janova a podle jiné mapy se pramen nachází asi 900 m jižně od Janova.\nVšechny tři zdrojnice se spojují severně od Povlčína, odkud potok teče na jihovýchod, protéká odlesněnou zemědělskou krajinou a vesnicí Milostín. Obec Lišany se nachází na jeho levém břehu a potok se pod ní stáčí na jih. Na pravém břehu se nachází přírodní rezervace Červená louka a přibližně naproti ní, na levém břehu, zbytky hradu Hlavačov. Pod hradem se opět stáčí na jihovýchod, obtéká Rakovník, ve kterém napájí Tyršovo koupaliště a vzápětí se zleva ústí v nadmořské výšce 322 m n. m. do Rakovnického potoka.\n\nV minulosti potok trpěl silným znečištěním, a to v důsledku emisí továrny Rako situované poblíž potoka v rakovnické čtvrti Šamotka. V průběhu devadesátých let 20. století však došlo ke značnému zlepšení situace.\n\nCelý tok Lišanského potoka je mimopstruhovým rybářským revírem, na kterém hospodaří místní organizace Rakovník Českého rybářského svazu. Z rybích druhů jsou zde zastoupeni zejména jelec tloušť, okoun říční a hrouzek obecný.\n\n"}
{"id": "914120", "url": "https://cs.wikipedia.org/wiki?curid=914120", "title": "Římskokatolická farnost Horní Habartice", "text": "Římskokatolická farnost Horní Habartice\n\nŘímskokatolická farnost Horní Habartice (lat. \"Oberebersdorfium\") je územní společenství římských katolíků v Horních Habarticích a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v místě vedeny od roku 1784. Farnost byla kanonicky zřízena od roku 1858.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Srbská Kamenice, jehož součástí je i farnost Horní Habartice, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "914122", "url": "https://cs.wikipedia.org/wiki?curid=914122", "title": "Karel Emanuel ze Žerotína", "text": "Karel Emanuel ze Žerotína\n\nKarel Emanuel ze Žerotína, též \"Karel Emanuel Žerotín\" nebo \"Karl hrabě Zierotin, svobodný pán von Lilgenau\" (16. srpna 1850 Bludov – 26. prosince 1934 Bludov), byl moravský šlechtic a politik, poslanec Moravského zemského sněmu a Říšské rady, počátkem 20. století moravský místodržící, poslední mužský člen moravské větve rodů Žerotínů.\n\nNarodil se 16. srpna 1850 na Zámku Bludov. Jeho rodiči byli Zdeněk Otto Arnošt ze Žerotína (23. listopadu 1812 - 18. listopadu 1887), příslušník bludovské (losinsko-vízmberské) větve Žerotínů a první starosta Bludova (1850-1860), a Gabriela Almásy de Zsadány et Törökszentmiklós (*21. dubna 1816 - 17. listopadu 1896). Karel Emanuel se narodil jako sedmý z osmi sourozenců.\n\nVystudoval práva na Vídeňské univerzitě. 1. ledna 1875 vstoupil do státních služeb. Působil jako okresní komisař v Přerově. Později se vzdal úřednické kariéry a zapojil se do politiky. V letech 1884-1900 byl poslancem Moravského zemského sněmu.\n\nVe volbách roku 1885 se stal i poslancem Říšské rady (celostátní zákonodárný sbor), kde zastupoval kurii velkostatkářskou. Mandát obhájil ve volbách roku 1891. Ve vídeňském parlamentu setrval do konce funkčního období sněmovny, tedy do roku 1897.\n\nPo volbách do Říšské rady roku 1885 se uvádí jako člen Coroniniho klubu, oficiálně nazývaného Klub liberálního středu, který byl orientován vstřícněji k vládě Eduarda Taaffeho. V roce 1890 se uvádí jako poslanec bez klubové příslušnosti.\n\nV letech 1884–1900 byl poslancem Moravského sněmu za nesvěřenský velkostatek, přičemž byl zvolen předsedou střední strany. Roku 1890 byl jmenován c. k. komořím, roku 1891 tajným radou a roku 1909 byl císařem jmenován dědičným členem Panské sněmovny, protože byl \"zletilou hlavou rodu šlechtického, který v královstvích a zemích radou říšskou zastoupených rozsáhlými statky vyniká\" .\n\nOd roku 1898 předsedal nově ustavené Zemědělské radě moravské. 14. února 1901 byl vládou Ernesta von Koerbera jmenován moravským místodržícím (nejvyšší představitel státní správy na území Moravy). Funkci zastával až do 17. září 1906. Následně žil na svém panství v Bludově, kde byl již roku 1890 jmenován čestným občanem. \n\nJeho největší zásluhou bylo vyjednání Moravského vyrovnání, tedy vytvoření rovnoprávného postavení moravských Čechů a Němců v zemi, neboť předtím byli moravští Němci výrazně zvýhodněni.\n\nDne 27. dubna 1897 se ve Vídni oženil se svou neteří Zdeňkou Podstatskou-Thornsern (1875–1947). Měli spolu tři dcery - Margaretu, Gabrielu a Helenu. Byl posledním mužským členem moravské větve Žerotínů, která tak s jeho úmrtím vymřela po meči. Zemřel 26. prosince 1934 a byl pochován v žerotínské hrobce pod kostelem v Bludově.\n\n"}
{"id": "914124", "url": "https://cs.wikipedia.org/wiki?curid=914124", "title": "Lee Rowlinson", "text": "Lee Rowlinson\n\nLee Rowlinson (* 8. června 1966) v Ohio, USA je americký basketbalista.\n\nLee Rowlinson a Tracey Walston jsou první dva hráči z USA, kteří hráli v československé basketbalové ligové soutěži, oba od sezony 1990/1991 za klub Sparta Praha, která skončila na 2. místě . Lee Rowlinson odehrál za Spartu Praha ještě sezónu 1991/1992, v níž zaznamenal 1023 bodů. V ligové soutěži dominoval jako pivot pod koši. Po sezoně přestoupil do lucemburského klubu BBC US Heffingen. \n\n\n\n"}
{"id": "914125", "url": "https://cs.wikipedia.org/wiki?curid=914125", "title": "Aaron Swartz", "text": "Aaron Swartz\n\nAaron Swartz (8. listopadu 1986, Chicago, USA – 11. ledna 2013, New York, USA) byl americký odborník na informační technologie a zastánce Open Access, tedy volné přístupnosti informací. Podílel se na vývoji internetových nástrojů RSS nebo Reddit. Zabýval se také fungováním Wikipedie, především licencí Creative Commons. Kritizoval zákon Stop Online Piracy Act jako omezování osobní svobody. V roce 2011 stáhl z počítače, patřícího Massachusettskému technologickému institutu, čtyři miliony článků z digitální knihovny JSTOR a byl žalován za porušení autorských práv; ačkoli JSTOR žalobu stáhl poté, co slíbil, že získané informace nebude šířit dál, proces pokračoval a hrozilo mu až třicet let vězení. V lednu 2013 byl nalezen oběšený ve svém brooklynském bytě. Vyšetřování vyloučilo cizí zavinění a dalo sebevraždu do souvislosti s depresemi, kterými podle vlastního vyjádření trpěl.\n\n\n"}
{"id": "914127", "url": "https://cs.wikipedia.org/wiki?curid=914127", "title": "Salimbene z Parmy", "text": "Salimbene z Parmy\n\nSalimbene z Parmy (italsky \"Salimbene de Adam\", 9. října 1221, Parma – 1290) byl italský kronikář z řádu františkánů. Byl přívržencem učení Jáchyma z Fiore a v roce 1238 proti vůli svého otce, bývalého křižáka, vstoupil do řádu františkánů a vedl život potulného mnicha. Setkal se s mnoha významnými osobnostmi své doby, rozhodně nebyl přívržencem císaře Fridricha II. a je autorem kroniky zahrnující události let 1168–1287.\n\n"}
{"id": "914128", "url": "https://cs.wikipedia.org/wiki?curid=914128", "title": "Kostel svaté Kunhuty (Nedvědice)", "text": "Kostel svaté Kunhuty (Nedvědice)\n\nKostel svaté Kunhuty je římskokatolický chrám v městysu Nedvědice v okrese Brno-venkov. Je chráněn jako kulturní památka České republiky.\n\nFarář v Nedvědici je poprvé připomínán v roce 1401, jádro stavby, včetně věže, pochází asi z 15. století (kolem roku 1420?). Chrám byl v následujících staletích přestavěn, současná podoba je barokní zřejmě z roku 1720. Jedná se o jednolodní stavbu s půlkruhovým kněžištěm, u severní zdi lodi je přistavěna sakristie, před západním průčelím hranolová věž.\n\nJe farním kostelem nedvědické farnosti.\n"}
{"id": "914130", "url": "https://cs.wikipedia.org/wiki?curid=914130", "title": "Římskokatolická farnost Studénka-Butovice", "text": "Římskokatolická farnost Studénka-Butovice\n\nŘímskokatolická farnost Studénka-Butovice (dříve jen římskokatolická farnost Butovice) je farnost Římskokatolické církve v děkanátu Bílovec ostravsko-opavské diecéze.\n\nKostel v Butovicích existoval nepochybně od založení vsi v rámci kolonizace. Existuje svědectví bartošovického faráře Karla Fuchse, že v roce 1775 byla při bourání starého dřevěného butovického kostela nalezena listina z roku 1372, v níž si butovický farář Jindřich stěžuje na butovského fojta, že mu neodvádí desátek. Spolehlivá zpráva o kostelu však pochází až z roku 1434 a o farnosti až z roku 1509, kdy ji spravoval bartošovický farář Kašpar. Ve druhé polovině 16. a na počátku 17. století zde působili luteránští pastoři, jako první se připomíná roku 1584 Jakob Lotge a jako pátý a poslední v letech 1619–1623 Valentin Calcearius. Poté farnost zanikla a filiální kostel v Butovicích byl administrován z farnosti Bartošovice, s výjimkou let 1630–1642, kdy byl administrován ze Šenova.\n\nNa kunínském panství, k němuž Butovice patřily, došlo ve 20. letech ke značnému oživení tajného nekatolicismu a k emigraci evangelíků do Ochranova. Tehdejší majitelé panství Fridrich hrabě z Harrachu a jeho manželka Eleonora rozená kněžna z Lichtenštejna zintenzivnili rekatolizační snahy a snažili se ve všech třech vsích tvořících panství zajistit trvalou katolickou přítomnost: obnovili farnost v Suchdole nad Odrou a zřídili lokální kaplanství v Kuníně (podléhající farnosti Šenov) a roku 1733 lokální kaplanství v Butovicích. Zdejší lokální kaplan byl kooperátorem farnosti Bartošovice.\n\nJiž od roku 1753 jednala vrchnost o zřízení samostatné farnosti v Butovicích, nakonec k tomu však došlo až 26. prosince 1784, kdy náboženská matice zřídila ve vsi lokální kuracii, která byla pak roku 1843 povýšena na farnost.\n\nPatronátní právo k farnosti náleželo ve středověku vrchnosti (majitelům panství Fulnek, od roku 1584 majitelům panství Kunín), od znovuzřízení farnosti koncem 18. století však patronát patřil náboženské matici.\n\nV roce 1930 žilo ve farnosti 3508 obyvatel, z čehož 3254 (93 %) se přihlásilo k římskokatolickému vyznání.\n\nFarnost je součástí bíloveckého děkanátu od svého znovuzaložení roku 1784. Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nJedinou obcí náležející k farnosti byla vždy vesnice Butovice, dnes část města Studénky.\n\nFarním kostelem je kostel Všech svatých; sešlý starý dřevěný kostel byl nahrazen stávající barokní stavbou v letech 1775–1781. V obci je rovněž poutní kaple svaté Anny, založená původně fojtem Jiříkem Butovským roku 1540. V 18. století sloužila dočasně namísto zchátralého farního kostela, pak zpustla a původní dřevěná konstrukce musela být roku 1852 nahrazena stávající zděnou stavbou. Ze soukromých kaplí se zachovala pouze mariánská tzv. Nohelova kaple. Farní budova sloužila po roce 1959 jako Lidová škola umění, po roce 1989 byla navrácena církvi a sloučí katolické Charitě.\n\nOd roku 1959 je farnost Butovice – v současnosti nazývána oficiálně „farnost Studénka-Butovice“ – administrována excurrendo ze Studénky. Stávajícím (2013) farářem je Mieczyslaw Serednicki.\n\nDuchovní správci v Butovicích:\n\n"}
{"id": "914135", "url": "https://cs.wikipedia.org/wiki?curid=914135", "title": "Jiří z Martinic (1532-1598)", "text": "Jiří z Martinic (1532-1598)\n\nJiří z Martinic (1532 – 22. leden 1598) byl český šlechtic z rodu Martiniců a vysoký úředník Království českého.\n\nJiří byl syn Jana z Martinic, který v letech 1555 až do své smrti roku 1577 zastával funkci karlštejnského purkrabí, a jeho manželky Ižaldy Berkové z Dubé. Měl sestru Marii a bratry Zdislava a Jaroslava. Jiří převzal roku 1571 od otce panství Smečno. Roku 1581 koupil Lány, jež pak roku 1589 prodal císaři Rudolfovi. Roku 1595 zdědil Okoř. \n\nRoku 1584 se stal nakrátko dvorským sudím, od roku 1585 působil už jako zemský sudí a v roce 1597 se stal nejvyšším kancléřem Království českého.\n\nJiří Bořita z Martinic zakoupil roku 1583 palác na Hradčanech, pak známý pod jménem Martinický palác, který renesančně přestavěl. Jeho manželství s Eliškou z Vrbna zůstalo bezdětné a po smrti Jiřího pak pražký palác zdědil jeho synovec Jaroslav Bořita z Martinic.\n"}
{"id": "914136", "url": "https://cs.wikipedia.org/wiki?curid=914136", "title": "Cuiabá", "text": "Cuiabá\n\nCuiabá je hlavní město brazilského spolkového státu Mato Grosso. Má více než půl milionu obyvatel. Založili ho zlatokopové roku 1717, v roce 1818 dostalo městská práva. Leží poblíž geografického středu Jižní Ameriky na 15°35' jižní šířky a 56°05' západní délky na východním břehu Rio Cuiabá. Město se vyznačuje vysokými teplotami, běžně překračujícími 40 °C. Nachází se v něm mezinárodní letiště a univerzita, stadion Arena Pantanal, který hostil zápasy mistrovství světa ve fotbale 2014.\n\n"}
{"id": "914139", "url": "https://cs.wikipedia.org/wiki?curid=914139", "title": "Dřevěný most (Pernštejn)", "text": "Dřevěný most (Pernštejn)\n\nDřevěný most v osadě Pernštejn, části městyse Nedvědice, překonává říčku Nedvědičku. Postaven byl v 19. století a je chráněn jako kulturní památka České republiky.\n\nTento krytý most trámové, dvojité věšadlové konstrukce má délku 13,2 m (uváděna je také hodnota 12 m), jeho mostovka se nachází 3 m nad hladinou toku. Jeho zvláštností, na jiných zachovaných krytých dřevěných mostech v Česku jinde se nevyskytující, je čtveřice kamenných pilířů s výškou přibližně 2,5 m, které po dvojicích na každém konci mostu nesou jeho střechu. Mezi pilíři je šířka komunikace 3,6 m. Uprostřed mostu se v obou bočních stěnách nachází čtyři okna. Střecha je sedlová, krytá šindelem. Materiálem pro stavbu bylo smrkové a modřínové dřevo.\n\nMost pochází z 19. století, dle názoru místních obyvatel byl postaven snad kolem roku 1830, literatura uvádí konec 19. století. Rekonstruován byl v roce 1933, k celkové opravě došlo roku 2005, kdy musely být vyměněny také nosné trámy.\n"}
{"id": "914143", "url": "https://cs.wikipedia.org/wiki?curid=914143", "title": "Ferdinand Karel Habsbursko-Lotrinský (1868–1915)", "text": "Ferdinand Karel Habsbursko-Lotrinský (1868–1915)\n\nFerdinand Karel Habsbursko-Lotrinský (: \"Ferdinand Karl Ludwig Joseph Johann Maria von Österreich\"; 27. prosince 1868, Vídeň – 12. března 1915, Mnichov) byl rakouský arcivévoda, který žil od roku 1911 pod jménem Ferdinand Burg.\n\nByl synem Karla Ludvíka Rakouského a jeho druhé manželky Marie Annunciaty (1843–1871), dcery krále Obojí Sicílie Ferdinanda II.\n\nV necelých třech letech přišel o matku a tak byl vychováván otcovou třetí ženou Marií Terezou Portugalskou, která se o všechny děti starala s velkou láskou. Vyrůstal většinou na zámcích Reichenau a Artstetten. Jeho nejstarším bratrem byl následník rakousko-uherského trůnu František Ferdinand d'Este.\n\nUž od mládí se velice zajímal o kulturu, především o divadlo. V rámci jeho vojenské kariéry obvyklé pro rakouské arcivévody se v šestnácti letech stal poručíkem jezdectva. Ke koním však neměl žádný bližší vztah, zato začal projevovat technické nadaní. Byl povýšený na nadporučíka, později na kapitána a v roce 1897 se stal podplukovníkem. Po smrti korunního prince Rudolfa začala jeho vojenská kariéra stoupat. V roce 1902 byl povýšen na generálmajora a převelen do Prahy.\n\nV této době začal jeho vztah s dcerou profesora vídeňské techniky Bertou Czuberovou (1879–1979). Problémem byl však její měšťansky původ, a tak společenská propast v jejich vztahu byla ještě větší než u arcivévody Františka Ferdinanda. V roce 1903 se jejich tajná láska stala veřejným skandálem. Ferdinand Karel požádal císaře Františka Josefa o povolení k sňatku. Ten však žádost o morganatický sňatek rezolutně zamítl. Podobný názor měl i jeho starší bratr Otto. Ferdinand Karel byl však neoblomný.\n18. října 1904 byl ze „zdravotních důvodů“ propuštěn z armády a vykázán z Vídně na zámek Rosenstein.\n\nPo pěti letech se v roce 1909 ve Švýcarsku s Bertou tajně vzali. Následné reakce ze strany rozzlobeného císaře na sebe nenechaly dlouho čekat. V roce 1911 Ferdinanda Karla vyloučil z rodinného svazku Habsburků, odebral mu všechny tituly, vojenské hodnosti a vyznamenání. Pouze na přímluvu jeho nevlastní matky Marie Terezy mu ponechal malou roční rentu.\n\nFerdinand Karel po svém vyloučení z rodiny přijal občanské jméno Ferdinand Burg a střídavě žil na zámku Rosenstein a Rottenstein poblíž Merana. Po smrti svého bratra Františka Ferdinanda v roku 1914 byl pozván na pohřeb, ale v té době už byl z něho zlomený, starý muž, ignorovaný všemi členy rodiny i dvora. O rok později v Mnichově zemřel. Jeho manželka zemřela stoletá roku 1979. Oba dva jsou pohřbeni na Untermaiském hřbitově u Merana.\n"}
{"id": "914150", "url": "https://cs.wikipedia.org/wiki?curid=914150", "title": "Vladimír Vyoral", "text": "Vladimír Vyoral\n\nIng. Vladimír Vyoral (* 5. prosince 1961 Praha) je český basketbalista, účastník dvou mistrovství Evropy, stříbrný medailista z Mistrovství Evropy 1985.\n\nV československé basketbalové lize hrál za kluby Sparta Praha – (1980-1991, 10 sezón) a RH Pardubice (1987-1988). Se Spartou Praha získal tři stříbrné medaile za druhá místa v československé lize v letech 1989 až 1991. Za Spartu Praha hrál ještě v české basketbalové lize (1996-2002, 6 sezón). V basketbalové lize odehrál celkem 17 sezón (1980-91, 1996-2002), byl kapitánem ligového družstva, hráčskou kariéru v ligové Spartě ukončil ve svých 40 letech a docílil 5603 bodů. V historické tabulce střelců Sparty je na 3. místě.\n\nS týmem Sparta Praha se zúčastnil 7 ročníků FIBA Poháru Korač v letech 1989-2001, čtyřikrát s účastí ve čtvrtfinálové skupině. \n\nČást sportovní kariéry hrál za SSV Weissenfels, Německo (1991-94) a Slavii Praha (1994-96).\n\nZa československou basketbalovou reprezentaci hrál na dvou Mistrovství Evropy 1985 ve Stuttgartu, Německo (2. místo), 1991 v Římě, Itálie (6. místo) a získal na nich jednu stříbrnou medaili. Za reprezentační družstvo Československa v letech 1981-1991 odehrál celkem 139 zápasů, z toho 8 utkání v finálové části Mistrovství Evropy.\n\nV lednu 2004 společně s Jaromírem Geršlem převzali trenérskou funkci u ligového týmu Sparta Praha. Po skončení hráčské kariéry je trenérem basketbalu v klubu Sokol pražský.\n\n\n\n\n\n\n"}
{"id": "914151", "url": "https://cs.wikipedia.org/wiki?curid=914151", "title": "Zemský okres Bernkastel-Wittlich", "text": "Zemský okres Bernkastel-Wittlich\n\nZemský okres Bernkastel-Wittlich (německy \"Landkreis Bernkastel-Wittlich\") je okres v německé spolkové zemi Porýní-Falc. Okresním městem je Wittlich. Ustanoven byl v roce 1969 spojením dvou tehdejších okresů Wittlich a Bernkastel.\n\nOkres se rozléhá na obou březích řeky Mosely, která územím protéká ve směru z jihozápadu na severovýchod. Severní hranici regionu tvoří pahorkatina Eifel, z jihu je obklopen pohořím Hunsrück, kde se také nalézá nejvyšší bod okresu hora Erbeskopf (818 m.n.n.)\n\nKříž v horní části štítu znázorňuje trevírskou diecézi. Rak pochází ze znaku města Bernkastel-Kues a dvojice klíčů ze znaku města Wittlich. Červenobílé šachování symbolizuje hrabství Sponheim, které vládlo zdejší části moselského údolí ve středověku.\n"}
{"id": "914152", "url": "https://cs.wikipedia.org/wiki?curid=914152", "title": "MariaDB", "text": "MariaDB\n\nMariaDB je relační databáze, která je komunitou vyvíjenou nástupnickou větví (tzv, „forkem“) MySQL. Hlavním důvodem k vytvoření této větve bylo udržení licence svobodného softwaru GNU GPL. Iniciativa, díky které tato větev vznikla, pochází od původních vývojářů MySQL, kteří se obávali o další osud a směřování tohoto softwaru po jeho odkoupení společností Oracle. Přispěvatelé, kteří se podílí na vývoji, jsou povinni sdílet svá autorská práva s MariaDB Foundation.\n\nHlavním vývojářem je Michael „Monty“ Widenius, který je původním zakladatelem MySQL a Monty Program AB. Právě Michael Widenius prodal svou společnost MySQL AB společnosti Sun Microsystems za 1 mld. USD. Pojmenování MariaDB je odvozeno od jména mladší dcery Michaela Widenia – Marii.\n\nČísla verzí MariaDB až do 5.5 následují číslování MySQL. Pokud tedy používáme např. verzi 5.5 MariaDB, můžeme se spolehnout, že máme k dispozici všechny funkce MySQL stejné verze. Zajímavostí je, že ačkoliv mezi verzemi MySQL existuje mezera mezi verzemi 5.1 a 5.5, v MariaDB byly uvolněny i verze 5.2, 5.3. Po verzi 5.5 se vývojáři rozhodli další verzi pojmenovat bodem 10. Tuto změnu provedli, aby naznačili, že tyto verze již nemusí obsahovat všechny funkce z MySQL 5.6, ale ani následujících. Některé funkce se již dále neslučují (nezdají se být dostatečně stabilními) s normami MariaDB.\n\nMariaDB API a protokoly jsou kompatibilní s těmi, které využívá MySQL. Navíc přidává i některé funkce, které podporují nativní operace. Všechny konektory, knihovny a aplikace, které pracují s MySQL, by měly fungovat i v MariaDB. Na tomto základě vývojáři Fedory plánují nahradit MySQL za MariaDB ve Fedoře 19 z obavy, že Oracle z MySQL udělá uzavřený systém.\n\nZde je seznam nástrojů, u kterých je známo, že pracují správně s databází MariaDB:\n\n\nNásledující aplikace oficiálně podporují MariaDB:\n\n\nV prosinci 2012 Michael Widenius, David Axmark a Allan Larsson oznámili založení nadace, která by dohlížela nad vývojem MariaDB.\n\n\n"}
{"id": "914153", "url": "https://cs.wikipedia.org/wiki?curid=914153", "title": "Obuchiv", "text": "Obuchiv\n\nObuchiv (; – \"Obuchov\") je město v Kyjevské oblasti na Ukrajině. Leží na říčce Kobrynce nedaleko pravého břehu začátku vzdutí Kaněvské přehrady na Dněpru. Od Kyjeva, hlavního města celé Ukrajiny, je vzdáleno přibližně 45 kilometrů na jih. V roce 2012 zde žilo zhruba 33 tisíc obyvatel.\n"}
{"id": "914156", "url": "https://cs.wikipedia.org/wiki?curid=914156", "title": "Mistrovství Evropy ve fotbale hráčů do 21 let 2015", "text": "Mistrovství Evropy ve fotbale hráčů do 21 let 2015\n\nMistrovství Evropy ve fotbale hráčů do 21 let 2015 se konalo v České republice od 17. do 30. června a bylo 20. ročníkem tohoto turnaje. Závěrečný evropský turnaj hráčů do 21 let poprvé hostila Česká republika. Další šampionát bude následovat v roce 2017, přestože se uvažovalo o konání příštích turnajů v sudých letech (další měl být již v roce 2016). Zároveň se od roku 2017 přechází na model se 12 účastníky místo současných osmi (schváleno na zasedání UEFA ve švýcarském Nyonu 24. ledna 2014).\n\nSemifinalisté mistrovství se kvalifikovali na olympijský turnaj 2016 v Brazílii. Medaile se udělovaly jen za 1. a 2. místo.\n\nObhájcem titulu bylo mužstvo Španělska, které na předešlém šampionátu porazilo v boji o titul Itálii poměrem 4:2. Španělsko se však nedokázalo na turnaj kvalifikovat, když v baráži nestačilo na Srbsko, kterému podlehlo celkovým skóre 1:2.\nVítězem se poprvé v historii stala švédská fotbalová reprezentace do 21 let, když ve finále porazila Portugalsko 4:3 v penaltovém rozstřelu (po prodloužení byl stav 0:0).\n\nNejlepším střelcem se stal se 3 góly český hráč Jan Kliment. Celková návštěvnost činila 163 004 diváků.\n\nO pořádání Mistrovství Evropy ve fotbale hráčů do 21 let právě v České republice bylo rozhodnuto na základě hlasování výkonného výboru UEFA 20. března 2012 v Istanbulu v Turecku. Česko zvítězilo hned v prvním kole volby, když dostalo nadpoloviční většinu hlasů, tedy osm z celkových čtrnácti možných. Druhé Rakousko získalo hlasy čtyři, Rusko s Walesem získali po jednom a Maďarsko, Portugalsko a Řecko nedostali žádný hlas. Původně měl kandidovat i Ázerbájdžán, ale ten nakonec z volby ustoupil.\n\nKandidující státy:\nKvalifikace se účastnilo celkem 52 týmů z členských zemí UEFA (Česká republika měla účast jistou jako pořadatel a Gibraltar v době zahájení ještě nebyl členem), které byly rozlosovány do 10 skupin po 5 a 6 týmech. V kvalifikačních skupinách se týmy utkaly každý s každým doma a venku. Vítězové jednotlivých skupin a nejlepší čtveřice na druhých místech postoupili do baráže. Ta se hrála v říjnu 2014 systémem doma - venku a její vítězové postoupili na závěrečný turnaj.\n\nTurnaj se hrál na čtyřech stadionech ve třech hostitelských městech: Synot Tip Aréna a Generali Arena (Praha), Andrův stadion (Olomouc) a Stadion Miroslava Valenty (Uherské Hradiště). Hradišťský fotbalový stadion však nesplňoval kritéria UEFA a musel projít rozsáhlou rekonstrukcí. Ta začala 22. července 2014.\n\nUnie evropských fotbalových asociací (UEFA) jmenovala kompletní pětice rozhodčích (tj.: jeden hlavní, dva asistenti a stejně jako na minulém šampionátu i dva brankové) z šesti zemí, které se neprobojovaly na závěrečný turnaj. Utkání řídili rozhodčí z Francie, Nizozemska, Polska, Ruska, Řecka a Španělska. Všichni vybraní sudí patřili do kategorie 1 rozhodčích. Na rozdíl od minulých ročníků, se každý rozhodcovský tým skládal ze sudích stejného národa. V roli čtvrtých rozhodčích působili Češi Jan Paták a Ondřej Pelikán.\n\nLos závěrečného turnaje se uskutečnil 6. listopadu 2014 a probíhal od 18:00 do 20:00 v Praze v hotelu Clarion.\n\nPři losu byl využit koeficient, kterého jednotlivé země dosáhly ze zápasů z kvalifikace a baráže o postup na ME 2015 (váha 40%), z kvalifikace, baráže a účasti na závěrečném turnaji ME 2013 (váha rovněž 40%) a z kvalifikace, baráže a účasti na závěrečném turnaji ME 2011 (váha 20%).\n\nČesko jakožto pořadatel turnaje, bylo nejvýše nasazeným celkem v pozici A1 a hrálo tak ve skupině v Praze. Anglie, která měla v říjnovém období nejvyšší počet bodů z postupujících mužstev, dostala nasazení jako B1 a hrála ve skupině v Olomouci a v Uherském Hradišti. V druhém koši pro nasazené týmy se ocitly Itálie a Německo, země s druhým a třetím nejlepším koeficientem. Německo bylo vylosováno do skupiny k Česku v pozici A2, Itálie byla v pozici B2 přidělena do skupiny s Anglií. Posledním koš pro nenasazené týmy vyplnila čtveřice zbývajících mužstev, tedy Portugalsko, Dánsko, Švédsko a Srbsko. Tyto týmy pak byly vylosovány jako A3 (Dánsko), B3 (Portugalsko), A4 (Srbsko) a B4 (Švédsko) a byly rozděleny po dvou v každé skupině.\n\nPředprodej vstupenek byl zahájen 10. února 2015. Organizátoři spolu s ambasadorem turnaje Pavlem Nedvědem zveřejnili cenu vstupenek na tisková konferenci Organizačního výboru fotbalového Eura. Lístky se prodávaly ve dvou cenových kategoriích. Zápasy základních skupin vyšly na 100 a 200 českých korun, semifinále na 200 a 250 korun a finále na 250 či 350 korun. Případný dodatečný zápas olympijské kvalifikace - který se nakonec nehrál - by stál obdobně jako finále. V prodeji byly také balíčky na základní skupiny, které obsahovaly vstupenky na všechny tři zápasy na jednom stadionu. Ty vyšly v cenách 210 a 420 Kč.\n\nZákladní skupiny turnaje se hrály systémem jedenkrát každý s každým. Do semifinále postoupily dva nejlepší celky z každé skupiny, které následně hrály křížovým způsobem (A1-B2, B1-A2). Vítězové semifinálových utkání si pak zahráli o titul, oba poražení pak obsadili bronzovou příčku (o třetí místo se v soutěžích UEFA nehraje).\n\nTurnaj byl však také zároveň kvalifikací na olympiádu 2016 v Riu, kam postoupily čtyři nejúspěšnější týmy, tedy čtyři mužstva, která postoupila ze skupiny do semifinále. Výjimku však tvořila Anglie, ta nemohla hrát o postup, neboť její sportovci reprezentují na Olympijských hrách celek Velké Británie. Tudíž, pokud by Anglie postoupila do semifinále, mohlo následovat utkání o poslední volné olympijské místo mezi dvěma týmy, které skončily ve svých skupinách ne třetích místech. Toto utkání by mělo na programu vyhrazenu neděli 28. června v Uherském Hradišti. To se však nakonec nestalo, protože Anglie obsadila ve své skupině poslední místo.\n\nPokud měly dva nebo více týmů po skončení základní skupiny stejný počet bodů, byla pro určení postupujícího použita následující kritéria:\n\nPokud měly týmy po uplatnění kritérií 1-4 stále vyrovnané pořadí, byla kritéria 1-4 znovu použita výhradně mezi týmy v zápasech, které se týkají určení jejich konečného pořadí. Pokud tento postup nevedl k rozhodnutí, byly použity kritéria 5-6.\n\n\nZúčastnit se mohli pouze hráči narození po 1. lednu 1992 (na začátku kvalifikace jim muselo být maximálně 21 let).\n\nKaždý národní tým musel mít družstvo složené ze 23 hráčů, z nichž tři museli být brankáři. Pokud byl hráč zraněný nebo natolik vážně nemocný, že k vůli tomu nemohl na turnaji nastoupit k prvnímu zápasu, mohl být nahrazen jiným libovolným hráčem, ale jen v případě, že lékař z lékařské komise UEFA a týmový lékař potvrdili, že úraz nebo nemoc je dostatečně závažná na tolik, aby dotyčnému hráči zabránila účasti na turnaji.\n\nVšechny časy zápasů jsou uvedeny v středoevropském letním čase (SELČ). Vítěz utkání je označen tučně.\n\nVšechny časy zápasů jsou uvedeny ve středoevropském letním čase (SELČ). Vítěz utkání je označen tučně.\n\n\n\n\n\n"}
{"id": "914157", "url": "https://cs.wikipedia.org/wiki?curid=914157", "title": "Železniční trať Peking – Šanghaj", "text": "Železniční trať Peking – Šanghaj\n\nŽelezniční trať Peking – Šanghaj (, tedy \"trať Ťing-chu\") je železniční trať v Čínské lidové republice spojující hlavní město Peking přes Tchien-ťin se Šanghají. Celková délka trati, která byla dokončena v roce 1968 a začíná na Pekingském nádraží, je 1462 kilometrů a trať prochází provinciemi Che-pej, Šan-tung, An-chuej a Ťiang-su. Z Pekingu do Tchien-ťinu je tříkolejná, z Tchien-ťinu do Šanghaje je dvojkolejná a v celé délce je elektrifikovaná. Čínské jméno \"Ťing-chu\" naznačuje, která města spojuje, neboť \"ťing\" znamená hlavní město a \"chu\" je přezdívka Šanghaje.\n\nTrať vznikla v roce 1968 spojením úseků, které patří k nejstarším v Číně a byly postaveny za dynastie Čching.\n\nPrvní úsek z Pekingu do Tchien-ťinu byl postaven mezi lety 1897 až 1900 v rámci Severočínských císařských drah.\n\nProstřední úsek byl původně tratí Tchien-ťin - Pchu-kchou, byl postavený v letech 1908–1912 a končil v městském okrese Pchu-kchou, severním předměstí Nankingu odděleném od centra řekou Jang-c’-ťiang. Vlaky zde byly na jižní břeh do Sia-kuanu převáženy původně trajektem.\n\nPoslední úsek z Nankingu do Šanghaje byl původně postavený v letech 1905 až 1908 jako železniční trať Šanghaj - Nanking. V letech 1927 až 1949, kdy byl Nanking hlavním městem Číny, nesl právě tento úsek název \"Ťing-chu\".\n\nV roce 1968, po vybudování nankingského mostu přes Jang-c’-ťiang, byly všechny tři úseky oficiálně spojeny do jediné tratě.\n\nOd 30. června 2011 je v provozu souběžná vysokorychlostní trať Peking - Šanghaj, díky čemuž se staré trati ulevilo od zátěže. Mezi Pekingem a Tchien-ťinem vede navíc od roku 2008 souběžně vysokorychlostní trať Peking - Tchien-ťin.\n"}
{"id": "914159", "url": "https://cs.wikipedia.org/wiki?curid=914159", "title": "Štefan Král", "text": "Štefan Král\n\nŠtefan Král (* 1933) je bývalý československý fotbalista, záložník.\n\nV lize hrál za Slovan Bratislava a Rudou Hvězdu Brno. Odehrál 111 utkání a dal 2 góly. Vítěz Spartakiádního poháru 1960 a Československého poháru 1962 a 1963. V roce 1960 nastoupil v Poháru vítězů pohárů ve 4 utkáních.\n\n\n"}
{"id": "914161", "url": "https://cs.wikipedia.org/wiki?curid=914161", "title": "Zdeněk Pichner", "text": "Zdeněk Pichner\n\nZdeněk Pichner (* 30. března 1956) je bývalý český fotbalista, útočník. Po skončení aktivní kariéry působí jako trenér v nižších soutěžích.\n\nV československé lize hrál za TJ SU Teplice, nastoupil ve 30 ligových utkáních a dal 1 gól. Ve druhé lize nastoupil za Teplice ve 35 utkáních a dal 2 góly a další zápasy odehrál i za RH Cheb a VTŽ Chomutov.\n\n\n"}
{"id": "914164", "url": "https://cs.wikipedia.org/wiki?curid=914164", "title": "Matej Rakovan", "text": "Matej Rakovan\n\nMatej Rakovan (* 14. března 1990 v Žilině) je slovenský fotbalový brankář, od července 2015 působící v klubu FC Vysočina Jihlava. Mimo Slovensko působil na klubové úrovni v Česku. Je bývalým mládežnickým reprezentantem Slovenska.\nV roce 2014 úspěšně dokončil vysokoškolské studium na Panevropské vysoké škole na fakultě ekonomie a podnikání v Bratislavě.\n\nSvoji fotbalovou kariéru začal v klubu MŠK Žilina, kde prošel všemi mládežnickými kategoriemi. Před sezonou 2009/10 se propracoval do prvního mužstva. V únoru 2011 odešel na hostování do Tatranu Liptovského Mikuláše. Na podzim 2012 hostoval v týmu MFK OKD Karviná.\n\nV lednu 2013 jej získala na hostování pražská Slavia, kde působila řada jeho krajanů, na jeho postu zkušený Kamil Čontofalský. Součástí dohody o hostování byla i opce na přestup. V 1. lize debutoval v posledním kole ročníku 2012/13 v utkání proti Vysočině Jihlava (porážka 1:3). Po sezóně Slavia uplatnila opci.\n\nPřed sezonou 2015/16 se stal novou posilou klubu FC Vysočina Jihlava, kde ale na podzim 2015 v Synot lize nenastoupil ani do jednoho utkání. Byl náhradníkem Jana Hanuše. Ve druhé části ročníku odchytal čtyři zápasy.\n\nV roce 2019 přestoupil do Fastavu Zlín, kde zatím odchytal dva ligové zapasy a připsal si výhru proti Baníku i Dukle.\n\nNastupoval za slovenskou reprezentaci do 21 let.\n\n"}
{"id": "914177", "url": "https://cs.wikipedia.org/wiki?curid=914177", "title": "Karel Knaifl", "text": "Karel Knaifl\n\nKarel Knaifl (17. května 1914 Hořice – 24. července 1988 Pardubice) byl bojový pilot, který sloužil v období 2. světové války u Royal Air Force.\n\nVojenskou službu nastoupil v roce 1936 ve vojenské leteckém učilišti v Prostějově, kde byl vyškolen jako polní pilot. V letectvu Československé armády zůstal až do jejího rozpuštění v roce 1939.\n\nZačátkem května 1939 opustil území protektorátu a dne 5. května 1939 byl již presentován u československé vojenské jednotky v Krakově. Odtud byl lodí odeslán do Francie a dne 10. června 1939 byl již zařazen do cizinecké legie v Sidi-Bel-Abes v Africe. Po vyhlášení války 4. září 1939 byl přeřazen na leteckou základnu Uargla v Africe jako pilot a záhy přeložen k leteckému pluku 101 v Toulouse jako bojový pilot.\n\nPo porážce Francie odjel do Anglie, kde 1. července 1940 byl zařazen do RAF k zaškolení na britských letadlech. Od dubna 1941 bojoval v 311. čsl. bombardovací peruti jako bojový pilot. Od 30. prosince 1941 byl zařazen ve 138. britské letecké peruti, v níž se podílel na dopravě leteckých výsadků Silver A a Silver B, též Antropoid nad území protektorátu. Později působil u pobřežního leteckého velitelství při bombardování německých lodí a ponorek. V letech 1943–45 byl leteckým instruktorem a spojovacím důstojníkem v hodnosti P/O poručíka letectva.\n\nV srpnu 1945 se vrátil do ČSR a stal se ve vojenském leteckém učilišti v Olomouci velitelem pilotní školy. V roce 1949 byl jako důstojník z povolání propuštěn z československé armády, obviněn z protistátní činnosti a odsouzen. Byl vězněn do roku 1952. Pak pracoval jako dělník a byl částečně rehabilitován. Po částečné rehabilitaci byl povýšen na majora a podplukovníka v záloze, ale návrat do armády mu nebyl povolen. Pracoval nadále v JZD a STS až do odchodu do důchodu.\n\nByl vyznamenán mnoha československými a spojeneckými vojenskými vyznamenáními. Zemřel dne 24. července 1988 v Pardubicích.\n\nV uznání zásluh v boji proti nepříteli v rámci rehabilitace vojáků západního odboje za 2. světové války byl rozkazem ministra obrany ČSFR č. 0104 čl. 80 dnem 1. června 1991 jmenován do hodnosti plukovníka in memoriam.\n\n"}
{"id": "914180", "url": "https://cs.wikipedia.org/wiki?curid=914180", "title": "Proteoglykan", "text": "Proteoglykan\n\nProteoglykany (zkráceně PG) jsou molekuly s proteinovým jádrem, na které jsou navázány glykosaminoglykany (dále GAG), často negativně nabité. Asi kolem 95% tvoří sacharidová složka. Vyskytují se v extracelulární prostoru.\n\nVyplňují extracelulární prostor a určují některé vlastnosti:\nVážou se na kolagenní fibrily\nPodílí se na adhezi buněk a jejich migraci.\nPodíl na vývoji buněk a tkání.\n\n"}
{"id": "914181", "url": "https://cs.wikipedia.org/wiki?curid=914181", "title": "Volby na Maltě", "text": "Volby na Maltě\n\nVolby na Maltě jsou svobodné. Volí se do parlamentu, místních zastupitelstev, Evropského parlamentu a každých pět let probíhají nepřímé prezidentské volby. Do jednokomorového parlamentu je voleno 69 členů na pětileté volební období.\n\n"}
{"id": "914185", "url": "https://cs.wikipedia.org/wiki?curid=914185", "title": "Protesty v Turecku 2013", "text": "Protesty v Turecku 2013\n\nProtesty v Turecku v roce 2013 začaly místním protestem v úterý 28. května v Istanbulu, kde skupina několika desítek environmentalistů protestovala proti plánu pokácet stromy v parku Gezi za účelem vybudování nákupního střediska ve stylu dávno zbořených Taksimských kasáren. Poklidný protest stanujících byl poměrně násilně napaden policií, která stany zapalovala a na protestující použila slzný plyn. V dalších dnech nicméně protesty pokračovaly, zprávy o nich se hojně šířily po sociálních sítích a 29. i 30. května přišlo do okolí Taksimského náměstí demonstrovat více a více lidí, demonstrovat se začalo také v Ankaře. Dne 1. června pak policie zatkla v Istanbulu a Ankaře dohromady přes 939 osob, přičemž proti demonstrantům používala také vodní děla a slzný plyn na ně házela z vrtulníků. Protestovat proti vládnímu postupu se začalo v mnoha dalších městech, v Burse, Antalye, Eskişehiru, Smyrně, Edirne, Mersinu, Adaně, İzmitu, Konya, Kayseri, Samsun, Antakya, Trabzonu, Rize, Ispartě, Tekirdağu, Bodrumu, a Mardinu. Nepokoje přitom byly vzácně sjednoceným vyústěním nespokojenosti mnoha různých skupin s tureckou vládou premiéra Recepa Erdoğana a jeho Strany spravedlnosti a rozvoje. Vláda totiž přizpůsobuje zákony země islámu, například bojuje proti alkoholickým nápojům, plánuje stavbu mešity na Taksimském náměstí. Podporu veřejnosti rovněž nemá turecké zapojení do Syrské občanské války.\n\nTehdejší premiér Erdoğan reagoval na protesty přezíravě a sociální sítě, zejména Twitter, označil za \"„největší hrozbu pro společnost“\".\n"}
{"id": "914186", "url": "https://cs.wikipedia.org/wiki?curid=914186", "title": "Kaple svatého Jana Křtitele (Výrava)", "text": "Kaple svatého Jana Křtitele (Výrava)\n\nKaple svatého Jana Křtitele je římskokatolická kaple v obci Výrava, farnosti Černilov.\n\nKaple byla postavená v letech 1906-1907 na místě původní staré kapličky. Do věže byly umístěny dva zvony, z nichž jeden byl zrekvírován za 1. světové války. Druhý zvon s nápisem „Panně Neposkvrněné věnují katolíci“ byl místními občany tajně sejmut. V roce 1921 byl občany zakoupen druhý zvon, oby však byly v roce 1942 zrekvírovány. Nové zvony od zvonaře Šafaříka ze Lhoty pod Strání byly pořízeny a na věž vyzvednuty 9. října 1966. Zároveň byla kaple po rekonstrukci znovuvysvěcena královéhradeckým kapitulním vikářem Václavem Javůrkem. Poslední rekonstrukce kaple proběhla v roce 2000.\n\nBohoslužby se konají poslední pondělí v měsíci v 17.00, v době letního času v 18.00 h.\n\n"}
{"id": "914198", "url": "https://cs.wikipedia.org/wiki?curid=914198", "title": "Lenka (okres Rimavská Sobota)", "text": "Lenka (okres Rimavská Sobota)\n\nLenka ( ) je obec na Slovensku, v okrese Rimavská Sobota v Banskobystrickém kraji.\n\nV roce 2011 zde žilo 191 obyvatel. V roce 2001 se 64 % obyvatel hlásilo k maďarské národnosti..\n"}
{"id": "914199", "url": "https://cs.wikipedia.org/wiki?curid=914199", "title": "Grzegorz Lato", "text": "Grzegorz Lato\n\nGrzegorz Bolesław Lato (* 8. duben 1950, Malbork) je bývalý polský fotbalista, trenér, fotbalový funkcionář a politik. Hrával na pozici útočníka. V letech 1977 a 1981 získal v Polsku ocenění „Fotbalista roku“. Je členem Klubu Wybitnego Reprezentanta, který sdružuje polské fotbalisty s 60 a více starty za národní tým.\n\nS klubem Stal Mielec se stal dvakrát polským mistrem (1973, 1976) a dvakrát byl též nejlepším střelcem polské ligy (1973, 1975).\n\nS polskou reprezentací vybojoval dvě bronzové medaile na mistrovství světa, první roku 1974, kde se Lato stal i nejlepším střelcem turnaje se sedmi brankami a byl zařazen do all-stars, a druhou roku 1982. Zúčastnil se též mistrovství světa roku 1978, kde Poláci vypadli ve čtvrtfinálové skupině. Má i dvě medaile z olympijských her – zlatou z Mnichova 72 a stříbrnou z Montrealu 76. Celkem za národní tým odehrál 100 utkání, v nichž vstřelil 45 branek. Navíc odehrál 4 neoficiální reprezentační zápasy, v nichž se střelecky neprosadil.\n\nPo skončení hráčské kariéry se stal trenérem (vedl mj. Stal Mielec či Widzew Łódź), ale nakonec ho zlákala kariéra politická a funkcionářská: v letech 2001−2005 byl senátorem za Svaz demokratické levice, roku 2008 se stal prezidentem Polského fotbalového svazu.\n\n"}
{"id": "914200", "url": "https://cs.wikipedia.org/wiki?curid=914200", "title": "Rosières-en-Santerre", "text": "Rosières-en-Santerre\n\nRosières-en-Santerre je francouzská obec v departementu Somme v regionu Hauts-de-France. V roce 2013 zde žilo 2 981 obyvatel.\n\nSousední obce jsou: Caix, Harbonnières, Méharicourt, Lihons, Vauvillers a Vrély.\n\n\"Počet obyvatel\"\n\n"}
{"id": "914201", "url": "https://cs.wikipedia.org/wiki?curid=914201", "title": "Stadion Netanja", "text": "Stadion Netanja\n\nStadion Netanja (hebrejsky אצטדיון נתניה) je fotbalový stadion v izraelském městě Netanja a je domovem klubu Makabi Netanja. Pojme 13 610 diváků.\n\nInauguračním zápasem se stalo utkání 4. listopadu 2012 mezi domácím klubem Makabi Netanja a Ha-Po'elem Tel Aviv, které skončilo vítězstvím domácího celku 2:1. Prvním hráčem, který na novém hřišti vstřelil gól, byl Achmad Saba'a z Makabi.\n\nV roce 2013 stadion hostil několik zápasů Mistrovství Evropy hráčů do 21 let 2013 poté, co bylo pořadatelství přiřknuto Izraeli. Byly to následující:\n\n"}
{"id": "914205", "url": "https://cs.wikipedia.org/wiki?curid=914205", "title": "Klešťanky", "text": "Klešťanky\n\nKlešťanky jsou vodní živočichové, kteří měří podle druhu od 7 mm do 25 mm. Všechny patří do čeledi klešťankovitých (Corixidae). Na první pohled mohou připomínat znakoplavky nebo člunovky, ale po pečlivějším prozkoumání jsou velmi těžko zaměnitelné. Většina klešťanek má pouze latinský název, české označení je známé jen u několika druhů. \n\nKlešťanky můžeme najít hlavně v rybnících, jezírkách a mírně tekoucích vodách, ve vesnických nádržích. Charakter výskytu je hlavním rozlišovacím znakem mezi jinak těžko rozeznatelnými druhy klešťanek. Obecně ale lze říci, že je najdeme na mělčinách, ukryté mezi rostlinami. \n\nKlešťanka nejmenší \"(Micronecta minutissima)\" dosahuje délky 2-2,5 cm. Jedná se o všeobecně rozšířený druh, který se vyskytuje v mělkých, pomalu tekoucích vodách nebo na dně rybníků a jezírek. Její hledání může usnadnit slabé cvrkání, které vydávají hlavně samci v době páření tzv. stridulačním orgánem. \n\nCymatia coleoptrata je jeden ze zástupců, kteří nemají české druhové označení, v knihách většinou najdete jen označení \"klešťanka\". Patří k větším zástupcům čeledi Corixidae, jelikož dosahuje velikosti 3,5-4,5 cm. Žije v mělkých pomalu tekoucích vodách či v rybnících a jezírkách, kde vyhledává úkryty mezi kořeny vodních rostlin. \n\nKlešťanka velká \"(Corixa punctata)\" patří do rodu \"Corixa\" a představuje nejznámějšího zástupce tohoto rodu. Paradoxně dosahuje délky pouhých 11 mm. Vyskytuje se ve stojatých a mírně tekoucích vodách, kde se buď přichytávají na rostliny nebo žijí přisedlé na dně. Velmi dobře plavou pomocí zadních nohou opatřenými brvami. Mají stridulační orgán, kterým vydávají jemné zvuky, čehož využívají samci k vábení samiček. Na podzim se shlukují do velkých skupin a v těchto koloniích přečkávají zimu. \n\nCallicorixa praeusta patří k nejmenším klešťankám, jelikož dosahuje délky pouhých 7,5 mm. Vyskytuje se poměrně hojně ve stojatých vodách v nížinách a na podhůří, daří se jim dobře ale i v blízkosti lidských obydlí a vesnických jezírkách. Imaga (dospělce) tu můžeme nalézt po celý rok.\n"}
{"id": "914210", "url": "https://cs.wikipedia.org/wiki?curid=914210", "title": "Stadion ha-Mošava", "text": "Stadion ha-Mošava\n\nStadion ha-Mošava (hebrejsky אצטדיון המושבה) je fotbalový stadion v izraelském městě Petach Tikva. Je domovem klubů Hapoel Petach Tikva a Makabi Petach Tikva. Pojme 11 500−12 000 diváků. Otevřen byl 6. prosince 2011.\n\nV roce 2013 stadion hostil několik zápasů Mistrovství Evropy hráčů do 21 let poté, co bylo pořadatelství přiřknuto Izraeli. Byly to následující:\n\n"}
{"id": "914212", "url": "https://cs.wikipedia.org/wiki?curid=914212", "title": "Bugatti (výrobce textilu)", "text": "Bugatti (výrobce textilu)\n\nbugatti Holding Brinkmann GmbH & Co. KG je v roce 1947 založený německý výrobce módního oblečení, textilu a obuvi. Vznikl jako \"F. W. Brinkmann GmbH & Co. KG\". Sídlo má v ve východovestfálském městě Herford.\n\nBoty značky Bugatti jsou převážně módní a prestižní záležitostí. Do roku 2009 se značka specializovala výhradně na pánské boty, ale od tohoto roku vyrábí i dámské modely. Většina obuvi je vyrobena z kůže, výjimečně je svršek textilní nebo ze syntetického materiálu.\n\nV počátku všeho byl Johan Müller, který měl ve Schwelmu malé ševcovství. Díky poctivé řemeslné práci se brzy proslavil a byl znám široko daleko. Dílnu po něm přebral syn Hans, který měl jak dobrou znalost výroby obuvi, tak i velké ambice. Toužil po rozšíření jejich bot do celé Evropy. V padesátých, šedesátých a sedmdesátých letech dvacátého století koupil další 3 obuvnické firmy – Kerstadt, Leiser a GEB. Díky nim byl schopen pokrývat výrobu a firma rostla. Inspiraci bot hledal v Itálii a Portugalsku.\n\nObuvnická značka Bugatti v současné době podléhá pod švýcarskou skupinu AstorMueller group se sídlem ve Švýcarsku. Hlavou této firmy je vnuk zakladatele Johana Müllera - Tim Torsten Müller.\n\nVýrobce módní obuvi Bugatti nemá s automobilkou Bugatti nic společného. Stejný název obou firem je čistě náhodný.\n\nNázev Bugatti vznikl až v roce 1978 a to velmi neobvyklým způsobem. Obchodní oddělení hledalo italsky znějící název a tak si jednoduše vybrali v milánském telefonním seznamu\n"}
{"id": "914214", "url": "https://cs.wikipedia.org/wiki?curid=914214", "title": "Římskokatolická farnost Pustějov", "text": "Římskokatolická farnost Pustějov\n\nŘímskokatolická farnost Pustějov je farnost Římskokatolické církve v děkanátu Bílovec ostravsko-opavské diecéze.\n\nPustějov patřil odedávna k farnosti Kujavy. Roku 1678 zde byl nákladem obce a vrchnosti, fulneckého augustiniánského kláštera, vystavěn barokní filiální kostel svaté Máří Magdalény. Obec u něho chtěla založit farnost, zejména poté, co značný obnos na její zřízení odkázal roku 1768 zdejší rodák a farář v Křižanově František Hanl, jednání však vázla na finančních podmínkách. Nakonec byla v Pustějově založena samostatná duchovní správa až v rámci josefinských reforem církevní správy. Tehdy byl augustiniánský klášter ve Fulneku zrušen a panství – včetně správy Hanlova odkazu – převzala náboženská matice, která v Pustějově roku 1784 zřídila lokální kuracii. Ta byla roku 1868 povýšena na farnost.\n\nPatronát farnosti vykonávala nejprve náboženská matice, avšak jakožto pozemková vrchnost. Proto s prodejem panství roku 1825 přešel na světské držitele panství Pustějov (spojeného s panstvím Fulnek).\n\nV roce 1836 ve vsi a ve farnosti žilo 1167 obyvatel, vesměs římských katolíků. V roce 1859 to bylo 1166 římských katolíků a tři židé. V roce 1900 zde žilo 1012 římských katolíků, jedna protestantka a deset židů. V roce 1930 žilo ve farnosti 939 obyvatel, z čehož 900 (96 %) se přihlásilo k římskokatolickému vyznání.\n\nFarním kostelem je kostel svaté Máří Magdalény, původně barokní z roku 1678, v letech 1889–1890 zásadně přestavěn v historizujícím stylu.\n\nFarnost je součástí bíloveckého děkanátu od svého založení a spolu s ním náležela do roku 1996 k arcidiecézi olomoucké, od uvedeného roku pak k nově vytvořené diecézi ostravsko-opavské.\n\nJedinou obcí náležející k farnosti byla vždy vesnice Pustějov.\n\nOd roku 1961 je farnost spravována excurrendo: až do roku 2009 v Pustějově působil farář z Hladkých Životic. V současnosti (2013) farnost spravuje excurrendo Martin Sodora, kněz z Bílovce.\n\nŘímskokatoličtí duchovní správci v Pustějově od roku 1784: \n\n"}
{"id": "914222", "url": "https://cs.wikipedia.org/wiki?curid=914222", "title": "Operace al-Anfal", "text": "Operace al-Anfal\n\nOperace al-Anfal bylo kódové označení pro genocidní vojenské tažení, během Irácko-íránské války v letech 1988 až 1989, vedené iráckým baasistickým prezidentem Saddámem Husajnem proti Kurdům a dalším nearabským menšinám (Asyřanům, iráckým Turkmenům, Jezídům, Mandejcům a Židům) v severním Iráku. Vojenským velitelem operace byl Husajnův bratranec Alí Hasan al-Madžíd. Spojené království, Norsko a Švédsko oficiálně považují operaci al-Anfal za genocidu. Jméno operace bylo vybráno podle stejnojmenné koránské Súry.\n\nTerčem Operace al-Anfal byla území iráckého Kurdistánu ovládaná Vlasteneckou unií Kurdistánu a Kurdskou demokratickou stranou, které byly během války podporovány Teheránem. Kampaň měla charakter etnické čistky zahrnovala pozemní útoky stejně jako letecké bombardování, systematickou destrukci osad, masové deportace a popravy. Během operace byly použity také chemické zbraně. Při útoku na město Halabdža bylo bojovými plyny okamžitě usmrceno na 5000 lidí a dalších 10 000 jimi bylo zasaženo. Odhaduje se že během kampaně bylo iráckými jednotkami zmasakrováno 50 až 100 tisíc civilistů a zničeno více jak 4000 vesnic.\n\nV roce 2006 byl velitel operace Alí Hasan al-Madžíd (přezdívaný „Chemický Alí“) usvědčen z genocidy a odsouzen k trestu smrti oběšením. Saddám Husajn nebyl za zločiny spáchané během operace Anfal nikdy souzen.\n\n"}
{"id": "914225", "url": "https://cs.wikipedia.org/wiki?curid=914225", "title": "Núbijská poušť", "text": "Núbijská poušť\n\nNúbijská púšť (arabsky: صحراء النوبة, Sahra \"Nūbyah) je poušť ve východní části Afriky v Súdánu. Rozprostírá se mezi Nilem a Rudým mořem a navazuje na Východní poušť. Má rozlohu okolo 400 000 km².\n\nPovrch poušte je pokryt pískem a charakteristickým znakem pro poušť jsou vádí (údolí občasných řek). V oblasti nejsou oázy a téměř vůbec tu neprší.\n\n"}
{"id": "914232", "url": "https://cs.wikipedia.org/wiki?curid=914232", "title": "Kostel Panny Marie (Zdoňov)", "text": "Kostel Panny Marie (Zdoňov)\n\nKostel Panny Marie je bývalý poutní kostel stojící na vrchu Kopeček (kóta 587 m n. m.) v jižní části obce Zdoňov, nedaleko Křížového vrchu.\n\nPůvodně na místě dnešního kostela stávala pouze dřevěná kaple, která byla v roce 1667 nahrazena právě tímto jednolodním barokním poutním kostelem. Po josefínských církevních reformách byl kostel v roce 1786 uzavřen a císařským dekretem oficiálně zbaven své funkce. Několik let po tomto aktu byly prostory kostela využívány jako sýpka. Kvůli odlivu poutníků nebyly na budově kostela prováděny žádné opravy, což způsobilo jeho rychlé chátrání. V roce 1870 bylo rozhodnuto, že z bezpečnostních důvodu bude z kostela sejmuta značně poškozená střecha a veškerý jeho dochovalý inventář bude rozprodán v dražbě.\n\n"}
{"id": "914234", "url": "https://cs.wikipedia.org/wiki?curid=914234", "title": "Morten Green", "text": "Morten Green\n\nMorten Green (* 19. března 1981) je dánský lední hokejista. Začínal v klubu Rungsted IK (dnes Nordsjælland Cobras). Od roku 1999 působil ve švédské Elitserien v klubech Leksands IF, MODO Hockey a Malmö Redhawks. Od roku 2013 je hráčem německého týmu SERC Wild Wings. Za reprezentaci startoval na třinácti světových šampionátech elitní skupiny, na dvou mistrovství světa v ledním hokeji - divize I a dvou mistrovství světa juniorů v ledním hokeji, od roku 2011 je jejím kapitánem. S 263 reprezentačními starty drží dánský historický rekord.\n\n"}
{"id": "914236", "url": "https://cs.wikipedia.org/wiki?curid=914236", "title": "Římskokatolická farnost Hladké Životice", "text": "Římskokatolická farnost Hladké Životice\n\nŘímskokatolická farnost Hladké Životice je farnost Římskokatolické církve v děkanátu Bílovec ostravsko-opavské diecéze.\n\nKostel a farnost v Hladkých Životicích se zmiňují v roce 1337, kdy byl zdejším farářem Albert. Poté však o ni chybějí zprávy a předpokládá se, že zanikla v dřevěném katolickém kostelíku sloužili mše řeholníci z fulneckého augustiniánského kláštera; namísto toho se zde zřejmě rozšířilo luteránství a na přelomu 16. a 17. století zde působila i Jednota bratrská. Ve vsi tehdy stával i zřejmě poměrně velký kamenný kostel Jednoty bratrské, kde kázal v době svého fulneckého působení i Jan Ámos Komenský a kam chodili věřící z Kujav, Suchdolu, Stachovic, Kletného a snad i Kunína.\n\nOd třicetileté války byly Hladké Životice přifařeny ke Kujavám. Starý dřevěný kostel byl z podnětu kujavského faráře Johanna Ignaze Göbela roku 1686 nahrazen barokní zděnou novostavbou, postavenou především nákladem fulneckého augustiniánského kláštera jako patrona. Samostatná duchovní správa byla v Hladkých Životicích až v rámci josefinských reforem církevní správy. Tehdy byl augustiniánský klášter ve Fulneku zrušen a jeho majetek včetně filiálních kostelů a záduší převzala náboženská matice. Ta v Hladkých Životicích roku 1784 zřídila lokální kuracii, jejímž prvním správcem se stal bývalý fulnecký augustinián Johann Baumann (do roku 1792). Ve 2. polovině 19. století byla kuracie povýšena na farnost.\n\nPatronát nad farností držela od zřízení trvale náboženská matice.\n\nV roce 1859 žilo ve farnosti 914 obyvatel, vesměs římských katolíků.V roce 1930 žilo ve farnosti 1107 obyvatel, z čehož 1028 (93 %) se přihlásilo k římskokatolickému vyznání.\n\nFarnost je součástí bíloveckého děkanátu od svého založení a spolu s ním náležela do roku 1996 k arcidiecézi olomoucké, od uvedeného roku pak k nově vytvořené diecézi ostravsko-opavské.\n\nJedinou obcí náležející k farnosti byla vždy vesnice Hladké Životice. Farním kostelem je barokní kostel svatého Mikuláše.\n\nV současnosti (2013) farnost spravuje, a to již od roku 1965, emeritní bílovecký děkan Hubert Šula.\n\nDuchovní správci v Hladkých Životicích od roku 1784:\n"}
{"id": "914239", "url": "https://cs.wikipedia.org/wiki?curid=914239", "title": "Thomas Häßler", "text": "Thomas Häßler\n\nThomas Jürgen Häßler (* 30. květen 1966, Západní Berlín) je bývalý německý fotbalista a v současnosti fotbalový trenér. Hrával na pozici záložníka.\n\nS německou reprezentací se stal mistrem světa roku 1990 a mistrem Evropy 1996. Získal též stříbrnou medaili na Euru 92, kde byl zařazen i do all-stars týmu. Krom toho se zúčastnil dvou dalších světových šampionátů (1994, 1998) a evropského mistrovství roku 2000. Má též bronzovou medaili z olympijských her v Soulu roku 1988. Celkem za národní tým odehrál 101 utkání, v nichž dal 11 gólů.\n\nV sezóně 1985/86 se s 1. FC Köln probojoval do finále Poháru UEFA.\n\nDvakrát byl vyhlášen nejlepším fotbalistou Německa (1989, 1992). V anketě Zlatý míč, která hledala nejlepšího fotbalistu Evropy, se roku 1992 umístil na čtvrtém místě.\n\nMěl přezdívku \"Icke\", která odkazovala na jeho berlínský přízvuk a zvláštní vyslovování slova Ich (já) díky němu.\n\n"}
{"id": "914240", "url": "https://cs.wikipedia.org/wiki?curid=914240", "title": "Gabriela Adamcová", "text": "Gabriela Adamcová\n\nGabriela Adamcová (* 6. dubna 1975) je bývalá česká modelka a televizní rosnička z TV 3.\n\nPochází z Pozořice u Brna.\n\n\nV roce 2001 odletěla do kolumbijského Medellínu na slavnostní finále mezinárodní soutěže krásy Miss Tourism of the World, které se konalo 30. září 2001. Garderóbu, která se skládala z pěti krásných večerních rób, ji navrhovala módní návrhářka Beáta Rajská. Na přehlídku v národním kroji měla kyjovský kroj od své babičky Františky Urubkové z Mistřína. Adamcová se probojovala až do semifinále a ještě získala titul za nejlepší večerní šaty\n"}
{"id": "914244", "url": "https://cs.wikipedia.org/wiki?curid=914244", "title": "136 (číslo)", "text": "136 (číslo)\n\nSto třicet šest je přirozené číslo. Následuje po číslu sto třicet pět a předchází číslu sto třicet sedm. Řadová číslovka je \"stý třicátý šestý\" nebo \"stošestatřicátý\". Římskými číslicemi se zapisuje CXXXVI.\n\nSto třicet šest je\n\n\n\n\n\n"}
{"id": "914247", "url": "https://cs.wikipedia.org/wiki?curid=914247", "title": "Joey Covington", "text": "Joey Covington\n\nJoey Covington (27. června 1945 East Conemaugh, Pensylvánie, USA − 4. června 2013 Palm Springs, Kalifornie, USA) byl americký rockový bubeník. Na bicí se začal učit v deseti letech a po členství v několika skupinách roku 1969 spoluzaložil skupinu Hot Tuna. Ze skupiny odešel o rok později, kdy přešel k Jefferson Airplane, kde hrál dva další roky. Se skupinou nahrál alba \"Bark\" (1971) a \"Long John Silver\" (1972). V roce 1971 hrál na eponymním sólovém albu dalšího člena skupiny Papa John Creache.\n\nZemřel při autonehodě ve svých sedmašedesáti letech, kdy naboural autem do zdi bez použití bezpečnostních pásů.\n"}
{"id": "914253", "url": "https://cs.wikipedia.org/wiki?curid=914253", "title": "Odd Crew", "text": "Odd Crew\n\nOdd Crew je bulharská metalová kapela ze Sofie. Skupina byla založená v roce 1998 a všichni její původní členové jsou v kapele do současnosti. V současnosti má čtyři členy.\n\n\n\n"}
{"id": "914262", "url": "https://cs.wikipedia.org/wiki?curid=914262", "title": "Polský fotbalový pohár", "text": "Polský fotbalový pohár\n\nPolský fotbalový pohár (polsky \"Puchar Polski w piłce nożnej mężczyzn\", \"Puchar kraju\", zkratkou \"PP\") je pohárová vyřazovací soutěž v polském fotbalu organizovaná Polskou fotbalovou asociací (Polski Związek Piłki Nożnej − PZPN). Pořádá se od roku 1925, prvním vítězem se v sezóně 1925/26 stal klub Wisła Kraków. Poháru se účastní mj. i různé amatérské týmy. Vítěz poháru se kvalifikuje do Evropské ligy UEFA a do polského Superpoháru. Finálové zápasy se pořádají na Národním stadionu ve Varšavě, který pojme přes 58 000 diváků. Do července 2014 byla hlavním sponzorem firma Biedronka, provozovatel sítě diskontních prodejen.\n\nAktuálním vítězem ze sezóny 2018/19 je Lechia Gdańsk.\n\nZdroj:\n\n"}
{"id": "914263", "url": "https://cs.wikipedia.org/wiki?curid=914263", "title": "Rio", "text": "Rio\n\nRio či Río může být:\n\n\n\n\n\n\n\n\n"}
{"id": "914265", "url": "https://cs.wikipedia.org/wiki?curid=914265", "title": "Alžírská poušť", "text": "Alžírská poušť\n\nAlžírská poušť (arabsky ) je poušť, která se nachází ve středu severní Afriky a je součástí Sahary. Tvoří více než 80 % celkové rozlohy Alžírska. Rozkládá se na ploše přes 3,5 mil. km². Poušť začíná u Saharského Atlasu jako víceméně kamenitá poušť (hamada) a více ve vnitrozemí přechází v písečnou poušť (erg).\n\nAlžírská poušť je známa extrémním podnebím, teploty vzduchu se v nejteplejším období roku pohybují mezi 45 °C a 50 °C. Sídla jako Ouargla, Touggourt, Béni Abbès, Adrar, In Salah patří v letních měsících k nejteplejším na Zemi. \n\nPoušť je osídlena nomádskými kmeny už od starověku a na jejích okrajích žije přes 2,5 miliónu obyvatel. Většina nomádů se přesouvá, aby vyhledala oázy, a mnohé z nich poskytují dostatek vody jim a i jejich dobytku.\n\n"}
{"id": "914268", "url": "https://cs.wikipedia.org/wiki?curid=914268", "title": "Římskokatolická farnost – arciděkanství Šluknov", "text": "Římskokatolická farnost – arciděkanství Šluknov\n\nŘímskokatolická farnost – arciděkanství Šluknov (lat. \"Schlukenavia\") je územní společenství římských katolíků v Šluknově a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\n\nVe farnosti se nachází také křížová cesta a další drobné sakrální stavby a pamětihodnosti.\n\nFarnost je \"starobylá\", a jako farnost existovala již od roku 1346. Matriky zde byly vedeny od roku 1615. Roku 1722 byla farnost povýšena na děkanství a od roku 1922 na arciděkanství.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo ze Šluknova. Jsou jimi farnosti (řazeno abecedně):\n\n\n"}
{"id": "914276", "url": "https://cs.wikipedia.org/wiki?curid=914276", "title": "The Tonys", "text": "The Tonys\n\nThe Tonys je sedmnáctá epizoda druhé série amerického televizního seriálu \"Smash\". Napsal ji Joshua Safran a režíroval ji Michael Morris. Epizoda se poprvé vysílala ve Spojených státech dne 26. května na televizní stanici NBC. Jedná se o druhou část dvouhodinového finále seriálu, předchozí část se jmenovala The Nominations. \"The Tonys\" je poslední epizodou celého seriálu.\n\nEpizoda začíná snovou sekvencí, kde Ivy (Megan Hilty), Karen (Katharine McPhee, Jimmy (Jeremy Jordan), Ana (Krysta Rodriguez, Tom (Christian Borle, Julia (Debra Messingová), Eileen (Anjelica Huston, Derek (Jack Davenport a Sam (Leslie Odom mladší) zpívají píseň \"Under Pressure\" při cestě na předávání cen Tony. Tom se probouzí a přichází k němu Julia a společně se připravují na ceny Tony. Leigh a Ivy si zkoušejí šaty a Ivy ty své nemůže dopnout (protože je těhotná, ale nikomu to ještě zatím neřekla). Ivy naznačí, že by si chtěla dát na chvíli oddech, ale Leigh jí řekne, že nyní má jedinečnou šanci rozjet svou kariéru.\n\nKaren jde navštívit Dereka, který je zavřený doma a nekomunikuje s okolím od té doby, co veřejně přiznal, že dal Daisy Parker (Mara Davi) roli v \"Hit Listu\" za to, že se s ním vyspala. Karen jde na zkoušku na vystoupení na cenách Tony a dozví se, že bude muset zpívat s Daisy a nelíbí se jí to. Potká se s Ivy, která ji řekne, že pokud s ní nechce zpívat, tak nemusí. Karen to tedy odmítne, to se ale nelíbí Daisy a tak zavolá Jerrymu a zařídí si na cenách Tony sólové vystoupení pouze pro sebe. Karen má pocit, že se Jimmy chce z večera vyvléknout, tak ho pozve, aby šel na předávání s ní. Jimmy mezitím předává svůj bývalý byt novému majiteli.\n\nEileen nachází Nicka, který ji nekontaktoval, protože ji nechtěl ohrožovat a zničit pověst. Eileen řekne, že jí je to fuk a že chce, aby byl Nick po jejím boku na předávání. Jimmy je u Toma a Julie a řekne ji, aby v případě Kylovy výhry za něj přečetla děkovnou řeč. Julia to ale odmítne a řekne, aby se Jimmy nevzdával a cenu šel převzít sám.\n\nDereka jde navštívit i Ivy, promluví mu do duše a řekne mu, že si přeje, aby na předávání přišel. Frank se setkává s Juliou a ta mu řekne, že si uvědomila, že po celou dobu jejich manželství byla zamilovaná do Michaela Swifta (Will Chase), i když si to nepřiznávala. Frank ji poděkuje, že k němu byla upřímná. Karen se připravuje na ceny Tony, bojí se, že Jimmy nepřijde, ale nakonec se ukáže a přinese i Kylův lístek, takže s nimi může jít i Ana.\n\nNadešlo předávání cen Tony – cenu pro nejlepší herečku ve vedlejší roli získává Daisy Parker za \"Hit List\", za nejlepší libreto získá in memoriam cenu Kyle Bishop a Jimmy cenu přijme s dojemnou děkovnou řečí, cenu pro nejlepší hudbu a/nebo nejlepší text psaný pro divadlo získají Julia a Tom, cenu za nejlepší choreografii získá Derek za \"Hit List\". Derek se na předávání překvapivě ukáže, děkuje porotě za to, že neocenila člověka, ale práci, kterou udělal a cenu věnuje \"ženě, kterou miluje\" – Ivy Lynn. Derek a Jimmy později udělají léčku na Daisy – před jejím vystoupením ji vyhodí. Místo ní vystupují všichni herci z \"Hit Listu\" s písní „Broadway, Here I Come!\", kterou zpívají a capella a od publika si vyslouží potlesk vestoje. Julia a Tom se setkávají s Patrickem, a ten jim nabízí práci jako skladatelskému duu. Tom je do Patricka zamilovaný a běží za ním a políbí ho. Patrick mu poté řekne, že je poctěn, ale že není gay.\n\nCenu pro nejlepší hlavní herečku získává Ivy Lynn za interpretaci Marylin. Ivy je v šoku, je šťastná, Karen je smutná, ale Eileen ji povzbudí. Nakonec přichází kategorie nejlepší muzikál, kterou vyhraje \"Bombshell\". Po předávání si Jimmy jde promluvit s Karen a řekne ji o sobě celou pravdu – že před pěti lety byl na večírku s dívkou, kterou vůbec nezná, měli drogy a on ji pak našel ležet na zemi a nehýbala se. V šoku utekl, změnil si jméno a setkal se s Kylem a Adamem. Myslel na to každý den a nyní se dozvěděl, že ta dívka je naživu a je v pořádku, ale Jimmy přesto bude muset jít do vězení na 6 až 18 měsíců za distribuci nepovolené substance. Řekne ji, že je rád, že z něj je jiný člověk, kterého z něj udělala ona.\n\nKaren a Ivy zpívají píseň „Big Finish\". Během této písně se Karen loučí s Jimmym před jeho nástupem do vězení a líbají se. Ivy řekne Derekovi, že je těhotná a vidíme je, jak jsou společně šťastní. Julia přichází za Michaelem Swiftem a dávají se spolu opět dohromady a Ana s Karen se koukají na Kylovu cenu Tony. Celá píseň i seriál se uzavírá broadwayským zakončením.\n\nEpizoda obsahovala tři písně, z toho jednu cover verzi – \"Under Pressure\" od Queen a Davida Bowieho a svě původní, z toho jedna již v seriálu zazněla. Opakovanou \"Broadway, Here I Come!\" složil Joe Iconis. \"Big Finish\" napsali dvorní skladatelé seriálu, Marc Shaiman a Scott Wittman.\n\nOpakovaná píseň \"Broadway, Here I Come!\" byla nyní uvedena v a capella verzi, kterou zpívalo celé obsazení \"Hit Listu\" a \"Under Pressure\" a \"Big Finish\" jsou dostupné na soundtrackovém albu \"The Music of Smash: The Complete Season 2\".\n\n"}
{"id": "914280", "url": "https://cs.wikipedia.org/wiki?curid=914280", "title": "Spencer Dryden", "text": "Spencer Dryden\n\nSpencer Dryden (7. dubna 1938 New York City, New York, USA – 11. ledna 2005 Petaluma, Kalifornie, USA) byl americký rockový bubeník, syn herce Wheelera Drydena.\n\nV útlém dětství se s rodinou přestěhoval do Los Angeles, kde jej otec, který byl fanouškem jazzu, brával do jazzových klubů. V roce 1966 nahradil Skipa Spence ve skupině Jefferson Airplane, kde hrál do roku 1970, kdy jej nahradil Joey Covington. V roce 1969 se skupinou vystoupil na festivalu Woodstock. Se skupinou nahrál část skladeb pro album \"Jefferson Airplane Takes Off\" (1966) a celá alba \"Surrealistic Pillow\" (1967), \"After Bathing at Baxter's\" (1967), \"Crown of Creation\" (1968) a \"Volunteers\" (1969). Když byla sestava, která tyto alba nahrála, v osmdesátých letech obnovena, Dryden se reuionu neúčastnil.\n\nV roce 1970 nahradil Mickeyho Harta v kapele New Riders of the Purple Sage, kde nakonec hrál až do roku 1977. V osmdesátých letech byl členem superskupiny The Dinosaurs. Zemřel v roce 2005 na rakovinu ve svých šestašedesáti letech.\n"}
{"id": "914281", "url": "https://cs.wikipedia.org/wiki?curid=914281", "title": "Islandský fotbalový pohár", "text": "Islandský fotbalový pohár\n\nIslandský fotbalový pohár (islandsky Bikar karla) je pohárová vyřazovací soutěž v islandském fotbalu. Vítěz se kvalifikuje do Evropské ligy.\n\nZdroj:\n\n"}
{"id": "914283", "url": "https://cs.wikipedia.org/wiki?curid=914283", "title": "Římskokatolická farnost Velký Šenov", "text": "Římskokatolická farnost Velký Šenov\n\nŘímskokatolická farnost Velký Šenov (lat. \"Schoenavia\") je územní společenství římských katolíků v Velkém Šenově a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nLetopočet založení farnosti není znám. Farnost byla kanonicky znovu zřízena od roku 1782. Matriky jsou vedeny od roku 1785.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-arciděkanství Šluknov, jehož součástí je i farnost Velký Šenov, která je tak spravována \"excurrendo\".\n\n\n"}
{"id": "914284", "url": "https://cs.wikipedia.org/wiki?curid=914284", "title": "La Gacilly", "text": "La Gacilly\n\nLa Gacilly (bretonsky \"Gazilieg\") je francouzská obec v departementu Morbihan v regionu Bretaň. Sídlí zde centrála kosmetické firmy Yves Rocher. Od roku 2003 se zde každoročně koná fotografický festival s tématem přírody a lidí.\n\nLa Gacilly obklopují obce Carentoir na severu, La Chapelle-Gaceline na severovýchodě, Sixt-sur-Aff na východě, Cournon na jihovýchodě, Glénac na jihu, Les Fougerêts na jihozápadě a Saint-Nicolas-du-Tertre na západě.\n\n\"Počet obyvatel\"\n\n\n"}
{"id": "914286", "url": "https://cs.wikipedia.org/wiki?curid=914286", "title": "Srbský kulturní klub", "text": "Srbský kulturní klub\n\nSrbský kulturní klub (srbsky Српски културни клуб/Srpski kulturni klub) byl jugoslávskou organizací srbských intelektuálů. Působil v době existence Království Jugoslávie (1936 – 1941), a to na celém území monarchie. Nejvíce členů však měl v oblasti, kde převažovalo srbské obyvatelstvo. \n\nPoliticky klub inklinoval k nacionalistickým pozicím; oficiální důvod jeho vzniku byla \"stále více nerovnoprávná pozice srbského národa v zemi\". Založen byl v Sarajevu na návrh místního advokáta a politika Nikoly Stojanoviće. Mezi jeho zakladately bylo 23 univerzitních profesorů, \n\nČlenové Srbského kulturního klubu byli profesoři vysokých škol, bankéři a také intelektuálové. Jeho předsedou byl intelektuál a právník Slobodan Jovanović. \n\nKlub vydával svůj časopis Srpski glas, jehož redaktorem byl Dragiša Vasić. Spolupracoval na jeho tvorbě i Justin Popović. Jeho heslo znělo \"Silné srbství – Silná Jugoslávie\".\n\nMnozí z členů Srbského kulturního klubu se po dubnové válce zapojili do hnutí odporu proti německé okupaci Srbska a vstoupili do řad tzv. jugoslávského vojska ve vlasti – četnické a nacionalistické armády. Jednalo se např. o Stevana Moljeviće, Mladena Žujoviće, Vojislava Vujanace, či Dragoslava Stranjakoviće. Komunisté vnímali Srbský kulturní klub jako buržoazní a nacionalistickou organizaci.\n"}
{"id": "914287", "url": "https://cs.wikipedia.org/wiki?curid=914287", "title": "Ḩ", "text": "Ḩ\n\nḨ (minuskule ḩ) je speciální písmeno latinky. Nazývá se H s cedillou. Používá se velice zřídka v transkripci jazyků používajících arabské písmo, kde za něj bývá přepisován znak ح a kde se čte jako neznělá faryngální frikativa (ħ, výslovnost přibližně jako české ch), bývá však často nahrazováno za písmeno Ḥ (H s tečkou dole; minuskule ḥ). Taktéž se používá v ISO 9 transkripci cyrilice, kde ho reprezentuje znak Ҳ, používaný v abcházštině, itelmenštině a nivchštině. Toto písmeno bývá často zaměňováno za znak cyrilice Ԩ. V Unicode má majuskulní tvar kód U+1E28 a minuskulní U+1E29.\n"}
{"id": "914293", "url": "https://cs.wikipedia.org/wiki?curid=914293", "title": "Jezuitské misie na území Chiquitos", "text": "Jezuitské misie na území Chiquitos\n\nJezuitské misie na území Chiquitos, zvané též jezuitské redukce, byly osady založené Tovaryšstvem Ježíšovým za účelem evangelizace území ve východní Bolívii v současném departementu Santa Cruz. Spadaly pod jezuitskou provincii Paraguay. Další redukce se nacházejí na území Guaraní v Argentině, Brazílii a Paraguayi.\n\nKolonizace Ameriky probíhala za spolupůsobení několika církevních řádů, které prováděly evangelizační činnost. Mezi jednotlivými řády vynikaly především jezuité a františkáni. Tovaryšstvo Ježíšovo přišlo do Nového světa na rozkaz Ignáce z Loyoly a papeže Pavla III. roku 1540. Do regionu Chiquitos přišli jezuité na počátku 17. století. Roku 1767 byly řád vypovězen ze Španělska a jeho kolonií, ale i přesto se zde odkaz jezuitské činnost udržel ještě několik generací po vyhoštění řádu.\n\nZ urbanistického hlediska se stavitelé misií inspirovali myšlenkou „ideálních měst“ (symbolická Utopia), kterou rozvíjeli evropští filozofové 16. století. Pro založení redukcí se vyhledávala místa s bohatými vodními zdroji, úrodnou půdou, vhodně lokalizovaná mimo záplavová území. Základním stavebním materiálem bylo dřevo a nepálené cihly vepřovice. Uspořádání staveb v rámci redukce podléhalo osvědčenému schématu, přesto se však jednotlivé redukce mezi sebou lišily. Z pravidla se v centrální části osady nacházelo obdélníkové náměstí s kostelním komplexem, dílnami, školou na jedné straně a obytnými budovami po třech stranách náměstí. Evangelizace probíhala mimo jiné za pomoci hry na hudební nástroje, původní indiánské obyvatelstvo se věnovalo zemědělství, zpracování kůží, tkaní látek či umělecké činnosti.\n\nNa seznamu světového kulturního dědictví figuruje 6 jezuitských redukcí.\n"}
{"id": "914295", "url": "https://cs.wikipedia.org/wiki?curid=914295", "title": "Salvatore Schillaci", "text": "Salvatore Schillaci\n\nSalvatore Schillaci (* 1. prosinec 1964, Palermo) je bývalý italský fotbalista a reprezentant. Hrával na pozici útočníka.\n\nS Juventusem Turín vyhrál v sezóně 1989/90 Pohár UEFA, stejnou trofej získal v sezóně 1993/94 s Interem, byť v té době již nehrával pravidelně.\n\nDo dějin světového fotbalu se zapsal především jako nejlepší střelec mistrovství světa roku 1990. Na turnaji dal 6 branek a s italskou reprezentací vybojoval bronzovou medaili. Dostal se do all-stars a byl dokonce vyhlášen nejlepším hráčem mistrovství. Jeho výkon byl nečekaným, do turnaje vstupoval jako náhradník. Na formu z mistrovství se mu však již nepodařilo navázat, za národní tým nakonec odehrál jen 16 utkání a k šesti trefám z italského šampionátu přidal již jen jedinou. V anketě Zlatý míč, která hledala nejlepšího fotbalistu Evropy, se roku 1990 nicméně umístil na druhém místě.\n\n"}
{"id": "914300", "url": "https://cs.wikipedia.org/wiki?curid=914300", "title": "Velký Gatsby (film, 2013)", "text": "Velký Gatsby (film, 2013)\n\nVelký Gatsby (v originálním názvu The Great Gatsby) je americký dramatický snímek režiséra Baze Luhrmanna, který je jedním z autorů scénáře. Film je adaptací stejnojmenného románu od Francise Scotta Fitzgeralda a v hlavních rolích hrají Leonardo DiCaprio, Tobey Maguire, Carey Mulligan, Joel Edgerton, Elizabeth Debicki, Isla Fisher, Jason Clarke a Amitabh Bachchan.\n\nFilm sleduje životy milionáře Jaye Gatsbyho a jeho souseda Nicka, který se s Gatsbym setkal během bouřlivých dvacátých let. Premiéra filmu ve Spojených státech proběhla dne 10. května 2013. Snímek byl vydán ve formátu 3D a získal smíšené recenze od filmových kritiků.\n\nPrvní trailer k filmu vyšel dne 22. května 2012, tedy téměř rok před vydáním filmu. Mezi písně, které se objevily v různých trailerech, patří: \"No Church in the Wild\" od Jay-Z a Kanye Westa; cover \"Love Is Blindness\" od U2 v podání Jacka Whita; cover \"Happy Together\" od The Turtles v podání skupiny Filter; cover \"Back to Black\" od Amy Winehouse v podání Andrého 3000 a Beyoncé, píseň \"Young and Beautiful\" od Lany Del Rey a píseň \"Over the Love\" v podání Florence and the Machine.\n\nDne 15. dubna 2013 oděvní značka Brooks Brothers představila \"The Gatsby Collection\", řadu pánského oblečení, obuvi a doplňků \"inspirovaných kostýmy od Catherine Martin pro film Baze Luhrmanna, \"Velký Gatsby\"\". Podle časopisu Fashion Weekly, \"vzhled oblečení nebyl inspirován pouze stylem dvacátých let: nové kousky byly navrženy podle skutečných archivů značky [...] Brooks Brothers byla jednou z arbitrů vzhledu z doby Gatsbyho. Skutečné kostýmy, které navrhla Catherine Martin, budou vystaveny ve vybraných buticích Brooks Brothers.\"\n\nDne 17. dubna 2013 představila společnost Tiffany & Co. kolekci šperků \"inspirovanou\" Luhrmannovým filmem a vytvořenou ve spolupráci s Luhrmannem a kostymérkou Catherine Martin. Toto klenotnictví také vydalo šperkařskou linii \"The Great Gatsby Collection\" navrženou k očekávání filmu. Kolekce se skládá ze sedmi kusů: brože, čelenky (obě údajně na základě archivních návrhů Tiffanyho), náramku a čtyř různých prstenů, včetně jednoho z platiny s 5,25-karátovým diamantem v hodnotě 875 000 amerických dolarů.\n\nVe výlohách obchodního domu Harrods v Londýně se objevily reklamy k filmu.\n\nSoundtrack k filmu byl vydán dne 7. května 2013 a je k dostání v normální verzi, deluxe verzi a Target verzi, která obsahuje tři skladby navíc. Hudbu k filmu produkovali Jay-Z a The Bullitts.\n\nPíseň od Lany Del Rey, \"Young and Beautiful\" byla vydána jako rádiový singl a současně je využita jako hlavní píseň filmu. Úryvek z písně se objevil v oficiálním traileru k filmu a hraje ve scéně, kdy si postavy, které ztvárňují Leonardo DiCaprio a Carey Mulligan, vyznávají lásku. Hip hopový magazín Rap-Up označil píseň slovem \"strašná\", zatímco MTV ji nazvala \"temně znějící\". Skladba od Florence and the Machine, \"Over the Love\", v textu odkazuje na \"zelené světlo\", které bylo zmíněné v knize. Chris Payne z magazínu \"Billboard\" pochválil cover verzi \"Back to Black\" v podání Beyoncé a Andrého 3000. Skupina The xx nahrála pro film skladbu \"Together\" s využitím šedesátičlenného orchestru.\n\nMezi další filmové adaptace \"Velkého Gatsbyho\" patří:\n\n"}
{"id": "914303", "url": "https://cs.wikipedia.org/wiki?curid=914303", "title": "Verdikt", "text": "Verdikt\n\nVerdikt () je odpověď poroty v soudním řízení trestním (někdy i v řízení civilním, u soudu koronera ap.). Jeho obsahem je zpravidla rozhodnutí o vině: zda je obžalovaný vinen () nebo nevinen () z jednotlivých bodů obžaloby.\n\nTento procesní krok následuje poté, co profesionální soudce pro porotce právě proběhlé hlavní líčení shrne () a vysvětlí jim, jak přesně stojí otázka, kterou mají zodpovědět. Pak se porota odebere k poradě, na které diskutuje a snaží se dojít k jednohlasnému stanovisku.\n\nPokud se obviněný ke spáchání trestného činu přizná (často proto, že uzavřel s prokurátorem dohodu o vině a trestu), verdikt se nevynáší. Obviněný se tím totiž zároveň zcela vzdává práva na hlavní líčení před porotou.\n\nPokud se obviněný přiznal, nebo pokud porota jednohlasně dospěje k verdiktu „vinen“, pokračuje soudní proces již bez její přítomnosti. V této závěrečné fázi, stanovení trestu (), si soudce nejdříve pečlivě vyslechne argumentaci ožbaloby i obhajoby. Trest pak uloží v rozmezí trestní sazby stanoveném zákonem (\"mandatory sentencing\") nebo v tzv. \"sentencing guidelines\" (doporučení nějaké komise, záleží podle státu) a podle výše trestů v precedentních případech.\n\nVerdikt je znám od té doby, kdy soudní porotu v Anglii zavedl král Jindřich II. Plantagenet. Častý je kromě zemí angloamerického práva i v jiných zemích, kde se v soudnictví vyskytují laické poroty. V původní anglo-normanštině znamenalo \"vere\" + \"dict\" prostě \"říci pravdu\".\n\n"}
{"id": "914307", "url": "https://cs.wikipedia.org/wiki?curid=914307", "title": "Suva Reka", "text": "Suva Reka\n\nSuva Reka (albánsky Therandë, nebo také Suharekë, v srbské cyrilici Сува Река) je město na jihozápadě Kosova, na spojnici mezi Prištinou a Prizrenem. V roce 1991 měla podle informací z jugoslávského sčítání lidu 10 497 obyvatel. V roce 2011 žilo v Suvé Rece 59 722 lidí.\n\nVětšina obyvatel města je albánské národnosti. Do roku 1999 zde žila srbská menšina, kterou tvořilo několik set až tisíc osob.\n\nSrbský název, který lze do češtiny doslovně přeložit jako \"Suchá řeka\" je původem podle místní řeky. Albánský název Therandë pochází od jména nedaleké středověké pevnosti. První historická zmínka o městě pochází již z roku 1465.\n"}
{"id": "914312", "url": "https://cs.wikipedia.org/wiki?curid=914312", "title": "Eva Burešová", "text": "Eva Burešová\n\nEva Salvatore Burešová (* 22. července 1993 Hlučín) je česká zpěvačka a herečka.\n\nSe zpěvem začala v 8 letech u Sylvy Pivovarčíkové. Svůj divadelní debut si odbyla v dětské opeře \"Kolotoč\" v NDM Ostrava, tam působila přes jeden rok i v dalších malých rolích nebo ve sboru. Nebylo překvapením, že se rozhodla pro studium na konzervatoři Jaroslava Ježka, kde svůj hudební talent mohla patřičně rozvíjet. Už ve druhém ročníku se jí podařilo získat trojroli Gity, Džamily a služtičky v muzikálu \"Baron Prášil\". Zahrála si company muzikálů \"Jesus Christ Superstar\" a \"Vražda za oponou.\"\n\nV roce 2011 se rozhodla zkusit štěstí v televizní soutěži \"Česko Slovensko má talent\" 2011, kde na konkurzu předvedla píseň \"Listen\" od Beyoncé a nakonec se dostala do finále. Hned další rok získala roli Ofélie v muzikálu \"Hamlet: The Rock Opera\" a koncem roku 2013 se pustila do dalšího muzikálu, \"Lucie, větší než malé množství lásky\", kde ztvárnila opět hlavní roli. Ve stejném roce se objevila v seriálu \"Gympl s (r)učením omezeným\" na TV Nova, kde hrála dceru přísné učitelky „Kobry“ Renatu Koberovou. Další rok si zahrála společně se svým kolegou ze seriálu Gympl, Davidem Gránským v muzikálu \"Cyrano\", kde spolu ztvárnili ústřední dvojici. \n\nRok 2015 byl na hlavní muzikálové role také velmi úspěšný a Eva získala roli Sibyly v muzikálu \"Sibyla - královna ze Sáby\" a od konce tohoto roku účinkuje v \"Draculovi\" jako Adriana/Sandra a Lorraine. Na podzim následujícího roku se objevila jako Aneta v muzikálu \"Čas růží\". \n\nV roce 2017 začala hrát v seriálu \"Modrý kód\".\n\n20. června 2017 se jí narodil syn Nathaniel.\n\nEva Burešová se také roku 2018 účastnila Eurovision Song CZ, národního kola pro Eurovision Song Contest 2018, kde skončila třetí. V roce 2018 účinkovala v 5. řadě zábavné show \"Tvoje tvář má známý hlas\" na TV Nova, kde obsadila 2. místo. V roce 2019 skončila v seriálu \"Modrý kód\", aby mohla točit hlavní roli v novém seriálu \"Slunečná\", ve kterém hraje společně s Markem Lamborou, Evou Holubovou, Filipem Blažkem nebo Danou Batulkovou.\n\nV listopadu 2018 vyhrála ženskou kategorii čtenářských Hudebních cen iDNES.cz.\n\n\n"}
{"id": "914315", "url": "https://cs.wikipedia.org/wiki?curid=914315", "title": "Jovan Kršić", "text": "Jovan Kršić\n\nJovan Kršić (18. ledna 1898 Sarajevo, Bosna a Hercegovina – 24. července 1941, popraven v okolí Sarajeva, Bosna a Hercegovina) byl bosenskohercegovský literární kritik, kulturní historik, překladatel, hlavně z češtiny, a publicista srbského původu.\n\nV letech 1919–1923 studoval na pražské Karlově univerzitě slovanskou filologii, moderní literatury a filozofii. Po získání doktorátu filozofie setrval v letech 1923–1924 jako stipendista československé vlády v ČSR za účelem studia české a slovenské literatury. Po návratu do Bosny a Hercegoviny působil jako středoškolský profesor a soustavně se věnoval literární historii.\n\nSvé studie, články, literární a divadelní recenze uveřejňoval jak v jihoslovanských, tak v českých literárních a vědeckých časopisech i v denním tisku (\"České slovo, Československá republika, Čas, Časopis pro moderní filologii a literatury, Studentská revue, Slavia, Národní osvobození, Rozpravy Aventina, Časopis Národního musea, Lidové noviny, Literární noviny, Panorama, Česká mysl\" aj.).\n\nSpolečně se sarajevským Čechem, učitelem Ludvíkem Jarošem, napsal první učebnici češtiny vydanou v Bosně a Hercegovině. Záslužné jsou jeho překlady z češtiny (básnická antologie \"Moderna češka lirika\", Bělehrad 1930, obsahující ukázky z poezie dvaadvaceti českých básníků od Sovy, Březiny a Machara po Seiferta, Nezvala a Závadu, Masarykova \"Světová revoluce\", Havlíčkův \"Křest svatého Vladimíra\", divadelní hry Františka Langra \"Velbloud uchem jehly\" a Viktora Dyka \"Znoudření Dona Quijota\".\n\nJako levicově orientovaný bosenskohercegovský intelektuál se po rozpadu Jugoslávie v roce 1941 stal jednou z prvních obětí ustašovského teroru.\n\n\n\n"}
{"id": "914316", "url": "https://cs.wikipedia.org/wiki?curid=914316", "title": "Milan Ftáčnik", "text": "Milan Ftáčnik\n\nMilan Ftáčnik (* 30. října 1956 Bratislava) je slovenský politik a bývalý primátor Bratislavy.\n\nV letech 1998–2002 působil jako ministr školství, později (od roku 2005) byl zastupitelem Bratislavského kraje. Od listopadu 2010 zastávál také funkci primátora Bratislavy; předtím byl starostou největší bratislavské městské části Petržalka.\n\nRovněž je profesorem na Univerzitě Komenského, kde přednáší na téma aplikované informatiky.\n\nJako politik zastává levicové postoje. Byl členem Strany demokratickej ľavice, kde zastával pozici nejprve místopředsedy a později i místopředsedy pro zahraniční styky. Později působil ve straně Sociálno-demokratická alternatíva, která se vymezovala vůči vládnoucí levicové formaci SMER.\n\n"}
{"id": "914317", "url": "https://cs.wikipedia.org/wiki?curid=914317", "title": "Stalinodar", "text": "Stalinodar\n\nStalinodar (\"Сталинодар\") bylo nové jméno pro Moskvu na počest J. V. Stalina, které navrhl v roce 1938 Nikolaj Ivanovič Ježov. Předložil množství dopisů (těžko říct, zda skutečných nebo fiktivních) a dokonce i básní sovětských občanů, žádajících přejmenování. Je zajímavé, že v té době skutečně nebyla v Moskvě na rozdíl od jiných sovětských měst žádná ulice nesoucí Stalinovo jméno. Sám Stalin ale změnu názvu odmítl. Lion Feuchtwanger vzpomíná, že se v jednom rozhovoru ptal Stalina na podobné projevy kultu osobnosti: Stalin je označil za iniciativy zdola, které mu osobně vadí, ale nebrání jim, aby neurazil lidi, když to myslí dobře. Pokud se to ale přehání, je nutné zasáhnout, jako v případě Stalinodaru. Při té příležitosti podotkl: „Snaživý hlupák je horší než sto nepřátel.“\n\nVšechny města pojmenovaná po Stalinovi (Doněck, Volgograd, Dušanbe) změnila název v roce 1961.\n\n"}
{"id": "914319", "url": "https://cs.wikipedia.org/wiki?curid=914319", "title": "Malý Borný", "text": "Malý Borný\n\nMalý Borný (372 m n. m.) je neovulkanický vrch v okrese Česká Lípa Libereckého kraje, ležící asi 3 km SSV od města Doksy na příslušném katastrálním území.\n\nZe skalních stěn na jihozápadním svahu jsou výhledy na blízký vrch Borný, část Máchova jezera, Jestřebskou kotlinu a Polomené hory, z vrcholu na oba Bezdězy. Malý Borný se nachází mezi majestátnějším jmenovcem Borným (mezi nimi vede silnice Doksy – Staré Splavy) a vyvýšenou plošinou Hradčanské pahorkatiny.\n\nVrch náleží do celku Ralská pahorkatina, do podcelku Dokeská pahorkatina, do okrsku Jestřebská kotlina, do podokrsku Okenská pahorkatina.\nAutomobil je možno zanechat nejblíže u silnice Doksy – Staré Splavy nebo v kempech u Máchova jezera. Na vrchol nevede žádná cesta, tudíž je nutno si vybrat nejschůdnější trasu po poměrně strmých svazích.\n"}
{"id": "914330", "url": "https://cs.wikipedia.org/wiki?curid=914330", "title": "Tame Impala EP", "text": "Tame Impala EP\n\nTame Impala je druhé eponymní EP psychedelic rockové skupiny Tame Impala. Dosáhlo 1. příčky v hitparádě Australian Independent Record Labels (AIR) a 10. místa v hitparádě ARIA Physical Singles Chart. Album obsahuje 3 vydané singly: ,Desire Be, Desire Go\", ,Half Full Glass of Wine\" a ,Skeleton Tiger\". Skladba ,Half Full Glass of Wine\" se umístila na 75. místě hitparády \"Triple J Hottest 100\" a stala se součástí kompilačního CD/DVD Hottest 100. EP se v roce 2013 dočkalo znovuvydání ve vinylové podobě.\n\nSkladby na EP byly vybrány ze seznamu 20 písní, které zpěvák kapely, Kevin Parker, nahrál v roce 2003 a zaslal je vydavatelství Modular Recordings. Parker v rozhovoru sdělil: ,Většina těch skladeb umístěných na EP neměla být nikdy slyšena. Nahrál jsem je jen pro potěšení své a některých mých kamarádů, kteří si je vypálili na CD a přehrávali je v autě.\" Parker také odhalil, že ,EP nebylo ani zdaleka nahráváno jako typické EP. Písně, které byly umístěny na ono EP, nebyly nahrávány ve stejný čas. Nahrával jsem je během několika let.\"\n\nOriginální obal, který vytvořil Kevin Parker, zmátl fanoušky kvůli názvu samotného EP. Ti věřili, že se EP nazývá Antares Mira Sun. Obrázek na obalu alba je interpretací slajdu, který Parker viděl během astronomické prezentace, která ukazovala rozdíl ve velikostech hvězd Antares, Mira a Slunce. ,Obal byl zamýšlen jako kresba; interpretace diagramu, takže ty popisky jsou tam jen kvůli tomu, aby onen diagram dával nějaký smysl. A světe div se! najednou vycházely recenze říkající ,A nové EP skupiny Tame Impala s názvem 'Antares, Mira, Sun\".\"\n\n\n"}
{"id": "914337", "url": "https://cs.wikipedia.org/wiki?curid=914337", "title": "Ola Toivonen", "text": "Ola Toivonen\n\nOla Toivonen (* 3. července 1986, Degerfors, Örebro, Švédsko) je švédský fotbalový útočník či ofenzivní záložník a reprezentant, hráč klubu Stade Rennes na hostování v Sunderlandu. Jeho otec pochází z Finska.\n\nV sezóně 2011/12 vyhrál s PSV nizozemský fotbalový pohár. Ve finále se podílel jedním vstřeleným gólem na porážce klubu Heracles Almelo 3:0. Na začátku následující sezóny 5. srpna 2012 nastoupil v nizozemském Superpoháru (Johan Cruijff Schaal) proti vítězi Eredivisie Ajaxu Amsterdam a dvakrát skóroval, PSV zvítězil 4:2 a získal trofej pro sebe.\n\nV lednu 2014 přestoupil z PSV Eindhoven do francouzského Stade Rennes. PSV z toho profitovalo finančně, neboť Toivonenovi končila v létě 2014 smlouva a pak by mohl odejít zadarmo jako volný hráč.\nKoncem srpna 2015 odešel na hostování do anglického Sunderlandu.\n\nToivonen působil v některých mládežnických výběrech Švédska. V reprezentaci do 21 let vstřelil 21. srpna 2007 hattrick proti Walesu (2 góly dal z pokutových kopů), švédští mladíci podlehli v přátelském utkání svým velšským vrstevníkům 3:4.\n\nZúčastnil se Mistrovství Evropy hráčů do 21 let 2009, které se konalo právě ve Švédsku, kde mladí reprezentanti této země skončili v semifinále po prohře s Anglií. Ola na závěrečném turnaji vstřelil celkem 3 góly.\n\nOd roku 2007 nastupuje ve švédské fotbalové reprezentaci. Debutoval 14. ledna 2007 v přátelském utkání s domácím týmem Venezuely (porážka 0:2). Nastoupil v základní sestavě a hrál do 60. minuty. První gól v seniorské reprezentaci vstřelil 29. května 2010 v přátelském zápase proti Bosně a Hercegovině. Švédsko vyhrálo 4:2.\n\n"}
{"id": "914344", "url": "https://cs.wikipedia.org/wiki?curid=914344", "title": "Římskokatolická farnost Kujavy", "text": "Římskokatolická farnost Kujavy\n\nŘímskokatolická farnost Kujavy je farnost Římskokatolické církve v děkanátu Bílovec ostravsko-opavské diecéze.\n\nPrvní zmínka o vsi Kujavy je v dokumentu pro fulneckou faru z roku 1337, v němž je zmiňován jakýsi Thilo z Kujav, možná místní kněz, spíše však fojt. Kostel však již existoval zřejmě na konci 14. století a první zmínka o faře je k roku 1510. Tehdejší katolický farář Matyáš žaloval utrakvistického pána na Fulneku Bernarda ze Žerotína, že jej vyhnal z fary a oloupil; získal sice u zemského soudu odškodnění, fara však zřejmě zůstala v utrakvistických a později protestantských rukou. Protestantské kněze se snažil dosazovat koncem 16. století fulnecký pán i Jan Skrbenský ze Hříště, který se proto dostal do sporu s biskupem Stanislavem Pavlovským; na jeho nátlak musel Skrbenský pastora Šimon Prokopa, kterého dosadil roku 1588, roku 1594 nahradit katolíkem Janem Sokolem. Později však zde opět působili luteráni (jménem je v 90. letech 16. století znám jakýsi Valten) a posledním z luteránských pastorů v Kujavách byl Peter Ball (doložen 1623–1627), který opustil Kujavy s Mansfeldovými vojsky. Ve farnosti působila tehdy i Jednota bratrská včetně Jana Amose Komenského (1618–1624).\n\nJiž roku 1622 však začala na fulneckém panství rekatolizace a správu kujavské farnosti převzal na výzvu nového patrona kostela, olomouckého biskupa, augustiniánský klášter ve Fulneku. Dočasně byly odsud spravovány i osiřelé farnosti v Suchdole a Butovicích. Kanovníci nejprve docházeli na bohoslužby z Fulneka, v roce 1666 pak byla opravena farní budova a administrátoři farnosti v ní pobývali trvale. A od roku 1689 byla kujavská fara obsazována světskými kněžími. Typickým představitelem josefinismu byl farář Joseph Kinauer, vzdělaný kněz a dřívější prefekt olomouckého kněžského semináře (roku 1778 přesunutého do Brna), který zaváděl ve farnosti osvícenskou osvětu, ale jeho liturgické novoty – například používání němčiny při bohoslužbách místo latiny – mu přineslo problémy u věřících i u biskupa, takže v letech 1781–1783 a opět od roku 1785 do Kinauerovy smrti roku 1792 byla farnost spravována kooperátory, přestože Kinauer zůstal oficiálně farářem.\n\nK farnosti původně spadaly vedle samotné vsi Kujavy rovněž Pustějov a od zániku tamní fary za reformace také Hladké Životice. V obou vsích byly od konce 17. století nové filiální kostely a roku 1784 byly od kujavské farnosti odděleny samostatné lokální kuracie Hladké Životice a Pustějov. Náhradou byla téhož roku ke Kujavám přifařena ves Pohořílky, která dosud patřila k filiálnímu kostelu v Bílově spravovanému z Fulneka. V tomto územním rozsahu farnost existuje dodnes.\n\nPatronát kujavské fary náležel původně vrchnosti, tj. majitelům panství Fulnek. Při konfiskaci fulneckého panství Janu II. Skrbenskému ze Hříště roku 1622 mu však byl pro zradu odebrán i kujavský patronát a vykonával ho nadále olomoucký (arci)biskup, a to až do roku 1789, kdy jej postoupil náboženské matici.\n\nFarnost byla součástí bíloveckého děkanátu od jeho založení roku 1670, předtím náležela zřejmě s celým Bíloveckem k opavskému děkanátu. V 2. polovině 19. století nebo 1. polovině 20. století byla připojena k děkanátu Odry, při reorganizaci děkanátů roku 1952 se vrátila zpět k Bílovci. Do roku 1996 byla součástí (arci)diecéze olomoucké, od uvedeného roku pak nově vytvořené diecéze ostravsko-opavské.\n\nRoku 1859 na území farnosti žilo 1181 obyvatel, vesměs římských katolíků. V roce 1930 žilo ve farnosti 959 obyvatel, z čehož 949 (99 %) se přihlásilo k římskokatolickému vyznání.\n\nFarním kostelem je kostel svatého Michaela archanděla, původně gotický z konce 14. století, ale roku 1713 po požáru podstatně barokně přestavěný a nakonec nahrazený empírovou novostavbou z let 1830–1833. V Pohořílkách se nacházela kaple zasvěcená svatým Andělům strážným, postavená v roce 1844 na místě dřívější zvonice, kde se příležitostně konaly mše. Tato kaple byla zbořena v 70. letech 20. století.\n\nOd odsunu posledního německého faráře roku 1947 je farnost spravována excurrendo: v letech 1948 až 2009 v Kujavách působil farář z Hladkých Životic. V současnosti (2013) farnost spravuje excurrendo Martin Sodora, kněz z Bílovce.\n\nŘímskokatoličtí duchovní správci v Kujavách od 17. století:\n\n"}
{"id": "914350", "url": "https://cs.wikipedia.org/wiki?curid=914350", "title": "Římskokatolická farnost Království", "text": "Římskokatolická farnost Království\n\nŘímskokatolická farnost Království je územní společenství římských katolíků v Království u Šluknova a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nachází také křížová cesta a další drobné sakrální stavby a pamětihodnosti.\n\nFarnost byla kanonicky zřízena v roce 1848. Od tohoto roku byly vedeny matriky.\n\n\n\nZ důvodu efektivity duchovní správy byl vytvořen \"farní obvod\" (kolatura) farnosti – arciděkanství Šluknov, jehož součástí je i farnost Království, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "914352", "url": "https://cs.wikipedia.org/wiki?curid=914352", "title": "Harrison Dillard", "text": "Harrison Dillard\n\nWilliam Harrison Dillard (8. července 1923 Cleveland – 15. listopadu 2019 Cleveland) byl americký atlet, sprinter a čtyřnásobný olympijský vítěz.\n\nAtletice se začal věnovat během studia v Baldwin-Wallace College v Berea. Stal se mistrem USA v běhu na 120 yardů překážek a 220 yardů překážek v letech 1946 a 1947. I přes 82 vítězství na krátkých překážkových tratích za sebou se v roce 1948 nekvalifikoval na olympiádu v běhu na 110 metrů překážek. V předolympijské kvalifikaci však aspoň obsadil třetí místo v běhu na 100 metrů a startoval tak v této disciplíně na olympiádě. V olympijském finále na této trati zvítězil a časem 10,9 vyrovnal olympijský rekord. Druhé zlato získal jako člen vítězné štafety USA na 4 x 100 metrů.\n\nNa následující olympiádě v Helsinkách zvítězil v běhu na 110 metrů překážek a další zlato získal opět jako člen štafety na 4 x 100 metrů. Stal se tak dosud jediným atletem, který získal olympijské zlato v běhu na 100 metrů i 110 metrů překážek. Celkem čtyřikrát vytvořil světový rekord - v běhu na 200 metrů překážek (22,3 v roce 1947) a třikrát na yardových tratích.\n\n"}
{"id": "914356", "url": "https://cs.wikipedia.org/wiki?curid=914356", "title": "Římskokatolická farnost Fukov", "text": "Římskokatolická farnost Fukov\n\nŘímskokatolická farnost Fukov (lat. \"Fugavia\") je územní společenství římských katolíků v Fukově a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nachází také pozůstatky křížové cesty a další drobné sakrální stavby a pamětihodnosti.\n\nOd roku 1785 byla v místě lokálie. Matriky jsou vedeny od roku 1787. Farnost byla kanonicky zřízena v roce 1853.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-arciděkanství Šluknov, jehož součástí je i farnost Fukov, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "914357", "url": "https://cs.wikipedia.org/wiki?curid=914357", "title": "Nexus One", "text": "Nexus One\n\nNexus One je smartphone společnosti Google, který používá operační systém Android. Vyráběn byl firmou HTC a do prodeje se dostal 5. ledna 2010. Šlo o první zařízení z řady Nexus. Při uvedení na trh tento telefon obsahoval Android 2.1 Eclair, v květnu 2010 byl zpřístupněn update na verzi 2.2 Froyo, a později ještě na verzi 2.3 Gingerbread.\n"}
{"id": "914358", "url": "https://cs.wikipedia.org/wiki?curid=914358", "title": "Proconsulidae", "text": "Proconsulidae\n\nProconsulidae je čeleď vyhynulých úzkonosých primátů. Její zástupci obývali během časného a středního miocénu oblast východní Afriky (Uganda, Keňa).\n\nZástupci čeledi Proconsulidae byli stromoví tvorové, kteří se ve větvích pohybovali po všech čtyřech končetinách. Byli však již schopní velmi silného úchopu větví. Dosahovali různých tělesných rozměrů v rozsahu zhruba 10 – 90 kg. Výrazný pohlavní dimorfismus se projevoval ve velikosti těla i v tom, že samci měli výraznější špičáky.\n\nNa dochovaných kosterních ostatcích lze pozorovat pestrou směs opičích a lidoopích znaků. Nejvýraznějším rysem, který je řadí do blízkosti moderních hominoidů, je chybějící ocas.\n\nČeleď Proconsulidae je většinou badatelů řazena mezi hominoidy jako primitivnější sesterská skupina dnešních gibonovitých (Hylobatidae) a hominidů (Hominidae). Menší část odborníků vyděluje proconsulidy mimo hominoidy a řadí je do samostatné nadčeledi Proconsuloidea. Všichni se však více méně shodují, že proconsulidé stáli v evoluci velmi blízko vydělení nadčeledi Hominoidea, ať už tomuto bodu těsně předcházeli nebo již patřili mezi nejstarší zástupce hominoidů. Proconsulidé jsou dobrým příkladem, jak asi mohl vypadat poslední společný předek všech moderních hominoidů.\n\nDosud nepanuje jednota ohledně fylogeneze a taxonomie čeledi Proconsulidae. Mnohé rody, doložené často jen několika drobnými fragmenty kostí, jsou různými autory řazeny do odlišných čeledí. S přibývajícími nálezy se proto jejich klasifikace bude velmi pravděpodobně i nadále měnit.\n\nZvláštní postavení má zejména podčeleď Afropithecinae, kterou představují druhy, v mnohém již podobné mladším hominidům. Oproti ostatním proconsulidům mají silnější čelisti i větší vrstvu skloviny na stoličkách a zároveň nesou znaky, které naznačují drobné změny lokomoce. Tyto adaptace velmi pravděpodobně souvisí s postupným vysušováním klimatu během miocénu a ústupem hustých tropických lesů. Tomu odpovídá i nutná konzumace tužší stravy a změna pohybu, zejména častější pobyt přímo na zemi.\n\nNásledující členění publikoval Terry Harrison v roce 2010:\n\n\nBývá též rozlišován rod \"Ugandapithecus\" s několika druhy:\n\n"}
{"id": "914359", "url": "https://cs.wikipedia.org/wiki?curid=914359", "title": "Pavel Gan", "text": "Pavel Gan\n\nPavel Gan (* 8. března 1933 v Českém Těšíně) je literární vědec a prozaik.\n\nDruhou světovou válku prožil s rodiči ve Lvově. Po maturitě v Českém Těšíně studoval na Filozofické fakultě Masarykovy univerzity bohemistiku, rusistiku a literární vědu, roku 1957 promoval prací o lašském básníkovi Ondrovi Łysohorském. Poté působil jako středoškolský profesor v Českém Těšíně a Ostravě, v letech 1961–1962 je redaktorem Československého rozhlasu v Ostravě, poté 1962–1968 dramaturgem a redaktorem Československé televize v Brně. V roce 1968 emigruje do Anglie, v letech 1968–1969 spolupracovníkem české redakce BBC v Londýně, poté krátce pobývá ve Vídni. V letech 1971–1974 učitelem ruštiny a zeměpisu na gymnáziu Christianeum v Hamburku a pak lektorem ruštiny a ukrajinštiny na slovanském semináři univerzity v Göttingenu.\n\nJako prozaický autor debutoval 1966 v nakladatelství Blok satirickou prózou \"Černá jízda, balada o třech orlích perech\", za kterou obdržel Cenu mladé literatury Blok 1967. Za svoji dramatizaci novely \"Sedmý den a sedmá noc\" obdržel v roce 1965 první Cenu Československého rozhlasu. Po nominaci lašské poezie Óndry Łysohorského na Nobelovu cenu v roce 1966 a 1971 vydal Pavel Gan jeho dílo s lingvistou Jiřím Marvanem z Monash-University v edici UNESCO. K této tematice uveřejnil řadu studií.\nV roce 1983 se zúčastnil mezinárodní konference v západoněmeckém Bamberku ke 100. narozeninám Jaroslava Haška pořádané slavistou Walterem Schamschulou působícím na Univerzitě v Berkeley. Poté Pavel Gan uveřejnil řadu německých kontextuálních studií k Haškovi v jeho Ruské „světové sociální“ revoluci na Ukrajině 1916–1918 a 1919, v Povolží 1918 a na Bajkale 1920. Poté, co se mohl po 21 letech strávených na Západě vydat rozpadávajícím se Sovětským svazem po Haškových stopách z Haliče přes Ukrajinu a Moskvu až do Zabajkalí a zpátky přes Bruck an der Leitha, České Budějovice do Prahy, napsal k Haškovým 120. narozeninám román \"Osudy humoristy Jaroslava Haška v říši carů a komisařů i doma v Čechách\" (překlad: Alena Bláhová, vyšlo 2003). Čerpal z korespondence a dokumentů, skutečných i fabulovaných, z motivů některých Haškových povídek a historek z \"Osudů dobrého vojáka Švejka\", z dobových fotografií a kreseb Josefa Lady.\n\n\n\n\n\n\n\n\n\n"}
{"id": "914360", "url": "https://cs.wikipedia.org/wiki?curid=914360", "title": "Johannes Willebrands", "text": "Johannes Willebrands\n\nJohannes kardinál Willebrands (4. září 1909 Bovenkarpsel – 2. srpna 2006 Denekamp) byl nizozemský římskokatolický kněz, arcibiskup Utrechtu a nizozemský primas, vysoký úředník římské kurie.\n\nStudoval v semináři ve Warmondu a zde také přijal 26. května 1934 kněžské svěcení. Po svěcení pokračoval ve studiích na Papežské univerzitě Angelicum. Po návratu do vlasti působil jako kněz v diecézi Haarlem a přednášel v semináři ve Warmondu (v letech 1945 – 1960 zde byl rektorem).V červnu 1960 byl jmenován sekretářem ve vatikánském Sekretariátu pro jednotu křesťanů. Jako expert se účastnil jednání Druhého vatikánského koncilu.\n\nV červnu 1964 byl jmenován titulárním biskupem Mauriana, biskupské svěcení mu udělil papež Pavel VI.. V dubnu 1969 se stal prezidentem Papežské rady pro jednotu křesťanů, při konzistoři o dva týdny později byl jmenován kardinálem.\nV prosinci 1975 byl jmenován arcibiskupem Utrechtu, primasem a zároveň vojenským vikářem v Nizozemsku, své postavení v římské kurii si zachoval. Účastnil se obou konkláve v roce 1978. V listopadu 1982 rezignoval na funkci nizozemského vojenského vikáře, o rok později také na funkci arcibiskupa Utrechtu. V prosinci 1989 rezignoval na funkci prezidenta Papežské rady pro jednotu křesťanů. Byl posledním kardinálem, který vykonával úřad komořího kardinálského kolegia před zrušením této funkce v roce 1995. Od smrti kardinála Corrado Bafileho v únoru 2005 byl nejstarším žijícím kardinálem.\nV roce 1997 odešel do františkánského kláštera v Denekampu, kde zemřel v roce 2006.\n\n\n"}
{"id": "914362", "url": "https://cs.wikipedia.org/wiki?curid=914362", "title": "Pistole vz. 22", "text": "Pistole vz. 22\n\nPistole ČZ vz. 22 (též Pistole N) byla první československá armádní pistole vyráběná v meziválečném období. Jednalo se vlastně o pistoli Mauser-Nickel model 1914 ráže 9 mm Short, kterou v licenci vyráběla v menším množství Československá zbrojovka v Brně.\n\nTuto poloautomatickou pistoli s krátkým zákluzem hlavně navrhl konstruktér Josef Nickel, který před rokem 1918 pracoval pro zbrojovku Mauser. Odtud též název „Pistole N“, jak se zbraň zpočátku nazývala.\n\nPo vzniku Československa potřebovala Československá armáda novou pistoli tuzemské výroby. V roce 1920 padla volba na pistoli Mauser-Nickel, kterou již licenčně vyráběla Československá zbrojovka v Brně. V letech 1920–1922 byla zbraň několikrát upravována. Výroba se nakonec v roce 1922 rozběhla a pistole byla zavedena do armády pod označením armádní pistole vz. 22. Tato zbraň byla dodávána i četnictvu.\n\nVzhledem k určitým problémům s konstrukcí modelu 22 byla výroba z Brněnské zbrojovky převedena do České zbrojovky ve Strakonicích. Pro značnou složitost konstrukce a z toho vyplývající poruchovost zbraně byla v roce 1924 její výroba ukončena a nahradila ji pistole vz. 24. Celkem bylo vyrobeno asi 22 000 pistolí vz. 22.\n\nPo vyhlášení samostatnosti Slovenského státu 14. března 1939 zůstalo Slovenské armádě přes 7000 pistolí vz. 22.\n\n"}
{"id": "914365", "url": "https://cs.wikipedia.org/wiki?curid=914365", "title": "HTC Desire", "text": "HTC Desire\n\nHTC Desire (kódové označení Bravo) je prvním smartphonem řady Desire od společnosti HTC. Představen byl 16. února 2010 a na evropském a australském trhu byl dostupný od druhého čtvrtletí téhož roku. Vnitřní výbavou se tento telefon velmi podobá modelu Nexus One, který byl souběžně vyráběn firmou HTC přímo pro Google.\n\nPři uvedení telefon obsahoval operační systém Android ve verzi 2.1 Eclair, později vyšel update na verzi 2.2 Froyo. Vydání updatu na Android 2.3 Gingerbread bylo výrobcem několikrát potvrzeno a znovu zamítnuto, až došlo k umístění aktualizačního balíčku na vývojářský web HTC. Společnost se zřekla všech rizik spojených s jeho instalací, kterou navíc doporučila pouze vysoce pokročilým uživatelům a odborníkům.\n\nSpecifikacemi a výbavou HTC Desire silně připomíná Nexus One, který ve stejné době HTC vyrábělo pro Google. U HTC Desire lze v porovnání s Nexusem One nalézt tyto rozdíly:\n"}
{"id": "914366", "url": "https://cs.wikipedia.org/wiki?curid=914366", "title": "Docela obyčejný příběh", "text": "Docela obyčejný příběh\n\nDocela obyčejný příběh (originální název \"Une histoire simple\") je francouzské filmové drama z roku 1978, které režíroval Claude Sautet podle vlastního scénáře. Film pojednává o obyčejných každodenních problémech a jejích důsledcích, jakými jsou neshody mezi přáteli, neshody ve vztazích nebo například ztráta zaměstnání.\n\nHlavní role ztvárnila Romy Schneider, která za herecký výkon obdržela Césara pro nejlepší herečku, a Bruno Cremer.\n\nMarie je rozvedená a žije dlouhá léta se spekulantem Sergem. Sergeův styl života jí nevyhovuje, to si však zcela uvědomí, až když s ním čeká dítě. Rozhodne se pro radikální řešení – rozchází se s ním a dítě si nechá vzít. Serge je zdrcen, Marie je však pevně rozhodnuta a navíc začíná opět žít se svým původním mužem Georgem, s kterým má už dospělého syna. Příběh se odehrává v nejisté době, kdy se většina lidí obává o svou práci. Ve filmu jsou zobrazeny obavy lidí i jejich reakce na výpověď ze zaměstnání, která není pokaždé adekvátní, například pokus o sebevraždu.\n\nKdyž se do pracovních problémů dostane Jérôme, Mariin přítel, přinutí Marie George, aby mu pomohl a preventivně ho přesunul na jinou funkci. Pokus selhává, protože Jérôme novou práci nezvládá. Marie na George naléhá podruhé, on však další pomoc odmítne, což nakonec skončí Jérômovou smrtí. Marie to klade Georgeovi za vinu a rozchází se s ním, mezitím s ním však stihla otěhotnět. Rozhodne se pro ponechání si dítěte, o kterém však Georgeovi nehodlá říct, a bude ho vychovávat spolu s Gabrielou, se svojí blízkou přítelkyní.\n\n"}
{"id": "914370", "url": "https://cs.wikipedia.org/wiki?curid=914370", "title": "Wolfgang Overath", "text": "Wolfgang Overath\n\nWolfgang Overath (* 29. září 1943, Siegburg) je bývalý německý fotbalista. Hrával na pozici záložníka.\n\nS reprezentací někdejšího Západního Německa se stal mistrem světa roku 1974 (zařazen i do all-stars turnaje), získal stříbro na světovém šampionátu 1966 a bronz na mistrovství roku 1970. Celkem za národní tým odehrál 81 utkání, v nichž dal 17 gólů. V letech 1970–1972 ho vedl jako kapitán.\n\nCelou svou fotbalovou kariéru strávil v jediném klubu, 1. FC Köln. Jednou s ním vyhrál Bundesligu (1964) a dvakrát německý pohár (1968, 1977). Sehrál v jeho dresu 409 ligových utkání, v nichž vstřelil 84 gólů. V letech 2004-2011 byl též prezidentem tohoto klubu.\n\nV anketě Zlatý míč, která hledala nejlepšího fotbalistu Evropy, se roku 1970 umístil na pátém místě.\n\n"}
{"id": "914371", "url": "https://cs.wikipedia.org/wiki?curid=914371", "title": "David Benatar", "text": "David Benatar\n\nDavid Benatar (* 1966) je profesor filosofie a vedoucí katedry filosofie na University of Cape Town v Kapském Městě v Jihoafrické republice. Je autorem mnoha pojednání o lékařské etice, které se týkají zejména tělesných trestů a zneužívání dětí.\n\nJe známý obhajobou antinatalismu ve své knize \"Better Never to Have Been: The Harm of Coming into Existence\" (česky vyšla pod názvem \"Nebýt či být: O utrpení, které přináší příchod na tento svět\"), kde předkládá myšlenku, že zánik lidstva není rozhodně tragická událost, ale je třeba ho pojmout jako projekt, na němž se může podílet každý, neboť naše vyhynutí za nás nikdo jiný než my sami nezařídí. Přitom vychází z tezí, že lidský život je v zásadě nešťastný, je neetické plozením dětí vystavovat tomuto neštěstí nové jedince a nejlepší vyhlídkou lidského druhu je jeho vyhynutí. Tyto tři na sebe navazující teze jsou považovány za kontroverzní a druhá z nich řadí Benatara mezi tzv. antinatalistické myslitele.\n\nKniha je obhajobou autorova kontroverzního antinatalistického stanoviska, že mít děti je vždy špatné. Každý svým narozením se utrpěl vážnou újmu, neboť kvalita života je velmi bídná. Není však pozdě na to zabránit do budoucna existenci dalších lidí. Plodit v této době nové lidi je morálně problematické.\n\nAutor v obhajobě svého stanoviska vychází z tzv. asymetrie. Ta vychází z předpokladu, že nebýt není za všech okolností špatné, jak by se intuitivně mohlo zdát. Asymetrie sází na porovnání dvou scénářů:\n\n1- X existuje: v takovém případě, je-li přitomna bolest, je bytí špatné, není-li přítomna bolest, je bytí dobré. \n\n2- X neexistuje: v takovém případě je-li nepřítomna bolest, je toto nebytí dobré, není-li přítomna bolest, je toto nebytí \"ne-špatné\" (nikoliv špatné, nikoliv dobré). \n\nVzniká tak asymetrie. Zatímco být a zažívat bolest je špatné, nebýt a nezažívat ji je dobré, problém však je, že být a zažívat radost je dobré, nebýt, ale nezažívat radost ovšem není špatné, je to pouze nedobré (v čemž je podle Benatara rozdíl). \n\nV další kontroverzní knize autor rozebírá otázky, proč se bere jako samozřejmost dvojí metr pro muže a pro ženy, mj. proč je život muže považován za méněcennější. Uvádí příklady: například počet obětí válek se obvykle udává v zabitých ženách a dětech, počet mužů je buď uváděn na druhém místě nebo uváděn není vůbec. Tresty ve věznicích, školách i jinde jsou obvykle daleko těžší pro muže než pro ženy. Povinnost bojovat ve válkách je v zemích, kde není profesionální armáda, stanovena pouze pro muže, ženy do armády sice jít mohou, ale nemusí.\n\n\n\n\n"}
{"id": "914377", "url": "https://cs.wikipedia.org/wiki?curid=914377", "title": "Berti Vogts", "text": "Berti Vogts\n\nHans-Hubert „Berti“ Vogts (* 30. prosinec 1946, Büttgen) je bývalý německý fotbalista a v současnosti fotbalový trenér. Hrával na pozici obránce.\n\nS reprezentací někdejšího Západního Německa se stal mistrem světa roku 1974 (zařazen i do all-stars turnaje) a mistrem Evropy roku 1972. Získal též stříbro na evropském šampionátu 1976 a bronz na mistrovství světa roku 1970. Hrál i na šampionátu v Argentině roku 1978, kde se dostal do all-stars týmu. Celkem za národní tým odehrál 96 utkání, v nichž dal 1 gól.\n\nCelou svou hráčskou kariéru strávil v jediném klubu, v Borussii Mönchengladbach. Dvakrát s ní vyhrál Pohár UEFA (1974/75, 1978/79), pětkrát Bundesligu (1970, 1971, 1975, 1976, 1977) a jednou německý pohár (1973). Sehrál v jejím dresu 419 ligových utkání, v nichž vstřelil 32 gólů.\n\nV letech 1971 a 1979 byl vyhlášen nejlepším fotbalistou NSR. V anketě Zlatý míč, která hledala nejlepšího fotbalistu Evropy, se roku 1975 umístil na čtvrtém místě.\n\nPo skončení hráčské kariéry se stal úspěšným trenérem. V letech 1990–1998 vedl německou reprezentaci, vyhrál s ní mistrovství Evropy roku 1996 a na Euru 92 skončil druhý. Vedl též reprezentace Skotska, Kuvajtu, Nigérie a od roku 2008 trénuje reprezentaci Ázerbájdžánu.\n\n"}
{"id": "914378", "url": "https://cs.wikipedia.org/wiki?curid=914378", "title": "Fotovoltaická elektrárna Sulkov", "text": "Fotovoltaická elektrárna Sulkov\n\nFotovoltaická elektrárna Sulkov uzavírá dvanáctku největších slunečních elektráren v Česku. Elektrárna se nachází západně od Plzně v blízkosti dálnice D5. Svoji rozlohou zabírá 51.5 hektarů a je složena ze dvou celků.\n\nPrvní celek, FVE Sulkov I, disponuje výkonem 4,99 MW. Druhá, Sulkov II, disponuje výkonem také 4,99 MW. Celkově má elektrárna výkon téměř 10 MW. O tento výkon se starají panely značky Sunmodule SW 215 se sklonem 32° .\n\nMajitem a provozovatelem obou celků je společnost Signo Solar PP01 s.r.o. , která tuto činnost provádí pod licencí číslo 111017015 . O kabeláže a dílčí práce se postarala společnost IMONT s.r.o. . Spuštění elektrárny proběhlo 12.11.2010.\n\n"}
{"id": "914379", "url": "https://cs.wikipedia.org/wiki?curid=914379", "title": "Volby v Moldavsku", "text": "Volby v Moldavsku\n\nVolby v Moldavsku jsou svobodné. Volí se do parlamentu, místních zastupitelstev a každé čtyři roky probíhají nepřímé prezidentské volby. Do jednokomorového parlamentu je voleno 101 poslanců na čtyřleté volební období.\n\n"}
{"id": "914387", "url": "https://cs.wikipedia.org/wiki?curid=914387", "title": "Kostel svatého Vavřince (Rakšice)", "text": "Kostel svatého Vavřince (Rakšice)\n\nKostel svatého Vavřince je římskokatolický chrám v Rakšicích, čtvrti města Moravský Krumlov v okrese Znojmo. Je chráněn jako kulturní památka České republiky.\n\nKostel byl pravděpodobně založen řádem křižovníků s červenou hvězdou ve 13. století, odborná literatura však uvádí původ kostela až kolem roku 1500. Zvláštností kostela je asi 3 m vysoká kamenná schránka na hostie se znakem křižovníků. V roce 2005 prošla stavba rekonstrukcí a bylo zbudováno noční osvětlení. Tvoří přirozený komplex s křížem a sochou sv. Jana Nepomuckého.\n\nKostel představuje archektonicky hodnotnou gotickou stavbu bez výraznějších pozdějších zásahů, která tvoří dominantu obce Jde o filiální kostel farnosti Moravský Krumlov.\n"}
{"id": "914388", "url": "https://cs.wikipedia.org/wiki?curid=914388", "title": "Uli Hoeneß", "text": "Uli Hoeneß\n\nUlrich „Uli“ Hoeneß (* 5. leden 1952, Ulm) je bývalý německý fotbalista. Hrával na pozici útočníka nebo záložníka. S reprezentací někdejšího Západního Německa se stal mistrem světa roku 1974 a mistrem Evropy roku 1972 (zařazen i do all-stars turnaje). Získal též stříbro na evropském šampionátu 1976 a byl to právě on, kdo neproměnil pokutový kop ve finálovém penaltovém rozstřelu a otevřel tak cestu k zisku titulu mužstvu Československa. Celkem za národní tým odehrál 35 utkání, v nichž dal 5 gólů. Takřka celou svou hráčskou kariéru strávil v jediném klubu, v Bayernu Mnichov (až na hostování v 1. FC Norimberk na úplném sklonku kariéry). Třikrát s ním vyhrál Pohár mistrů evropských zemí (1973/74, 1974/75, 1975/76), roku 1976 i Interkontinentální pohár. Třikrát též vyhrál Bundesligu (1972, 1973, 1974) a jednou německý pohár (1971). Sehrál v dresu Bayernu 239 ligových utkání, v nichž vstřelil 86 gólů. 11 zápasů přidal do bilance ještě v Norimberku. Po skončení hráčské kariéry se stal fotbalovým funkcionářem, byl generálním manažerem a posléze prezidentem Bayernu Mnichov. Roku 2013 se přiznal ke značným daňovým únikům ve výši zhruba 745 milionů korun. Byl odsouzen 14. března 2014 k odnětí svobody na tři a půl roku. Trest si odsedí ve věznici v Landsbergu.\n\n"}
{"id": "914391", "url": "https://cs.wikipedia.org/wiki?curid=914391", "title": "Systém (rozcestník)", "text": "Systém (rozcestník)\n\nSystém může být:\n\n\n\n\n\n\n\n\n\n\n\n\n\n\n\n\n"}
{"id": "914393", "url": "https://cs.wikipedia.org/wiki?curid=914393", "title": "Dubnová válka", "text": "Dubnová válka\n\nDubnová válka může být:\n\n"}
{"id": "914395", "url": "https://cs.wikipedia.org/wiki?curid=914395", "title": "Borská skalka", "text": "Borská skalka\n\nBorská skalka je zčásti zalesněný kopec na severním okraji Nového Boru, na katastrálním území jeho čtvrti Arnultovice. Dosahuje výšky 476 m. n.m., oproti středu města je jeho vrchol o 75 metrů výše. Vrcholová část je přístupná po neznačených lesních pěšinách. Od centra Nového Boru je vzdálený zhruba 2,5 km severním směrem k obci Polevsko.\n\nNevysoký čedičový kopec je zčásti zalesněný listnatými stromy. Zcela na vrcholu je obnažená skála, na jejímž vrcholu je železný stožár. Výstup na vrcholový čedičový suk je velmi obtížný. Pod kopcem protéká potok Šporka. Pod jižním úbočím kopce je vedena silnice I/9. Mosty pod ní jsou vedeny cesty a místní komunikace, využité i pro značené turistické trasy, zelené a modré vedoucí na sever z Nového Boru. Z těchto tras jsou neznačené pěšiny k vrcholu. Z vrcholu čedičové skály je nad vrcholy stromů dobrý výhled na okolní vrchy.\n\nHranice mezi Lužickými horami a nižší Ralskou pahorkatinou je na linii Nový Bor a Svor, hranice mezi Českým středohořím a Lužickými horami je vedena po linii Nový Bor, Prysk, Česká Kamenice. Trojúhelník mezi nimi na sever od Nového Boru patří Lužickým horám, u města jsou nejblíže Borský vrch, Borská skála a hora Klíč, vesměs v okrsku Klíčská horkatina.\nKopec se dříve jmenoval \"Zaječí vrch\" a skála na vrcholu \"Drasslerův kámen\". V roce 1918 se na patě kopce střetli novoborští myslivci s účastníky Rumburské vzpoury.\n\nČedičová, 28 metrů vysoká vrcholová skála, která se nachází na soukromém pozemku, je známou horolezeckou lokalitou. Je zde celkem 15 lezeckých cest od mírně těžkých až po neobyčejně těžké, tj. v rozmezí stupňů od 4 až po 9- dle stupnice obtížnosti UIAA. Začátek každé cesty je označen písmenem nebo číslicí podle popisu v průvodci.\n\n"}
