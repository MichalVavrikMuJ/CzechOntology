{"id": "888380", "url": "https://cs.wikipedia.org/wiki?curid=888380", "title": "Na moři", "text": "Na moři\n\nNa moři je název českého vydání výboru z knihy dobrodružných povídek pro mládež \"Морские истории и Paссказы\" (1937, Mořské historie a povídky) ruského sovětského spisovatele Borise Žitkova.\n\nKniha \"Mořské historie a povídky\" je souhrnným vydáním autorových povídek ze života námořníků, které předtím vyšly knižně nebo časopisecky. Jedná se především o tyto knihy:\n\nČeský výbor obsahuje těchto čtrnáct povídek: \"Smršť\", \"Nové kalhoty\", \"Strýčínek\", \"Černá plavatka\", \"Voli\", \"Marie a Mary\", \"Mechanik Salerno\", \"Pod vodou\", \"Hned, prosím!\", \"Záhuba\", \"Lovec Dmitrij\", \"Vata\", \"Kompas\" a \"Černé plachty\". Autor, který sám strávil mnoho let v námořnické službě, v nich čtenáře seznamuje s namáhavou a nebezpečnou prací námořníků, ale zároveň popisuje krásy moře a kouzlo dalekých cest. Jejich děj se děj odehrává jak na malých pobřežních plachetnicích i na velkých zaoceánských parnících a ukazují statečnost jedněch a zbabělost druhých, odhodlanost nevzdat se a bojovat o život svůj i ostatních do konce sil. \n\nCo se týče námětů povídek, jde například o záchranu osádky lodi z převráceného škuneru (\"Smršť\"), o přepravu stáda dvou set volů přímo na palubě lodi (\"Voli\"), o požár na italském parníku a o záchranu jeho cestujících (\"Mechanik Salerno\"), o chystaný pojišťovací podvod (\"Záhuba\") nebo o převážení kontrabandu na lodi (\"Vata\"). V povídce \"Pod vodou\" je popsán klukovský čin kapitána ponorky, který ač nemusí, podplouvá v přístavu s ponorkou jinou loď, uvízne i s ponorkou v bahně a doplatí na to životem on i tři další námořníci. Historická novela \"Černé plachty\" líčí osud kozáka Hrycka, který je při přepadu tureckého pobřeží zajat a prodán do otroctví. \n\n"}
{"id": "888387", "url": "https://cs.wikipedia.org/wiki?curid=888387", "title": "Vorderwälder", "text": "Vorderwälder\n\nVorderwälder je německé plemeno skotu z oblasti Černého lesa, přizpůsobené spásání chudých pastvin na horských svazích. Je blízce příbuzný menšímu hinterwälderovi a vzhledem připomíná strakatý skot.\n\nVychází ze skotu označovaného jako wäldervieh, lesní skot, z jižního a středního Černého lesa. V rámci tohoto plemene existovaly dva rázy odlišné velikosti. Vorderwälder je větší z nich. V 60. letech 20. století byl zušlechťován ayrshirským skotem, v 70. letech červenými býky holštýnského skotu. Toto křížení výrazně zvedlo dojivost i obsah mléčných složek, ale zhoršilo se utváření končetin a stav paznehtů. K zvětšení genetické rozmanitosti byl krátce použit i montbeliard.\n\nVorderwälder je skot středního tělesného rámce, který připomíná strakatý skot, ve srovnání s ním je však výrazně menší a má jemnější kostru. Zvířata jsou rohatá. Končetiny jsou suché, dobře zaúhlené, paznehty jsou pevné. Zbarvení je tmavě červenobíle strakaté, hlava a končetiny jsou bílé, občas se vyskytuje plášťové zbarvení. V současnosti tvoří genetický podíl plemene ayrshire 15 % a 20 % tvoří red holstein. \n\nPlemeno dobře zužitkuje i chudé pastviny, je odolné, dlouhověké a plodné, porody jsou snadné. Je to skot kombinovaný, na masnou i mléčnou užitkovost je kladen stejný důraz. V roce 2003 průměrná roční mléčná užitkovost činila 5190 kg mléka s 4,2 % tuku a 3,3 % bílkovin. Díky své dlouhověkosti není výjimkou celoživotní užitkovost přesahující 100 000 kg mléka. Denní přírůstky býků vybraných k plemenitbě dosahují 1150 g.\n"}
{"id": "888390", "url": "https://cs.wikipedia.org/wiki?curid=888390", "title": "Filipp Isajevič Gološčokin", "text": "Filipp Isajevič Gološčokin\n\nFilipp Isajevič Gološčokin (pravým jménem Isaj Isaakovič – Исай Исаакович, narozen 26. února 1876, Něvel, Vitebská gubernie – popraven 28. října 1941, Varboš, Kujbyševská oblast) byl ruský revolucionář a sovětský státní a partajní činovník, předseda Výkonného výboru v Samarské gubernii (губернский исполнительный комитет) a sekretář Kazašského oblastního výboru (РКП). Účastník boje za ustanovení Sovětské vlády na Urale a na Sibiři. Aktivně se podílel na kolektivizaci v Kazachstánu a také na obnově hospodářství Samarské oblasti zničené v důsledku občanské války. Byl jedním z organizátorů zavraždění ruské carské rodiny.\n\nPocházel z rodiny židovského podnikatele. V dokumentech bývá uváděn též pod jmény Isaj a Isaak, jménem po otci Isajevič, Isaakovič nebo Ickovič. jeho stranická přezdívka byla Filipp.\n\nManželka, Berta Josifovna Perelman(ová) se narodila v roce 1867 v rodině řemeslníka. Byla uvězněna a poslána do vyhnanství v Namyrském okresu, kde se provdala za Filippa Gološčokina. Zemřela v roce 1918..\n\nPo skončení zubařské školy pracoval jako zubní technik. V roce 1903 vstoupil do Ruské sociálně demokratické strany (RSDRP – РСДРП). Řídil revoluční agitaci v Petrohradu, Kronštadtu, Sestrorecku, Moskvě a v dalších městech. Účastnil se Revoluce 1905–1907. Od roku 1906 člen Petrohradského výboru RSDRP, od 1907 odpovědný organizátor a člen Petrohradského výkonného výboru RSDRP. Od roku 1909 pracoval v Moskevském výboru RSDRP. V roce 1909 uvězněn a poslán do vyhnanství v Narymském okresu, odkud v roce 1910 utekl. V roce 1912 na 6. (pražské) konferenci RSDRP byl zvolen členem Ústředního výboru a jeho Ruské kanceláře. V roce 1912 zvolen za člena ÚV RSDRP. Byl podruhé uvězněn a poslán do města Turinsk v Tobolské gubernii. Odtud byl přemístěn do vesnice Děmjanskoje v Tobolském újezdu. V prosinci 1912 utekl. V roce 1913 opět uvězněn a poslán do Turuchanského okresu na Sibiři, odkud byl propuštěn až po Únorové revoluci.\n\nPo Únorové revoluci v roce 1917 byl předsedou ÚV Petrohradského výboru bolševiků, delegát 7. (Aprelské) konference RSDRP. V květnu Jakov Sverdlov, který poslal Gološčokina na Ural, sdělil místním bolševikům: „Přijel k vám na Ural soudruh Filipp… člověk energický, uvědomělý“ (\"Leninova Uralská garda\", Sverdlovsk, 1967, s. 196). Člen a sekretář Permského výboru RSDRP, potom člen i sekretář oblastního výboru. Delegát 6-ho sjezdu RSDRP (2. července – 3. srpna). Byl členem Permského a potom Jekatěrinburského sovětu, členem výkonného výboru Sovětu Uralské oblasti. Formoval a vedl Rudou gardu.\n\nV polovině října přijel coby delegát II. Všeruského sjezdu Sovětů) ) do Petrohradu. Vstoupil do Vojensko-revolučního výboru () a účastnil se Říjnového ozbrojeného povstání (dříve VŘSR). Na II. sjezdu Sovětů RSD zvolen členem Celoruského ústředního výkonného výboru (CÚVV). Účastnil se rozhovorů CÚVV s Vikželem. Gološčokin vzpomínal, že před jeho odjezdem na Ural se V. I. Lenin soustředil na oddálení svolání a následné rozehnání Ústavodárného shromáždění (viz \"Od února do října\", Leninzdat, 1957, s.112–114).\n\n"}
{"id": "888398", "url": "https://cs.wikipedia.org/wiki?curid=888398", "title": "Otto Ušák", "text": "Otto Ušák\n\nOtto Ušák (28. prosince 1892, Praha – 3. září 1957, tamtéž) byl český akademický malíř a přírodovědný ilustrátor, který úzce spolupracoval s botanikem a mykologem Albertem Pilátem.\n\nS Albertem Pilátem vytvořil známý Atlas rostlin (1953, 1960, 1964, 1975) vydaný i v kapesním provedení (1958, 1964, 1968, 1972, 1974, 1976, 1979, 1988), Atlas hub (1952, 1964, 1970, 1976) opakovaně vydaný i v kapesním provedení (1956, 1960, 1964, 1965, 1968, 1970, 1975, 1976). Tyto byly přeloženy a vydány i v angličtině, francouzštině, italštině, němčině, polštině a slovenštině. Dále pak publikace Naše houby (1952) a Naše houby II (1959), které jsou považované za vrchol jejich společného díla a ceněné i kvůli barevně dokonalé tiskové reprodukci Ušákových originálů.\n\nPoužíval nejčastěji techniku akvarelu. Ceněn byl především za schopnost zachytit v ilustraci podstatu dané houby a také prostorovost maleb.\n\n\n"}
{"id": "888403", "url": "https://cs.wikipedia.org/wiki?curid=888403", "title": "Břehy (rozcestník)", "text": "Břehy (rozcestník)\n\nBřehy může být:\n\n"}
{"id": "888404", "url": "https://cs.wikipedia.org/wiki?curid=888404", "title": "Mistrovství světa v judu 1997", "text": "Mistrovství světa v judu 1997\n\nXIX. mistrovství světa se konalo v Palais omnisports de Paris-Bercy v Paříži ve dnech 9. října - 12. října 1997.\n\n"}
{"id": "888410", "url": "https://cs.wikipedia.org/wiki?curid=888410", "title": "Don't Look Back (album, Celeste Buckingham)", "text": "Don't Look Back (album, Celeste Buckingham)\n\nDon´t Look Back je debutové hudební album slovenské zpěvačky Celeste Buckingham obsahující deset hudebních skladeb, z toho dvě skladby jsou dueta. Skladba \"Gole Goldun\" je íránská píseň. Album vzniklo v produkci bratislavského nahrávacího studia Littlebeat pod vedením Martina Šrámka a Andreje Hrušky. Vydáno bylo 20. dubna 2012\n\n"}
{"id": "888412", "url": "https://cs.wikipedia.org/wiki?curid=888412", "title": "Hůra (Jičínská pahorkatina)", "text": "Hůra (Jičínská pahorkatina)\n\nHůra (388 m n. m.), místně zvaná též \"Nepřívěcká hůra\", je vrch v okrese Jičín Královéhradeckého kraje, v CHKO Český ráj, asi 3 km severně od Sobotky. Na jihozápadním svahu leží ves Nepřívěc, do jejíhož katastrálního území vrch náleží. Na západním svahu leží správní obec Libošovice.\n\nVrch představuje severozápadní zakončení Velišského hřbetu. Pod názvem \"Hůra\" se rozumí nejen samotný vrchol, ale i celé okolní zalesněné území rozkládající se mezi sídly Nepřívěc, Libošovice, Malechovice, Kozlov a Stéblovice. Počínaje vrcholem Hůry leží v jedné linii na hřbetu telekomunikační vysílač, hájovna \"Hůra\" a osada \"Babylon\". Severní stranu Hůry lemuje železniční Trať 064. Na západním svahu Hůry pramení říčka Klenice, na severovýchodním svahu pak rozsáhlá zdrojnice \"Roveňského potoka\", přítoku Žehrovky.\n\nVrch náleží do celku Jičínská pahorkatina, do podcelku Turnovská pahorkatina, do okrsku Jičíněveská pahorkatina, a do podokrsku Velišský hřbet.\n\nNa Hůru se lze dostat z různých směrů z výše uvedených sídel. Kolem území prochází turistické značky všech barev. Nejbližší železniční zastávka je v blízkých Malechovicích.\n"}
{"id": "888420", "url": "https://cs.wikipedia.org/wiki?curid=888420", "title": "UTA TRAX", "text": "UTA TRAX\n\nUTA TRAX je systém rychlodrážních tramvají v Salt Lake City ve státě Utah ve Spojených státech amerických založený 4. prosince 1999. Jeho provozovatelem je společnost Utah Transit Authority a s 50 zastávkami má 72,1 kilometrů na třech linkách. Nejčastěji zde jezdí vozy značky Siemens AG. Pouze 29 vozidel z celé 146 souprav obsahující flotily vyrobil UTDC.\n\n\n"}
{"id": "888424", "url": "https://cs.wikipedia.org/wiki?curid=888424", "title": "Green River (Utah)", "text": "Green River (Utah)\n\nGreen River je město v okrese Emery County ve státě Utah ve Spojených státech amerických. Svůj název dostalo podle řeky Green River.\n\nK roku 2000 zde žilo 973 obyvatel. S celkovou rozlohou 32,7 km² byla hustota zalidnění 30 obyvatel na km².\n\nOd tohoto města odvozuje svůj název i světově proslulé eocénní geologické souvrství (jehož výchozy se nacházejí v blízkosti tohoto města).\n"}
{"id": "888426", "url": "https://cs.wikipedia.org/wiki?curid=888426", "title": "Spring City", "text": "Spring City\n\nSpring City může být:\n\n"}
{"id": "888429", "url": "https://cs.wikipedia.org/wiki?curid=888429", "title": "Spring City (Utah)", "text": "Spring City (Utah)\n\nSpring City je město v okrese Sanpete County ve státě Utah ve Spojených státech amerických.\n\nK roku 2000 zde žilo 956 obyvatel. S celkovou rozlohou 3,4 km² byla hustota zalidnění 278,2 obyvatel na km².\n"}
{"id": "888430", "url": "https://cs.wikipedia.org/wiki?curid=888430", "title": "Elwood (Utah)", "text": "Elwood (Utah)\n\nElwood je město v okrese Box Elder County ve státě Utah ve Spojených státech amerických.\n\nK roku 2010 zde žilo 1 034 obyvatel. S celkovou rozlohou 19,9 km² byla hustota zalidnění 34,2 obyvatel na km².\n"}
{"id": "888432", "url": "https://cs.wikipedia.org/wiki?curid=888432", "title": "Francis (Utah)", "text": "Francis (Utah)\n\nFrancis je město v okrese Summit County ve státě Utah ve Spojených státech amerických.\n\nK roku 2000 zde žilo 698 obyvatel. S celkovou rozlohou 4,6 km² byla hustota zalidnění 150,7 obyvatel na km².\n"}
{"id": "888437", "url": "https://cs.wikipedia.org/wiki?curid=888437", "title": "Velišský hřbet", "text": "Velišský hřbet\n\nVelišský hřbet je geomorfologický podokrsek na severu Jičíněveské pahorkatiny a významná nesouměrná hrásť v okrese Jičín Královéhradeckého kraje v Českém ráji.\n\nHrásťový hřbet se táhne převážně ve směru severozápad–jihovýchod mezi obcemi Libošovice a Staré Místo, je asi 17 km dlouhý a na vrcholové plošině až 1 km široký. Nejvyšším bodem hřbetu je známý vrch Veliš (429 m), podle kterého je celý hřbet pojmenovaný. Na severozápadě u Libošovic začíná hřbet nevýrazným vrcholem Hůra (388 m), poté se u Stéblovic obrací jižním směrem a vede přes Staňkovu Lhotu (poblíž hřbet křižuje silnici I/16 Mladá Boleslav – Jičín) a Zajakury s několika bezejmennými kótami k vrchu Čakan (398 m), kde je vrcholová plošina nejširší. U Čakanu se hřbet opět stáčí na původní jihovýchodní směr a přes vesničky Příchvoj, Netolice, Štidla a Křelina směřuje k vrchu Loreta (425 m) se známou kaplí, a přes obec Podhradí k nejvyššímu vrcholu v podobě Veliše s opuštěným lomem a zříceninou hradu. Jihozápadní hranice hřbetu pomalu zaniká u obce Staré Místo. Využití hřbetu je tvořeno střídavě zalesněním, zemědělskou půdou i osídlením.\n\nPouze severozápadní část hřbetu kolem Hůry náleží do CHKO Český ráj. Hřbet také tvoří rozvodí mezi povodím několika významnějších toků. Jsou to Mrlina, Cidlina, Žehrovka a Klenice.\n\nVelišský hřbet náleží do celku Jičínská pahorkatina, podcelku Turnovská pahorkatina a okrsku Jičíněveská pahorkatina. Dále se již nečlení. Hřbet sousedí na jihu se sesterským podokrskem Střevačskou pahorkatinou a dále s okrsky Vyskeřská vrchovina na severu, Jičínská kotlina na východě a Mladoboleslavská kotlina na západě.\n"}
{"id": "888441", "url": "https://cs.wikipedia.org/wiki?curid=888441", "title": "Malaysian Open 2013 – ženská dvouhra", "text": "Malaysian Open 2013 – ženská dvouhra\n\nDo soutěže ženské dvouhry na tenisovém turnaji Malaysian Open 2013 nastoupilo třicet dva hráček. Obhájkyní titulu byla tchajwanská hráčka Sie Su-wej, která ve čtvrtfinále podlehla Američance Bethanii Mattekové-Sandsové.\n\nVítězkou se stala nenasazená česká tenistka Karolína Plíšková, která ve finále zdolala Bethanii Mattekovou-Sandsovou po třísetovém průběhu zápasu 1–6, 7–5 a 6–3. Ve věku 20 let a 11 měsíců tak na okruhu WTA Tour získala premiérový titul. Připsání 280 bodů Plíškovou v následné pondělní klasifikaci WTA ze 4. března poprvé v kariéře posunulo do první světové stovky, když figurovala na 84. místě.\n\n\n"}
{"id": "888442", "url": "https://cs.wikipedia.org/wiki?curid=888442", "title": "Římskokatolická farnost Moravany", "text": "Římskokatolická farnost Moravany\n\nŘímskokatolická farnost Moravany je územní společenství římských katolíků s farním kostelem svatého Václava v děkanátu Modřice. Do farnosti patří kromě Moravan také Nové Moravany, součást městské části Brno-jih, a obec Nebovidy.\n\nPrvní písemná zmínka o kostele v Moravanech pochází z roku 1289, samotný kostel vznikl zřejmě ještě dříve. Důkladnou přestavbou prošel kostel ve druhé polovině 18. století.\n\nMatriky byly založeny roku 1643. Zvony byly nově přelité roku 1827, presbytář byl přemalován roku 1843. \nNejstarším známým farářem byl Heřman (1315-1321), od roku 1464 zde působili kněží z řádu maltézských rytířů ze Starého Brna. Po třicetileté válce samostatná farnost zanikla, obnovena byla roku 1778.\n\nFarářem je od 1. dubna 2012 P. Mgr. Mariusz Józef Sierpniak, MIC.\n\nVe farnosti jsou aktivní modlitební společenství všech věkových skupin a zájmů – dětí, mládeže, matek, mužů, manželů, seniorů, scholy a misionářů.\n\nFarnost se účastní akce Tříkrálová sbírka. V roce 2015 se při ní vybralo v Moravanech 83 352 korun, v Nebovidech 19 843 korun.\n\nFiliální kostel v Nebovidech je zapojen do projektu Noc kostelů. V roce 2019 šlo mj. o večer chval, přednášku o posledních výzkumech zdejších gotických nástěnných maleb.\nNa 9. červen připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 19. listopadu.\n\n"}
{"id": "888449", "url": "https://cs.wikipedia.org/wiki?curid=888449", "title": "Fidenza", "text": "Fidenza\n\nFidenza [\"fidenca\"] je malé město v severní Itálii s asi 26 tisíci obyvateli. Leží na řece Stirone mezi Parmou a Piacenzou, asi 80 km JV od Milána. Před rokem 1927 se jmenovalo Borgo san Donnino.\n\nMěsto stojí na místě galského sídla \"Vicumvia\", později římského tábora \"Fidentia\", který se roku 41 př. n. l. stal městem. V letech 1092–1100 bylo sídlem italského krále Konráda Franckého a získalo statut svobodného města. Roku 1199 je dobyla Parma, roku 1221 je osvobodil Fridrich II. Štaufský. 1268 je opět zničili parmští, roku 1300 bylo obnoveno. V letech 1346–1499 bylo v majetku milánských rodů Visconti a Sforza, později připadlo opět Parmě. Po napoleonských válkách patřilo Francii až se roku 1859 stalo součástí sjednocené Itálie. Za fašistického režimu se rozrostlo a roku 1927 přijalo název Fidenza jako připomínku římského Fidentia. Roku 1944 bylo silně poškozeno bombardováním a na jaře 1945 masakry nacistické armády.\n\nFidenza leží při dálnici A1 (\"Autostrada del Sole\" Milán – Řím – Neapol) a na železnici Milán – Boloňa.\n\n\n\n\n"}
{"id": "888459", "url": "https://cs.wikipedia.org/wiki?curid=888459", "title": "Abierto Mexicano Telcel 2013 – ženská dvouhra", "text": "Abierto Mexicano Telcel 2013 – ženská dvouhra\n\nDo soutěže ženské dvouhry na tenisovém turnaji Abierto Mexicano Telcel 2013 nastoupilo třicet dva hráček. Obhájkyní titulu byla Italka Sara Erraniová, která vítězství obhájila.\n\nTitul si připsala nejvýše nasazená osmá hráčka světa Sara Erraniová, která ve finále zdolala španělskou turnajovou dvojku Carlu Suárezovou Navarrovou ve dvou setech 6–0 a 6–4.\n\n\n"}
{"id": "888465", "url": "https://cs.wikipedia.org/wiki?curid=888465", "title": "Visconti", "text": "Visconti\n\nVisconti [\"viskonti\"] je italské příjmení.\n\nJde o jméno významného italského šlechtického rodu původem z Milána a panovníků Milánského vévodství: viz heslo Viscontiové\n\nNěkteré osoby s příjmením Visconti:\n\nOstatní\n"}
{"id": "888493", "url": "https://cs.wikipedia.org/wiki?curid=888493", "title": "WTA Brasil Tennis Cup 2013 – ženská dvouhra", "text": "WTA Brasil Tennis Cup 2013 – ženská dvouhra\n\nDo soutěže ženské dvouhry na tenisovém turnaji WTA Brasil Tennis Cup 2013 nastoupilo třicet dva hráček. Na premiérovém ročníku florianópoliské události byla nejvýše nasazenou hráčkou Američanka Venus Williamsová, která v semifinále podlehla ruské tenistce Olze Pučkovové.\n\nVítězkou se stala nenasazená Rumunka Monica Niculescuová, která ve finále zdolala Olgu Pučkovovou po třísetovém průběhu 6–2, 4–6 a 6–4. Sedmdesátá pátá hráčka světového žebříčku Niculescuová tak ve 25 letech vyhrála svůj první turnaj na okruhu WTA ve dvouhře, když už předtím získala dva triumfy ze čtyřhry.\n\n\n"}
{"id": "888500", "url": "https://cs.wikipedia.org/wiki?curid=888500", "title": "Mistrovství světa v judu 1999", "text": "Mistrovství světa v judu 1999\n\nXX. mistrovství světa se konalo v National Indoor Arena v Birminghamu ve dnech 7. října - 10. října 1999.\n\n\n"}
{"id": "888502", "url": "https://cs.wikipedia.org/wiki?curid=888502", "title": "Pro bono", "text": "Pro bono\n\nPro bono (zkratka lat. sousloví \"pro bono publico\", ) je výraz používaný pro odbornou práci, kterou někdo vykoná dobrovolně a bezplatně nebo za sníženou cenu jako službu veřejnosti. Většinou se tak označuje bezplatná právní pomoc poskytovaná jednotlivci nebo firmami. \n\nV České republice poskytuje právní zastupování v trestním řízení stát bezplatně (ex offo). Pro civilní a administrativní řízení však jednotná právní úprava na rozdíl od jiných zemí EU chybí, a tak v některých případech zbývá nemajetným dobrovolná pomoc advokátů.\n\nČeská advokátní komora rozhodla, že její členové mají přímo povinnost „podílet se v přiměřeném rozsahu na projektech směřujících k prosazování nebo obhajobě lidských práv a svobod bez nároku na odměnu“.\n\nTermínu \"pro bono\" se užívá i v jiných než právních profesích pro dobrovolnou odbornou práci obecně – od dobrovolnictví se liší právě odborností provedené práce.\n\n\n"}
{"id": "888509", "url": "https://cs.wikipedia.org/wiki?curid=888509", "title": "Jack Nitzsche", "text": "Jack Nitzsche\n\nJack Nitzsche (22. dubna 1937 Chicago, Illinois, USA − 25. srpna 2000 Hollywood, Kalifornie, USA) byl americký hudebník, hudební producent a skladatel. Složil hudbu k mnoha filmům (například \"Přelet nad kukaččím hnízdem\" z roku 1975) a byl členem rockové skupiny Crazy Horse. S Crazy Horse několikrát spolupracoval s písničkářem Neilem Youngem. Hrál například na jeho albech \"Neil Young\" (1968), \"After the Gold Rush\" (1970) a \"Tonight's the Night\" (1975) a byl členem skupiny The Stray Gators, se kterou nahrál album \"Harvest\" (1972). Mimo to spolupracoval s dalšími umělci, jako byli Phil Spector, The Rolling Stones nebo Miles Davis.\n"}
{"id": "888511", "url": "https://cs.wikipedia.org/wiki?curid=888511", "title": "Únětický pivovar", "text": "Únětický pivovar\n\nÚnětický pivovar je malý soukromý pivovar ležící v okrese Praha-západ.\n\nPivovar byl postaven pravděpodobně v roce 1710, přestože první zmínky o vaření piva v obci jsou již z roku 1557. \nVýroba piva byla v roce 1942 přerušena (provoz byl zakonzervován), provoz byl obnoven v roce 1945, ale v březnu 1949 byla výroba ukončena. Výroba pokračovala chvíli pod hlavičkou Smíchovského pivovaru, v roce 1951 se historie únětického pivovarnictví uzavřela a objekt sloužil jako sklady.\n\nV březnu 2010 byly zahájeny práce na projektu na „Znovuzrození Únětického pivovaru“. V září byla založena akciová společnost Únětický pivovar, která v listopadu 2010 odkoupila objekt pivovaru od společnosti Primo k.s. provozující zde sklad mléčných výrobků. 4. dubna 2011 po nezbytných stavebních úpravách byla zahájena instalace nové technologie. První várka Únětického piva byla uvařena 15. května a 11. června 2011 se slavnostně otevřely brány Únětického pivovaru a byla zahájena novodobá historie pivovaru.\n\n\n\nJedná se o měnu, díky které si můžete na vybraných místech pořídit Únětické pivo.\n\n"}
{"id": "888516", "url": "https://cs.wikipedia.org/wiki?curid=888516", "title": "Římskokatolická farnost u kostela sv. Vavřince, Brno-Komín", "text": "Římskokatolická farnost u kostela sv. Vavřince, Brno-Komín\n\nŘímskokatolická farnost Brno-Komín je územním společenstvím římských katolíků v rámci děkanátu Brno brněnské diecéze s farním kostelem svatého Vavřince.\nFarní kostel byl vystavěn roku 1324 Eliškou Rejčkou, aby na něj byla přenesena farní práva kostela Nanebevzetí Panny Marie na Starém Brně, který se stal chrámem klášterním. V roce 1633 byly pro nedostatek duchovních spojeny farnosti v Komíně, Bystrci a Žebětíně pod společnou duchovní správu komínského faráře. Roku 1720, při velkém požáru Komína, vyhořel i kostel. Fara musela být přestěhována do Bystrce a byla Komínu omezeně vrácena v roce 1786 s lokální správou. Samostatná farnost byla obnovena až v roce 1857. K celkové opravě kostela došlo v letech 1883-1884. V letech 1911-1913 byl kostel zásadně přestavěn.\nOd 1. srpna 2014 byl jako farář ustanoven R. D. Mgr. Marcel Javora.\n\nProbíhá pravidelná výuka náboženství,farní duchovní obnova, příprava na první svaté přijímání a biřmování, scházejí se ministranti. Aktivní je pěvecká schola (a to i latinská), farnost vydává zpravodaj Laurentius. V době adventní a vánoční pořádá farnost akce pro veřejnost v rámci projektu Křesťanské Vánoce (rorátní bohoslužby, koncerty, živý betlém, roznáší se betlémské světlo apod.).\n\nVe farnosti se pravidelně koná tříkrálová sbírka, v roce 2015 se při ní v Komíně vybralo 88 267 korun, v Jundrově 12 549 korun. Při sbírce v roce 2016 se vybralo v Komíně 88 830 korun a v Jundrově 19 633 korun.Při sbírce v roce 2017 se vybralo v Komíně 90 944 korun a v Jundrově 13 065 korun.\n\nDnem vzájemných modliteb farností za bohoslovce a bohoslovců za farnosti brněnské diecéze je 16. březen. Adorační den připadá na 1. listopad.\n\nDne 24. června 2017 přijal jáhenské svěcení kandidát stálého diakonátu Ing. Radovan Jiřík, Ph.D., pocházející z komínské farnosti.\n"}
{"id": "888517", "url": "https://cs.wikipedia.org/wiki?curid=888517", "title": "WTA Brasil Tennis Cup 2013 – ženská čtyřhra", "text": "WTA Brasil Tennis Cup 2013 – ženská čtyřhra\n\nDo soutěže ženské čtyřhry na tenisovém turnaji WTA Brasil Tennis Cup 2013 nastoupilo šestnáct dvojic. Florianópoliská událost představovala premiérový ročník brazilského turnaje.\n\nDeblový titul si připsala nejvýše nasazená španělsko-kazašská dvojice Anabel Medinaová Garriguesová a Jaroslava Švedovová, která ve finále přehrála britsko-ruský pár Anne Keothavongová a Valeria Savinychová po dvousetovém průběhu 6–0 a 6–4.\n\n\n"}
{"id": "888519", "url": "https://cs.wikipedia.org/wiki?curid=888519", "title": "Nákupní centrum Eden", "text": "Nákupní centrum Eden\n\nNákupní centrum Eden je obchodní dům s hypermarketem, který stojí v Praze 10-Vršovicích v sousedství fotbalového stadionu Eden a Sídliště Vlasta. V budově je hypermarket Tesco, firma zde má také sídlo své české pobočky.\n\nBudova byla postavena na místě bývalého parku a byla otevřena v září 2005 společností Carrefour. O dva roky později centrum převzalo Tesco.\n\nNabídka centra obsahuje k roku 2018:\n\n\n\n\n\n\n\n\n\n"}
{"id": "888520", "url": "https://cs.wikipedia.org/wiki?curid=888520", "title": "Novoromantismus", "text": "Novoromantismus\n\nTermínem novoromantimus je označován:\n"}
{"id": "888521", "url": "https://cs.wikipedia.org/wiki?curid=888521", "title": "Wasatch Front", "text": "Wasatch Front\n\nWasatch Front je metropolitní oblast v centrální části na severu státu Utah ve Spojených státech amerických. Nachází se podél pohoří Wasatch Range a přibližně 80% obyvatel celého Utahu žije právě v této oblasti. Největšími městy oblasti jsou Salt Lake City, Provo a Ogden.\n"}
{"id": "888522", "url": "https://cs.wikipedia.org/wiki?curid=888522", "title": "Tetra červenoploutvá", "text": "Tetra červenoploutvá\n\nTetra červenoploutvá (\"Aphyocharax anisitsi\") je sladkovodní rybka, tvarem podobná tetře měděné (\"Hasemania nana\"). Českým synonymem je tetra Anisitsova\n\nTrup tohoto druhu je nízký štíhlý a vřetenovitě protáhlý. Zbarvení těla je modro stříbřitě třpytivé s olivově zelenkavým zbarvením hřbetních partií. V horní části hlavy nad skřelemi je zřetelná olivově zářivá skvrna, která může přecházet až na skřele, a často se rozprostřeně protahuje do ztracena na boky trupu až pod postranní čáru. Ploutve hřbetní, ocasní, řitní a částečně prsní jsou na kořenech jasně červeně zbarvené. U řitní ploutve červená báze mnohdy přechází až na trup, červená skvrna na ocasní ploutvi je oblá a zasahuje až k výkroji ploutve. Jen prsní ploutve a tuková jsou čiré. Čiré jsou rovněž okraje hřbetní, horní a dolní lalok ocasní ploutve. Bezbarvý je i celý okraj řitní a břišní ploutve, pouze jejich špičky jsou zbarveny bíle.\n\nHejnové hbité a všežravé rybky, které vyžadují dostatek prostoru k plavání. Dospělí jedinci dosahují délky 40 až 55 mm. Dožívá se v domovině až 5 roků.\nPochází z Jižní Ameriky a přirozenými lokalitami výskytu jsou povodí řek La Plata v Argentině a Uruguaye a dále povodí řeky Paraná vč. přítoků na území Paraquaye a Brazílie.\nVolíme střední až velkou nádrž minimálně by měla mít objem 60 litrů a délkou alespoň 50cm, hustě osázenou, prosvětlenou, s možností volného pohybu v horní a střední část nádrže pro plavání. V době tření se barvy u samců obzvláště zvýrazňují. Jsou to ryby hejnové, nenáročné, klidné a snášenlivé, vhodné do společnosti typově podobných ryb, žijící v houfech. Není choulostivá na transport. Jako většina tetrovitých je všežravec - potravou jsou nitěnky, roupice, pakomáří larvy a tzv. patentky, koretry, (perloočky, dafnie, buchanky, a to živé nebo i mražené, apod.) a suché vločkové krmivo. Krmit je lépe méně, ale častěji, potrava by měla být pestrá. Má hodně ráda jemnolisté rostliny. Rostlinná složka v potravě je také důležitá. Občas by tedy mělo být součástí i rostlinné krmivo.\nPro odchov volíme nádrže menší až střední velikosti, spíše nižší a delší (až 50 cm). Voda normální, odstátá s teplotou 26-28 °C, polotvrdá 7 - 12° dGH, slabě kyselá, asi pH 6,5-6,8. Rybky se vytírají do jemnolistých rostlin. Přesto se na dno vytíračky doporučuje vytírací rošt nebo např. velkooká síťka natažená na nosnou konstrukci, apod. Ryby ihned požírají svoje jikry, proto je neprodleně po vytření odlovíme. Chovný pár nasazujeme ke tření do odchovné nádrže navečer. Tření probíhá v jemnolistých volně plovoucích rostlinách obvykle v ranních hodinách a výtěry dosahují obvykle počtu 300 - 500 jiker. Oplozené jikry padají ke dnu. Plůdek se líhne přibližně po 30 hodinách a první dny života visí na rostlinách a na skle nebo na dně, kde tráví vaječný váček. Po rozplavání krmíme živou drobnou potravou. Potěr rychle roste a snadno se odchová. V prvních týdnech je poněkud choulostivý na přelovování, proto se doporučuje pravidelná částečná výměna vody. K doplňování vody je lépe použít vodu z chovného akvária, nebo starou odstátou a převařenou, nikdy ne čerstvou vodovodní. Podmínkou úspěšného odchovu u veškerého potěru je úzkostlivá čistota v odchovné nádrži. Pokud je potěru hodně je vhodné ho po několika týdnech přelovit do větší nádrže, případně použít dvě nebo i více odchovných nádrží, kde se udrží snadněji čistota vody.\n"}
{"id": "888524", "url": "https://cs.wikipedia.org/wiki?curid=888524", "title": "Abierto Mexicano Telcel 2013 – ženská čtyřhra", "text": "Abierto Mexicano Telcel 2013 – ženská čtyřhra\n\nDo soutěže ženské čtyřhry na tenisovém turnaji Abierto Mexicano Telcel 2013 nastoupilo šestnáct dvojic. Obhájcem titulu byl italský první pár světa tvořený Italkami Robertou Vinciovou a Sarou Erraniovou, který se rozhodl soutěže nezúčastnit.\n\nDeblový titul si připsala čtvrtá nasazená dvojice Lourdes Domínguezová Linová a Arantxa Parraová Santonjaová, která ve finále přehrála kolumbijský pár Catalina Castañová a Mariana Duqueová Mariñová poměrem 6–4 a 7–6, když zvládla koncovky obou setů.\n\n\n"}
{"id": "888525", "url": "https://cs.wikipedia.org/wiki?curid=888525", "title": "Pohorelá", "text": "Pohorelá\n\nPohorelá je obec na Slovensku, v okrese Brezno v Banskobystrickém kraji, na úpatí Nízkých Tater pod vrchem Orlová. V blízkosti obce při její jižní části protéká řeka Hron. Pohorelá je třetí největší obcí regionu Horehroní.\n\nV roce 2013 zde žilo 2 286 obyvatel.\nPrvní písemná zmínka od obci pochází z roku 1612.\n"}
{"id": "888526", "url": "https://cs.wikipedia.org/wiki?curid=888526", "title": "Chico Hamilton", "text": "Chico Hamilton\n\nChico Hamilton (* jako Foreststorn Hamilton; 21. září 1921 Los Angeles − 25. listopadu 2013 New York) byl americký jazzový bubeník a hudební skladatel. V letech 1942−1946 sloužil v armádě. Své první sólové album nazvané \"Chico Hamilton Trio\" vydal v roce 1955, později jich vydal mnoho dalších. Mimo to spolupracoval s mnoha dalšími hudebníky, mezi které patří Gerry Mulligan, Chet Baker nebo Dexter Gordon. Na jeho albu z roku 2006 \"Juniflip\" hrál na kytaru Bob Klose, dřívější člen skupiny Pink Floyd.\n"}
{"id": "888527", "url": "https://cs.wikipedia.org/wiki?curid=888527", "title": "Malaysian Open 2013 – ženská čtyřhra", "text": "Malaysian Open 2013 – ženská čtyřhra\n\nDo soutěže ženské čtyřhry na tenisovém turnaji Malaysian Open 2013 nastoupilo šestnáct dvojic. Obhájcem titulu byl tchajwanský pár Kchaj-čchen Čchangová a Čuang Ťia-žung, který do soutěže nezasáhl společně. Kchaj-čchen Čchangová startovala s japonskou spoluhráčkou Šúko Aojamovou a Čuangová se turnaje nezúčastnila.\n\nDeblový titul si připsala druhá nasazená dvojice tchajwansko-japonská dvojice Kchaj-čchen Čchangová a Šúko Aojamová, která ve finále přehrála nejvýše nasazený slovensko-čínský pár Janette Husárová a Čang Šuaj. Utkání mělo vyrovnaný průběh, když po rovnocenném zisku prvních dvou setů v tiebreacích 6–7 a 7–6, rozhodl až supertiebreak nejtěsnějším dvoubodovým rozdílem [14–12]. Čchangová tak obhájila malajsijský titul.\n\n\n"}
{"id": "888528", "url": "https://cs.wikipedia.org/wiki?curid=888528", "title": "Lerm-et-Musset", "text": "Lerm-et-Musset\n\nLerm-et-Musset je francouzská obec v departementu Gironde v regionu Akvitánie. V roce 2009 zde žilo 468 obyvatel.\n\n"}
{"id": "888530", "url": "https://cs.wikipedia.org/wiki?curid=888530", "title": "Malaysian Open 2013", "text": "Malaysian Open 2013\n\nBMW Malaysian Open 2013 byl tenisový turnaj pořádaný jako součást ženského okruhu WTA Tour, který se hrál v novém dějišti Royal Selangor Golf Clubu na otevřených dvorcích s tvrdým povrchem. Konal se mezi 25. únorem až 3. březnem 2013 v malajsijském hlavním městě Kuala Lumpur jako 4. ročník turnaje.\n\nPůvodně se mělo jednat o poslední ročník tohoto turnaje a od sezóny 2014 jej měla nahradila ženská událost WTA – Hong Kong Open v čínském Hongkongu. Nicméně později pořadatelé odkoupili práva od turnaje v Palermu, a tak se nakonec změnilo pouze datum pořádání turnaje.\n\nTurnaj s rozpočtem 235 000 dolarů patřil do kategorie WTA International Tournaments. Nejvýše nasazenou hráčkou ve dvouhře byla dánská bývalá světová jednička Caroline Wozniacká.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "888534", "url": "https://cs.wikipedia.org/wiki?curid=888534", "title": "Emil von Guttenberg", "text": "Emil von Guttenberg\n\nEmil von Guttenberg (4. ledna 1841 Tamsweg – 30. ledna 1941 Salzburg) byl rakousko-uherský, respektive předlitavský šlechtic, generál a politik, koncem 19. století ministr železnic Předlitavska ve vládě Kazimíra Badeniho.\n\nVystudoval Tereziánskou vojenskou akademii. Jako důstojník se zúčastnil bitvy u Solferina a bitvy u Sadové a podílel se na okupaci Bosny a Hercegoviny v roce 1878. Od roku 1888 zasedal v prezídiu Císařsko-královských státních drah. V roce 1894 usedl na post zástupce náčelníka generálního štábu rakousko-uherské armády.\n\nVrchol jeho politické kariéry nastal za vlády Kazimíra Badeniho, v níž se stal ministrem železnic Předlitavska. Šlo o nově zřízené portfolio (ustaveno k 4. listopadu 1895). Funkci zastával v období 17. ledna 1896 – 30. listopadu 1897. I přes krátký čas strávený na postu ministra se výrazně angažoval v prosazování plánu zestátňování významných železničních tratí. Podílel se též na přípravě stavby Taurské železniční dráhy.\n\nJeho bratrem byl Adolf von Guttenberg, rakouský vysokoškolský pedagog a odborník na lesnictví.\n"}
{"id": "888540", "url": "https://cs.wikipedia.org/wiki?curid=888540", "title": "Nová strašnická škola", "text": "Nová strašnická škola\n\nNová strašnická škola je secesní budova, která stojí v Praze 10-Strašnicích u stanice metra Strašnická. Hlavní vstup do budovy je z ulice V Olšinách. Od roku 2014 je vedena jako kulturní památka.\n\nHlavní budova školy byla postavena v secesním slohu v roce 1909 podle projektu Josefa Domka. V letech 1927-1929 byla přidána puristická přístavba.\n\nNa konci druhé světové války, v květnu roku 1945 měl ve škole sídlo štáb ozbrojených akcí pražského květnového povstání.\n\nPo válce zde sídlila speciální škola a základní škola pro žáky s poruchami chování spojená se střední školou.\n\nOd roku 2009 je budova prázdná. Spekulovalo se o jejím zapojení do nové budovy radnice Prahy 10, pokud by v rámci veřejného projednání tohoto záměru bylo rozhodnuto o její stavbě. K 21. květnu 2014 byla škola i s oplocením a s pomníkem legionářům prohlášena za kulturní památku.\n\nV blízkosti školy se nachází:\n\n"}
{"id": "888541", "url": "https://cs.wikipedia.org/wiki?curid=888541", "title": "Gravellona Toce", "text": "Gravellona Toce\n\nGravellona Toce je italská obec v provincii Verbano-Cusio-Ossola v oblasti Piemont.\n\nK 31. prosinci 2011 zde žilo 7 923 obyvatel.\n\nBaveno, Casale Corte Cerro, Mergozzo, Omegna, Ornavasso, Stresa, Verbania\n"}
{"id": "888542", "url": "https://cs.wikipedia.org/wiki?curid=888542", "title": "Jovinus", "text": "Jovinus\n\nJovinus († 413) byl galorománský senátor a západořímský uzurpátor, který v letech 411 až 413 vedl v Galii povstání proti císaři Honoriovi.\n\nV červenci nebo srpnu 411, tedy krátce před potlačením uzurpace Konstantina III., se Jovinus nechal prohlásit za císaře, k čemuž došlo nejspíše v hornogermánském městě Mogontiacum (dnešní Mohuč). Podporu mu vyjádřili příslušníci lokální galské aristokracie, včetně někdejších Konstantinových stoupenců přeživších jeho porážku, což nasvědčuje přetrvávající neochotě galorománských elit akceptovat Honoriovu vládu. Z vojenského hlediska se opíral o Burgundy vedené Gundaharem a Alany v čele s králem Goarem. V doprovodu kontingentů franských a alamanských \"foederati\" postoupil do jižní Galie, aniž by narazil na vážnější odpor. Honoriovo vojsko, jemuž velel generál Constantius, se po Konstantinově kapitulaci v Arelate (Arles) stáhlo zpět do Itálie, ohrožované Vizigóty. Jovinus díky tomu opanoval značnou část Galie a kromě jiných se mu poddala města Trevery (Trevír), Lugdunum (Lyon), Arelate a Valentia (Valence), jíž si zvolil za své sídlo. Jižní pobřeží Galie nadále spravoval Honoriův pretoriánský prefekt Claudius Postumus Dardanus, kdežto severozápadní oblasti nepodléhaly autoritě žádného z císařů. Protože neusiloval o rozšíření své moci do Británie či Hispánie, území jím kontrolované nedosahovalo velikosti Konstantinovy domény.\n\nPočátkem roku 412 Vizigóti pod vedením Athaulfa překročili Alpy a vstoupili do Galie. Athaulf se na radu sesazeného uzurpátora Priska Attala rozhodl přidat na stranu Jovina, jehož ale příchod této nenadálé pomoci nepříjemně překvapil. Zatímco probíhalo nesnadné jednání mezi Jovinem a Athaulfem, gótský velitel Sarus, působící dříve v Honoriových službách, se odebral do Galie, aby se rovněž připojil k Jovinovi. Sarus byl však úhlavním protivníkem Athaulfa, který ho proto dal dopadnout a usmrtit. Vzájemné napětí se ještě prohloubilo, když Jovinus ustavil bez Athaulfova souhlasu svého bratra Sebastiana za svého spolucísaře. Athaulf se následně dohodl s Honoriovými lidmi a vypravil se proti Jovinovi. Nejprve porazil a zabil Sebastiana a vzápětí sevřel Jovina ve Valentii. Jovinus se nakonec vzdal Athaulfovi, jenž svého zajatce vydal do Narbo (Narbonne). Dardanus ho tam v létě 413 přikázal setnout a jeho hlavu poslal císaři do Ravenny. Mnozí z Jovinových galských přívrženců poté skončili na popravišti.\n\n"}
{"id": "888544", "url": "https://cs.wikipedia.org/wiki?curid=888544", "title": "Žerotínové (Čechy)", "text": "Žerotínové (Čechy)\n\nŽerotínové (soudobě \"Žirotínové\", zpočátku z Hořovic) byl český šlechtický rod, který původně pocházel z Hořovic a od 12. století působil zejména na Lounsku v okolí Žerotína a Panenského Týnce.\n\nPánové ze Žerotína jsou potomky \"pánů z Hořovic\", na což ukazuje i podobnost jejich erbů. V Hořovicích na přelomu 12. a 13. století vybudovali páni z Hořovic tvrz a hospodářský dvorec. Prvními známými majiteli Hořovic, které Žerotínové vlastnili až do poloviny 14. století, jsou Habart z Hořovic (Gebhardus), purkrabí na Přimdě, a jeho bratr Neostup (Noztupus) (první zmínka 1229).\n\nPrávě Habart zřejmě na počátku 13. století založil hrad Žerotín a stejnojmennou vesnici v podhradí. Někde se uvádí založení hradu v Habartem vystavěné vsi někdy v letech 1230–1253 Janem Plichtou ze Žerotína (potomek Habarta z Hořovic), který byl manem Václava I., královským správcem vsi Louny. Podle hradu se pak začali nazývat pánové ze Žerotína (tehdy ze Žirotína). Uvádí se i založení mezi lety 1250 a 1290 Habartem ze Žerotína (syn Jana Plichty), ale to už je v roce 1250 hrad poprvé zmiňován v písemných pramenech, kdy se podle něj píše šlechtic Ratibor. I on je někdy zmiňován jako zakladatel hradu někdy v letech 1240 až 1250, během jehož výstavby sídlil na tvrzi v Lounech a v klášterním dvoře v Týnci. Ratibor patřil k Vlastislavicům, kteří Týnec v roce 1239 získali. Dalším písemně doloženým majitelem hradu byl zmíněný Habart ze Žerotína, který působil v letech 1287–1297 jako přísedící na zemském soudu a podílel se na návratu krále Václava II. do země.\n\nTento Habart před rokem 1321 vybudoval ze vsi Týnec městečko, což bylo jakési odškodnění za to, že král Přemysl Otakar II. odňal jeho otci Janu Plichtovi Louny, které pak povýšil na město. Týnci se až do 16. století říkalo také Žirotský Týnec, později už jen Panenský Týnec, původně podle sester klarisek v ženském klášteře.\n\nPravděpodobně právě Habart založil v té době teprve třetí český klášter klaristek v Týnci, který pak jeho synové Plichta, Jaroslav a Habart roku 1321 nadali nemovitým majetkem. Habart založil klášter údajně jako poděkování za vyléčení své ženy Škonky (Scholastika ze Šternberka, dcera Zdeslava) z neplodnosti svatou Anežkou.\n\nPlichta ze Žerotína založil stavbu vrcholně gotického kostela, kterou se nepodařilo nikdy dokončit. Plichtovi, který byl na svátek sv. Jiří a zároveň na velikonoce dne 23. dubna 1318 pasován Janem Lucemburským na rytíře, je také připisováno založení kostelíku sv. Jiří. Potomci Jaroslava a Plichty pak drželi alespoň částečně hrad Žerotín i městečko Panenský Týnec až do roku 1462, v této době často prodávali okolní majetky Zajícům (Hazmburkům).\n\nPlichta pravděpodobně také se svým synem Ješkem založil při své vsi Hořovice stejnojmenné město, možná roku 1322, právem berounským.\n\nZa husitských válek se bratři Jaroslav a Plichta mladší, poslední potomci Žerotínů, postavili na Zikmundovu stranu. Rozdělili si hrad Žerotín na poloviny, ale roku 1455 Plichta svou polovinu hradu prodal Oldřichu Zajíci z Hazmburka. Jediný syn Plichty Jan zemřel roku 1456 v řadách poděbradských bojovníků snažících se obhájit práva mladého Ladislava Pohrobka a tak Jaroslav zemřel jako poslední svého rodu roku 1467, dokdy pevně stál po boku Jiřího z Poděbrad. Od roku 1452 byl zemským správcem.\n\nJaroslavova dcera Ofka se provdala za Mikuláše II. z Lobkovic a Kateřina za Soběslava z Miletínka, oba poté přijali do svých erbů černou orlici Žerotínů. Orlici převzal po roce 1467 také rod Švihovských z Rýzmberka. Švihovští z Rýzmberka si orlici ponechali do vymření a Lobkovicové ji mají dodnes.\n\nŽerotínové byli často významnými rytíři své doby. Například Jan Plichta padl po boku krále Přemysla Otakara II. 26. srpna 1278 v bitvě na Moravském poli. Jeho vnuk Plichta a Jaroslav bojovali po boku řádu německých rytířů v Prusku. Plichta poté bojoval s Janem Lucemburským v bitvě u Mühldorfu.\n\nNěkteré prameny uvádějí, že právě Plichtu poslal Jan Lucemburský za Fridrichem Sličným, aby v podstatě znemožnil Fridrichovi bitvu odmítnout a vyčkat příchodu posil v podobě oddílů jeho bratra Leopolda. Plichta byl totiž nejproslulejším turnajovým rytířem, který byl znám po celé Evropě, dokonce až v Anglii. Král Fridrich věděl, že by Plichta na svých cestách nezamlčel podobnou zbabělost a jako nesmírně uznávaný a vážený rytíř by tak ztropil králi nemalou ostudu. Proto podle těchto pramenů kývl na návrh, aby se bitva konala druhý den ráno. V bitvě se Plichta několikrát prosekal řadami nepřátelských rytířů, což bylo považováno za vrchol statečnosti a rytířského umění. Potom mu ale zoufalí němečtí rytíři zabili koně a nakonec i jeho. Plichta tak 28. září 1322 padl a pochován byl téhož roku v kostele Nejsvětější Trojice v Praze nebo v podzemí kláštera v Panenském Týnci.\n\nV pramenech se objevuje na začátku 14. století Plichta z Adlaru, jenž se vyskytoval v okolí Žerotína a byl potomkem žerotínských pánů. Na spojitost s Žerotíny poukazuje i znak s orlicí velmi podobný znaku Žerotínů i pánů z Hořovic a to, že Adler je německy právě orlice. Na konci tohoto století je zmíněn Valkoun z Adlaru držící na Šumavě Víteň a část Strážova a později už drželi Adlarové statky v Čechách i na Moravě. Rod se během existence sňatky spojil s pány z Čachrova, Mitrovic, Říčan, s Valdštejny a Věžníky a v 15. století se rozdělil na dvě větve, Valkouny a Osovské. Větev Osovských vymřela Danielem Osovským z Adlaru koncem 16. století, větev Valkounů Václavem Janem Vojtěchem roku 1722.\n\nZ rodu Žerotínů vznikl také rod vladyků z Vraného. Podle zmínky z roku 1228 jim patřila část Vraného a pod jejich správou se ves rychle rozrůstala. Nejstarším známým držitelem vsi byl Bedřich z Vraného (zmínka z 1340 a dochovaná pečeť z 1356). Ve 14. století se rod vladyků z Vraného značně rozrostl. Některým jeho členům nezbylo než se spokojit i s drobnými statky. Rod vladyků z Vraného se v tomto období rozdělil na několik větví. Rod vladyků z Vraného převzal od Žerotínů znak s orlicí, později do něj přibral ruku ve zbroji s mečem.\n\nČerná orlice se zlatou zbrojí hledící doprava.\n\nMoravští Žerotínové nejsou s českými Žerotíny nijak spřízněni. Olomoučtí šlechtici se píší podle obce Žerotín na Olomoucku, čeští podle obce Žerotín na Lounsku.\n\n\n"}
{"id": "888547", "url": "https://cs.wikipedia.org/wiki?curid=888547", "title": "Weitersfelden", "text": "Weitersfelden\n\nWeitersfelden je městys v rakouské spolkové zemi Horní Rakousy, v okrese Freistadt.\n\nV roce 2012 zde žilo 1 064 obyvatel.\n"}
{"id": "888548", "url": "https://cs.wikipedia.org/wiki?curid=888548", "title": "Artur Bylandt-Rheidt", "text": "Artur Bylandt-Rheidt\n\nArthur Bylandt-Rheidt (3. února 1854 Praha – 6. července 1915 Baden) byl rakousko-uherský, respektive předlitavský státní úředník a politik, na přelomu 19. a 20. století ministr vlád Předlitavska.\n\nVystudoval práva a působil pak na místodržitelství v Brně. Od roku 1878 pracoval na ministerstvu kultu a vyučování, od roku 1879 na ministerstvu vnitra. Roku 1881 se stal tajemníkem místodržitelství v Brně. Od roku 1892 zastával post dvorního rady na ministerstvu kultu a vyučování, kde vedl odbor základních škol, později odborných technických škol a kde se roku 1897 stal sekčním šéfem.\n\nVrchol jeho politické kariéry nastal na přelomu 19. a 20. století, kdy byl třikrát ministrem předlitavské vlády. Nejprve za první vlády Paula Gautsche, v níž se stal ministrem zemědělství Předlitavska. Funkci zastával v období 30. listopadu 1897 – 5. března 1898. V následné vládě Franze Thuna působil od 5. března 1898 do 2. října 1899 jako předlitavský ministr kultu a vyučování. Do vlády se vrátil ještě o několik let později, kdy v druhé vládě Paula Gautsche byl ministrem vnitra Předlitavska (v období 1. ledna 1905 – 1. května 1906). Ve funkci ministra kultu a vyučování musel řešit rostoucí česko-německou konfrontaci na vysokých školách a v roce 1899 nechal rozdělením techniky v Brně zřídit českou technickou vysokou školu v Brně (dnešní Vysoké učení technické v Brně). Politicky byl orientován konzervativně. Po odchodu z vlády byl roku 1900 jmenován dědičným členem Panské sněmovny. Profesně působil jako předseda senátu správního soudu. V letech 1902-1904 zastával post místodržícího Horních Rakous. V době návratu do vlády jako ministr vnitra musel řešit opětovné česko-německé napětí a obstrukce v českém zemském sněmu. Byl stoupencem zavedení všeobecného volebního práva.\n\nJeho otcem byl rakousko-uherský ministr války Artur Maximilian von Bylandt-Rheidt.\n"}
{"id": "888550", "url": "https://cs.wikipedia.org/wiki?curid=888550", "title": "Řeřicha rumní", "text": "Řeřicha rumní\n\nŘeřicha rumní (\"Lepidium ruderale\") je jednoletá až dvouletá, plevelná bylina z čeledi brukvovitých.\n\nŘeřicha rumní je sytě a často našedle zelená rostlina dorůstající asi 25 cm. Vytváří malé keříky. Lodyha je přímá, obvykle už v dolní polovině větvená, s obloukovitě prohnutými větvemi. Může být buď roztroušeně chlupatá, nebo také lysá. Chlupy jsou tenké válcovité a tupé. Přízemní listy jsou eliptické, 5–7 cm dlouhé, jednoduše peřenodílné,dlouze řapíkaté, celokrajné. Dolní lodyžní listy jsou také celokrajné, obvykle jsou jednodušeji členěné. Střední a horní lodyžní listy jsou celistvé, čárkovité až čárkovitě kopinaté. Všechny listy řeřichy rumní jsou krátce odstále chlupaté. Řeřicha rumní vytváří drobné, nenápadné květy vyrůstající v řídkých hroznech, které mají zakrnělou nebo dokonce chybějící korunu. Plodem řeřichy rumní jsou široké vejčité nebo eliptické šešulky, obsahující malá semínka. Semena jsou úzká, vejcovitá, asi 1,5 mm dlouhá, žlutohnědá, nekřídlatá, mírně zploštělá, téměř hladká. Kořen je tenký, vřetenovitý, bledý.\n\nŘeřicha rumní pochází stejně jako její ostatní druhy ze Středomoří, nyní je rozšířená prakticky po celé Asii i Evropě s výjimkou polárních oblastí a tropů. Je hojně k nalezení na rumištích, pustých místech, úhorech, dále na okrajích cest či ve zdech starých staveb. Na vysýchavých, slabě humózních, živinami bohatých, občas zasolených, často dusíkem obohacených, ulehlých a sešlapaných půdách. Nacházíme ji tedy od nížin až do podhůří. Má ráda suché, živné i zasolené, písčité i hlinité půdy. Je náročná na světlo, může být potlačena i slabým zápojem jiného porostu.\n\nV ČR je řeřicha rumní k nalezení od nížin až do podhůří hojně až dosti hojně. V nejvýše položených oblastech mezofytika se vyskytuje výrazně řidčeji. Horní hranice rozšíření řeřichy rumní je v nejnižších polohách oreofytika.\n\nŘeřicha rumní se pěstuje především pro její nať (Herba lepidii ruderalis), obsahuje totiž jak vitamín C, tak železo a měď.\n\nRostliny z rodu řeřicha jsou velmi bohaté na minerální látky, převládá draslík a vápník. Obsaženy jsou i vitamíny, např. karoten, vitamín C a vitamíny skupiny B. Také zde můžeme najít sloučeniny síry, např. isothiokyanatan benzylnatý, jód, hořčík a selen. Droga má fytoncidní působení, je to tedy rostlinné antibiotikum Řeřicha rumní je nazývána také drtičem a to z důvodu její schopnosti rozpouštět močové kameny na malá zrníčka. Působí močopudně a v močovém traktu navíc i dezinfekčně. Další kladnou vlastností této řeřichy je, že příznivě ovlivňuje krvetvorbu a podílí se často na zlepšování krevního obrazu, zejména při chorobách červené krevní složky. Dále podporuje chuť k jídlu a celkové trávení. Řeřicha rumní může být zaměněna za řeřichu setou. Řeřicha rumní má ale neojíněnou lodyhu a navíc nepříjemně páchne.\n\n\n\n \n"}
{"id": "888552", "url": "https://cs.wikipedia.org/wiki?curid=888552", "title": "Vinzenz Baillet von Latour", "text": "Vinzenz Baillet von Latour\n\nVinzenz Baillet von Latour (5. října 1848 Štýrský Hradec – 4. prosince 1913 Vídeň) byl rakousko-uherský, respektive předlitavský státní úředník a politik, ministr kultu a vyučování v první vládě Paula Gautsche.\n\nVystudoval práva v Štýrském Hradci a Innsbrucku. Působil jako právník, od roku 1873 na ministerstvu kultu a vyučování. V roce 1882 se stal radou místodržitelství a referentem zemského školského výboru v Zadaru. V roce 1894 byl jmenován sekčním šéfem na ministerstvu. Byl aktivní v oblasti rozvoje obchodního školství.\n\nVrchol jeho politické kariéry za první vlády Paula Gautsche, v níž se stal ministrem kultu a vyučování. Funkci zastával v období 30. listopadu 1897 – 5. března 1898.\n\nV roce 1900 byl jmenován členem Panské sněmovny, kde zastupoval pravicový konzervativní proud.\n\nJeho dědečkem byl rakouský ministr války Theodor Baillet de Latour zabitý povstalci během revoluce v roce 1848.\n"}
{"id": "888554", "url": "https://cs.wikipedia.org/wiki?curid=888554", "title": "Ahoj, bráško!", "text": "Ahoj, bráško!\n\nAhoj, bráško! je československý animovaný televizní seriál z let 1991 až 1996 poprvé uvedený v České televizi až v roce 1994. Jelikož seriál vznikl na Slovensku, originální název zní Ahoj, braček!\n\nTento \"Večerníček\" nakreslil a současně režíroval Ludvík Kadleček. Bylo natočeno celkem 28 epizod, po 8 minutách.\n\nJednalo se o animovaný seriál příběhů, které vycházely z dětské skládačky. Proměny tvarů, oživování předmětů a postav vyzývaly děti k tvořivé hře a inspirovaly jejich fantazii. Starší diváky seriál sice odrazoval, ale malým divákům imponoval.\n\nVýběr některých dílů.\n\n"}
{"id": "888555", "url": "https://cs.wikipedia.org/wiki?curid=888555", "title": "Textus receptus", "text": "Textus receptus\n\nTextus receptus (lat.), doslova „přijatý text“, znamená v biblistice skupinu či rodinu textů řeckého Nového zákona, kterou svým vydáním z roku 1516 založil katolický humanista Erasmus Rotterdamský. Tento text, který řada tiskařů rychle rozšířila a stále opravovala, se stal základem reformačních překladů Bible, například německého překladu Lutherova, Bible kralické v češtině nebo anglické \"King James Version\". Textová kritika 19. a 20. století dospěla na základě mnoha starších řeckých rukopisů ke znění, který se od \"textu receptu\" na mnoha místech – i když většinou nevýznamně – odlišuje a na němž se zakládají moderní biblické překlady.\n\nErasmus se rozhodl vydat řecký text Nového zákona jako první, a protože současně se připravovalo vydání řecké bible i ve Španělsku (Komplutenská polyglota), pracoval pod časovým tlakem. I když se biblickým textem zabýval už dříve, své vydání zpracoval za několik měsíců. Měl přitom k dispozici 6 poměrně pozdních rukopisů z 11.–15. století, které patřily k tzv. byzantské textové tradici, jež se používá ve východních církvích. Všechny byly neúplné, takže pro evangelia měl Erasmus k dispozici dva, pro knihu Zjevení jen jeden text. Protože v něm posledních pět veršů chybělo, přeložil je zpětně z latiny.\n\nLeidenští tiskaři Elzevírové knihu rychle a kvalitně vydali a protože měla i doporučení papeže Lva X., rychle se rozšířila. Pro další čtyři vydání Erasmus text ještě upravoval, a po něm i pařížský tiskař Robert Estienne, který ve vydání z roku 1551 poprvé rozdělil bibli na verše. V předmluvě k tomuto vydání také poprvé použil označení \"textus ab omnibus receptus\", „text všemi přijatý“. Kalvínský teolog Theodor Beza měl přístup k jednomu z daleko starších rukopisů (Bezův kodex), který také patří do jiné textové rodiny, a ve svých vydáních jej použil. \n\nPodobně pracovali další učenci až do 18. století, kdy se angličtí a němečtí biblisté rozhodli opřít o jinou textovou tradici, zastoupenou staršími rukopisy. Během 19. století se objevila řada důležitých a velmi starých rukopisů, k nimž ve 20. století přistoupily i papyry. Jako výsledek staleté činnosti tak ve 20. století vznikla kritická vydání, založená na důkladném studiu stovek rukopisů, jejichž odchylky se uvádějí v poznámkách pod čarou. Vydáním Spojených biblických společností (Nestle – Aland) se někdy říká „nový textus receptus“, protože se prosadila i ekumenicky.\n\nText velmi blízký \"textus receptus\" se tradičně a dodnes používá v řeckých církvích a řada protestantských církví používá jeho tradiční překlady. Rozdílů vůči kritickému vydání je několik tisíc, z nich však sotva stovka se týká smyslu textu: ostatní jsou pravopisné chyby, změny slovosledu atd. Nejvýznamnější jsou patrně tzv. \"comma Johanneum\", Trojiční přídavek v Prvním listu Janově () nebo liturgický přídavek k modlitbě Otče náš (). \n\n"}
{"id": "888556", "url": "https://cs.wikipedia.org/wiki?curid=888556", "title": "Ahoj, nebe!", "text": "Ahoj, nebe!\n\nAhoj, nebe! je československý animovaný televizní seriál z roku 1987 vysílaný v rámci \"Večerníčku\". Bylo natočeno celkem 7 epizod.\n\n"}
{"id": "888558", "url": "https://cs.wikipedia.org/wiki?curid=888558", "title": "Ignaz von Ruber", "text": "Ignaz von Ruber\n\nIgnaz von Ruber (8. května 1845 Brno – 7. listopadu 1933 Vídeň) byl rakousko-uherský, respektive předlitavský státní úředník a politik, ministr spravedlnosti v první vládě Paula Gautsche a vládě Franze Thuna.\n\nVystudoval Theresianum ve Vídni. V letech 1864–1868 absolvoval Vídeňskou univerzitu a v roce 1870 získal titul doktora práv na Univerzitě ve Štýrském Hradci. Od roku 1868 působil v justici, byl soudcem v Brně a od roku 1887 pracoval na generální prokuratuře ve Vídni. Od roku 1891 působil na kasačním soudu a roku 1896 se stal sekčním šéfem na ministerstvu spravedlnosti.\n\nVrchol jeho politické kariéry nastal za první vlády Paula Gautsche, v níž se stal ministrem spravedlnosti. Post si udržel i v následné vládě Franze Thuna. Funkci zastával v období 30. listopadu 1897 – 2. října 1899. Ve funkci čelil kritice, když roku 1898 nejvyšší soudní dvůr potvrdil platnost takzvané České charty z roku 1848, kterou rakouská vláda vyhlásila zrovnoprávnění obou zemských jazyků v Čechách. Vydal rovněž kontroverzní výnos o poplatcích za advokátní služby.\n\nPo odchodu z vlády nastoupil na pozici předsedy senátu nejvyššího soudního a kasačního dvora, jehož byl v letech 1907 až 1918 dokonce prvním prezidentem. V roce 1902 byl jmenován doživotním členem Panské sněmovny. Publikoval odborné studie, v nichž se zabýval právními dějinami Moravy. V roce 1909 byl povýšen na barona.\n"}
{"id": "888562", "url": "https://cs.wikipedia.org/wiki?curid=888562", "title": "Anička skřítek a Slaměný Hubert", "text": "Anička skřítek a Slaměný Hubert\n\nAnička skřítek a Slaměný Hubert je československý animovaný televizní seriál z roku 1983 vysílaný v rámci \"Večerníčku\". Seriál byl natočen podle knižní předlohy spisovatele Vítězslava Nezvala. Scénář zpracovala Alena Munková. Pohádkový cyklus namluvila Hana Zagorová. Bylo natočeno 7 epizod.\n\n"}
{"id": "888563", "url": "https://cs.wikipedia.org/wiki?curid=888563", "title": "Tubular Beats", "text": "Tubular Beats\n\nTubular Beats je remixové album britského hudebníka Mika Oldfielda, který jej vytvořil společně s německým elektronickým duem York. Pro desku byly použity části původních vícestopých Oldfieldových nahrávek, které byly doplněny nově nahranými částmi. Album \"Tubular Beats\", které bylo vydáno v Německu ve vydavatelství Edel, také obsahuje zcela novou píseň „Never Too Far“ s finskou zpěvačkou Tarjou Turunen.\n\n"}
{"id": "888567", "url": "https://cs.wikipedia.org/wiki?curid=888567", "title": "Xylindein", "text": "Xylindein\n\nXylindein je pigment, dimerický derivát naftochinonu, který je produkován houbami rodu zelenitka (zelenitka měděnková, aj.). Xylindein zapříčiňuje zelené zbarvení dřeva, které je napadeno těmito houbami.\n\nTento pigment byl poprvé extrahován v roce 1868 Paulem Thénardem ze dřeva. Připomínal indigo, proto jej nazval \"xylindéine\". Kombinace \"xyl-\" (dřevo) a \"indé\" (indigo) + \"-ine\".\n\n"}
{"id": "888569", "url": "https://cs.wikipedia.org/wiki?curid=888569", "title": "Autíčko s červeným srdcem", "text": "Autíčko s červeným srdcem\n\nAutíčko s červeným srdcem je československý animovaný televizní seriál z roku 1987 vysílaný v rámci Večerníčku. Režijně natáčení vedla Milada Kačenová. Pohádkový seriál namluvila Taťjana Medvecká. Bylo natočeno 7 epizod, po 7 minutách. – Hudba: Petr Skoumal –Výtvarník: Helena Pěkná\n\n\n"}
{"id": "888577", "url": "https://cs.wikipedia.org/wiki?curid=888577", "title": "Jizhar", "text": "Jizhar\n\nJizhar, \"Yizhar\" či \"Izhar\" může znamenat:\n"}
{"id": "888578", "url": "https://cs.wikipedia.org/wiki?curid=888578", "title": "Borgiové (rozcestník)", "text": "Borgiové (rozcestník)\n\nBorgiové či Borgia může mít více významů:\n\n"}
{"id": "888579", "url": "https://cs.wikipedia.org/wiki?curid=888579", "title": "Balabánci", "text": "Balabánci\n\nBalabánci je český animovaný televizní seriál z roku 1993 vysílaný v rámci Večerníčku. Na scénáři pracovali Jaroslav Pacovský a Dagmar Doubková. Režijně natáčení vedla Dagmar Doubková spolu s Janem S. Tománkem. Pohádkový seriál namluvil Pavel Zedníček. Výtvarníkem byl Jan S. Tománek. Bylo natočeno 7 epizod, po 7 minutách.\n\nJednalo se o seriál, který měl hravou a nenásilnou formou seznámit malé diváky prostřednictvím veselých postaviček se základními pravidly silničního provozu.\n\n\n"}
{"id": "888581", "url": "https://cs.wikipedia.org/wiki?curid=888581", "title": "Heinrich von Wittek", "text": "Heinrich von Wittek\n\nHeinrich von Wittek (29. ledna 1844 Vídeň – 9. dubna 1930 Vídeň) byl rakousko-uherský, respektive předlitavský státní úředník a politik, v letech 1899–1900 krátce pověřený předseda vlády Předlitavska, v letech 1897–1905 ministr železnic ve vládách Předlitavska.\n\nOd roku 1886 působil jako sekční šéf na ministerstvu obchodu.\n\nVrchol jeho politické kariéry nastal na přelomu 19. a 20. století. V úřednické vládě Ericha Kielmansegga byl od 20. června 1895 do 30. září 1895 ministrem obchodu. Šlo ale jen o provizorní pověření vedení rezortu z pozice sekčního šéfa ministerstva. Hlavní vládní angažmá proběhlo v první vládě Paula Gautsche, vládě Franze Thuna, vládě Manfreda Clary-Aldringena, vládě Ernesta von Koerbera a druhé vládě Paula Gautsche, v nichž byl nepřetržitě ministrem železnic. Post zastával v období 30. listopadu 1897 – 2. května 1905. Ve funkci ministra se zasloužil o další rozvoj železniční sítě a sociálního zabezpečení pracovníků drah.\n\nVe vládě Manfreda Clary-Aldringena se kromě toho v období 21. prosince 1899 – 18. ledna 1900 stal provizorně pověřeným předsedou vlády a tedy premiérem Předlitavska. Na tento post nastoupil ve chvíli eskalace česko-německých jazykových a státoprávních sporů, které dočasně paralyzovaly fungování vládních institucí. Češi totiž v Říšské radě spustili na protest proti novým jazykovým nařízením obstrukci, která znemožnila schválení rozpočtu i rakousko-uherského finančního vyrovnání. Hlavním aktem von Wittekova kabinetu tak bylo schválení rozpočtu i vyrovnání prostřednictvím vládního nařízení, s využitím paragrafu 14. Hned poté kabinet odstoupil a uvolnil prostor pro řádnou vládu Ernesta von Koerbera.\n\nV letech 1905–1918 byl von Wittek členem Panské sněmovny. Ve volbách do Říšské rady roku 1907 se stal za Křesťansko-sociální stranu také poslancem Říšské rady (celostátní parlament), kam byl zvolen za okrsek Dolní Rakousy 04. Usedl do poslanecké frakce Křesťansko-sociální sjednocení. Ve vídeňském parlamentu setrval do konce funkčního období sněmovny, tedy do roku 1911.\n"}
{"id": "888587", "url": "https://cs.wikipedia.org/wiki?curid=888587", "title": "Carl Peters", "text": "Carl Peters\n\nCarl Peters (27. září 1856 Neuhaus an der Elbe – 10. září 1918 Bad Harzburg) byl německý koloniální podnikatel a cestovatel. Působil především v oblasti východní Afriky a významně se zasadil o vznik zdejší německé kolonie. Od roku 1891 zde působil jako říšský komisař. Byl znám svým nelidským chováním vůči domorodcům, které také vedlo roku 1897 k jeho propuštění ze státních služeb. Za svůj život vydal několik titulů, v nichž mimo jiné popisoval své cesty východní Afrikou.\n\nCarl Peters se narodil 27. září 1856 do rodiny Carla a Elisabeth Petersových. Studoval na gymnáziu v Lüneburgu a poté do roku 1876 na klášterní škole v Ilfeldu. Následně pokračoval ve studiu na vysokých školách v Göttingenu, Tübingenu a Berlíně, kde se věnoval především právu, filozofii, geografii a historii. Roku 1879 úspěšně odpromoval a o rok později se vydal do Anglie, kde žil u svého zámožného strýce. Během následujících čtyř let se zabýval britskými dějinami a prvky britské koloniální správy. Po svém návratu do Německa začal propagovat svoje představy koloniální politiky a podílel se na zrodu Společnosti pro německou kolonizaci (\"Gesellschaft für Deutsche Kolonisation\"), předchůdce Německé Východoafrické společnosti. V téže době úspěšně složil habilitaci na univerzitě v Lipsku.\n\nNa podzim roku 1884 přicestoval Peters na východoafrické pobřeží poblíž Zanzibaru, aby zde skrze jednání s arabskými a africkými vládci zajistil oblasti pro německou kolonizaci. Jeho cíl se mu podařilo splnit během zhruba šesti týdnů, načež německý císař Vilém I. smlouvy uzavřené s východoafrickými náčelníky následujícího roku potvrdil. Následně Německý kancléř Otto von Bismarck oficiálně prohlásil tato území za německý protektorát a Peters se stal předsedou nově vzniklé Německé Východoafrické společnosti.\n\nV dalších letech se vrátil do východní Afriky, kde se mu podařilo vyjednat smlouvu o pronajmutí území se Zanzibarským sultanátem, na základě níž se plocha Německé východní afriky rozšířila na 900 000 km. Maskováním výpravy do Equatorie za snahu osvobodit svého krajana Emina Pašu se Peters pokoušel získat další území pod německou svrchovanost, v tomto svém podniku však pro nedostatek podpory ze strany berlínské vlády neuspěl. Především smlouva uzavřená s vládcem Ugandy byla anulována takzvanou Helgolandskou smlouvou z roku 1890, která stanovila sféry vlivu ve východní Africe.\n\nRoku 1891 byl Carl Peters jmenován říšským komisařem pro Německou východní Afriku se sídlem v oblasti kolem hory Kilimandžáro. Pro kruté a nelidská zacházení byl však povolán roku 1895 zpět do Německa a posléze o dva roky později po disciplinárním řízení propuštěn ze státních služeb. Peters poté odcestoval do Anglie, kde založil \"Průzkumnou společnost Dr. Carla Peterse\" a několik dalších sdružení a organizací, v rámci nichž organizoval další expedice především do východoafrických německých a britských teritorií a do povodí řeky Zambezi.\n\nRoku 1909 si Peters vzal za manželku Theu Herbersovou a díky znovuzískané pozici říšského komisaře mu bylo umožněno pobírat státní penzi. Na počátku první světové války se přestěhoval nazpět do Německa. Zemřel 10. září 1918 ve městě Bad Harzburg.\n\n\n\n\n"}
{"id": "888589", "url": "https://cs.wikipedia.org/wiki?curid=888589", "title": "Luigi Beccali", "text": "Luigi Beccali\n\nLuigi Beccali (9. listopadu 1907 Milán – 29. srpna 1990 Daytona Beach) byl italský atlet, běžec na střední tratě, olympijský vítěz v běhu na 1500 metrů z roku 1932.\n\nNa olympiádě v Amsterdamu v roce 1928 startoval v běhu na 1500 metrů, ale nepostoupil do finále. Naopak na následující olympiádě v Los Angeles v roce 1932 zvítězil v novém olympijském rekordu 3:51,2. O rok později vylepšil světový rekord v tétio disciplíně časem 3:49,0. Při premiéře evropského šampionátu v Turíně v roce 1934 se stal mistrem Evropy v běhu na 1500 metrů.\n\n"}
{"id": "888590", "url": "https://cs.wikipedia.org/wiki?curid=888590", "title": "Borgiové (seriál, 2011)", "text": "Borgiové (seriál, 2011)\n\nBorgiové (v anglickém originále The Borgias) je historický dramatický televizní seriál o rodině Borgiů, natáčený v Maďarsku v kanadsko-irské koprodukci. Premiérově byl vysílán v letech 2011–2013 na kabelových televizích Showtime v USA a Bravo v Kanadě.\n\nV Česku jeho první řadu pod názvem Borgiové – moc a vášeň uvedla Česká televize od 9. září do 4. listopadu 2012 na programu ČT2 a druhou řadu od 14. února 2013. Již předtím – od 28. června 2011 – byl k vidění na kabelové televizi HBO. Slovenská televize jeho první řadu začala vysílat 10. ledna 2013 na programu Jednotka.\n\nV letech 2011 a 2012 byly vyrobeny a odvysílány dvě řady seriálu o devíti a deseti dílech. Třetí řada byla ohlášena od jara 2013.\n\n\n\n\n\nK nalezení na\n\nKukaj.to https://serial.kukaj.to/the-borgias \n"}
{"id": "888595", "url": "https://cs.wikipedia.org/wiki?curid=888595", "title": "Zpráva COMETA", "text": "Zpráva COMETA\n\nCOMETA byla francouzská skupina studující fenomén UFO sestavená na konci 90. let. Jejími členy byli vysoce postavení důstojníci a úředníci, velitelé vojenských sil a představitelé leteckého průmyslu. Zkratka \"COMETA\" v češtině znamená \"Komise pro hloubkové studie\". Studie probíhala po mnoho let a byla vedena nezávislými, mnohdy bývalými, \"auditory\" v Ústavu vyšších studií národní obrany (v originále: \"Institut des hautes études de défense nationale\" alias IHEDN), vysokými armádními činiteli Francie a dalšími experty.\n\nTato skupina byla zodpovědná za výslednou zprávu \"Zpráva COMETA\" (1999), která se týkala UFO a jeho možných důsledků pro národní bezpečnost Francie. Zpráva konstatovala, že přibližně 5 % ze studovaných UFO případů, byly naprosto nevysvětlitelné. Jako nejlepším vysvětlením pro tyto případy byla zvolena mimozemská hypotéza. Autoři zprávy také obvinili vládu Spojených států amerických z masivního zatajování důkazů.\n\nZpráva COMETA má 90 stránek a je složena ze tří hlavních kapitol včetně závěrečného zhodnocení týkajícího se případové studie na nejbližších 60. let se zaměřením na aspekty národní obrany.\n\nZpráva nevznikla na žádost francouzské vlády, přesto byla před jejím oficiálním zveřejněním přednostně zaslána francouzskému prezidentovi Jacques Chirac a premiérovy vlády Lionel Jospin. Bezprostředně po té, francouzský týdeník a magazín zvaný VSD věnoval několik stran (včetně úvodní) této zprávě.\n\nPo té co byla zpráva přijata i dalšími medii, následovalo vydání knihy: \"UFO a obrana: Na co musíme být připraveni?\".\n\nZpráva si získala hodně pozornosti po celém světě v zahraničním tisku a dalších mediích a to zejména ve Spojených státech. Zde vyšla kniha \"UFO - Generálové, piloti a vládní zaměstnanci podávají svědectví\". Pro tuto knihu poskytl rozhovor i prezident projektu COMETA, generál Letty.\n\nZpráva čerpala převážně z výzkumů GEPAN / SEPRA, což bylo zvláštní oddělení francouzské vesmírné agentury (CNES).\n\nOddělení GEPAN / SEPRA bylo jedinečné v tom, že bylo jako jediná organizace oficiálně financovaná výhradně francouzskou vládou. Primárním úkolem této organizace bylo zkoumat neznámé vesmírné jevy a svá zjištění zveřejnit.\n\nOddělení GEPAN, následně nahrazené SEPRA, vzniklo v polovině 1970 z velké části kvůli intenzivní vlně častých pozorování UFO ve Francii kolem roku 1954.\n\nV roce 2005 byla SEPRA nahrazena novou skupinou při CNES zvanou GEIPAN. Tato skupina zveřejnila archivy CNES na vlastních internetových stránkách. Konstatovala, že v těchto archivech bylo nalezeno minimálně 13% případů pozorování, které nelze identifikovat běžným způsobem. Tato skutečnost byla potvrzena Yvesem Sillardem, šéfem řídící komise pro GEIPAN a bývalým řiditelem CNES.\n\nV prosinci 2012 bylo přezkoumáno teprve 22% z celého archivu.\n\nGEIPAN na svých webových stránkách též zveřejnil Zprávu COMETA.\n\nZpráva COMETA byla zahájena generálem vzdušných sil, Bernardem Norlainem, bývalým ředitelem IHEDN. Předmluvu napsal André Lebeau, bývalý předseda CNES. Autory samotné zprávy byli různí odborníci, bývalí obranní a zpravodajští analytici - auditoři(auditors=?) z IHEDN. Celé skupině předsedal generál letectva Denis Letty, též auditor(=?) IHNED.\n\nDalšími členy byli:\n\nČlenové, kteří nepřispěli k výsledné zprávě:\n\nPřestože členy skupiny COMETA byli převážně bývalí zaměstnanci IHEDN, dal samotný IHEDN jasně najevo, že s touto zprávou nemá nic společného.\n\nClaude Maugé napsal ve svém článku: \"Podle podplukovníka Pierra Baylese, vedoucího komunikační služby IHEDN, \"Institut pro pokročilá studia národní obrany chce, aby bylo jasné, že prohlášení těchto osob je pouze jejich osobní, a že v žádném případě nereprezentují stanovisko IHEDN. IHEDN se o toto téma nezajímá.\".\n\nSkeptik Claude Maugé o této zprávě napsal: \"V dopise datovaném 23. února 1999 adresovaném Generálnímu Bastien(?) zvláštního štábu prezidenta republiky, se píše: \"K vaší otázce ohledně této zprávy sestavené členy asociace organizované podle zákona z roku 1901, vám sdělujeme, že neodpovídala na žádný oficiální požadavek a ani nemá žádný zvláštní status.\".\".\n\n"}
{"id": "888600", "url": "https://cs.wikipedia.org/wiki?curid=888600", "title": "Česko na Halovém mistrovství Evropy v atletice 1994", "text": "Česko na Halovém mistrovství Evropy v atletice 1994\n\nHalového ME v atletice 1994 v Paříži se ve dnech 11. – 13. března zúčastnilo 18 českých atletů (10 mužů a 8 žen), kterým se nepodařilo vybojovat žádný cenný kov. V bodovém hodnocení Česko získalo celkově 19 bodů (15 bodů za tři 4. místa, 3 body za jedno 6. místo a 1 bod za jedno 8. místo). \n\nNejhodnotnějšího výsledku dosáhla trojskokanka Šárka Kašpárková, která výkonem 14,46 m vytvořila nový národní rekord a obsadila 4. místo. Těsně pod stupni vítězů, čtvrtá skončila také sprinterka Hana Benešová v závodě na 200 metrů. Mezi muži obsadil 4. místo Tomáš Dvořák v sedmiboji. \n\nSedmiboj\nPětiboj\n\n"}
{"id": "888604", "url": "https://cs.wikipedia.org/wiki?curid=888604", "title": "Sbor dobrovolných hasičů Přechovice", "text": "Sbor dobrovolných hasičů Přechovice\n\nSbor dobrovolných hasičů Přechovice je organizace pomáhající při požární ochraně jak v obci Přechovice, tak také v jejím okolí. Likvidoval však také následky povodní v roce 2002 (například čerpáním vody ze sklepů ve Volyni nebo na strakonickém plaveckém stadionu) či v roce 2009. Hasiči také pomáhali řešit následky větrného orkánu Kyrill. Vedle pracovních povinností pečují však i o kulturní činnost v obci (pořádají dětské dny, mikulášské oslavy nebo pouťové zábavy). Velitelem sboru je současně starosta obce Miroslav Zdychynec.\n\nSbor byl založen 5. října 1929. V té době měl 27 členů. Následující rok pořádal sbor svou první hasičskou slavnost spojenou s cvičením, na níž se sjely i hasičské sbory z okolí. K roku 1932 se datuje první zásah družstva, když pomáhalo hasit požár v Milodráži, což je dnes součást Zechovic. Roku 1937 hasili i přímo v Přechovicích, když likvidovali požár stohu slámy. V roce 1975 se uskutečnilo slavnostní otevření nově zbudované zbrojnice.\n\nRoku 1964 získal hasičský sbor z rušeného sboru v Něměticích motorovou stříkačku. Následující rok získali od sboru v Milejovicích hasičský automobil značky Škoda. Ten však již v majetku sboru není; byl věnován sběratelům těchto automobilů. Přibližně od roku 1980 využívají vůz Avia, který získali od hasičů z Blatné. V roce 2008 zakoupili nové čerpadlo a o rok později si ke stávající požární stříkačce pořídili novou, na kterou si vydělali prostředky z brigád. Na počátku roku 2017 namísto dosluhujícího vozidla Avia pořídila obec svým hasičům nový automobil značky Ford, který jim 1. července toho roku spolu s hasičským praporem posvětil volyňský římskokatolický farář Jan Löffelman.\n\nSbor se pravidelně účastní soutěží v požárním sportu. Roku 1976 se místní družstvo stalo krajskými přeborníky a vybojovalo si tak postup do národního kola, v němž skončilo na sedmé příčce. Účastní se také závodů Šumavské hasičské ligy, v níž se umisťují na předních pozicích (v roce 2006 byli dokonce na třetím místě) Objevují se také v krajské soutěži O hlubockého kapra. V areálu hasičské zbrojnice (čp. 37), jež byla otevřena roku 1975, pořadatelsky připravují soutěž O pohár starosty obce.\n\n"}
{"id": "888606", "url": "https://cs.wikipedia.org/wiki?curid=888606", "title": "Moskva slzám nevěří", "text": "Moskva slzám nevěří\n\nMoskva slzám nevěří ( – \"Moskva slezam ně verit\") je sovětský film režiséra Vladimira Valentinoviče Meňšova natočený v roce 1979. Patřil k nejpopulárnějším sovětským filmům své doby. V roce 1981 získal amerického Oskara za nejlepší cizojazyčný film a byl nominován na Zlatého medvěda. Hlavní role hráli Věra Alentova a Alexej Batalov. Scénář napsal Valentin Černych.\n\nHlavní hrdinkou filmu je \"Kateřina\" (hraje ji Vera Valentinovna Alentova). Nejprve bydlí se svými kamarádkami \"Ljudmilou\" a \"Toňou\" (hrají je Irina Muravjova a Raisa Rjazanova) na ubytovně, pracuje v továrně a snaží se dostat na vysokou školu v oboru chemie. Ljudmila se snaží nějakým vztahem a sňatkem skokově zvýšit své společenské postavení – dokonce úkoluje vrátnou na ubytovně, aby se při vyřizování telefonátů na její nové známé tvářila, že se dovolali do soukromého bytu, zatímco Toňa směřuje ke svatbě se sympatickým nicméně průměrně společensky postaveným Nikolajou (Boris Smorčkov).\n\nKdyž Kateřinu požádají její strýc a teta (Michail Zimin a Ivetta Kiseleva) o hlídání jejich luxusního „profesorského“ bytu během jejich dovolené, přesvědčí ji Ljudmila, že tam budou bydlet spolu a budou se vydávat za dcery profesora. Kateřině se plán moc nelíbí, nicméně souhlasí s realizací a Ljudmila sezve do bytu zástupce „lepší“ společnosti na večírek. Zprvu záležitost vypadá úspěšně, o Ljudmilu se začne zajímat slavný hokejista \"Sergej\" (Alexandr Faťušin) a o Kateřinu kameraman Rodion (Jurij Vasiljev). Kateřina se snaží vycouvat, nicméně na Ljudmiliny prosby ve hře setrvá, což má za následek, že počne s Rodionem dítě – kamarádky se o tom dozvědí na svatbě Toni s Nikolajou. Krátce poté vychází lež najevo, když je Rodion kameramanem televizní výpravy, která přijede s Kateřinou s coby příkladnou pracovnicí natočit rozhovor. Zatímco Sergejovi lež nevadí a nakonec si Ljudmilu vezme, Rodion se cítí dotčen a když se dozvídá o dítěti, nechce s ním nic mít.\n\nLjudmila se cítí provinile a snaží se situaci napravit vyhrožováním Rodionově rodině. Rodionova matka ovšem přijde dát rázně najevo, že jediné, co může Kateřina přijmout, je jednorázová finanční kompenzace – tu Kateřina odmítá. Zvažuje sice ukončení těhotenství, nicméně běžní lékaři ho v pokročilé fázi těhotenství odmítají provést a na protekčního lékaře nemá kontakty. Nakonec se jí narodí dcera Alexandra.\n\nDěj filmu pokračuje o dvacet let později. Kateřina vystudovala a je nyní úspěšnou ředitelkou chemičky. Je stále svobodná a žije v bytě s dcerou (v dospělosti ji hraje Natalja Vavilova), kromě toho má stálého ženatého milence, jehož nedůstojným chováním při hrozícím odhalení nevěry ovšem není nadšena. Ljudmilino manželství bylo nakonec neúspěšné, Sergej neunesl svou slávu a stal se alkoholikem, který k ní i po letech od rozchodu chodí žebrat o peníze; sama Ljudmila přitom pracuje v čistírně oděvů a není bohatá. Zato Toňa žije s Koljou ve šťastném manželství s třemi dětmi.\n\nKdyž se Kateřina vrací z návštěvy na chatě u Toni a Nikolaj, potká se ve vlaku s Gošou (Alexej Batalov), který je sympatický a navíc se do ní okamžitě zamiluje. Nedá se odbýt, odveze ji taxíkem domů, později se pozve na oběd a pak pozve Kateřinu i se Alexandrou na piknik se svými přáteli. Je sice jen mistrem zámečníkem ve vědeckém institutu, ale přátele má i mezi vědci, kteří si ho i jeho práce váží. Vztah ovšem opět vzniká částečně na přetvářce: Kateřina se Gošovi neodváží prozradit, že je ředitelkou, protože ten dává výrazně najevo, že v rodině má být dominantní muž a měl by mít i lepší plat či společenské postavení. Goša si pak získá i Alexandru, když pomůže jejímu nápadníkovi v pouliční rvačce.\n\nDo továrny přichází Rodion, aby natočil rozhovor s Kateřinou coby úspěšnou ředitelkou. Zprvu ji nepoznává, ale když ji pozná, začne o ni opět mít zájem a zejména se zajímá o svou dceru. Kateřina se uvolí se s ním krátce soukromě sejít, nicméně na schůzce mu jasně dá najevo, že je pro ni dávnou minulostí a nechce ho znovu vidět ani ho seznamovat s dcerou. Rodion se nenechá odbýt a přijde ke Kateřině v době večeře. Mimochodem Gošovi prozradí, že Kateřina je ředitelkou, a dotčený Goša navzdory Kateřininým protestům odchází.\n\nKateřina se hroutí a přijíždí za ní Ljudmila, Toňa i Nikolaj, aby jí pomohli. Kolja se nakonec rozhodne Gošu vypátrat a přivést zase ke Kateřině. Ukazuje se, že i Goša rozchod nese těžce a tak se nechá přesvědčit, aby se ke Kateřině vrátil.\n\nNěkolik osobností má filmu jen krátký štěk: Andrej Andrejevič Vozněsenskij (hraje sám sebe a recituje svou báseň), Innokentij Michajlovič Smoktunovskij, Georgij Alexandrovič Jumatov, Leonid Vladimirovič Charitonov, Taťjana Georgijevna Koňuchova, Pavel Rudakov a Veniamin Něčajev.\n"}
{"id": "888613", "url": "https://cs.wikipedia.org/wiki?curid=888613", "title": "Kaple Navštívení Panny Marie (Slavětín nad Metují)", "text": "Kaple Navštívení Panny Marie (Slavětín nad Metují)\n\nKaple Navštívení Panny Marie (někdy uváděná jako filiální kostel) je římskokatolická kaple v obci Slavětín nad Metují.\n\nKaple, postavená v roce 1887 na křižovatce silnic do Rohenic, Bohuslavic a Městce je dominantou obce. Prostá stavba má vitrážová boční okna.\n\nBohoslužby se konají 1× za čtrnáct dní v sobotu v 16.00, v době letního času v 17.00.\n\n"}
{"id": "888614", "url": "https://cs.wikipedia.org/wiki?curid=888614", "title": "Alain Finkielkraut", "text": "Alain Finkielkraut\n\nAlain Finkielkraut (* 30. červen 1949) je francouzský filozof a esejista židovského původu. Je konzervativní orientace, silně ho ovlivnil Emmanuel Lévinas. Proslavil se svými knihami, v nichž kritizoval modernismus. V knize \"Le nouveau désordre amoureux\" útočil na sexuální revoluci 60. let a na ideologii roku 1968 (Gilles Deleuze, Guy Debord, situacionismus). V knize \"La Défaite de la pensée\" útočil na myšlenku „kulturní politiky“, kterou ve Francii prosazoval zejména socialistický ministr kultury Jack Lang. Modernitu v ní označuje za barbarskou. Odmítá též myšlenku pokroku, náboženství humanismu, zbožnění myšlenky univerzálních lidských práv (\"droit-de-l'hommisme\": „lidskoprávismus“) či multikulturalismus. Silně brání státní školství jako pilíř republikánské tradice. Napsal též řadu prací na téma antisemitismu, varoval především před vznikem nového antisemitismu, který je mutací islamismu a radikálního levičáctví (\"antisémitisme islamo-progressiste\").\n\n\n\n\n\n"}
{"id": "888622", "url": "https://cs.wikipedia.org/wiki?curid=888622", "title": "Hasan Zahirović", "text": "Hasan Zahirović\n\nMgr. Hasan Zahirović, Ph.D (28. ledna 1975, Brčko, Bosna a Hercegovina) je herec, překladatel, teatrolog, dramaturg a pedagog.\n\nAbsolvoval Filozofickou fakultu v Sarajevu, obor pedagogika, a Fakultu humanitních studií v Mostaru, obor herectví. Věnuje se herectví, překladu, divadelní vědě, konkrétně o meziválečném a moderním českém divadle. Od roku 2006 žije v České republice. Absolvoval magisterské studium divadelní vědy na Filosofické fakultě Masarykovy univerzity a doktorské studium na DAMU,\nobor Scénická tvorba a teorie scénické tvorby. Byl garantem, dramaturgem a spolu překladatelem většiny her Festivalu scénických čtení textů autorů z ex-jugoslávských zemí YOUGO! (Divadlo Feste, Brno, 2011). Pracuje jako interní pedagog na oboru Kulturní dramaturgie Slezské univerzitě.\n\n\n\n\n\n\n\n"}
{"id": "888626", "url": "https://cs.wikipedia.org/wiki?curid=888626", "title": "Jig'al Šilo", "text": "Jig'al Šilo\n\nJig'al Šilo ( ) (6. července 1937 – 14. listopadu 1987) byl izraelský archeolog.\n\nNarodil se 6. července 1937 v Haifě. Absolvoval Hebrejskou univerzitu, kde získal doktorát (pod vedením Nachmana Avigada) i profesuru.\n\nV letech 1968 a 1969 pracoval pod vedením Jiga'ela Jadina v Megidu a na Tel Chacoru. Poté vedl vykopávky v Davidově Městě v letech 1978 – 1985.\n\nZemřel ve věku padesáti let po dvou letech bojů se závažnou chorobou.\n\nObdržel Cenu Jeruzaléma za archeologii.\n\n\n"}
{"id": "888631", "url": "https://cs.wikipedia.org/wiki?curid=888631", "title": "Hermann von Loebl", "text": "Hermann von Loebl\n\nHermann von Loebl (29. prosince 1835 Drohobyč – 12. března 1907 Lvov) byl rakousko-uherský, respektive předlitavský státní úředník a politik, ministr pro haličské záležitosti v první vládě Paula Gautsche a moravský místodržící.\n\nVystudoval právo na Lvovské univerzitě a pracoval pak jako státní úředník. Byl referentem školské rady v Haliči, roku 1871 se stal okresním hejtmanem v Czortkowě ve východní Haliči. V roce 1873 ho Agenor Gołuchowski povolal do služby na místodržitelství. V letech 1888-1893 zastával post místodržitele Moravy.\n\nVrchol jeho politické kariéry nastal za první vlády Paula Gautsche, v níž se stal ministrem pro haličské záležitosti. Funkci zastával v období 16. prosince 1897 – 5. března 1898.\n\nByl rovněž doživotním členem Panské sněmovny.\n"}
{"id": "888634", "url": "https://cs.wikipedia.org/wiki?curid=888634", "title": "Zelimchan Magomedov", "text": "Zelimchan Magomedov\n\nZelimchan Magomedov (: ), známější pod svým tureckým jménem Selim Tataroğlu, (* 24. dubna 1972 Sovětský svaz) je bývalý reprezentant Ruska a Turecka v judu. Původem je Čečenec.\n\nVyrůstal v Čečensku jako Zelimchan Magomedov. V době po rozpad Sovětského svazu využil z finančních důvodů nabídku k reprezentování Turecka. K rychlejšímu udělení občasntví podstoupil i změnu jména na Selim Tataroğlu. Připravoval se v Istanbulu převážně pod vedením svých krajanů, kteří v Turecku rovněž působili. Jeho devízou byla zavalitá postava s nízko položeným těžištěm a kvalitní pravý úchop. V jeho bohaté sbírce medailí mu scházela ta nejcennější olympijská. Nejblíže k ní měl na olympijských hrách v Sydney, kde v souboji o bronzovou medaili podlehl Tamerlanu Tmenovovi. Sportovní kariéru ukončil po roce 2005.\n\n"}
{"id": "888636", "url": "https://cs.wikipedia.org/wiki?curid=888636", "title": "Velká Británie na Letních olympijských hrách 1920", "text": "Velká Británie na Letních olympijských hrách 1920\n\nVelkou Británii na Letních olympijských hrách v roce 1920 reprezentovalo 235 sportovců (219 mužů a 16 žen) ve 21 sportovních odvětvích.\n\n"}
{"id": "888638", "url": "https://cs.wikipedia.org/wiki?curid=888638", "title": "Bělořit pouštní", "text": "Bělořit pouštní\n\nBělořit pouštní (\"Oenanthe deserti\") je malý druh pěvce z čeledi lejskovitých. Obě pohlaví mají téměř celý černý ocas s bílou jen po stranách u kořene, béžovobílý kostřec, světle šedohnědé letky a kontrastně tmavě zbarvené spodní křídelní krovky (u samce černavé). Samec má černé hrdlo, úzkým černým proužkem spojené s černými křídly, samice má hrdlo světlé (někdy šedavé). Žije v písčitých vřesovištích stepního charakteru nebo v polopouštích, s roztroušenými keři a nízkou vegetací; čistým písčitým pouštím se vyhýbá. Tažný na krátkou vzdálenost. V roce 2011 byl poprvé zaznamenán také na území České republiky (Stará Lhota, Plzeňsko).\n"}
{"id": "888640", "url": "https://cs.wikipedia.org/wiki?curid=888640", "title": "Jiří Kaufman", "text": "Jiří Kaufman\n\nJiří Kaufman (* 28. listopadu 1979 v Pardubicích) je český fotbalový útočník. Působil v českých a německých klubech.\n\nJiří Kaufman je pardubický odchovanec, v dorostu působil také v týmech FC Hradec Králové, AFK Atlantic Lázně Bohdaneč a MFK Frýdek-Místek. V dospělém fotbale začínal v moravském klubu FK Drnovice, odkud v roce 2001 odešel do Německa. Zde vystřídal kluby Hannover 96, FC Energie Cottbus, Karlsruher SC a FC Erzgebirge Aue. Pak se vrátil do České republiky do Hradce Králové. V roce 2009 přestoupil do pražských Bohemians 1905.\n\nJiří Kaufman působil v mládežnických reprezentačních výběrech České republiky od kategorie do 15 let. Za českou reprezentační jedenadvacítku odehrál celkem 10 zápasů, v nichž se čtyřikrát střelecky prosadil.\n\nGóly Jiřího Kaufmana v české reprezentaci do 21 let \n"}
{"id": "888644", "url": "https://cs.wikipedia.org/wiki?curid=888644", "title": "Kanton Bastia-1", "text": "Kanton Bastia-1\n\nKanton Bastia-1 ( ) je francouzský kanton v departementu Haute-Corse v regionu Korsika. Je tvořen částí města Bastia.\n"}
{"id": "888645", "url": "https://cs.wikipedia.org/wiki?curid=888645", "title": "Kanton Bastia-2", "text": "Kanton Bastia-2\n\nKanton Bastia-2 ( ) je francouzský kanton v departementu Haute-Corse v regionu Korsika. Je tvořen částí města Bastia.\n"}
{"id": "888646", "url": "https://cs.wikipedia.org/wiki?curid=888646", "title": "Kanton Bastia-3", "text": "Kanton Bastia-3\n\nKanton Bastia-3 ( ) je francouzský kanton v departementu Haute-Corse v regionu Korsika. Je tvořen částí města Bastia.\n"}
{"id": "888647", "url": "https://cs.wikipedia.org/wiki?curid=888647", "title": "Kanton Bastia-4", "text": "Kanton Bastia-4\n\nKanton Bastia-4 ( ) je francouzský kanton v departementu Haute-Corse v regionu Korsika. Je tvořen částí města Bastia.\n"}
{"id": "888648", "url": "https://cs.wikipedia.org/wiki?curid=888648", "title": "Kanton Bastia-5 (Lupino)", "text": "Kanton Bastia-5 (Lupino)\n\nKanton Bastia-5 (Lupino) ( ) je francouzský kanton v departementu Haute-Corse v regionu Korsika. Je tvořen částí města Bastia. Vznikl roku 1982 rozdělením kantonu Bastia-5.\n"}
{"id": "888649", "url": "https://cs.wikipedia.org/wiki?curid=888649", "title": "Kanton Bastia-6 (Furiani-Montésoro)", "text": "Kanton Bastia-6 (Furiani-Montésoro)\n\nKanton Bastia-6 (Furiani-Montésoro) ( ) je francouzský kanton v departementu Haute-Corse v regionu Korsika. Je tvořen částí města Bastia. Vznikl v roce 1982 rozdělením kantonu Bastia-5.\n"}
{"id": "888651", "url": "https://cs.wikipedia.org/wiki?curid=888651", "title": "Kanton Belgodère", "text": "Kanton Belgodère\n\nKanton Belgodère ( ) je francouzský kanton v departementu Haute-Corse v regionu Korsika. Tvoří ho 19 obcí.\n\n"}
{"id": "888655", "url": "https://cs.wikipedia.org/wiki?curid=888655", "title": "Stresa", "text": "Stresa\n\nStresa je italská obec v provincii Verbano-Cusio-Ossola v oblasti Piemont. Leží na břehu jezera Lago Maggiore.\n\nK 31. prosinci 2011 zde žilo 5 159 obyvatel.\n\nBaveno, Belgirate, Brovello-Carpugnino, Gignese, Gravellona Toce, Laveno-Mombello (VA), Leggiuno (VA), Lesa (NO), Omegna, Verbania\n\nMěsto je díky klidu a čistému životnímu prostředí využíváno k rekreaci, patří k němu i Borromejské ostrovy a hora Mottarone. Nachází se zde Botanická zahrada Alpinia s horskou flórou. Ve Strese pobýval Ernest Hemingway, který sem zasadil část děje knihy \"Sbohem, armádo\". Město je vyhledávaným letoviskem vyšších vrstev a místem pro různá oficiální setkání, nejvýznamnějším byla Streská konference v dubnu 1935, na které se Francouzi a Britové snažili získat Mussoliniho za spojence proti Hitlerovi (vztahy mezi Itálií a Německem se zhoršily poté, co rakouští nacisté zavraždili kancléře Dollfusse, italského spojence). Ve Strese se také volila Miss Itálie, koná se zde každoročně festival vážné hudby Settimane Musicali. Ve zdejším Palazzo Bolongaro zemřel teolog Antonio Rosmini Serbati, budova byla proměněna v jeho muzeum a knihovnu.\n"}
{"id": "888657", "url": "https://cs.wikipedia.org/wiki?curid=888657", "title": "Zákaznická franšíza", "text": "Zákaznická franšíza\n\nZákaznická franšíza (anglicky \"Customer franchise\") je marketingový nástroj. S běžnou franšízou, jak ji známe např. v podobě velkých fastfoodových řetězců, nemá mnoho společného. Ze strany podniku se jedná o vybudování dlouhodobého vztahu se zákazníkem, který je založen na důvěře a péči o zákazníka a zamezení jeho odchodu ke konkurenci.\n\nZákaznická franšíza je tedy spojena s pocity a chováním zákazníků vůči podniku, budováním silných vztahů, které se v budoucnu stávají důležitým faktorem opakovaných nákupů. Základ konceptu zákaznické franšízy tedy vybudování silného vztahu se zákazníkem, což ale bývá často zaměňováno se značně zjednodušeným pohledem marketingu a prodeje. Ten hodnotí kvalitu vztahu pouze na základě počtu uzavřených obchodů za určité období s vyhlídkou, že tento stav bude nadále pokračovat. I přes fakt, že tento pohled na věc často dostačuje, není výjimkou odchod zákazníka z neznámých důvodů ke konkurenční firmě a to bez jakéhokoli varování. Jedním ze způsobů jak se pokusit tomuto chování zákazníků vyhnout je budování zákaznické franšízy, která poskytuje opravdovou péči o zákazníka řadou výhod (např. spotřebitelské úvěry) a tak vytvořit skutečnou loajalitu zákazníka vůči podniku. V současnosti řada marketérů hovoří v souvislosti se zákaznickou franšízou o zákaznickém kapitálu (propojení zákaznické franšízy s životností prodeje). \n\nPři zákaznické franšíze dochází ke střetu tvorby poptávky a činností podniku směřující k udržení zákazníků. Zahrnuje upřednostňování značky zákazníkem, nákupní modely a chování zákazníka, preference distribučních cest.\n\nZákaznická franšíza je tvořena několika vzájemně propojenými prvky:\n\n\n\n\n\n\n\nCílem podniku by tedy mimo jiné měla být snaha získat co nejvíce loajálních zákazníků. Loajální zákazníci jsou pro podnik z pohledu jeho dlouhodobého vývoje a prosperity mnohem cennější a také výhodnější, než zákazníci jednorázoví. Výhodnost tzv. věrných zákazníků (případně zákazníků věrných značce) lze snadno zdůvodnit tím, že zákazník jednorázový, na rozdíl od zákazníka věrného, přijde nakoupit pouze na základě reklamní či slevové akce. Další výhodnost je plynoucí z dlouhodobého vztahu se zákazníkem z pohledu porovnání nákladů na transakční marketing (jednorázový zákazník a jeho získání) a marketing vztahů (dlouhodobá spolupráce se zákazníky). Dle údajů různých studií jsou náklady využité na transakční marketing až 5x vyšší než náklady využité na dlouhodobou spolupráci a udržení vysoké míry spokojenosti zákazníků. \n\nUdržet dostatečný počet zákazníků je možné dosáhnout dvěma způsoby. První je snaha znemožnit zákazníkovi odchod vytvořením vysokých bariér, které by mu znemožňovaly přejít k jinému dodavateli. Bariéry mohou být například finanční (vysoké investiční náklady na změnu dodavatele či jeho vyhledání). Druhá a výhodnější varianta je zajišťování vysoké míry spokojenosti zákazníků, což významně snižuje možnosti konkurence podniku získat takovéhoto zákazníka a přimět ho k přechodu od stávajícího dodavatele. Zajišťování vysoké míry spokojenosti zákazníků pak vychází z přání samotných zákazníků. Podnik musí umět dobře naslouchat svým zákazníkům a jejich přáním a stížnostem. Těm ovšem nestačí pouze naslouchat, podnik na ně musí také uspokojivě reagovat. \n\nKaždý podnik či podnikatel by se měl snažit, aby nastavil pro zákazníka takové služby, které by zákazníkovi poskytovaly opravdovou přidanou hodnotu, čímž by se výrazně zvýšila šance, že se zákazník bude opakovaně vracet. \n"}
{"id": "888664", "url": "https://cs.wikipedia.org/wiki?curid=888664", "title": "WTA Brasil Tennis Cup 2013", "text": "WTA Brasil Tennis Cup 2013\n\nWTA Brasil Tennis Cup 2013 byl tenisový turnaj pořádaný jako součást ženského okruhu WTA Tour, který se hrál v areálu tenisového klubu na otevřených dvorcích s tvrdým povrchem. Konal se mezi 24. únorem až 3. březnem 2013 v brazilském ostrovním městě Florianópolis jako 1. ročník turnaje.\n\nTurnaj s rozpočtem 235 000 dolarů patřil do kategorie WTA International Tournaments. Nejvýše nasazenou hráčkou ve dvouhře byla bývalá světová jednička Venus Williamsová ze Spojených států.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "888669", "url": "https://cs.wikipedia.org/wiki?curid=888669", "title": "Baveno", "text": "Baveno\n\nBaveno je italská obec v provincii Verbano-Cusio-Ossola v oblasti Piemont. Leží na břehu jezera Lago Maggiore.\n\nK 31. prosinci 2011 zde žilo 4 999 obyvatel.\n\nGravellona Toce, Stresa, Verbania\n"}
{"id": "888678", "url": "https://cs.wikipedia.org/wiki?curid=888678", "title": "Alexander Skarsgård", "text": "Alexander Skarsgård\n\nAlexander Johan Hjalmar Skarsgård (* 25. srpna 1976, Stockholm, Švédsko) je švédský herec. Jeho nejznámější rolí je Eric Northman v seriálu \"Pravá krev\" (2008–2014) z produkce HBO, Meekus ve filmu \"Zoolander\" (2001) a jeho pokračování \"Zoolander No. 2\" (2016), Brad Colbert v minisérii \"Generation Kill\" (2008) a Tarzan ve filmu \"Legenda o Tarzanovi\" (2016). Za roli Perryho Wrighta v seriálu stanice HBO \"Sedmilhářky\" získal Cenu Emmy, Screen Actors Guild Awards a Zlatý glóbus.\n\nNarodil se ve Stockholmu ve Švédsku jako nejstarší syn švédského herce Stellana Skarsgårda a jeho první ženy, lékařky My. Má pět mladších sourozenců: Gustafa, Sama, Billa, Eiju a Valtera a dva nevlastní bratry, Ossiana a Kolbjörna. Gustaf, Bill a Valter jsou také herci.\n\nKamarád jeho otce, který byl režisér, dal Alexanderovi jeho první filmovou roli, když mu bylo sedm let. Hrál Kalla Nubba ve snímku \"Åke och hans värld\". V roce 1989 ho ve Švédsku proslavila hlavní role v televizním filmu \"Hunden som log\". Tím, že byl uznáván, se ale cítil nepříjemně a od herectví na dalších sedm let odešel.\n\nV devatenácti letech se přihlásil na národní vojenskou službu. Sloužil ve švédské armádě po osmnáct měsíců, v jednotce, která se zabývala bojem proti sabotáži a terorismu na stockholmském souostroví. Po ukončení své služby v roce 1996 opustil Švédsko a šest měsíců navštěvoval Leeds Metropolitan University v Anglii. Zapsal se ke studiu angličtiny, ale přiznává, že se moc neučil.\n\nPo sedmi letech začal znovu zvažovat herectví. V roce 1997 se přihlásil na divadelní kurz na Marymount Manhattan College a přestěhoval se do New Yorku. Po šesti měsících se vrátil opět do Stockholmu, ale čas strávená nad studiem divadla mu dokázal, že chce hrát.\n\nPo svém návratu do Švédska začal brát práci ve filmu, televizi i divadelních představeních. Během dovolené ve Spojených státech se přihlásil na konkurz na roli Meekuse ve filmu \"Zoolander\" a roli získal. V roce 2003 mu práce na filmu \"Kouzlo psa\" přinesla nominaci na cenu Guldbagge v kategorii nejlepší herec ve vedlejší roli. Pětkrát byl jmenován nejpřitažlivějším Švédem.\n\nV roce 2004 se přestěhoval do Los Angeles, ale pokračoval s prací ve Švédsku. Jeho herecký průlom přišel, když byl obsazen do role seržanta Brada „Icemana“ Colberta v kritiky oceňované minisérii \"Generation Kill\" z produkce HBO. Jedná se o adaptaci stejnojmenné knihy od novináře Evana Wrighta a sleduje první průzkumný prapor americké námořní pěchoty během rané fáze války v Iráku. Role Brada Colberta byla nejblíže ke „hlavní postavě“ seriálu. Režisérka Susanna White a výkonný producent David Simon se zpočátku neshodli ohledně obsazení Skarsgårda. White ho chtěla obsadit, ale Simon nebyl přesvědčený, že přesvědčivě zvládne americký přízvuk. Po čtyřech konkurzech ve třech městech se Skarsgård roli naučil pouhých 36 hodin před tím, než měl nastoupit do letadla do Namibie, kde se projekt natáčel. Herci a tvůrci filmovali sedm měsíců v poušti, šest dní v týdnu. Skarsgård pracoval s hlasovým poradcem, aby zvládl americký přízvuk.\n\nTěsně před odletem na natáčení \"Generation Kill\" se Skarsgård doslechl o \"Pravé krvi\", připravovaném seriálu, který vytváří HBO na základě románů od Charlaine Harris. Zpočátku byl nejistý ohledně hraní upíra, ale když se dozvěděl, že za projektem stojí Alan Ball, tvůrce seriálu \"Odpočívej v pokoji\" a držitel Oscara za film \"Americká krása\", tak poslal nahrávku na konkurz. Ucházel se o roli Billa Comptona, kterou nakonec získal Stephen Moyer. Skarsgård byl později obsazen jako Eric Northman, tisíciletý vikinský upír, majitel baru a potenciální milostný zájem pro hlavní hrdinku Sookie Stackhouse. Seriál skončil v srpnu 2014 po sedmi odvysílaných sériích.\n\nV roce 2009 se objevil ve videoklipu popové zpěvačky Lady Gaga, s názvem Paparazzi. Namluvil roli Stefana v animovaném filmu \"Metropie\". V roce 2010 ztvárnil roli Terjeho, homosexuálního Nora putujícího k severnímu pólu, v britském snímku \"Beyond the Pole\".\n\nTvůrce obleků Hickey Freeman si vybral Skarsgårda jako tvář své nové kolekce z roku 2010. Annie Leibovitzová fotografovala tuto reklamní kampaň, která se objevila v The Wall Street Journal Magazine, GQ a Details. V září 2010 se objevil na obálce časopisu Rolling Stone spolu se svými kolegy z \"Pravé krve\", Annou Paquin a Stephenem Moyerem.\n\nV roce 2011 se objevil ve dvou filmech, \"Melancholii\", katastrofickém snímku režiséra Larse von Triera v hlavních rolích s Kirsten Dunst, Charlotte Gainsbourg a Kieferem Sutherlandem a dále jako Charlie Venner ve \"Strašácích\" remaku stejnojmenného filmu z roku 1971.\n\nV role 2012 jsme ho mohli vidět v jedné z hlavních rolí v akčním snímku \"Bitevní loď\" po boku Taylora Kitsche a Liama Neesona. Též se objevil ve filmu \"What Maisie Knew\", filmové adaptaci stejnojmenné novely od Henryho Jamese. Ve filmu se vedle něj objevili ještě například Julianne Moore a Steve Coogan. V roce 2016 vytvořil titulní roli ve snímku \"Legenda o Tarzanovi\", Jane ztvárnila herečka Margot Robbie.\n\nJe fanouškem švédského fotbalu a podporuje Hammarby IF, klub založený v jeho rodném městě Stockholm. V říjnu 2010 se zúčastnil „podpory Bajen“ tím, že daroval několik položek, které podepsal a dal je do dražby, aby vybral peníze právě pro fotbalový klub Hammarby.\n\nV červenci 2011 získal čestný titul z Leeds Metropolitan University, kde dříve studoval. Přibližně v tu samou dobu se rozešel s herečkou Kate Bosworth, se kterou chodil dva roky.\n\nSám sebe považuje za feministu.\n\n"}
{"id": "888680", "url": "https://cs.wikipedia.org/wiki?curid=888680", "title": "Abierto Mexicano Telcel 2013", "text": "Abierto Mexicano Telcel 2013\n\nAbierto Mexicano Telcel 2013 byl společný tenisový turnaj mužského okruhu ATP World Tour a ženského okruhu WTA Tour, hraný v areálu Fairmont Acapulco Princess na otevřených antukových dvorcích. Konal se mezi 25. únorem až 2. březnem 2013 v mexickém Acapulcu jako 20. ročník turnaje.\n\nMužská polovina se řadila do kategorie ATP World Tour 500 a její dotace činila 1 353 550 amerických dolarů. Ženská polovina hraná s rozpočtem 235 000 dolarů byla součástí kategorie WTA International Tournaments.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do hlavní soutěže z pozice náhradníka:\n\n\n\nNásledující hráčky obdržely divokou kartu do hlavní soutěže:\n\n\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "888682", "url": "https://cs.wikipedia.org/wiki?curid=888682", "title": "David Šindelář", "text": "David Šindelář\n\nDavid Šindelář (* 17. února 1972) je bývalý český fotbalista. Jeho synovcem je fotbalista Bohemians 1905 David Bartek.\n\nV československé a české lize hrál za Bohemians Praha. V československé a české lize nastoupil celkem ve 44 utkáních a dal 3 góly.\n"}
{"id": "888683", "url": "https://cs.wikipedia.org/wiki?curid=888683", "title": "Závadka nad Hronom", "text": "Závadka nad Hronom\n\nZávadka nad Hronom je obec na Slovensku, v okrese Brezno v Banskobystrickém kraji.\n\nV roce 2011 zde žilo 2 457 obyvatel.\n"}
{"id": "888684", "url": "https://cs.wikipedia.org/wiki?curid=888684", "title": "Josef Obeth", "text": "Josef Obeth\n\nJosef Obeth (15. července 1874, osada Terezín, Mikulovice – 18. září 1961, Säckingen, SRN), slezský sochař a restaurátor německé národnosti. Byl významným tvůrcem pomníků, reliéfů a plastik působícím především na Moravě a ve Slezsku.\n\nOtec Josefa Obetha, František Obeth byl mistrem v kamenolomu, jeho matka pocházela ze selské usedlosti v Kolnovicích. Malý Josef navštěvoval otce na jeho pracovišti a postupně se naučil základům kamenické práce. Projevil svůj talent a stal se jedním z prvních žáků právě otevírané Zemské odborné školy pro zpracování mramoru v Supíkovicích. Odtud odešel s podporou místních mecenášů studovat do Vídně. Zde na Akademii výtvarných umění ukončil studium v roce 1897.\n\nProfesní dráhu sochaře začal získáním zakázky na realizaci skulptury \"Vidění sv. Františka\" pro gymnaziální kostel sv. Františka z Assisi ve Vidnavě v roce 1898. Významný předěl v jeho životě nastal, když zvítězil ve veřejné soutěži na provedení \"pomníku zakladatele moderní vodoléčby Vincenze Priessnitze\" v Lázních Jeseník. Po dokončení monumentálního Priessnitzova sousoší přibývaly Obethovi zakázky a proto založil spolu s podnikatelem J. Klosem dílnu a ateliér ve Velké Kraši. Z tohoto období je také mramorový \"oltář Neposkvrněného početí P. Marie\" v Dolním Údolí. Socha P. Marie s mírně skloněnou hlavou jakoby vystupuje z masivu secesního oltáře, nad nímž se vznáší holubice – symbol Ducha svatého.\n\nMezi Obethovy významné práce dále patří \"pomník J. G. Mendela\" v parku v Novém Jičíně, \"fasáda Obchodní a živnostenské komory\" (dnes Knihovna Petra Bezruče) v Opavě, památníky obětem války, \"hrobka Elsnerů\" ve Skorošicích a jiné. Mezi jeho drobné práce patří pamětní desky. V hradební zdi zámku v polském Otmuchově je osazen portrétní plochý \"reliéf svobodného pána Wilhelma von Humboldt\", pamětní \"deska prof. Dr. A. Lorenze\" ve Vidnavě je ukázkou vysokého reliéfu právě tak jako poslední práce Josefa Obetha, pamětní deska jeho přítele, německého politika Otto Bischofa.\n\nManželé Obethovi Josef a Anna byli odsunutí v červnu 1946. V Německu Josef Obeth sehnal místo restaurátora soch v norimberském muzeu. V roce 1953 se přestěhoval za svojí dcerou do Säckingenu, kde přes svůj vysoký věk stále ještě tvořil. Josef Obeth zemřel po krátké nemoci ve věku 87 let. Je pohřben v Säckingenu.\n\nDosud je známo asi 160 děl Josefa Obetha. Specifickou oblastí jeho tvorby je velký počet pomníků obětem 1. světové války, jichž vytvořil celkem 31, z nichž bylo ovšem 8 po roce 1945 zničeno.\n\n\n\n"}
{"id": "888690", "url": "https://cs.wikipedia.org/wiki?curid=888690", "title": "Abierto Mexicano Telcel 2013 – mužská dvouhra", "text": "Abierto Mexicano Telcel 2013 – mužská dvouhra\n\nDo soutěže mužské dvouhry na tenisovém turnaji Abierto Mexicano Telcel 2013 nastoupilo dvacet osm hráčů. Obhájcem titulu byl nejvýše nasazený Španěl a čtvrtý hráč světa David Ferrer, který prohrál ve finále.\n\nTitul získal druhý nasazený Španěl a světová pětka Rafael Nadal, který ve finále zdolal krajana Davida Ferrera po hladkém dvousetovém průběhu 6–0 a 6–2.\n\n\n"}
{"id": "888701", "url": "https://cs.wikipedia.org/wiki?curid=888701", "title": "Abierto Mexicano Telcel 2013 – mužská čtyřhra", "text": "Abierto Mexicano Telcel 2013 – mužská čtyřhra\n\nDo soutěže mužské čtyřhry na tenisovém turnaji Abierto Mexicano Telcel 2013 nastoupilo šestnáct dvojic. Obhájcem titulu byl španělský pár David Marrero a Fernando Verdasco, který nestartoval společně. Marrerovým spoluhráčem se stal polský tenista Łukasz Kubot a Verdasco se rozhododl do soutěže nenastoupit.\n\nTitul získal druhý nasazený španělsko-polský pár Marrero a Kubot, který ve finále přehrál italskou dvojici Simone Bolelli a Fabio Fognini po dvousetovém průběhu 7–5 a 6–2. Marrero tak obhájil deblové vítězovství z předchozího ročníku.\n\n\n"}
{"id": "888707", "url": "https://cs.wikipedia.org/wiki?curid=888707", "title": "Toulenne", "text": "Toulenne\n\nToulenne je francouzská obec v departementu Gironde v regionu Akvitánie. V roce 2009 zde žilo 2 560 obyvatel.\n\n"}
{"id": "888712", "url": "https://cs.wikipedia.org/wiki?curid=888712", "title": "Tochni", "text": "Tochni\n\nTochni (řecky: , turecky: ) je vesnice na Kypru, v distriktu Larnaka. Leží v řecké části Kypru, zhruba v polovině cesty mezi městy Larnaka a Lemesos. Vesnice má celkem 322 obyvatel. Před rokem 1974 se skládali obyvatelé zejména z tureckých kypřanů, kteří se nazývali \"Taşkent\". V roce 1974 bylo 85 z nich povražděno organizací EOKA-B.\n\nV centru vesnice se nachází ortodoxní kostel Sv. Konstantina a Heleny. Tento kostel byl vybudován na stejném místě, jako byl dřívější kostel, o němž se říká, že ho založila Svatá Helena, která se vracela ze Svaté Země a měla u sebe kousek \"Pravého Kříže\". \n\nVesnice má také mešitu, madras a muslimské pohřebiště, které se nachází ve východní části vesnice. Tato část se ovšem nachází v různém stupni rozkladu.\n\nDnes je vesnice známá jako překrásné agroturistické místo, které se snaží renovovat domy do původní podoby. Domy se staví z tradičního kamene, který se těží nedaleko od vesnice. Jedná se o vnitrozemskou vesnici a za rekreaci lze zde využívat turistiku, vyjížďky na koni či na kole.\n\n"}
{"id": "888713", "url": "https://cs.wikipedia.org/wiki?curid=888713", "title": "Bad Zell", "text": "Bad Zell\n\nBad Zell je městys v rakouské spolkové zemi Horní Rakousy, v okrese Freistadt.\n\nV roce 2012 zde žilo 2 762 obyvatel.\n"}
{"id": "888716", "url": "https://cs.wikipedia.org/wiki?curid=888716", "title": "Delray Beach International Tennis Championships 2013 – mužská čtyřhra", "text": "Delray Beach International Tennis Championships 2013 – mužská čtyřhra\n\nDo soutěže mužské čtyřhry na tenisovém turnaji Delray Beach International Tennis Championships 2013 nastoupilo šestnáct dvojic. Obhájcem titulu byl britský pár Colin Fleming a Ross Hutchins, který nestartoval společně. Flemingovým spoluhráčem se stal australský tenista John Peers, s nímž v úvodním kole podlehl dvojicí James Blake a Jack Sock. Hutchins se turnaje nezúčastnil pro nemoc.\n\nTitul získal nenasazený pár James Blake a Jack Sock, startující na divokou kartu, který ve finále přehrál bělorusko-rumunské turnajové dvojky Maxe Mirného s Horiou Tecăuem ve dvou setech 6–4 a 6–4.\n\n\n"}
{"id": "888723", "url": "https://cs.wikipedia.org/wiki?curid=888723", "title": "Delray Beach International Tennis Championships 2013 – mužská dvouhra", "text": "Delray Beach International Tennis Championships 2013 – mužská dvouhra\n\nDo soutěže mužské dvouhry na tenisovém turnaji Delray Beach International Tennis Championships 2013 nastoupilo třicet dva hráčů. Obhájcem titulu byl šestý nasazený jihoafrický hráč Kevin Anderson, který ve čtvrtfinále podlehl americké turnajové jedničce Johnu Isnerovi.\n\nTitul získal nenasazený Lotyš Ernests Gulbis, který ve finále zdolal francouzského hráče Édouarda Rogera-Vasselina po dvousetovém průběhu zápasu 7–6 a 6–3. Gulbis tak vyhrál první titul sezóny a celkově třetí singlový na okruhu ATP Tour. Po turnaji se posunul na 67. místo světového žebříčku.\n\n\n"}
{"id": "888725", "url": "https://cs.wikipedia.org/wiki?curid=888725", "title": "Svatební dům", "text": "Svatební dům\n\nSvatební dům je druh módního obchodního domu. Jde o reprezentativní prostory většího rozsahu v centrech metropolí, jakousi výkladní skříň příslušné značky. V případě, že není zřízen přímo výrobcem svatebních šatů, je s ním propojen bez mezičlánků pro daný stát, region, a je autorizován k šíření značky.\n\nSvatební dům je v druhém významu přímo výrobní závod daného výrobce.\n\nAutorizace provozovatele svatebního domu je provedena franšízou, licenční smlouvou, např. v případě největšího evropského výrobce svatebních šatů Pronovias Barcelona tzv. prémiovým dealerstvím. \n\n\n\nV České republice byly v létě roku 2013 dva svatební domy, jeden z nich multioborový . Jde o Svatební dům Kleinod (ostatní obory zprostředkovává) a Svatební dům NUANCE (multioborový).\n"}
{"id": "888726", "url": "https://cs.wikipedia.org/wiki?curid=888726", "title": "Velká Británie na Letních olympijských hrách 1912", "text": "Velká Británie na Letních olympijských hrách 1912\n\nVelkou Británii na Letních olympijských hrách v roce 1912 reprezentovalo 274 sportovců (264 mužů a 10 žen) ve 16 sportovních odvětvích.\n\n"}
{"id": "888728", "url": "https://cs.wikipedia.org/wiki?curid=888728", "title": "Associazione Nazionalista Italiana", "text": "Associazione Nazionalista Italiana\n\nAssociazione Italiana Nazionalista (ANI, Italská nacionalistická asociace) byla první italská nacionalistická politická strana založená v roce 1910 pod vlivem italských nacionalistů jako Enrico Corradini a Giovanni Papini. Při svém vzniku ANI podpořila repatriaci rakouských držav Italy obydlených územích k Italskému království a byla ochotná podpořit válku s Rakousko-Uherskem, aby tak učinila. Strana měla polovojenskou organizaci s názvem Camicie Azzurre (modré košile). Autoritářské nacionalistické frakce ANI měly hlavní vliv na Národní fašistickou stranu Benita Mussoliniho vytvořenou v roce 1921, s kterou se sloučila v roce 1923.Její program socialniho zabezpečení byl výrazně ovlivněn papežskou encyklikou rerum novarum a její hlavni ideolog Enrico Corradini přišel s pojmem ˝proletářský narod˝, používáni v popisu sociálně imperialistické politiky, který byl převzat fašisty\n"}
{"id": "888737", "url": "https://cs.wikipedia.org/wiki?curid=888737", "title": "Delray Beach International Tennis Championships 2013", "text": "Delray Beach International Tennis Championships 2013\n\nDelray Beach International Tennis Championships 2013 byl tenisový turnaj pořádaný jako součást mužského okruhu ATP World Tour, který se hrál v areálu Delray Beach Tennis Center na otevřených dvorcích s tvrdým povrchem. Konal se mezi 25. únorem až 3. březnem 2013 ve floridském Delray Beach jako 21. ročník turnaje.\n\nTurnaj s rozpočtem 519 775 dolarů patřil do kategorie ATP World Tour 250. Nejvýše nasazeným hráčem ve dvouhře byl šestnáctý hráč světa John Isner ze Spojených států, který vypadl v semifinále.\n\n\nNásledující hráči obdrželi divokou kartu do hlavní soutěže:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "888739", "url": "https://cs.wikipedia.org/wiki?curid=888739", "title": "Leggiuno", "text": "Leggiuno\n\nLeggiuno je italská obec v provincii Varese v oblasti Lombardie. Území obce leží na břehu jezera Lago Maggiore.\n\nK 31. prosinci 2011 zde žilo 3 585 obyvatel.\n\nBelgirate (VB), Besozzo, Caravate, Laveno-Mombello, Monvalle, Sangiano, Stresa (VB)\n"}
{"id": "888740", "url": "https://cs.wikipedia.org/wiki?curid=888740", "title": "Na Voskopě", "text": "Na Voskopě\n\nPřírodní rezervace Na Voskopě je chráněné území, vyhlášené 26. 11. 2012 Správou Chráněné krajinné oblasti Český kras. Předmětem ochrany jsou nízkokmenné habrové a dřínové doubravy, pěchavové bory, vápnomilné bučiny a též geologický reliéf s povrchovými krasovými jevy a krasovými kapsami.\n\nZalesněné jihozápadní svahy vrchů Na Voskopě a Újezdce leží v těsném sousedství velkolomu Čertovy schody mezi obcemi Suchomasty a Koněprusy v okrese Beroun ve Středočeském kraji. Snahy o zřízení této přírodní rezervace trvaly téměř patnáct let, během kterých probíhalo mnoho komplikovaných vyjednávání s vlastníkem pozemku – Velkolomem Čertovy schody, a. s. Cenná lokalita totiž celé leží v jeho stanoveném dobývacím prostoru. Téměř třetina jeho území se zbytky vápencových bučin navíc leží v území, kde na základě povolení ze začátku 90. let 20. století mohla být zahájena těžba. Díky vstřícnému přístupu Velkolomu Čertovy schody se však nakonec podařilo tyto oblasti zachránit.\n\nPR Na Voskopě zaujímá zalesněné jihozápadní a západní svahy dvojvrší Na Voskopě (468 m n. m., vrchol je odtěžen lomem) a Újezdce (474,3 m n. m.). Vlastní vrcholy leží těsně za východní hranicí PR. Území je významnou mykologickou lokalitou s bohatým výskytem vzácných druhů hřibovitých hub, hřibu královského \"(Boletus regius\") a hřibu Fechtnerova \"(Boletus fechtneri\"), dále pak pavučinců z podrodu \"Phlegmacium\". Na lesních světlinách žije silně ohrožená užovka hladká (\"Coronella austriaca\") a ohrožené druhy motýlů např. vřetenuška chrastavcová (\"Zygaena osterodensis\") nebo lišejníkovec malý (\"Setina roscida\").\n\nGeologický podklad území je tvořen bílými masivními biodetritickými mělkovodními koněpruskými vápenci (starší prvohory, spodní devon, stupeň prag, pražské souvrství). Koněpruské vápence vznikaly hlavně z vápnitých schránek asi 500 druhů mořských bezobratlých živočichů, kteří žili v tropickém moři a vytvářeli v oblasti nedalekého Zlatého koně stavebně velmi složitý útvar – útes. Na území PR byla zřejmě osypová část útesu. Výchozy koněpruských vápenců můžeme nalézt pouze v několika malých, náletovou vegetací téměř zcela zarostlých lůmcích. Vápenec se zde těžil počátkem 20. století na výrobu vápna.\n\nPředevším v severní části PR jsou vápence hojně zkrasovělé. Krasové kapsy jsou otevřené k povrchu a vyplněné klastickým materiálem. Stáří výplní kapes není paleontologicky ani jinak doloženo, ale lze předpokládat, že pocházejí z druhohor (pestré a žlutavé písky a jíly), případně třetihor a čtvrtohor. O přítomnosti podpovrchových krasových jevů svědčí i krasový reliéf a náznaky závrtových depresí.\n\nProkázaný vysoký počet vzácných i potenciálně až kriticky ohrožených druhů makromycetů činí tuto lokalitu bezesporu jedním z nejbohatších nalezišť teplomilné mykoflóry Českého krasu až celých středních Čech. Dosud zde bylo nalezeno 315 druhů hub. V území se hojně vyskytují vzácné a ohrožené druhy, zejména pavučince z podrodu \"Phlegmacium\", např. pavučinec lví (\"Cortinarius leochrous\") nebo pavučinec proměnlivý (\"Cortinarius multiformis\"). Z hřibovitých zejména hřib Fechtnerův (\"Butyriboletus fechtneri\"), hřib královský (\"Butyriboletus regius\"), hřib satan (\"Rubroboletus satanas\"), hřib Quéletův (\"Suillellus queletii\") nebo hřib kaštanový (\"Gyroporus castaneus\"). Z ostatních vzácných druhů jmenujme alespoň kyjanku růžovou (\"Clavaria rosea\"), čirůvku černošupinatou (\"Tricholoma atrosquamosum\"), čirůvku růžovotřennou (\"Tricholoma basirubens\"), holubinku hájovou (\"Russula decipiens\"), ryzec krvomléčný (\"Lactarius sanguifluus\"), šťavnatku básnickou (\"Hygrophorus poetarum\"), šťavnatku dvoubarvou (\"Hygrophorus persoonii\"), běločechratku trojbarvou (\"Leucopaxillus compactus\") a líhu nahořklou (\"Lyophyllum amariusculum\").\n\nVětšinu území pokrývají dubohabřiny s přechody do rozvolněných, bývalých pastevních lesů a fragmentů vápencových borů. V těchto porostech se vyskytuje ohrožená sasanka lesní (\"Anemone sylvestris\") a silně ohrožený kruštík růžkatý (\"Epipactis muelleri\"). V severní a střední části území jsou ve vlhčích polohách, převážně na svazích se severní orientací, vyvinuty vápencové bučiny s okroticí červenou (\"Cephalanthera rubra\"). V rozvolněných částech bučin se hojně vyskytuje pěchava vápnomilná (\"Sesleria caerulea\") a vzácně i ohrožený zimostrázek nízký (\"Polygala chamaebuxus\"). Jihozápadní svahy s mělkou půdou naopak ostrůvkovitě pokrývají teplomilné doubravy s výskytem ohroženého dřínu obecného (\"Cornus mas\") a dubu pýřitého (\"Quercus pubescens\"). Ze zvláště chráněných druhů se Na Voskopě vyskytuje především silně ohrožený koniklec luční český (\"Pulsatilla pratensis\" subsp. bohemica) a ohrožená chrpa chlumní. (\"Centaurea triumfettii\"). Z dalších pozoruhodných stepních a lesostepních druhů tu rostou například trávy kostřava walliská (\"Festuca valesiaca\") a smělek štíhlý (\"Koeleria macrantha\"), z dalších bylin devaterník tmavý (\"Helianthemum grandiflorum\" subsp. obscurum), z dřevin jeřáb břek (\"Sorbus torminalis\"), jeřáb muk (\"Sorbus aria\"), jeřáb dunajský (\"Sorbus danubialis\") a tařice horská (\"Alyssum montanum\").\n\nNa území PR nebo v těsné blízkosti jeho hranic byly nalezeny vzácné druhy pavouků – slíďáci \"Alopecosa sulzeri\", \"Alopecosa trabalis\", \"Arctosa figurata\" a \"Pardosa bifasciata\", pavučenky \"Abacoproeces saltuum\", \"Panamomops affinis\" a \"Walckenaeria simplex\", křižák \"Cercidia prominens\", šestiočka \"Dysdera erythrina\", teplomil \"Titanoeca quadriguttata\", skálovka \"Drassyllus villicus\" a běžník \"Xysticus ninnii\". Z hlediska průzkumu blanokřídlého hmyzu lokalita vychází jako nejbohatší v rámci zkoumaných území v dobývacím prostoru velkolomu Čertovy schody. Byla zde zjištěna vzácná hrabalka \"Arachnospila fumipennis\" či zednice \"Osmia bicolor\". Ze zvláště chráněných druhů (kategorie „ohrožený“) se zde vyskytují čmeláci \"Bombus lapidarius\", \"Bombus pascuorum\", \"Bombus soroensis\", \"Bombus sylvarum\" a \"Bombus terrestris\". Fytofágní brouci jsou mimo jiné zastoupeni šesti reliktními druhy (dřepčíci \"Aphtona herbigrada\", \"Longitarsus helvolus\" a \"Psylliodes instabilis\", nosatci \"Acalles echinatus\" a \"Ruteria hypocrita\", větevníček \"Choragus sheppardi\"). Lepidopterologickým průzkumem byly zjištěny 753 druhy motýlů, z nichž patrně nejvýznamnější jsou ohrožení vřetenuška chrastavcová (\"Zygaena osterodensis\"), lišejníkovec malý (\"Setina roscida\") a rychle mizející přástevník užankový (\"Hyphoraia aulica\").\n\nZ ornitologického hlediska jsou zde zastoupeny druhy smíšeného a listnatého lesa, včetně druhů otevřených stanovišť. Pravidelně zde hnízdí krutihlav obecný (\"Jynx torquilla\"), strakapoud prostřední (\"Dendrocopos medius\"), ojediněle i holub doupňák (\"Columba oenas\"). Z plazů stojí za zmínku výskyt malé populace užovky hladké (\"Coronella austriaca\").\n\n\n"}
{"id": "888743", "url": "https://cs.wikipedia.org/wiki?curid=888743", "title": "Vuelta a España 2013", "text": "Vuelta a España 2013\n\nVuelta a España 2013 proběhla od 24. srpna do 15. září a byl to 68. ročník tohoto závodu. Start proběhl v Galicii ve městě Vilanova de Arousa. Celková délka závodu byla 3 319 km ve 21. etapách. Vyhlášení vítězů proběhlo v Madridu, kde končila i závěrečná etapa. Celkovým vítězem se stal americký cyklista Chris Horner, který se tak stal ve 41 letech nejstarším vítězem cyklistických podniků Grand Tour.\n\n"}
{"id": "888749", "url": "https://cs.wikipedia.org/wiki?curid=888749", "title": "Středozimka", "text": "Středozimka\n\nStředozimka je označení pro ženské postavy objevující se v evropské lidové kultuře v době zimního slunovratu. Slovo vytvořil slovinský etnolog Niko Kuret. Podle tohoto badatele se jedná o společné indoevropské dědictví. \n\nV češtině se slovo Středozimka prakticky nevyskytuje (v digitální knihovně Kramerius je výskyt nulový, Google uvádí méně, než 50 referencí).\n\nStředozimky jsou dobré i zlé, zajišťují ochranu a přinášející dětem dárky, ale také trestají a slouží jako nástroj sociální kontroly. V některých případech figurují po boku Mikuláše nebo převzaly jeho úlohu. Mezi nejznámější patří italská čarodějnice Befana, rakouská Niglofrau, Nikolofrau a Klasa.\n\nV Čechách chodí společně s Mikulášem jeho matka zvaná Mikuláška, Mikolajka či Matička, případně obdarovává samostatně. O Štědrém dnu nosila dárky Štědrá bába, označovaná též přízvisky klokavá, klovcová, šťuchává nebo vrtibába. Někde zas chodila Perchta či perchty, známé i z německého prostředí. Samostatně nebo po boku čerta a dalších podobných bytostí chodily Lucky, případně Luce, Lůcy či Lucie, a Barborky, maskované postavy v bílém.\n\n"}
{"id": "888756", "url": "https://cs.wikipedia.org/wiki?curid=888756", "title": "Maihuenia", "text": "Maihuenia\n\nMaihuenia je rod specifických kaktusů, rostoucích ploše trsovitě v Patagonii a přilehlé části Chile a And. Rod má 2 druhy a je jediným zástupcem podčeledi \"Maihuenioideae\". Pěstují se velmi vzácně.\n\nPrvní rostliny objevil Eduard Poeppig v r. 1835, popsal je Ludwig Pfeiffer v r. 1837 jako \"Opuntia poeppigii\". Rudolph Philippi objevil v Patagonii a popsal druhý druh jako \"Opuntia patagonica\" v roce 1863. Rozpoznal odlišnost těchto rostlin a založil pro ně v roce 1881 nový rod \"Maihuenia\" podle místního názvu pro tento kaktus maihuén.\n\nRostliny byly pro nedostupnost málo studovány a byly řazeny do podčeledi \"Pereskioideae\".\nNovodobou monografii rodu vypracoval Beat Leuenberger r. 1997 a na základě prokázání samostatné evoluce byla pro tento rod ustanovena samostatná podčeleď \"Maihuenioideae\". Podle ICSG jsou dnes uznávány dva druhy, ostatní dříve popsané taxony jsou řazeny jako synonyma vesměs k \"Maihuenia patagonica\".\n\nRostou na planinách jižní části Jižní Ameriky, zejména Patagonii, v nejjižnější části And až do výšky 2400 m n. m a v Chile na jih od areálu ostatních kulovitých kaktusů. Nejjižnější výskyt je udáván z 49 °j.š., spolu s \"Maihueniopsis darwinii\" (kaktusy zde sbíral i Charles Darwin) a \"Pterocactus australis\", oba druhy z podčeledi \"Opuntioideae\". V oblasti výskytu často mrzne a rostliny jsou u nás zimovzdorné.\n\nVytváří nepravidelné, velmi husté trsy ze semknutých tenkých stonků. Stonky jsou tmavozelené, ve stáří hnědavé. Jsou jen 1 až 2 cm silné. Listy jsou dužnaté, na průřezu oválné, vytrvalé. Vyrůstají po jednom z dolní části areoly. Areoly jsou vlnaté. Střední trn je jeden, silnější a delší, okrajové obvykle dva, krátké a často zploštělé. Jsou bílé až světle hnědé, přímé. Květy jsou krátce přisedlé, objevují se na vrcholu stonků. Jsou otevřené odpoledne. Plody jsou oválné až polokulovitě přisedlé, mají početné silné šupiny. Semena kulatá, černá, 3 - 4 mm velká.\n\nNa rozdíl od ostatních kaktusů probíhá u maihuenií pouze běžná fotosyntéza (C3 metabolismus) a Calvinův cyklus, pro sukulenty typický CAM cyklus není rozvinut.\n(Philippi) Britton & Rose 1919\n\nVětší druh. Stonky dlouhé, tenké, 1 – 2 cm silné, dosahují až 40 cm délky. Trsy jsou stejné výšky a až 3 m šířky. Listy eliptické, 6 x 3 mm, početné. Střední trny jsou dlouhé 3 až 7 cm, dva krátké okrajové trny. Květy bílé, plody přisedle polokulovité, žluté, 2 – 4 cm velké.\n\n(Otto ex Pfeiffer) Philippi ex K. Schumann 1898\n\nMenší druh. Trsy jsou 10 cm vysoké, 2 m široké. Stonky jen 6 cm dlouhé, 1 - 2 cm silné, článkované. Listy podlouhlé, až 10 * 2 mm velké. Střední trny jsou dlouhé 1 až 2,5 cm, někdy zploštělé. Okrajové krátké trny jsou 2, vzácně 3 až 4. Květy žluté, asi 3 cm velké, plody oválné, až 6 cm dlouhé.\n\nRostliny jsou vzácné a málo pěstované. V dostatečně propustném substrátu jsou plně zimovzdorné a vytváří během let trsy. Množí se dělením nebo výsevem.\n\n\n"}
{"id": "888763", "url": "https://cs.wikipedia.org/wiki?curid=888763", "title": "Mistrovství světa v judu 2001", "text": "Mistrovství světa v judu 2001\n\nXXI. mistrovství světa se konalo v Olympiahalle v Mnichově ve dnech 26.-29. července 2001.\n\n\n"}
{"id": "888768", "url": "https://cs.wikipedia.org/wiki?curid=888768", "title": "Hýl pouštní", "text": "Hýl pouštní\n\nHýl pouštní (\"Bucanetes githagineus\") je středně velký druh pěvce z čeledi pěnkavovitých. Samec má v létě světle červený zobák a růžové nohy, strany ocasu u kořene, narůžovělý kostřec, břicho a spodní část boků a teple hnědý hřbet a pláštík. Na podzim se podobá samici, která je celkově méně výrazněji zbarvená, se světle šedavě žlutohnědým zobákem a světle okrově růžovýma nohama. Vyhledává skalnaté a kamenité pouště a polopouště. Stálý, ale potulný. V roce 2011 byl poprvé zaznamenán také na území České republiky (Polešovice, Zlínsko).\n\n"}
{"id": "888771", "url": "https://cs.wikipedia.org/wiki?curid=888771", "title": "Radka Rosická", "text": "Radka Rosická\n\nRadka Rosická, roz. Kocurová (* 20. dubna 1981 Havířov) je česká moderátorka, bývalá modelka a II. vicemiss České republiky pro rok 2002.\n\nPochází z Karviné, kde také navštěvovala základní školu. V letech 1997–2001 studovala na soukromé Obchodní a bankovní akademie s.r.o. v Karviné. Ovládá anglický jazyk a rozumí polskému jazyku (část její rodiny žije v Polsku, v dětství sledovala Polskou televizi). Její matka pracuje v mateřské škole.\n\nDo roku 2013 pracovala na televizní stanici TV Nova, kde uváděla předpověď počasí.\n\nJejím partnerem je od roku 2002 český fotbalista Tomáš Rosický, se kterým se poznala při společném focení jedné sportovní značky. Střídavě žije v Praze a v Londýně, kde Rosický hraje v anglickém fotbalovém týmu Arsenal FC od roku 2006. V září 2011 potratila na konci pátého měsíce jejích první společné miminko. V roce 2012 znovu otěhotněla a 25. června 2013 se jim narodil syn Tomáš v porodnici v pražském Podolí. V roce 2014 se za Rosického provdala.\n\nV roce 1998 se zúčastnila soutěže Miss Reneta a stala se \"I. vicemiss\". V roce 2002 se zúčastnila české soutěže krásy Miss České republiky a stala se \"II. vicemiss\". Tato soutěž ji nominovala na reprezentaci České republiky na mezinárodní soutěž krásy Miss Europe pro rok 2002, kde se ale neumístila. V roce 2011 ukončila modelingovou kariéru.\n"}
{"id": "888776", "url": "https://cs.wikipedia.org/wiki?curid=888776", "title": "Musée-librairie du compagnonnage", "text": "Musée-librairie du compagnonnage\n\nMusée-librairie du compagnonnage (\"Muzeum-knihkupectví společenstev\") je soukromé muzeum v Paříži. Nachází se v 6. obvodu v ulici \"Rue Mabillon\". Muzeum se zaměřuje na dějiny francouzských řemeslných společenstev. Je umístěno v sídle bývalého společenstva tesařů. Muzeum spravuje \"Fédération compagnonnique des métiers du Bâtiment\" (Federace společenství stavebních řemesel).\n\n"}
{"id": "888777", "url": "https://cs.wikipedia.org/wiki?curid=888777", "title": "Kolegium kardinálů", "text": "Kolegium kardinálů\n\nKolegium kardinálů (podle oficiálního překladu sbor kardinálů) nebo také kardinálské kolegium je jeden z orgánů katolické církve. Jedná se o soubor všech jejích kardinálů. Děkanem sboru kardinálů je od roku 2020 kardinál Giovanni Battista Re.\n\nSchůze kolegia s papežem se nazývají papežské konzistoře. Při nich členové sboru radí papeži v církevních záležitostech, dochází k volbám nových kardinálů, případně (po smrti či rezignaci předešlého) i k volbě samotného papeže.\n\nKolegium samotné nemá žádnou výkonnou moc, kromě doby sedisvakance, tedy období, během nějž není papežský úřad obsazen. I pak je ale jeho moc velmi omezena, zvláště pak apoštolskou konstitucí \"Universi Dominici Gregis\" a Základním zákonem státu Vatikán.\n\nGenerální kongregace kardinálského kolegia (generální kongregace kardinálů) je orgán, který v omezeném rozsahu řídí římskokatolickou církev v době sedisvakance, a kterého se musí účastnit všichni kardinálové, kterým v tom nebrání právní překážky; pro kardinály bez volebního práva (starší 80 let) je účast nepovinná.\n\nMimořádná kongregace kardinálského kolegia (mimořádná kongregace kardinálů) je čtyřčlenný výkonný orgán, který v omezeném rozsahu řídí římskokatolickou církev v době sedisvakance v době mezi generálními kongregacemi. Členy jsou kardinál-komoří svaté římské církve a tři kardinálové-asistenti losovaní generální kongregací z kardinálů oprávněných volit vždy na období tří dnů.\n\n"}
{"id": "888783", "url": "https://cs.wikipedia.org/wiki?curid=888783", "title": "Joe Hloucha", "text": "Joe Hloucha\n\nJoe Hloucha, vlastním jménem Josef Hloucha (4. září 1881, Podkováň – 13. června 1957, Praha), byl český japanolog, spisovatel, cestovatel a sběratel umění.\n\nNarodil se v roce 1881 v Podkováni u Mladé Boleslavi, jako třetí z devíti dětí, v rodině pivovarského sládka Josefa Hlouchy a jeho ženy Anny Hlouchové, rozené Matouškové. Čtyři sourozenci zemřeli v dětském věku; žijící sourozenci byli starší sestra Anna, starší bratr Karel Hloucha a dva mladší sourozenci, bratr Jiří a sestra Jiřina. Základní školu navštěvoval v Libochovicích, kde rodina bydlela od roku 1885. Další vzdělání získal na gymnáziu v Mladé Boleslavi a v Praze, kam se rodina v roce 1895 přestěhovala. Následným dvouletým studiem na obchodní akademii a absolvováním ročního kurzu účetnictví na pražské univerzitě se připravoval na úřednickou dráhu.\n\nOd mládí byl velmi ovlivněn svým strýcem, spisovatelem a cestovatelem, Josefem Kořenským. Zvláště jeho dílo \"Cesta kolem světa\" podnítilo Hlouchův zájem o cestování. Jeho vzorem se stali známí cestovatelé té doby Emil Holub a Enrique Stanko Vráz, se kterým se i osobně poznal.\n\nKdyž otec získal do pronájmu malostranský pivovar „U sv. Tomáše“, přál si, aby některý ze synů převzal jednou jeho živnost, ale Joe Hloucha začal pracovat v Náprstkově muzeu, kde třídil japonské a africké sbírky. Prohluboval tím svůj zájem zejména o východní kultury a samostudiem japonštiny získával stále větší znalosti o Japonsku. Ještě před svou první cestou do této země, v roce 1905, napsal svůj první román Sakura ve vichřici, který byl považován za jeho osobní příběh, i když se v tomto případě jednalo o fikci. V roce 1906 navštívil poprvé Japonsko a to rozhodlo o jeho dalším směřování. Úřednické povolání vykonával jen příležitostně, protože mnoho času potřeboval ke třem svým zásadním životním činnostem: psaní, cestování a sběratelství. Při pobytech v Japonsku mu byli velkou oporou Češi, kteří tam žili a pracovali, architekt Jan Letzel nebo ing. Karel Jan Hora s manželkou Fuku Takemoto, která mluvila dobře česky.\n\nNapsal několik populárních článků o japonském umění do časopisu Český svět. V literární tvorbě pokračoval beletristickými díly z japonského prostředí s autobiografickými prvky (\"Vzpomínky na Japonsko\", \"Moje „Paní Chrysanthema“\",\n\"Japonečky\", \"Dopisy neznámého\"). Zaměřil se v nich na postavení ženy v japonské společnosti. Literárně zpracoval také japonské mýty, legendy a pohádky.\n\nAby získal finanční prostředky, potřebné k cestování, nechal si vyplatit otcovský podíl z rodinného majetku. Kromě Japonska a zemí Dálného východu, procestoval většinu zemí Evropy i severní Afriky a při svých cestách se věnoval rozsáhlé sběratelské činnosti. Jeho sbírky obsahovaly umělecké a etnografické předměty hlavně z Japonska, ale i artefakty z Afriky, Oceánie, Thajska, Barmy, Vietnamu, Tibetu a Persie.\n\nSvé původní sbírky představil ve vlasti na několika souborných výstavách. Věnoval se též osvětové a přednáškové činnosti a jako poradce pro mimoevropské umění spolupracoval s galeriemi, muzei a aukčními síněmi ve Vídni, Paříži,\nHamburku, Berlíně aj. Jeho znalosti východní kultury se uplatnily též v architektuře, při spolupráci s arch. Janem Kotěrou a ing. V.M. Havlem, nebo ve výtvarné oblasti, při spolupráci s ilustrátorem Otakarem Štáflem. Spolu s bratrem Karlem zrealizovali japonskou čajovnu „Jokohama“ na Jubilejní výstavě obchodní a živnostenské komory v roce 1908. Po skončení výstavy byla čajovna, kde obsluhovaly české dívky v pravých japonských kimonech, na žádost ing. V.M. Havla, přenesena do Paláce Lucerna a stala se počátkem 20. století vyhledávaným místem Pražanů.\nV roce 1924 zakoupil Joe Hloucha, pro potřeby umístění svých sbírek, v Roztokách u Prahy vilu, kterou nechal upravit v japonském stylu a nazval ji „Sakura“. Po návratu z cesty kolem světa, při níž navštívil v roce 1926 podruhé Japonsko, se dostal do finančních problémů, vilu prodal a odstěhoval se zpět do Prahy. V prosinci roku 1930 rozprodal v Berlíně, v aukční síni „Internationale Kunst-und Auktions-Haus“, část svých sbírek v dražbě.\n\nV letech 1937-1939 byla jeho manželkou herečka Běla Tringlerová. Podle literatury uzavřel krátkodobé účelové manželství již v Japonsku v roce 1906, s Japonkou Tamou.\n\nV roce 1943 odkoupilo další část sbírek Náprstkovo muzeum a Zemské muzeum v Praze. Po roce 1948 se Joe Hloucha neúspěšně pokoušel odprodat zbývající část sbírek státu. V roce 1955 ji pak státu daroval a ten mu za to zajistil doživotní penzi. Po jeho smrti byla část japonské knižní pozůstalosti odevzdána do Orientálního ústavu, odkud byla v roce 1976 převedena do Orientální sbírky Národní galerie v Praze. Zbytek odborné literatury byl rozprodán do antikvariátů. Žil v Praze - Nové Město, Vladislavova 16/1747.\n\nJoe Hloucha zemřel v Praze 13. června 1957 a je pohřben na vinohradském hřbitově (odd. IV I-14).\n\n\nPřipravované souborné dílo \"Nippon\" zůstalo nedokončeno v pozůstalosti.\n\n\nKromě pořízení uměleckých a etnografických sbírek, které jsou součástí expozice Náprstkova muzea a Orientální sbírky Národní galerie v Praze, spočívá význam Joe Hlouchy i v uvedení japonských výtvarných principů do české ilustrace a knižní tvorby.\n\n\n"}
{"id": "888786", "url": "https://cs.wikipedia.org/wiki?curid=888786", "title": "Sálští Frankové", "text": "Sálští Frankové\n\nSálští Frankové nebo Sáliové byla podskupina raných Franků, kteří původně žili na římském pomezí na území severně od řeky Rýn. Merovejští králové zodpovědní za dobytí Galie byli Sáliové. Od 3. století se sálští Frankové objevují v historických záznamech jako germánští válečníci a piráti a také jako \"Laeti\" (nepřátelé Římanů). Byly prvním germánským kmenem, který permanentně osídlil římské území za \"Limes Romanus\". V roce 358 přistoupili na dohodu se Římany, kteří jim dovolili usadit se v Toxandrii (území současného Nizozemí a Belgie přibližně u Severního Brabantska, Antwerp a Vlámského Brabantu).\n"}
{"id": "888796", "url": "https://cs.wikipedia.org/wiki?curid=888796", "title": "Toxandrie", "text": "Toxandrie\n\nToxandrie je klasické jméno pro území mezi řekami Maasou ( ) a Šeldou () v Nizozemí a Belgii. Název je vyslovován také jako Taxandrie. Sálští Frankové, kteří se v tomto území usadili ve 4. století, jsou známí jako Toxandriánci. Tyto kmeny daly vyrůst Merovejské dynastii, která se stala dominantní v nynější Francii a Belgii.\n\n"}
{"id": "888811", "url": "https://cs.wikipedia.org/wiki?curid=888811", "title": "Nei Monggol (planetka)", "text": "Nei Monggol (planetka)\n\n(2355) Nei Monggol je planetka v hlavním pásu asteroidů, objevená 30. října 1978 na Purple Mountain Observatory v Číně. Předběžné označení bylo 1978 UV. Planetka nese název podle autonomní oblasti Vnitřní Mongolsko při severní hranici Číny. Její průměr činí 17 km.\n\n\n"}
{"id": "888822", "url": "https://cs.wikipedia.org/wiki?curid=888822", "title": "Alžběta Savojská", "text": "Alžběta Savojská\n\nAlžběta Savojská (: \"Maria Francesca Elisabetta Carlotta Giuseppina di Savoia-Carignano\"; 13. dubna 1800 – 25. prosince 1856) byla savojská princezna, teta a tchyně Viktora Emanuela II., prvního krále sjednocené Itálie. Manželka lombardsko-benátského místokrále, arcivévody Rainera Josefa.\n\nByla dcera Karla Emanuela Savojsko-Carignanského a Marie Kristýny Saské. Jejími prarodiči z otcovi strany byli Viktor Amadeus II. Savojsko-Carignanský a Josefína Lotrinská. Prarodiči z matčiny strany byli Karel Kristián Saský, (syn Augusta III. Polského) a Františka Krasiňská. Jejím bratrem byl král Sardinie Karel Albert.\n\nRoku 1820 se v Praze provdala za arcivévodu Rainera Josefa (1783–1853), lombardsko-benátského místokrále. Starala se o dětské opatrovny, sirotčince, chudobince a špitály. Před vypuknutím revoluce v Miláně roku 1848 odjela s manželem z Lombardie. Jejich novým domovem se stalo Jižní Tyrolsko, kde se s \"Rainerem Josefem\" věnovala umění a vědě. Zemřela roku 1856 a byla pohřbena v Bolzanu v kostele Nanebevzetí Panny Marie.\n\nManželé spolu měli osm dětí:\n\n"}
{"id": "888823", "url": "https://cs.wikipedia.org/wiki?curid=888823", "title": "Velká Británie na Letních olympijských hrách 1904", "text": "Velká Británie na Letních olympijských hrách 1904\n\nVelkou Británii na Letních olympijských hrách v roce 1904 reprezentovalo 6 sportovců (6 mužů a 0 žen) ve 3 sportovních odvětvích.\n\n"}
{"id": "888825", "url": "https://cs.wikipedia.org/wiki?curid=888825", "title": "Mistrovství světa v judu 2003", "text": "Mistrovství světa v judu 2003\n\nXXII. mistrovství světa v judu se konalo v Ósaka-džó Hall v Ósace ve dnech 11. – 14. září 2003.\n\n\n"}
{"id": "888828", "url": "https://cs.wikipedia.org/wiki?curid=888828", "title": "Velká Británie na Letních olympijských hrách 1896", "text": "Velká Británie na Letních olympijských hrách 1896\n\nVelkou Británii na Letních olympijských hrách v roce 1896 reprezentovalo 7 sportovců (7 mužů a 10 žen) ve 10 sportovních odvětvích.\n\n"}
{"id": "888831", "url": "https://cs.wikipedia.org/wiki?curid=888831", "title": "Magne Dæhli", "text": "Magne Dæhli\n\nMagne Dæhli (* 24. duben 1987, Løten) je norský reprezentant v orientačním běhu, jenž v současnosti žije v Haldenu. Jeho největším úspěchem je stříbrná medaile ze štafet na Mistrovství světa z roku 2012 v norském Lausanne. V současnosti běhá za norský klub Halden SK.\n\n"}
{"id": "888841", "url": "https://cs.wikipedia.org/wiki?curid=888841", "title": "David Chalmers", "text": "David Chalmers\n\nDavid John Chalmers (* 20. duben 1966, Austrálie) je australský filozof, představitel analytické filozofie, profesor na Australian National University. Proslul především pracemi na téma filozofie mysli a filozofie jazyka. V knize \"The Conscious Mind\" navrhuje nový přístup ke vztahu mysli a těla, tzv. naturalistický dualismus.\n\n\n"}
{"id": "888847", "url": "https://cs.wikipedia.org/wiki?curid=888847", "title": "O Ječmínkovi", "text": "O Ječmínkovi\n\nO Ječmínkovi (2003) je česká televizní pohádka natočená režisérem Milanem Cieslarem podle pověsti o Ječmínkovi. Film se natáčel v létě 2002.\n\n"}
{"id": "888848", "url": "https://cs.wikipedia.org/wiki?curid=888848", "title": "Edward Rittner", "text": "Edward Rittner\n\nEdward Rittner (26. prosince 1845 Burštyn – 27. září 1899 Vídeň) byl rakousko-uherský, respektive předlitavský státní úředník, právník a politik, koncem 19. století ministr kultu a vyučování ve vládě Ericha Kielmansegga a ministr pro haličské záležitosti ve vládě Kazimíra Badeniho.\n\nVystudoval právo na Lvovské univerzitě, kde roku 1870 získal titul doktora práv. V roce 1873 se stal docentem církevního práva na Lvovské univerzitě, kde později působil i jako rektor a profiloval se jako přední expert na církevní právo. Roku 1874 byl jmenován mimořádným a roku 1877 řádným profesorem. Do roku 1874 pracoval jako úředník na místodržitelství. V roce 1881 se stal členem Akademie věd v Krakově. Od roku 1886 působil jako rada místodržitelství ve Lvově, později byl ministerským radou na ministerstvu kultu a vyučování. V roce 1891 se zde stal sekčním šéfem.\n\nVrchol jeho politické kariéry nastal koncem 19. století. V období 19. června 1895 – 30. září 1895 byl coby sekční šéf provizorním ministrem kultu a vyučování v úřednické vládě Ericha Kielmansegga. Ve vládě Kazimíra Badeniho byl do 30. listopadu 1897 ministrem pro haličské záležitosti. Do Badeniho kabinetu nastoupil dodatečně v roce 1896, předtím toto portfolio zastával Leo von Bilinski. Coby ministr Badeniho vlády se podílel na vypracování nového volebního řádu v Čechách a byl spoluautorem Badeniho jazykových nařízení, která měla přinést významné posílení pouzic českého jazyka v úředním styku. Nebyla ovšem realizována pro odpor Němců a opozice vůči nim znamenala i konec Badeniho vlády.\n\nPo volbách do Říšské rady roku 1879 získal i mandát v Říšské radě (celostátní zákonodárný sbor), kde reprezentoval městskou kurii, obvod Přemyšl, Grodek atd. Poslanecký slib složil 30. listopadu 1880, rezignaci na mandát oznámil na schůzi 4. prosince 1883. Do vídeňského parlamentu se vrátil krátce na konci století, kdy byl zvolen ve volbách do Říšské rady roku 1897, za městskou kurii, obvod Tarnopol atd. Setrval zde do své smrti roku 1899. Pak ho na poslaneckém postu nahradil Ludwik Ćwikliński.\n"}
{"id": "888853", "url": "https://cs.wikipedia.org/wiki?curid=888853", "title": "Škoda 28T", "text": "Škoda 28T\n\nŠkoda 28T (obchodní název ForCity Classic) je tramvaj vyráběná společností Škoda Transportation. Dodána byla do tureckého města Konya.\n\nŠkoda 28T je odvozená verze typu 26T pro tramvajovou dopravu v maďarském Miskolci. Ve variantě pro Konyu se jedná o stoprocentně nízkopodlažní, pětičlánkovou obousměrnou tramvaj se třemi pevnými podvozky, z nichž oba krajní jsou hnací, střední je běžný. Každá náprava hnacích podvozků má motor o výkonu 100 kW. Vstup cestujících zajišťují na každé straně vozidla šestery dveře, v krajních článcích dvoje jednokřídlé, v obou nesených článcích po dvou dvoukřídlých. Design tramvaje navrhla mladoboleslavská firma Aufeer Design. Barevné řešení si z osmi předložených variant vybírali přímo občané města (mohli hlasovat jak na ulici, tak na internetu), vítězem se stala verze s motivy islámské architektury a tančícími derviši.\n\nTramvaje mohou být spojené do dvojic, jsou vybaveny automatickými spřáhly. Tramvaj je konstruována jako lehké metro, má vyšší pevnost a je konstruována pro provoz v podzemí (v Konye bude projíždět 4,5 km dlouhým tunelem), například jsou použity materiály splňující vyšší protipožární bezpečnost.\n\nMaximální kapacita vozu při obsazenosti 8 osob/m² je 364 cestujících. Vozy jsou vybaveny Wi-Fi připojením a výkonnější klimatizací kabiny řidiče i prostoru pro cestující.\n\nNa začátku roku 2013 uspěla Škoda Transportation s typem 28T ve výběrovém řízení, do něhož se přihlásilo pět firem a podle něhož měla dodat do Konyi 60 tramvají 28T za více než 2,6 miliardy korun.\n\nDne 29. října 2013 byla první tramvaj tohoto typu (později č. 4201) představena přímo ve Konye. Byla připravena ke zkouškám, které následně proběhly na tamní tramvajové síti. Druhý vůz č. 4202 byl do Konyi dodán v prosinci 2013, dne 18. února 2014 byl s oběma vozy zahájen běžný provoz s cestujícími. Do konce roku 2014 bylo do Konyi dodáno celkem 50 tramvají, zbylých deset z původního kontraktu je následovalo začátkem roku 2015.\n\nV květnu 2014 podalo město Konya objednávku na dalších 12 tramvají, které disponují přídavným bateriovým pohonem pro provoz na úseku bez trakčního vedení (typ 28T2). Tyto tramvaje jsou vybaveny nano-lithio-titanovými bateriemi umístěnými na střeše vozidla, jejich nabíjení bude realizováno pomocí pantografu. Na jedno nabití činí běžný dojezd tramvaje až 3 km, při zkouškách vůz zvládl i téměř 20 km, přičemž délka úseku bez trolejového vedení je 1,8 km. Celková objednávka pro Konyu se tak vyšplhala na 72 tramvají v celkové hodnotě 3,4 miliardy Kč. Vůz budoucího čísla 4263 absolvoval v květnu a červnu 2015 zkušební jízdy v Plzni, kde byl dočasně označen číslem 119. Dodávky všech vozů s pomocným bateriovým pohonem byly ukončeny v létě 2015.\n\nV letech 2013–2015 bylo vyrobeno celkem 73 vozů.\n\n"}
{"id": "888854", "url": "https://cs.wikipedia.org/wiki?curid=888854", "title": "Basina", "text": "Basina\n\nBasina nebo Basine (c. 438 – 477) byla královnou durynskou v polovině 5. století.\n\nBasina byla dcerou durynského krále Basina a saskou princeznou.\n\nOpustila svého manžela, krále Bisina a odešla do římské Galie. Sama požádala o ruku Franckého krále Childerica I. a provdala se za něho. Jak sama řekla, \"Chci mít nejmocnějšího muže světa, i kdybych za ním měla překonat oceán\". Tato její poznámka může směřovat k Childerikově úspěšné invazi Římské Říše a jeho pokus usadit Francké království na římské půdě.\n\nJméno Basina patrně pochází z dolnofranckého spojení 'ženský velitel'. Je matkou muže, který je znám jako zakladatel Francké říše a moderní Francie. Ona (ne její manžel Childeric) nazvala svého syna Chlodovech, který je lépe známý pod latinizovaným jménem Chlodvík I. Jednoduchý fakt ukazuje na to, že jméno Chlodovech navrhla Basina, což je pozoruhodné, protože bylo u Franků běžnou praxí pojmenovávat syna po členu rodiny v mužské linii předchůdců.\n\nPo celou historii jsou historici fascinováni příběhem Basiny, protože působila jako hráč a ne pouze jako nezaujatý divák, což není neobvyklé pro ženy německých klanů, ale velmi neobvyklé pro Římany.\n\nRoku 463 se Basina vdala za Childericha I., syna Merovecha a jeho ženy a měla tyto děti:\n\nKrálovna Basina Durynská je hlavní antagonistkou ve filmu \"The Brothers Grimm\" z roku 2005.\n"}
{"id": "888855", "url": "https://cs.wikipedia.org/wiki?curid=888855", "title": "Michael Kast von Ebelsberg", "text": "Michael Kast von Ebelsberg\n\nMichael Kast von Ebelsberg (15. října 1859 zámek Neděliště – 29. července 1932 Ebelsberg) byl rakousko-uherský, respektive předlitavský šlechtic a politik, koncem 19. století ministr zemědělství Předlitavska ve vládě Franze Thuna.\n\nVystudoval práva na univerzitě ve Štýrském Hradci. Od roku 1884 pracoval jako politický úředník na místodržitelství v Linci, později na okresním hejtmanství ve městě Kirchdorf an der Krems. Od roku 1889 pracoval na ministerstvu obchodu, kde setrval do roku 1895. Následně se začal věnovat správě rodinného velkostatku v Sierningu a Ebelsbergu. V roce 1895 byl zvolen za poslance Hornorakouského zemského sněmu, kde zasedal ve velkostatkářské kurii. Od roku 1896 byl rovněž členem hornorakouského zemského výboru. V lednu 1897 se stal zemským hejtmanem Horních Rakous.\n\nVrchol jeho politické kariéry nastal koncem 19. století za vlády Franze Thuna, v níž se stal ministrem zemědělství Předlitavska. Funkci zastával v období 7. března 1898 – 2. října 1899.\n\nPo odchodu z vlády již trvale opustil politické funkce a až do sklonku života se věnoval správě svého velkostatku.\n"}
{"id": "888858", "url": "https://cs.wikipedia.org/wiki?curid=888858", "title": "Kiril Nikolov", "text": "Kiril Nikolov\n\nKiril Nikolov (* 6. listopad 1982, Ruse, Bulharsko) je bulharský reprezentant v orientačním běhu, jenž v současnosti žije ve bulharské Sofii. Jeho největším úspěchem je stříbrná medaile ze sprintu na Mistrovství Evropy v roce 2012 ve švédském Falunu. V současnosti běhá za bulharský klub Begun Varna.\n\n"}
{"id": "888860", "url": "https://cs.wikipedia.org/wiki?curid=888860", "title": "Fabri Fibra", "text": "Fabri Fibra\n\nFabri Fibra (* 17. října 1976 Senigallia), vlastním jménem Fabrizio Tarducci, je italský rapper, hudební producent a spisovatel. Jeho mladší bratr Francesco Tarducci, lépe známý jako Nesli, je také rapper.\n\nS hudbou začal již v 17 letech. V roce 1995 nahrál svou první skladbu. V polovině devadesátých let se jmenoval Fabbri Phil. Byl členem několika hudebních skupin. V roce 2002 se dal na sólovou dráhu pod pseudonymem Fabri Fibra. Jeho pseudonym vychází z jeho jména Fabrizio – Fabri. Fibra je přehození písmene I místo A. V roce 2008 nazpíval píseň „In Italia“ s italskou zpěvačkou Giannou Nannini, která se stala hitem léta. Další píseň z roku 2009 „Do you speak English?“ byla způsobem popsání rozdílů mezi Itálií a Velkou Británií. Natočena v Brightonu, kde Fabri Fibra žil a pracoval čtyři roky. 29. června 2012 vyšla další píseň s názvem: „L'italiano balla“ ve spolupráci s Crookers. Výnos z této písně putoval na charitativní účely – na rekonstrukci dvou škol zničených zemětřesením 20. a 29. května 2012. Začátkem roku vydal již své sedmé album s názvem „Guerra E Pace“ (v češtině „Válka a mír“). Světlo světa spatřil 5. února 2013. V albu je například píseň „Pronti, Partenza Via!“ (v angličtině: „Ready, Set, Go!“). Oficiální videoklip byl natočen v Turíně a veřejnosti byl představen 28. prosince 2012.\n"}
{"id": "888863", "url": "https://cs.wikipedia.org/wiki?curid=888863", "title": "Citibank", "text": "Citibank\n\nCitibank je bankovní instituce, součást finanční skupiny Citigroup. Byla založena roku 1812 jako \"City Bank of New York\", později \"First National City Bank of New York\". Má pobočky ve více jak 140 zemích světa, mj. i v Česku. Sídlo společnosti je v New Yorku.\n\nCitibank byla v únoru 2012 podle aktiv třetí největší bankovní instituce v USA (po JPMorgan Chase a Bank of America), celkově čtrnáctá ve světě.\n"}
{"id": "888866", "url": "https://cs.wikipedia.org/wiki?curid=888866", "title": "Denisa Biskupová", "text": "Denisa Biskupová\n\nDenisa Biskupová (* 18. října 1991) je česká modelka a účastnice soutěží krásy.\n\nDenisa Biskupová pochází z Bělotína, kde také navštěvovala základní školu. V letech 2007–2011 studovala na soukromé Střední škole Kostka s.r.o. ve Vsetíně. Poté studovala nultý ročník Vysoké školy ekonomické v Praze. Nyní se věnuje profesionálně modelingu.\n\nPět let tančila street dance. Od svých 9 let se cvičí závodně aerobik a od roku 2008 trénuje dětí předškolního věku.\n\nDenisa Biskupová se zúčastnila těchto soutěží krásy:\n\n"}
{"id": "888867", "url": "https://cs.wikipedia.org/wiki?curid=888867", "title": "Josef Maria Baernreither", "text": "Josef Maria Baernreither\n\nJosef Maria Baernreither, též Joseph Maria Baernreither (12. dubna 1845 Praha – 19. září 1925 Teplice), byl rakousko-uherský, respektive předlitavský (český) soudce a politik, koncem 19. století ministr obchodu Předlitavska ve vládě Franze Thuna, za první světové války ministr bez portfeje ve vládě Heinricha Clam-Martinice.\n\nVystudoval práva na Karlo-Ferdinandově univerzitě v Praze, kde roku 1871 získal titul doktora práv. Působil jako soudce u pražského obchodního soudu, později u trestního soudu. Od roku 1874 byl soudním adjunktem v Liberci. Následujícího roku působil krátce u zemského soudu v Praze a téhož roku nastoupil na vídeňské ministerstvo spravedlnosti. Od roku 1878 zasedal jako poslanec na Českém zemském sněmu, kam byl zvolen ve velkostatkářské kurii a kde se začlenil do frakce ústavověrného velkostatku.\n\nStal se i poslancem Říšské rady (celostátní zákonodárný sbor). Podle některých zdrojů již v roce 1883, podle jiných až ve volbách do Říšské rady roku 1885 (velkostatkářská kurie v Čechách). Mandát ve vídeňském parlamentu obhájil za tuto kurii i ve volbách do Říšské rady roku 1891, volbách do Říšské rady roku 1897 a volbách do Říšské rady roku 1901 a setrval zde do konce funkčního období sněmovny, tedy do roku 1907.\n\nPo volbách roku 1885 patřil do klubu Sjednocené levice, do kterého se spojilo několik ústavověrných proudů německých liberálů. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. Ve volbách roku 1891 byl na Říšskou radu zvolen opět za Sjednocenou německou levici. Po volbách roku 1897 se uvádí jako člen klubu ústavověrných velkostatkářů.\n\nKvůli politické dráze opustil post ministerského úředníka a profesně působil u vídeňského zemského soudu, později se zcela zaměřil na profesionální politickou činnost. V parlamentu se zasloužil o soudní reformu a patřil mezi výrazné osobnosti německé liberální scény.\n\nPrvní vrchol jeho politické kariéry nastal koncem 19. století za vlády Franze Thuna, v níž se stal ministrem obchodu. Funkci zastával v období 7. března 1898 – 4. října 1898. Jako ministr spustil přípravy k přijetí nového zákona o cenných papírech. Thunova vláda ovšem netrvala dlouho, Baernreither ji opustil už v říjnu 1898. Na přelomu století vrcholilo česko-německé napětí v Čechách. V letech 1900-1905 se proto věnoval převážně tématům národnostního vyrovnání v Čechách, později se orientoval na ochranu dětí a roku 1907 inicioval konání prvního kongresu na ochranu dětí v Salzburgu.\n\nV roce 1908 (podle jiných zdrojů v roce 1907) byl jmenován členem Panské sněmovny. Zde se připojil k frakci ústavověrné levice. Byl členem společné delegace předlitavského a uherského parlamentu a stal se odborníkem na Bosnu a jihoslovanskou otázku, jejíž vyřešení považoval za klíčový problém monarchie.\n\nOpětovně se na ministerskou pozici dostal až za první světové války, kdy byl ministrem bez portfeje ve vládě Heinricha Clam-Martinice (od 20. prosince 1916 do 22. června 1917). Jako ministr se snažil rozvíjet sociální péči. Po rozpadu monarchie se stáhl z aktivního politického života.\n"}
{"id": "888869", "url": "https://cs.wikipedia.org/wiki?curid=888869", "title": "Kosťantynivka", "text": "Kosťantynivka\n\nKosťantynivka ( , – \"Konstantinovka\") je město v Doněcké oblasti na Ukrajině. Leží v Donbasu na řece Kryvyj Torec, přítoku Donu, zhruba ve vzdálenosti 68 kilometrů od Doněcka, hlavního města oblasti. V roce 2012 žilo v Konsťantynivce zhruba 77 tisíc obyvatel.\n\n"}
{"id": "888871", "url": "https://cs.wikipedia.org/wiki?curid=888871", "title": "Římskokatolická farnost u kostela sv. Bartoloměje, Brno-Žebětín", "text": "Římskokatolická farnost u kostela sv. Bartoloměje, Brno-Žebětín\n\nŘímskokatolická farnost u kostela sv. Bartoloměje, Brno-Žebětín je územním společenstvím římských katolíků v rámci děkanátu Brno brněnské diecéze s farním kostelem svatého Bartoloměje.\n\nŽebětínský kostel založila ve 14. století dcera Přemysla II. Eliška Rejčka, která zároveň dala podnět k založení kostela svatého Vavřince v nedalekém Komíně. Fara je připomínána již v roce 1437. \n\nKostel a fara byly během třicetileté války značně poškozeny. V roce 1633 byly pro nedostatek duchovních spojeny farnosti v Komíně, Bystrci a Žebětíně pod společnou duchovní správu komínského faráře. Žebětínský kostel byl obnoven roku 1732 a farní budova roku 1787. Roku 1869 byl Žebětín povýšen na samostatnou farnost. \n\nNa přelomu 19. a 20. století přestal kostel dostačovat rostoucímu počtu věřících a tak roku 1923 byl postaven nový prostornější kostel, část dosavadní stavby se stala boční kaplí. O stavbu kostela se zasloužil Jan Pilař.\n\nStavba kaple Svaté rodiny v Kohoutovicích začala roku 1903, dokončena byla o rok později. Slavnostně posvěcena byla 4. října 1908 žebětínským farářem Mořicem Maršíkem. V letech 1988–89 byla provedena přístavba boční lodi a kaple byla celkově rekonstruována.\n\nV letech 1992 až 1995 zde jako duchovní správce působil zakladatel Radia Proglas Martin Holík. Farářem zde byl od srpna 2006 do července 2015 R. D. Mgr. Pavel Haluza.Od srpna 2015 byl administrátorem farnosti ustanoven R. D. Mgr. Jiří Bůžek, Dr. Ten byl s platností od srpna 2017 jmenován farářem.\nV Kohoutovicích je k dispozici pro akce farnosti Domek svaté Rodiny. Dnem vzájemných modliteb farností za bohoslovce a bohoslovců za farnosti brněnské diecéze je 20. únor. Adorační den připadá na 26. října.\n\nV říjnu 2013 se ve farnosti konaly lidové misie.\n\nVe farnosti se pravidelně koná tříkrálová sbírka. Při sbírce v roce 2016 se vybralo v Kohoutovicích 27 906 korun a v Žebětíně 68 351 korun. O rok později se vybralo v Kohoutovicích 31 044 korun a v Žebětíně 56 452 korun.\n\n"}
{"id": "888873", "url": "https://cs.wikipedia.org/wiki?curid=888873", "title": "Nikolaj Valujev", "text": "Nikolaj Valujev\n\nNikolaj Sergejevič Valujev, přezdívaný Ruský obr (* 21. srpna 1973, Leningrad, Sovětský svaz), je bývalý ruský boxer a politik, dvojnásobný světový šampion v těžké váze organizace WBA, který vyhrál 17. prosince 2005, kdy porazil na body šampiona John Ruize a stal se tak nejvyšším (7 stop / 213 cm) a nejtěžším (324 lb / 147 kg) boxerským šampionem v historii. Za svou kariéru prohrál pouze dvakrát, poprvé ho porazil Ruslan Čagajev, po druhé prohrál s Davidem Hayem, po tomto zápase ukončil kariéru boxera a vstoupil do politiky. V mládí se věnoval basketbalu a vodnímu pólu.\n\nJeho profesionální bilance je 52 zápasů, 50 výher (34 KO) a 2 porážky.\n"}
{"id": "888878", "url": "https://cs.wikipedia.org/wiki?curid=888878", "title": "Literatura v livonštině", "text": "Literatura v livonštině\n\nLiteratura v livonštině označuje veškeré texty psané v livonském jazyce, jenž se řadí do skupiny jazyků ugrofinských a je ohrožen vymizením. Pro zápis livonštiny se užívalo několik ortografických systémů. V livonštině se rozlišují tři dialekty a každý z nich je textově doložen. Z žánrů je zastoupena náboženská literatura (zpěvník duchovních písní, malý katechismus), kalendáře, čítanky či sbírky poezie. Původních livonských děl není mnoho, někteří livonští autoři svou tvorbu vydávali v lotyštině. Livonské texty často vycházely spolu s lotyšskými ekvivalenty.\n\nZdroje livonského jazyka je možné rozdělit na dvě skupiny. První jsou texty psané rodilými mluvčími (či pořízené v jejich přítomnosti) zamýšlené rovněž pro rodilé mluvčí livonštiny. Druhá skupina zahrnuje publikace a rukopisy určené pro ty, kteří se livonštinu učí jako cizí jazyk. Úroveň textů této skupiny je často nestálá, způsobená nedostatečnou znalostí jazyka či neporozuměním smyslu.\n\nPokud bychom na základě těchto dvou typů zdrojů měli vývoj livonštiny periodizovat, předělem mezi oběma etapami je konec 80. let 20. století.\n\nPsaná forma livonštiny se začala objevovat v polovině 19. století, kdy vycházely první rozsáhlejší jazykové studie a jiné texty, které obsahovaly úryvky jazyka. První knihou, která byla publikována v livonštině, je překlad Evangelia podle Matouše. Tato kniha byla vydána v Londýně roku 1863. Text je psán ve dvou nářečích – východolivonském a západolivonském. O 17 let později vyšlo již ve východním Livonsku nové Evangelium podle Matouše, jež bylo pokusem o sjednocení obou dialektů.\n\nPrvní kniha nenáboženského obsahu vyšla až roku 1931.\n\nPrvní básnickým dílem v livonštině je sbírka poezie Kōrli Stalteho s názvem \"Līvō lōlōd (Livonská poezie)\", která vyšla v Tallinnu roku 1924. Největší kolekce livonské poezie je zaznamenána v antologii \"Es viltīgāks par tevi, menca (Jsem lstivější než ty, tresko)\", sestavené Valtsem Ernštreitsem a vydané v Rize roku 1998. V antologii je možné nalézt práce těch nejznámějších livonských básníků.\n\nDnes je známo na tři desítky livonských básníků a i mezi současnými lotyšskými básníky se najdou tací, kteří mají kořeny v livonském etniku.\n\nUkázky livonského folklóru jsou známy již z druhé poloviny 19. století, nejrozsáhlejší sbírka však byla publikována téměř o století později, roku 1953.\n\nFolklórem se zabývá i Valda Šuvcāne, ta je mj. autorkou antologie livonského folklóru z roku 2003.\n\nVe 30. letech 20. století vycházel měsíčník \"Līvli\", tištěný pomocí hektografu. O vydávání se zasloužil zmíněný livonský básník a spisovatel Kōrli Stalte (též autor překladu Nového zákona do livonštiny datovaného 1937-1942 v Helsinkách).\n\nPo roce 1992 se začal časopis \"Līvli\" znovu vydávat.\n\nPrvní slabikář livonštiny vytvořil livonský básník Kōrli Stalte v polovině 30. let 19. století. Jeho rukopis však ležel mnohá desetiletí nepovšimnut v estonském archivu, nalezen byl až roku 2006.\n\nRoku 1935 livonský učitel a překladatel Petõr Damberg uspořádal první čítanku livonštiny. Vydána byla pod názvem \"Jemakiel Lugdõbrantõz Skuol ja Kuod pierast (Čítanka mateřského jazyka pro školu i domácnost)\" a obsahuje 91 povídek, básní, hádanek a lidových písní. Autor antologii zamýšlel nejen jako učebnici pro potomky rodilých Livonců, ale i pro kultivaci a rozvoj gramotnosti dospělých.\n\nNejrozsáhlejší slovník livonského jazyka \"Livisches Worterbuch mit Grammatischer Einleitung (Livonský slovníky s úvodem do gramatiky)\" byl vydán roku 1938, jeho sestavení trvalo autoru Lauri Kettunenovi téměř dvě dekády. S prací na slovníku začal roku 1920, kdy se vydal se svým studentem Oskarem Looritsem do oblasti kuronských Lívů a kdy ještě nebylo dostupné uspokojivé množství informací o livonském jazyce. Základ budoucího slovníku tvořila nejprve pouze slova v livonštině a estonštině. Později byl do tvorby zapojen i Kōrli Stalte jakožto německy mluvící livonský vypravěč, aby estonské ekvivalenty nahradil německými, a další vzdělanci té doby. Sběr materiálu pro slovník byl ukončen po osmi letech bádání, avšak během kontrolních prací se objevovala další nová slova. Lauri Kettunen se také rozhodl, že jeho slovník obsáhne i slova salackého (východolivonského) dialektu, zaznamenaná ve starším slovníku autorů A. J. Sjögrena a F. J. Wiedemanna a při práci užíval i další dostupné materiály. Livonsko-německý slovník ve své konečné podobě obsahuje zhruba 11 000 hesel, livonská slova jsou zapsána foneticky.\n\nV roce 1999 byl vydán slovník livonštiny a konverzace, o rok později i učebnice.\n\n\n\n"}
{"id": "888881", "url": "https://cs.wikipedia.org/wiki?curid=888881", "title": "Mistrovství světa v judu 2005", "text": "Mistrovství světa v judu 2005\n\nXXIII. mistrovství světa se konalo v Cairo Stadium Indoor Halls Complex v Káhiře ve dnech 08.-11. září 2005.\n\n\n"}
{"id": "888883", "url": "https://cs.wikipedia.org/wiki?curid=888883", "title": "Mistrovství Evropy v rallye", "text": "Mistrovství Evropy v rallye\n\nEuropean Rally Championship je Evropské kontinentální mistrovství v rally. Je organizován Fédération Internationale de l'Automobile (FIA)\nMistrovství Evropy v rallye se jelo poprvé v roce 1953 a v následujícím roce byl jeden z nejprestižnějších rallye šampionátů. Nicméně se zavedením World Rally Championship pro týmy v roce 1973 a zejména pro jezdce začal význam Mistrovství Evropy v rallye od roku 1979 klesat.\n\nV Mistrovství Evropy v rallye se představilo už mnoho soutěží (40) a od roku 1974 byli k soutěžím přiřazeny různé koeficienty (1, 2, 3 a 4), které násobí mistrovské body. Tyto koeficienty dělaly nudný šampionát a bylo těžké udržet si přehled. Změna koeficientů na 2, 5, 10 a 20 se snažilo situaci zlepšit. Tak bylo ERC zajímavější pro organizátory soutěží než pro šampionát jezdců.\n\nPrvní zlepšění bylo zrealizováno až pro sezonu 2004, když byl kalendář snížen na 20 soutěží, ostatní soutěže byly přeřazeny do European Rally Cups. Mistrovství Evropy v rallye nyní představuje kolem 10 až 13 soutěží a tak má jasnější strukturu.\n\nMezi lety 2007 a 2011 se posádky měli registrovat, aby mohli posádky bodovat. Registrované posádky byli rovněž povinné startovat ve všech podnicích.\n\nSezona 2013 se má stát novou generací Mistrovství Evropy v rallye, francouzský provozovatel vysílání Eurosportu se stal zřizovatelem Mistrovství Evropy v rallye po tom co se ERC sloučilo s IRC.\n\nV roce 2013 se stal Jan Kopecký prvním českým mistrem Evropy v rallye.\n\n\n"}
{"id": "888886", "url": "https://cs.wikipedia.org/wiki?curid=888886", "title": "Kanton Borgo", "text": "Kanton Borgo\n\nKanton Borgo ( ) je francouzský kanton v departementu Haute-Corse na severu regionu Korsika. Tvoří ho 4 obce.\n\nKanton se rozléhá kolem obce Borgo v arrondissementu Bastia v jihovýchodní Francii. Nadmořská výška se pohybuje od 0 do 1 151 m. Východní část kantonu tvoří laguna Étang de Biguglia.\n\nVytvořen byl v roce 1828, pozměněn pak vyhláškou z 26. února 2014, která přišla v platnost v březnu 2015. Kanton tím ztratil obec Biguglia, která je umístěna v nově vytvořeném kantonu Biguglia-Nebbio.\n\n"}
{"id": "888887", "url": "https://cs.wikipedia.org/wiki?curid=888887", "title": "Josef von Dipauli", "text": "Josef von Dipauli\n\nJosef von Dipauli, též Josef Di Pauli, Josef von Dipauli-Treuheim nebo Josef Di Pauli von Treuheim (9. března 1844 Innsbruck – 29. ledna 1905 Vídeň), byl rakousko-uherský, respektive předlitavský (tyrolský) šlechtic, majitel vinařského statku a politik, koncem 19. století ministr obchodu Předlitavska ve vládě Franze Thuna.\n\nV roce 1866 byl členem tyrolských dobrovolnických jednotek ve válce s Itálií, v 70. letech 19. století se věnoval rozvoji rodinného vinařského statku v jižním Tyrolsku.\n\nV roce 1877 se stal poslancem Říšské rady. Slib složil 30. října 1877. Zvolen byl za městskou kurii v Tyrolsku, obvod Brixen, Sterzing atd. Mandát obhájil za týž okrsek ve volbách do Říšské rady roku 1879. Do Říšské rady se vrátil až po volbách do Říšské rady roku 1891 (opět městská kurie v Tyrolsku, obvod Brixen, Sterzing, Klausen atd.) a znovu sem byl zvolen v následujících volbách do Říšské rady roku 1897, nyní za všeobecnou kurii v Tyrolsku, obvod Bolzano, Merano, Schlanders atd. Uspěl i ve volbách do Říšské rady roku 1901 (kurie venkovských obcí v Tyrolsku, obvod Bolzano, Merano atd.), ale již na schůzi 31. ledna 1901 byla oznámena jeho rezignace na mandát. Podle jiného zdroje byl ve volbách do Říšské rady roku 1901 poražen kandidátem Křesťansko-sociální strany, přičemž důvodem volební prohry měla být německým voličstvem neoceněná vstřícnost Josefa von Dipauliho vůči slovanským politickým snahám a taky menší schopnost oslovit malopodnikatelské vrstvy.\n\nV roce 1878 zasedal v poslaneckém Hohenwartově klubu (tzv. Strana práva, která byla konzervativně a federalisticky orientována). V roce 1881 se v tisku uvádělo, že je nespokojen s politikou klubu a uvažuje o založení nového katolického poslaneckého klubu, do kterého by vstoupili i poslanci Luigi Hippoliti a Franz Zallinger-Stillendorf. Tento nový klub skutečně vznikl v listopadu 1881, tzv. Liechtensteinův klub (oficiálně Klub středu), který byl více katolicky, sociálně reformně a centristicky orientovaný. Po několika dnech se ale ještě v listopadu 1881 v důsledku porady tyrolských konzervativních poslanců rozhodl, že zůstane nezařazeným poslancem a že do nové parlamentní frakce nevstoupí. V listopadu 1895 odešel na Říšské radě z Hohewartova klubu do nové poslanecké frakce Katolické lidové strany. Stal se předsedou nového poslaneckého klubu.\n\nNa Říšské radě se profiloval jako člen skupiny konzervativní pravice. Vystupoval proti liberálním školským zákonům a podporoval pravicovou koalici v době vlády Eduarda Taaffeho. Podpořil i vládu Kazimíra Badeniho.\n\nVrchol jeho politické kariéry nastal koncem 19. století za vlády Franze Thuna, v níž se stal dodatečně ministrem obchodu. Funkci zastával v období 4. října 1898 – 2. října 1899. Jako ministr podporoval v prosinci 1898 české snahy o změnu jazykových nařízení.\n\nPo pádu Thunovy vlády byl předákem konzervativní opozice v Říšské radě a odmítal praxi, kdy následná vláda Manfreda Clary-Aldringena používala paragraf 14 pro schvalování zásadních předloh bez účasti parlamentu.\n"}
{"id": "888890", "url": "https://cs.wikipedia.org/wiki?curid=888890", "title": "Miss pláž", "text": "Miss pláž\n\nMiss pláž je \"soutěž o korunku královny Vranovské pláže\", která se každoročně koná na pláži Vranovské přehrady.\n\n\n"}
{"id": "888894", "url": "https://cs.wikipedia.org/wiki?curid=888894", "title": "Focusing", "text": "Focusing\n\nFocusing je technika pracující s myslí a s tělem. Otcem techniky a zakladatelem psychoterapie orientované na focusing je Eugene Gendlin, žák Carla Rogerse. Vytvořil šestikrokový postup, který slouží k navázání kontaktu sama se sebou a se svými pocity. Díky jednoduchosti a účinnosti je tato technika integrována nejen do psychoterapie, ale také do arteterapie, kde zvyšuje procento úspěšné léčby.\n\nTechnika focusingu je mj. zachycena v pohádkovém příběhu ptačí holčičky od Edwina Mc Mahona.\n\nZákladem techniky je práce s tělesnými pocity. Prvním krokem je proto uvědomění si těla v prostoru, ve kterém se právě nacházíme, a přenesení pozornosti na tělesné vnímání. Pokud přicházejí myšlenky nebo se začnou vynořovat nějaká velká témata, je vhodné je pro tuto chvíli nechat odplynout pryč, třeba v podobě mraků. Tělesné uvolnění a ponechání myšlenek bez většího povšimnutí přináší samo o sobě úlevu a je základem relaxace. Dalším krokem techniky focusingu je přizvání tělesných pocitů tím, že počkáme, co se v těle vynořuje za pocity. V dalších krocích se věnuje pozornost těm nejvíce výrazným nebo centrálním pocitům. Pocity sledujeme, pojmenováváme, necháme k nim přicházet obrazy (ty je možné následně malovat) nebo gesta a dále s nimi můžeme pracovat, hledat jejich významy a dávat je do kontextu svého života.\n\n 1. uvědomnění si svého těla v prostoru, vyčištění vnitřního prostoru;\n\n"}
{"id": "888896", "url": "https://cs.wikipedia.org/wiki?curid=888896", "title": "Concepción (chilská provincie)", "text": "Concepción (chilská provincie)\n\nConcepción je provincie v Chile. Leží v regionu Biobío. Hlavní město je Concepción.\n\n\n\n"}
{"id": "888897", "url": "https://cs.wikipedia.org/wiki?curid=888897", "title": "Svéráz národního lovu", "text": "Svéráz národního lovu\n\nSvéráz národního lovu () je ruský film z roku 1995 režiséra Alexandra Rogožkina, který si k němu napsal i scénář. Režisér získal za film ocenění Nika, a film samotný byl nominován na Křišťálový glóbus na Mezinárodním filmovém festivalu Karlovy Vary a později se dočkal několika pokračování, mj. Svéráz národního rybolovu a Svéráz národního lovu v zimě. Premiéra filmu se konala 15. června 1995 na festivalu Kinotavr v Soči.\n\nMladý finský student (Ville Haapasalo) píše práci o tradičním ruském lovu. Proto se rozhodne takového lovu účastnit. Jeho romantické představy odpovídající carskému Rusku se ukáží být velmi vzdáleny dnešní realitě, ve které je klíčovou součástí pití vodky a na lov samotný skoro nedojde. Humorné epizody zahrnují například pokus přepravit krávu v bombovém prostoru Tu-22M, výlet policejním UAZem za místními dojičkami nebo „boj“ s malým medvídětem.\n"}
{"id": "888901", "url": "https://cs.wikipedia.org/wiki?curid=888901", "title": "Natalija Lupuová", "text": "Natalija Lupuová\n\nNatalija Oleksijevna Lupuová (ukrajinsky: \"Наталія Олексієвна Лупу\"; * 4. listopadu 1987 Maršynci, Černovická oblast, Ukrajinská SSR) je ukrajinská atletka, běžkyně, jejíž hlavní disciplínou je běh na 800 metrů. Na této trati vybojovala na halovém MS v Istanbulu v roce 2012 stříbrnou medaili. O rok později se stala v Göteborgu halovou mistryní Evropy.\n\n\n"}
{"id": "888911", "url": "https://cs.wikipedia.org/wiki?curid=888911", "title": "Veselé prasátko Gordy", "text": "Veselé prasátko Gordy\n\nVeselé prasátko Gordy (v anglickém originále \"Gordy\") je americký rodinný komediální film z roku 1995. Pojednává o malém prasátku jménem Gordy, které hledá svou ztracenou rodinu. Distributorem filmu byla společnost Miramax Family Films.\n\n"}
{"id": "888912", "url": "https://cs.wikipedia.org/wiki?curid=888912", "title": "Andalién", "text": "Andalién\n\nAndalién ( ) je 130 km dlouhá řeka v Chile v regionu Bío-Bío. Povodí má rozlohu 780 km².\n\nVzniká soutokem potoků Estero Poñén a Estero Curapalihue. Teče na západ provincií Concepción přes Lomas de Andalién, San Jorge a Juan Riquelme Garay.\nProtéká východním okrajem města Concepción a západně od Penca ústí do zátoky Concepción.\n\nPrůměrný roční průtok vody v ústí činí přibližně 10–300 m³/s.\n\n\n"}
{"id": "888914", "url": "https://cs.wikipedia.org/wiki?curid=888914", "title": "Hills &amp; Saunders", "text": "Hills &amp; Saunders\n\nHills & Saunders byla jednou z předních viktoriánských fotografických společností ve Spojeném království. \n\nSpolečnost začala partnerstvím mezi Robertem Hillsem a Johnem Henrym Saundersem. To byli fotografové s různými ateliéry v: Londýně, Harrow & Eton & Rugby, Oxford & Cambridge, Aldershot & Sandhurst. Byli to úspěšní dvorní fotografové královské rodiny, portrétovali například princeznu Beatrix Sasko-Koburskou, princezny Viktorii, Alžbětu, Irenu a Alix Hessenské. Mnoho snímků je v archivu umělecké sbírky královské rodiny Royal Collection.) Nakonec však podnik úspěšný nebyl, řada poboček skončila nebo zbankrotovala a do 20. století pokračovaly pouze dvě hlavní větve (Harrow & Eton). \nLondýnská studia\n1868-1869 - Porchester Terrace 48, Bayswater, Kensington\n1868-1886 - Porchester terrace 36, Bayswater, Kensington\n1893-1895 - Sloane Street 47, Chelsea\nNegativy / záznamy byly zničeny\nStudia již neexistují\n\nHarrow Studio\n1861 - první zmínka v záznamech\n1865 - první reklama\nUzavřeno v 80. letech 20. století\nNegativy / záznamy doposud existují - drží je Harrow Photos and Hills and Saunders\n\nEton Studio\n1864-1894\ndodnes\nstále pokračuje - Hills & Saunders vlastní Richard Shymansky ABIPP, AMPA a nachází se poblíž Dorney Reach, Maidenhead, avšak je to stále Studio Eton.\nNegativy a část záznamů byly pravděpodobně zničeny\n\nRugby Studio\nObdobí neznámé - listed on CDV as a studio\nNegativy / záznamy byly pravděpodobně zničeny\nStudio již neexistuje\n\nOxford Studio\n1856-1935\nStudio v roce 1931 převzal Gillman & Soame v Oxfordu\nNegativy / záznamy byly pravděpodobně zničeny\nStudio již neexistuje pod svým původním názvem\n\nCambridge Studio\nObdobí neznámé, ale zbankrotovalo v roce 1892\nNegativy / záznamy byly pravděpodobně zničeny\nStudio již neexistuje\n\nAldershot Studio\n1865-1879\nNegativy / záznamy byly pravděpodobně zničeny\nStudio již neexistuje\n\nSandhurst Studio\nObdobí neznámé\nNegativy / záznamy byly pravděpodobně zničeny\nStudio již neexistuje\n\n"}
{"id": "888922", "url": "https://cs.wikipedia.org/wiki?curid=888922", "title": "Fort Ord", "text": "Fort Ord\n\nFort Ord byla základna armády USA na pláži Monterey v Kalifornii. Byla založena v r. 1917 jako výcvikový prostor a střelnice pro polní dělostřelectvo. Jako vojenská oblast byla uzavřena v září 1994. Fort Ord byla jednou z nejatraktivnějších základen armády USA z důvodu polohy v příjemném kalifornském podnebí, navíc přímo u pláží. Hlavními obyvateli oblasti byli dlouhé roky pouze vojáci 7. pěší divize. Poté, co bylo území předáno k civilním účelům, byla jeho část vyčleněna pro založení první chráněné přírodní rezervací v USA vytvořené pro ochranu hmyzu, konkrétně jednoho ohroženého druhu motýla.\n\nPoté, co armáda opustila většinu objektů, řada z nich byla zbořena. V současnosti území využívají zejména Kalifornská státní univerzita v Monterey County, přírodní park Fort Ord Dunes, dále Centrum pro válečné veterány (Veterans Transition Center) a několik vojenských zařízení.\n\nPrezident Barack Obama vyhlásil 20. dubna 2012 část území Fort Ord (5929 ha) za národní památku. Oblast navštíví ročně přes 100 000 návštěvníků, především za účelem turistiky a rekreace.\n"}
{"id": "888924", "url": "https://cs.wikipedia.org/wiki?curid=888924", "title": "Základní zákon státu Vatikán", "text": "Základní zákon státu Vatikán\n\nZákladní zákon státu Vatikán je základní civilní právní normou státu Vatikán.\n\nTato právní norma byla přijata v roce 1929 papežem Piem XI. a byla následně změněna dne 26. listopadu 2000 papežem Janem Pavlem II. Zveřejněna byla společně s motu proprio 1. února 2001 v Acta Apostolicae Sedis. Nová verze vstoupila v platnost dne 22. února 2001.\n\nText zákona se skládá z dvaceti článků, které připravila \"komise pro právní záležitosti\", za předsednictví kardinála Castillo Lara, která na něm pracovala po většinu roku 2000. Nová verze zákona zrušila pozici Guvernéra Městského státu Vatikán. Ta ve skutečnosti byla neobsazena již od roku 1952 po smrti posledního guvernéra, markýze Camillo Serafini a nahradila ji Papežská komise pro Městský stát Vatikán, která má výkonnou moc.\n\nTato nová základní norma, obsahující 20 článků, formálně zrušila trest smrti, což již stejně bylo dříve pozměněno dekretem papeže Pavla VI. ze dne 21. června 1967. Ačkoliv trest smrti byl zrušen ve Vatikánu již od roku 1870 po procesu sjednocení Itálie, kdy došlo k připojení Papežského státu a Benátska k Itálii. K znovuzavedení trestu smrti v Itálii došlo pak v roce 1926, a tento zákon se vztahoval i na Vatikán.\n\n"}
{"id": "888925", "url": "https://cs.wikipedia.org/wiki?curid=888925", "title": "Rišad Sabirov", "text": "Rišad Sabirov\n\nRishod Sobirov (* 11. září 1986 v Buchaře, Sovětský svaz) je uzbecký zápasník-judista, trojnásobný bronzovým olympijským medailistou z let 2008 až 2016.\n\nS bojovými sporty se seznámil v 11 letech. Jeho prvním trenérem byl Rustam Turayev. Připravuje se v Taškentu pod vedením Andreje Šturbabina. V roce 2008 se kvalifikoval na olympijské hry v Pekingu. V úvodním kole si poradil s Alžířanem Omar Rebahi na koku po kombinaci o-soto-gari+o-uči-gake. V dalším kole dokázal v závěru otočit zápas s Čechem Pavel Petřikovem ml. na šido. Ve čtvrtfinále se utkal s Korejcem Čchö Min-ho a v polovině zápasu se nechal hodit technikou sode-curikomi-goši na ippon. Z oprav se mu podařilo probojovat do boje o třetí místo proti Dimitri Draginovi z Francie a za yuko technikou o-uči-gari vybojoval bronzovou olympijskou medaili.\n\nV letech 2010 a 2011 měl mezinárodní scéně v superlehké váze obdivuhodnou zápasovou bilanci 52 výher a 2 porážek. Olympijský rok 2012 však začal porážkou ve finále turnaje mistrů v Almaty s Arsenem Galsťanem z Ruska. Na olympijské hry v Londýně přijel jako úřadující mistr světa. V úvodním kole porazil kombinací sode-curikomi-goši a osaekomi-waza Rakušana Ludwiga Paischera a dalším kole si technikou sode-curikomi-goši poradil na ippon s Venezuelanem Javierem Guédezem. Ve čtvrtfinále zlomil odpor Brazilce Felipe Kitadaie až v poslední minutě technikou curi-goši na ippon. V semifinále se utkal s Arsenem Galsťanem a v regulerní hrací době měl mírnou převahu. Jeho nástupy do sumi-gaši a především velmi nebezpečné sode-curikomi-goši v čase 3:22 Galsťan přečkal bez ztráty bodu, za cenu šido. V prodloužení pokračovala jeho převaha, ale minutu před koncem neodhadl svůj nástup do sode-curikomi-goši a Galsťan ho pohotově kontroval technikou tani-otoši. V boji o třetí místo porazil Sofiane Milouse z Francie na jeho pasivitu a obhájil bronzovou olympijskou medaili.\n\nPo olympijských hrách v Londýně přešel do vyšší pololehké váhové kategorie, ve které se dlouho výsledkově hledal. V roce 2016 však byl opět připraven reprezentovat rodný Uzbekistán na olympijských hrách v Riu. V úvodním kole porazil po vyrovnaném průběhu Bělorusa Dmitrije Šeršaně v prodloužení technikou ko-uči-gake na yuko. V dalším kole si poradil nasazením submise škrcením s judistou z Aruby. Ve čtvrtfinále se utkal s Korejecem An Pa-ulem. V polovině zápasu neuhlídal jeho nástup do seoi-nage a nakonec prohrál na wazari. Z oprav se dostal do boje o třetí místo, ve kterém porazil submisí škrcením Slovince Adriana Gomboce a získal třetí bronzovou olympijskou medaili.\n\n\n"}
{"id": "888927", "url": "https://cs.wikipedia.org/wiki?curid=888927", "title": "Dinosaur Art (kniha)", "text": "Dinosaur Art (kniha)\n\nDinosaur Art: The World´s Greatest Paleoart (česky v nepřesném překladu \"Dinosauří umění: Světově nejlepší paleo-umění\") je kniha z roku 2012 (vyšla v americkém nakladatelství Titan Books). Představuje umění deseti v současnosti nejuznávanějších autorů ilustrací a maleb s tematikou dinosaurů (jako je např. Američan Gregory S. Paul, australský ilustrátor John Conway a další.\n\nKniha představuje pohled na dinosauří umění v širší perspektivě, s každým z deseti autorů je veden obsáhlý rozhovor a představuje se zde jejich tvorba. Většina umělců pracuje s novými technikami digitální tvorby. Svazek je zajímavý z hlediska uměleckého, ale také vědeckého (pojednává se zde mj. o rekonstrukci vzezření a ekologie pravěkých organismů).\n\n"}
{"id": "888929", "url": "https://cs.wikipedia.org/wiki?curid=888929", "title": "Mistrovství světa v judu 2007", "text": "Mistrovství světa v judu 2007\n\nXXIV. mistrovství světa se konalo v HSBC Arena v Rio de Janeiru ve dnech 13.-16. září 2007.\n\n\n"}
{"id": "888933", "url": "https://cs.wikipedia.org/wiki?curid=888933", "title": "Vlasta Urbanová", "text": "Vlasta Urbanová\n\nVlasta Urbanová (* 22. května 1914, Rosice nad Labem – 22. října 2004, Praha) byla českou operní pěvkyní – koloraturní sopranistkou Národního divadla v Praze.\n\nOtec Vlasty Urbanové, Ing. Bohumil Urban byl finančním komisařem cukrovaru v Rosicích nad Labem, nyní místní části Pardubic. Byl velmi dobrým zpěvákem, umělecky vzdělaným\na jeho přáním bylo, aby se Vlasta stala pěvkyní. Po maturitě na pardubickém gymnáziu v roce 1933 Vlasta Urbanová odešla do Prahy studovat na Pedagogické fakultě University Karlovy. Do Prahy se zanedlouho odstěhovali i její rodiče. V r. 1935 však rada Urban tragicky zahynul a dcera Vlasta musela přerušit studium a jít vyučovat. Dále se vzdělávala na soukromé pedagogické akademii. Jejím zájmem však byla stále jen hudba. Zpěv studovala u nejlepších pedagogů, u L.Kadeřábka, O.Valouškové, T.Pattiery, R.F.Wolfa, H.Petriové a G.Hesse. Vystupovala příležitostně na koncertech i v rozhlase. \n\nSvoji profesionální pěveckou kariéru započala v roce 1941 jako sólistka opery Státního divadla v Ostravě (1941-1943). Velký úspěch její Gildy v Rigolettu se španělským barytonem Celestino Sarobe podnítil šéfa opery Národního divadla v Praze prof. Václava Talicha k pozvání Vlasty Urbanové k hostování v Národním divadle v opeře Kouzelná flétna a k účinkování ve zpívaném filmu „Orfeus\" s orchestrem Národního divadla pod taktovkou šéfa Talicha. V letech 1943-1944 působila u pražského studia kresleného filmu AFIT (Ateliér filmových triků), které mělo v plánu tvorbu kreslené filmové opery. \n\nV letech 1945-1948 byla sólistkou opery Divadla 5. května. Přijala tam pevné angažmá a zpívala hned obě první premiéry, Ludiši v Braniborech a titulní roli Violety v Traviatě. V letech 1946 - 47 vystupovala v Belgii, Nizozemí a Švýcarsku. V Národním divadle hostovala v letech 1948-1952 a od 1.10.1952 byla angažována jako sólistka. Působila tam do 31.3.1973, kdy odešla do důchodu. Provedla zde mnoho krásných rolí, zejména v operách Verdiho, Pucciniho, Bizeta, Gounoda a také Mozarta. V letech 1957-1958 zpívala v NDR a NSR mj. Královnu noci (Mozart:Kouzelná flétna) a Donnu Annu (týž:Don Giovanni), v roce 1964 v Itálii s operou Národního divadla zpívala titulní roli Hábovy Matky (natočila ji též na desky). \n\nProvdala se za dirigenta Národního divadla Jiřího Jirouše, se kterým žila až do své smrti v roce 2004.\n\n\n"}
{"id": "888939", "url": "https://cs.wikipedia.org/wiki?curid=888939", "title": "Luděk Klusáček", "text": "Luděk Klusáček\n\nLuděk Klusáček (* 9. února 1967) je bývalý český fotbalový obránce a fotbalový trenér.\n\nV československé a české lize hrál za Slavii Praha, Duklu Praha, SK Hradec Králové, Bohemians Praha, FK Švarc Benešov a FC Slovan Liberec. Nastoupil ve 225 ligových utkáních a dal 24 gólů.\nV březnu 2014 byl jmenován novým hlavním trenérem Bohemians 1905, nahradil ve funkci Jozefa Webera. Po sezoně 2013/14, v níž se klub zachránil v 1. české lize, ve funkci skončil a stal se asistentem Ivana Haška v katarském klubu Katar SC. Již po dvou kolech ale byl od týmu odvolán. V prosinci 2014 se stal trenérem týmu FC Vysočina Jihlava, kterou vedl až do září 2015, kdy byl po neuspokojivých výsledcích odvolán.\n\n"}
{"id": "888940", "url": "https://cs.wikipedia.org/wiki?curid=888940", "title": "Mistrovství světa v judu 2008", "text": "Mistrovství světa v judu 2008\n\nMistrovství světa bez rozdílu vah se konalo v Marcel Cerdan Palace of Sports v Levallois-Perret ve dnech 20.-21. prosince 2008.\n\nNa XXV. mistrovství světa v roce 2009 se v kategorii bez rozdílu vah poprvé v historii nebojovalo.\n\n"}
{"id": "888941", "url": "https://cs.wikipedia.org/wiki?curid=888941", "title": "Průniková cenotvorba", "text": "Průniková cenotvorba\n\nPenetrační (průniková) cena je jedním z nástrojů při vstupu nového subjektu na trh. Je to součást průnikové (penetrační)cenotvorby. Zpravidla se penetrační cena určuje pod úrovní cen konkurentů, čehož se využívá pro přitáhnutí pozornosti a zákazníků. Tato strategie předpokládá relativně rychlý růst tržního podílu za cenu dočasných ekonomických ztrát. Je to jedna z metod tvorby cen na trhu. Používá se u produktů, které již jsou na trhu přítomny. Cílem je proniknout na trh, a proto je obvykle stanovena cena nižší než u stávajících konkurentů. Jde o přístup v mnoha ohledech protikladný k tzv. smetánkové tvorbě ceny (vysoce výnosná cena), kdy je uváděn na trh zcela nový, ojedinělý výrobek za poměrně vysoké ceny.\n\nPenetrační cenotvorba je technikou oceňování, která vychází ze stanovení nízké ceny nového výrobku, a to většinou nižší, než nabízí konkurence. Jeho smyslem je přilákání velkého množství kupujících, získání vysokého tržního podílu, získání výhody nad konkurencí, znesnadnění vstupu nové konkurence, snížení nákladů: efekt masové výroby, využití kapacit.\n\nPenetrační (průnikové) oceňování – vychází z nízké ceny a klade si za cíl získat tržní podíl, převahu nad konkurencí nebo pokles nákladů cestou vysokého objemu výroby. Používá se u běžných výrobků a trhu s velkým množstvím zákazníků. Ekonomickým cílem je maximalizace prodeje. \n\nMyšlenkou cenové penetrace je přilákat ke koupi zákazníky, jež hledají výhodné produkty. Tyto výrobky mají dobrou kvalitu, ale nejsou schopny soupeřit na trhu se svými konkurenty. Až poté, co si výrobky najdou své zákazníky a zvýší se prodej, nastane situace, kdy se cena postupně zvyšuje. Během tohoto procesu je nezbytné, aby firma hlídala hranici, kdy nezačne ztrácet zákazníky. Poté je tato určitá cena identifikována jako standardní prodejní cena výrobku. \n\nPenetrační cenotvorba může být úspěšnou marketingovou strategií, pokud je správně aplikovaná. Pak má za následek jak zvýšení tržního podílu, tak zvýšení objemu prodeje. Kromě toho může zvýšení objemu prodeje také vést k nižším výrobním nákladům a zvýšit i obrat zásob, což působí pozitivně pro firmy s fixní režií. Nevýhodou však je, že ne vždy zvýšení objemu prodeje musí nutně vést k vyššímu zisku, pokud jsou ceny příliš nízké. Stejně tak pokud je nízká cena součástí pouze úvodní marketingové kampaně a jakmile začne stoupat, přejdou zákazníci ke konkurenci\n\nPro stanovení nízké ceny jsou příznivé následující podmínky: \n1. Trh je vysoce citlivý na ceny a nízká cena stimuluje tržní růst \n2. Výrobní a distribuční náklady klesají s akumulujícími se výrobními zkušenostmi \n3. Nízká cena odradí skutečnou a potenciální konkurenci \n\nStanovená cena se často mění a důvody, které vedou ke změně, lze prakticky rozdělit do tří skupin. \nVýrobkové změny jsou časté u výrobku v době fáze dospělosti. Důvodem bývají stížnosti zákazníků, změna dodavatele, inovace konkurenčního výrobku či měnící se záliby (změna stylu). \nNákladové změny vyplývají ze změn vstupů, ale i zvýšených marketingových či distribučních nákladů a jsou důvodem k cenové revizi, zvláště při užití nákladové cenové metody. \nTržní změny. Elasticita poptávky po výrobku se mění v časovém průběhu jeho životního cyklu, mění se celkové tržní podmínky (snižování cen konkurentů, nasycenost trhu apod.). Cenu firma snižuje například tehdy, jestliže chce plně využít výrobní kapacity nebo vyprázdnit sklady pro zavádění nových výrobků. \nPokud zvyšuje cenu u výrobku denního užití, je vhodnější užít strategii plíživého zvyšování cen (několikrát za sebou o pět procent) než skokového zvýšení ceny (najednou o 30 %). Zvýšení ceny lze také maskovat zmenšením balení při dodržení původní ceny např. pomazánkové máslo - původní balení 250 g, nové balení 200 g, 180 g).\nVýrobce bramborových lupínků, Lay´s v srpnu 2003 zacílil na svého největšího konkurenta - společnost Pringles. Samotný tvar brambůrků, ale i tuba, v jaké byly prodávány, byli téměř k nerozeznání od výše zmíněného konkurenta. Na začátku bylo možné koupit jedno balení Lay´s přibližně za 0.69$, po ukončení fáze průnikových cen bylo jedno balení dražší o 1$.\n\nTato společnost poskytující streaming filmů a mediálního obsahu založena roku 1997, využila strategií průnikových cen, aby odlákala co největší množství zákazníků konkurenční společnosti, která byla svého času největším poskytovatelem tohohle druhu služeb. Tato nová společnost s inovativním přístupem si díky této strategií vybudovala silnou základnu věrných zákazníků dlouho předtím, než přišlo mnoho nových a silnějších konkurentů.\n\nNejčastěji se se strategií průnikových cen setkáváme při vstupu velkých maloobchodních řetězců na trh. Mají možnosti držet ceny dlouhodobě na nízké úrovni, což má za následek postupnou likvidaci konkurence, zejména místních prodejců, kteří nedosahují takového objemu prodeje (obratu), a proto je pro ně nemožné snížit ceny na úroveň velkých hráčů. Po likvidaci \nkonkurence v podobě malých místních prodejců se obchodní řetězce začínají vůči svému okolí chovat monopolisticky a zvyšují ceny.\n\n\n\n"}
{"id": "888946", "url": "https://cs.wikipedia.org/wiki?curid=888946", "title": "Drop hřívnatý", "text": "Drop hřívnatý\n\nDrop hřívnatý (\"Chlamydotis macqueenii\") je velký druh ptáka z čeledi dropovitých (délka těla 55–65 cm, rozpětí křídel 130–150 cm). Žije v polopouštích, suchých stepích a vádí s porostem nízkých křovin. Ubývá. Z ČR existuje jediný výskyt z roku 1889, kdy byl 1 ex. zastřelen u Mýšlovic na Příbramsku.\n\n"}
{"id": "888951", "url": "https://cs.wikipedia.org/wiki?curid=888951", "title": "Kanton Bustanico", "text": "Kanton Bustanico\n\nKanton Bustanico ( ) je francouzský kanton v departementu Haute-Corse v regionu Korsika. Tvoří ho 24 obcí.\n\n"}
{"id": "888955", "url": "https://cs.wikipedia.org/wiki?curid=888955", "title": "Mistrovství světa v judu 2009", "text": "Mistrovství světa v judu 2009\n\nXXV. mistrovství světa se konalo v Ahoy Rotterdam v Rotterdamu ve dnech 26.-30. srpna 2009.\n\n\nKategorie \"bez rozdílu vah\" proběhla v roce 2008. \n\n"}
{"id": "888956", "url": "https://cs.wikipedia.org/wiki?curid=888956", "title": "Husice rezavá", "text": "Husice rezavá\n\nHusice rezavá (\"Tadorna ferruginea\") je středně velký druh ptáka z řádu vrubozobých. Patří do skupiny husic, což jsou vrubozobí ptáci příbuzní kachnám, kteří ve svém chování i stavbě těla spojují vlastnosti hus a kachen.\n\nDorůstá stejné velikosti jako blízce příbuzná a známější husice liščí, délka jejího těla činí asi 58–70 cm. Je jasně oranžovohnědě zbarvená, se světle béžovou nebo smetanovou hlavou. Ocas a kostřec jsou černé. Letky jsou černé a zelenavě lesklé. Samec se od samice liší úzkým černým obojkem kolem krku.\n\nHusice rezavá obývá stepní oblasti Eurasie od Ukrajiny přes jižní Sibiř, Střední Asii a Írán až do Indie a Číny. Na většině území je tažným druhem, pouze v Indii je stálá. Od 19. století byla mnohkrát pozorována v západní a střední Evropě, jedná se však vesměs o jedince uniklé ze zajetí. Nepravidelně se po celý rok vyskytuje na území České republiky. Uměle je chována například v Zoo Jihlava, Zoo Olomouc, Zoo Hluboká a nebo v Zoologické zahradě Tábor. Na slovensku je chována v Zoo Bratislava a Zoo Bojnice.\n\nHnízdí v norách, podobně jako husice liščí, někdy zahnízdí i v budkách, dutinách stromů nebo ve skalních rozsedlinách. Hnízdní v dubnu až květnu, snůška činí 8–14 krémově zbarvených vajec, po 28 až 30 dnech inkubace se z nich líhnou hnědobíle strakatá housata, vodí je oba rodiče.\n\nV Indii a v Tibetu patří mezi posvátné ptáky hinduistů a buddhistů.\n\n"}
{"id": "888957", "url": "https://cs.wikipedia.org/wiki?curid=888957", "title": "Husice nilská", "text": "Husice nilská\n\nHusice nilská (\"Alopochen aegyptiaca\") je poměrně velký, pestře zbarvený vrubozobý pták, pocházející z Afriky, který se od konce 19. stol. šíří též po Evropě.\nHusice nilská patří mezi největší husice, měří 63–73 cm a váží až 3 kg. Peří je převážně světle hnědé, s tmavou skvrnou kolem oka, tmavě hnědou skvrnou na hrudi a velkými bílými a zelenými poli v křídlech. Nohy jsou matně růžovočervené, zobák růžovočervený s tmavým lemem. Pohlaví se od sebe neliší velikostí ani zbarvením, ale jen hlasem: samec syčí, samice štěbetá a kejhá.\n\nHusice nilská pochází z Afriky, kde se vyskytuje na většině kontinentu od Egypta po Kapsko, s výjimkou Sahary. Zasahuje také do jihozápadní Asie, např. do Izraele. Od vysazení v Anglii koncem 19. století vytvořila stálé populace i jinde, např. v Nizozemsku nebo Francii. V České republice se objevuje od konce 90. let 20. století nepravidelně po celý rok a výjimečně i hnízdí, např. v severních Čechách nebo na Tovačovsku. Na prostředí není husice náročná, obývá lesy, savany i močály, v Etiopii vystupuje vysoko do hor. Vyžaduje však blízkost vody.\n\nHusice nilská hnízdí na zemi, v opuštěných hnízdech jiných ptáků na stromech nebo v různých dutinách. Snáší 6-10 vajec, na nichž sedí pouze samice 30 dnů. O mláďata se starají oba rodiče. V Africe hnízdí dvakrát ročně, v Evropě jen jednou. V době hnízdění a péče o mláďata je samec velmi agresivní a napadá jiné ptáky ve svém hnízdním teritoriu, přičemž ho samice ponouká a \"chválí\" štěbetáním a kýváním hlavy. Husice nilské jsou převážně býložravé, pasou se podobně jako husy, ale občas sbírají i bezobratlé živočichy. Jsou velmi obratné a často hřadují na stromech.\n\nVe starověkém Egyptě byla husice částečně domestikována a chována jako hlídač či domácí společník, ale také jako posvátný pták, zasvěcený bohyni Eset.\n\nHusice nilská se v Česku začala objevovat v 70. letech 20. století, v roce 2008 byla prokázána první hnízdění a počet pozorování v Česku od té doby přibývá.\n\nPro svou nenáročnost a pěkný vzhled je husice nilská často chována v zoologických zahradách, v Česku ji chovají mnohé zahrady, např. Zoo Jihlava, Zoo Olomouc, Zoo Ostrava, Zoo Plzeň, Zoo Praha nebo Zoo Dvůr Králové. Na Slovensku je chována v Zoo Bratislava.\n\nJarmila Kačírková: Husice nilská (Alopochen aegyptiaca) s mláďaty, Zámecký rybník v Chropyni, 9.5.2019<br>\n\n"}
{"id": "888958", "url": "https://cs.wikipedia.org/wiki?curid=888958", "title": "Renew", "text": "Renew\n\nRenew IT technika je kategorie použitého zboží, do které patří zejména počítače, notebooky, monitory a počítačové doplňky. Může sem patřit i zboží, které nebylo používáno. Na rozdíl od repasovaných počítačů se většinou jedná o nevyprodané zásoby velkých výrobců, produkty využité krátkodobě k marketingovým účelům a zboží odkoupené po skončení operativního leasingu velkých společností. Většinou pochází toto zboží přímo od výrobce (například Asus, HP, Lenovo, IBM, Fujitsu Siemens, Dell, Sony, Toshiba a další), ale je nabízeno zprostředkovatelem, který toto zboží od výrobce odkoupil ve větším počtu kusů. Na \"renew IT techniku\" je většinou poskytována záruka několik měsíců, někdy je možné využít i tovární záruku výrobce.\n"}
{"id": "888962", "url": "https://cs.wikipedia.org/wiki?curid=888962", "title": "Prague Twenty", "text": "Prague Twenty\n\nPrague Twenty (P20) byla obecně prospěšná společnost, jež byla založena v roce 2009, dvacet let po pádu komunismu ve střední a východní Evropě. Prvotní náplní její činnosti bylo pořádání konferencí, odborných přednášek a jiných vzdělávacích akcí v oblasti politiky, společenských věd a kultury, za účasti zahraničních i domácích odborníků. Výběr témat jednotlivých konferencí sledoval především otevřené otázky vývoje české společnosti, ale i problematiku dalšího rozvoje Evropské unie, otázek mezinárodní politiky a dalších zásadních společenských témat, významných především pro oblast střední a východní Evropy.\n\nZakladatelem Prague Twenty byl Vladimír Dlouhý, ředitelkou pak Petra Roiková. V čele Prague Twenty stojí správní rada, kontrolním orgánem je dozorčí rada.\n\n\n\nSpolečnost Prague Twenty chce být místem, kde se budou střetávat a konfrontovat různé názory, prezentované přednášejícími z různých oblastí Evropy a světa, ale též předními českými řečníky. Cílem těchto akcí je zvýšit kvalitu diskuse a prohloubit poznání daných témat v české společnosti, s pozitivním dopadem na politický život v naší zemi.\nDosavadních akcí Prague Twenty se coby řečníci zúčastnily různé osobnosti světové politiky, ekonomie, finančnictví a dalších oblastí, namátkou Mario Monti, Martin Feldstein , Jacob A. Frenkel či Sergej Karaganov; z českých osobností například Václav Klaus, Miroslav Singer nebo Zdeněk Tůma.\n"}
{"id": "888964", "url": "https://cs.wikipedia.org/wiki?curid=888964", "title": "Sangiano", "text": "Sangiano\n\nSangiano je italská obec v provincii Varese v oblasti Lombardie.\n\nK 31. prosinci 2011 zde žilo 1 563 obyvatel.\n\nCaravate, Laveno-Mombello, Leggiuno\n"}
{"id": "888969", "url": "https://cs.wikipedia.org/wiki?curid=888969", "title": "Karel Bětík", "text": "Karel Bětík\n\nKarel Bětík (* 28. října 1978 v Košicích) je bývalý český hokejový obránce. \n\nJeho rodiče se přestěhovali z Gottwaldova (dnes Zlín) do Košic, otec Karel Bětík hrával házenou a matka Olga Bětíková roz.Hradecká košíkovou.\n\nZačal hokejovou kariéru v českém klubu HC Karviná a poté HC Vítkovice, za které hrál až do juniorské kategorie. V roce 1996 byl draftován v CHL klubem Kelowna Rockets, hrající v kanadské juniorské lize Western Hockey League. V klubu působil dva roky. Během tohoto období byl v roce 1997 znovu draftován, v draftu NHL si ho vybral klub Tampa Bay Lightning v pátém kole ze 112. místa. V období 1998/99 debutoval v nejprestižnější hokejové lize National Hockey League. Ve třech utkání zaznamenal dvě asistence. Převážně hrával na farmě Lightning, za Cleveland Lumberjacks hrající v lize IHL nastřádal v 74 zápasech 16 kanadských bodů, včetně pěti branek. Následující sezónu nastupoval za tým Storm Toledo v ECHL, ale sezónu dokončil v týmu Detroit Vipers (IHL). V závěru sezóny 1999/2000 byl povolán z Storm Toledo do hlavního kádru Lightning, kvůli zdravotním problémům krajana Petra Svobody. Za klub však nenastoupil. Sezónu 2000/01 strávil v klubu Bakersfield Condors, který hrál ligu West Coast Hockey League. V období 2001–2003 hrával v nižších amerických ligách, vystřídal kluby B.C. Icemen, Flint Generals a Rockford IceHogs, všechny tři kluby hrají soutěž UHL. Závěr kariéry strávil v kanadském klubu Saint-François de Sherbrooke z Ligue Nord-Americaine de Hockey, v roce 2005 ukončil hráčskou kariéru ve věku 26 let, ze zdravotních důvodů\n\n\n"}
{"id": "888971", "url": "https://cs.wikipedia.org/wiki?curid=888971", "title": "Hinterwälder", "text": "Hinterwälder\n\nHinterwälder je německé plemeno skotu z oblasti Černého lesa. Je to nejmenší středoevropské plemeno skotu, zvláště vhodné pro spásání strmých horských svahů, protože díky své velikosti způsobuje jen malé škody erozí.\n\nVychází ze skotu označovaného jako wäldervieh, lesní skot, z jižního a středního Černého lesa. V rámci tohoto plemene existovaly dva rázy odlišné velikosti. Hinterwälder je ten menší z nich, větší ráz je dnešní příbuzné plemeno vorderwälder. Hinterwälder byl po dlouhou dobu chován bez přimísení krve jiných plemen, až v poslední době se přikřižuje právě vorderwälder.\n\nHinterwälder je plemeno malého tělesného rámce, zvířata mají dlouhé středotrupí a suché, jemné kratší končetiny. Jsou rohatá. Zbarvení je strakaté, barevné plochy mají barvu od kožově žluté po červenou, dále se vyskytují plášťově zbarvení jedinci. Hlava a končetiny jsou bílé. Je to skot nenáročný, dlouhověký, dobře využije i chudou pastvu, je odolný proti nemocem. Porody jsou snadné. Užitkovost je dvoustranná, mléčná užitkovost v roce 2003 dosahovala 3240 kg mléka s obsahem 4,0 % tuku a 3,4 % bílkovin. Co se masné užitkovost týče, denní přírůstky u býků vybraných k plemenitbě činily 1000 g, jatečná výtěžnost i kvalita masa je vysoká. Plemeno je vhodné i k chovu bez tržní produkce mléka a k udržování krajiny.\n\nCelková populace plemene čítá něco přes 2000 krav, kromě Německa se chová také ve Švýcarsku.\n"}
{"id": "888978", "url": "https://cs.wikipedia.org/wiki?curid=888978", "title": "Adam Jędrzejowicz", "text": "Adam Jędrzejowicz\n\nAdam Jędrzejowicz (17. prosince 1847 Zaczernie – 4. května 1924 Krakov) byl rakousko-uherský, respektive předlitavský (haličský) státní úředník a politik, koncem 19. století ministr pro haličské záležitosti ve vládě Franze Thuna.\n\nVystudoval právo na univerzitě v Krakově a v roce 1872 zde získal titul doktora práv. Pracoval pak jako státní úředník na místodržitelství ve Lvově. Od roku 1876 působil na ministerstvu zemědělství. V roce 1883 byl zvolen do haličského zemského sněmu, kde v letech 1888-1890 zasedal i v zemském výboru. Ve volbách do Říšské rady roku 1891 byl zvolen za městskou kurii (obvod Jarosław, Rzeszów atd.) poslancem Říšské rady (celostátní parlament), v níž od roku 1894 působil jako místopředseda frakce Polský klub. Poslanecké křeslo obhájil ve volbách do Říšské rady roku 1897 (nyní za velkostatkářskou kurii v Haliči) a volbách do Říšské rady roku 1901 (opět za velkostatkářskou kurii). Ve vídeňském parlamentu setrval do konce jejího funkčního období, tedy do roku 1907.\n\nVrchol jeho politické kariéry nastal za vlády Franze Thuna, v níž se stal ministrem pro haličské záležitosti. Funkci zastával v období 7. března 1898 – 2. října 1899.\n\nOd roku 1907 byl členem Panské sněmovny (jmenovaná horní komora Říšské rady). Zůstal loajální vůči monarchii až do jejího zániku. Ještě v říjnu 1918 se odmítl připojit k prohlášení Polského klubu, v kterém jeho členové deklarovali, že od nynějška se považují pouze za občany polského státu. Po vzniku samostatného Polska žil v Krakově a angažoval se ve vedení Strany národní pravice.\n"}
{"id": "888981", "url": "https://cs.wikipedia.org/wiki?curid=888981", "title": "Kalandra zpěvná", "text": "Kalandra zpěvná\n\nKalandra zpěvná (\"Melanocorypha calandra\") je středně velký druh pěvce z čeledi skřivanovitých. Svrchu je šedavohnědá, tmavě čárkovaná, s bílým nadočním proužkem a okolím oka. Po stranách hrudi má typickou černou skvrnu různé velikosti. V letu je patrná černá spodina křídla s výrazným bílým zadním okrajem, bílé jsou také strany ocasu. Mohutný zobák je žlutavě hnědý, nohy hnědavorůžové. Žije ve stepích nebo v otevřené zemědělské krajině. Částečně tažná. Na území České republiky se vzácně objevují jednotliví ptáci (poslední výskyt z roku 1929).\n\n"}
{"id": "888983", "url": "https://cs.wikipedia.org/wiki?curid=888983", "title": "Boranský skot", "text": "Boranský skot\n\nBoran je plemeno zebu z východní Afriky. Oblastí původu je provincie Boran v jižní Etiopii, zušlechtěné bylo v Keni. Chová se také v Demokratické republice Kongo, Somálsku a v malém počtu též v Austrálii.\n\nJe to dobře osvalený skot střední velikosti s výrazným hrbem. Má lehce vyklenuté čelo a středně dlouhé uši, zvířata mohou být rohatá i bezrohá. Trup je hluboký, končetiny středně dlouhé, jemné. Nejčastěji je zbarvený bíle, s malými tmavými skvrnami, ale může být i červený, černý, dvoubarevný nebo tříbarevný. Je to masné plemeno, jatečná výtěžnost zvířat při extenzivním způsobu chovu je 55 %. Vyznačuje se odolností proti suchu a vysokým teplotám a rezistencí proti parazitům a nemocem, je schopný urazit dlouhé vzdálenosti, krávy jsou plodné, s dobrými mateřskými vlastnostmi. \n"}
{"id": "888987", "url": "https://cs.wikipedia.org/wiki?curid=888987", "title": "Svatební magazín", "text": "Svatební magazín\n\nSvatební magazín je tištěné nebo digitální médium o přípravě svatby, svatebních službách, svatebních trendech, svatebních veletrzích, s kolekcí svatebních šatů. Jedná se v podstatě o lifestylový ženský časopis.\n\nV Česku existuje několik časopisů tohoto druhu, ať už mají svatební magazín v titulu nebo jen v podtitulu. Jsou to barevné publikace formátů A4, A5, DL, s desítkami stran. Obsahově jsou si podobné, neboť příprava svatby má posledních sto let své obecné, administrativní a sociální zákonitosti, které se v časopisech opakovaně modifikovaně objevují.\nDůraz je proto kladen na: \n\nDělí se na:\n\nSvatební magazíny se dále dělí na: \nRedakce tvořena interními a externími odborníky – autory článků, grafiky a prodavači reklamního prostoru, PR. Redakce tištěných, internetových i kombinovaným svatebních magazínů je přímo závislá na pozici svého média na trhu, prodejní ceně, potažmo příjmech z inzerce. Distribuce probíhá v novinových stáncích příslušnými distribučními společnostmi, remitenda je rozdávána nebo prodávána na svatebních veletrzích, případně zdarma dodávána matrikám sňatků. Tištěný náklad bývá 5 – 15 tisíc výtisků.\nMateriál sloužící propagaci konkrétního svatebního domu, salonu, značkového zástupce. Vydáván majitelem svatební firmy za pomoci reklamní agentury. Distribuován zdarma na matriční úřady v lokaci spádové oblasti svatebního domu, salonu. Do značné míry nezávislé médium jehož výrobní náklady pokrývají s vydavatelem spolupracující firmy různých svatebních oborů, např. květinářství, zlatnictví, obřadní místa, hotely, autodopravci, cestovní kanceláře, apod. Firemní svatební magazíny nebývají distribuovány na stáncích, neboť jejich cílová skupina se váže k místu působení vydavatele.\n\nTištěný redakční\nTištěný firemní\nPouze digitální\n\nKombinovaný\n\n"}
{"id": "888990", "url": "https://cs.wikipedia.org/wiki?curid=888990", "title": "Vláda Manfreda Clary-Aldringena", "text": "Vláda Manfreda Clary-Aldringena\n\nVláda Manfreda Clary-Aldringena byla předlitavská vláda, úřadující od 2. října 1899 do 18. ledna 1900. Sestavil ji Manfred Clary-Aldringen poté, co skončila vláda Franze Thuna. Manfred Clary-Aldringen se později vzdal vedení vlády a po několik posledních týdnů její existence byl tak úřadujícím předsedou vlády Heinrich von Wittek.\n\nVláda Manfreda Clary-Aldringena nastoupila ve chvíli, kdy předchozí kabinet Franze Thuna nebyl kvůli obstrukci německých poslanců schopen řádného fungování, včetně přijetí pravidelného finančního vyrovnání mezi Předlitavskem a Uherskem. Manfred Clary-Aldringen měl nyní za úkol dosáhnout usmíření s německými politiky. Toho se podařilo dosáhnout negací Gautschových jazykových nařízení, která do jisté míry podobně jako předchozí Badeniho jazyková nařízení vycházela v otázkách úředního používání jazyků v Čechách vstříc češtině. Jazyková situace v Čechách se tak vrátila ke stavu před rokem 1897 a výsledkem byla nyní obstrukce českých poslanců. Vláda Manfreda Clary-Aldringena tak nyní opět čelila nemožnosti projednat zásadní zákonné předlohy. 21. prosince proto její členové podali demisi a na několik následujících týdnů jejich místa většinou zaujali vysocí ministerští úředníci, přičemž v čele vlády stanul provizorně Heinrich von Wittek. Během této krátké doby pak Wittekův kabinet prosadil finanční vyrovnání obou polovin monarchie i státní rozpočet, přičemž obešel zablokovaný parlament (předlohy schválil za pomocí paragrafu 14 vládním nařízením). Pak vláda odstoupila a uvolnila prostor pro řádnou vládu Ernesta von Koerbera.\n"}
{"id": "888991", "url": "https://cs.wikipedia.org/wiki?curid=888991", "title": "Berneška velká", "text": "Berneška velká\n\nBerneška velká (\"Branta canadensis\") je velký druh ptáka z řádu vrubozobých.\n\nVětší než husa velká (délka těla 80–105 cm, hmotnost 3,67–5,41 kg), s nápadně dlouhým krkem. Peří je převážně hnědavé, vespod světlejší, krk a hlava jsou leskle černé, s velkou, čistě bílou skvrnou („podkrčníkem“). Na svrchní straně těla a bocích je jemné vlnkování tvořené béžovobílými špičky per. Obě pohlaví jsou zbarvena podobně, mladí ptáci mají světlé proužkování na hřbetě a bocích nerovnoměrné a hůře patrné, liší se také světleji hnědočernou hlavou a krkem a hnědavým odstínem „podkrčníku“. Severoamerický druh, introdukovaný do několika zemí Evropy jako okrasný pták, časem zdivočel. Částečně tažný. Hnízdí v močálech, jezerech, podél řek i mořských pobřeží. V České republice se vyskytuje nepravidelně po celý rok, hlavně v zimě. Živí se travinami, vodními rostlinami a polními plodinami.\n\n"}
{"id": "888992", "url": "https://cs.wikipedia.org/wiki?curid=888992", "title": "Emmanuelle Riva", "text": "Emmanuelle Riva\n\nEmmanuelle Riva, rodným jménem Paulette Germaine Riva (24. února 1927 Cheniménil, Francie – 27. ledna 2017 Paříž) byla francouzská herečka známá především za role ve filmech \"Hirošima, má láska\" (1959), \"Kněz Léon Morin\" (1961) a \"Láska\" (2012). Za postavu Anne ve filmu \"Láska\" získala v roce 2013 cenu BAFTA a Césara. Za tutéž roli byla nominována na Oscara v kategorii nejlepší herečka v hlavní roli. Je nejstarší herečkou, která byla na Oscara navržena. Předtím byla v roce 1960 nominována na cenu BAFTA za roli ve filmu \"Hirošima, má láska\".\n\nEmmanuelle Riva se narodila ve francouzském městě Cheniménil, jako dcera Jeanne (roz. Nourdin) a Alfreda Rivových. Její dědeček byl Ital. Riva začala kariéru v Paříži po tom, co pracovala jako šička. Její nejznámější rolí je postava Elle ve filmu \"Hirošima, má láska\" z roku 1959.\n\nJejí další významné role byly ve filmech \"Adua a její družky\" (1960), \"Kněz Léon Morin\" (1961), \"Tereza Desqueyrouxová\" (1962), za kterou vyhrála Volpiho pohár na festivalu v Benátkách. Ve filmu \"\" z roku 1993 si zahrála matku Juliette Binoche. I přes svůj věk pořád pokračuje ve filmové kariéře, nejznámější role za poslední roky byla ve filmu Michaela Hanekeho \"Láska\".\n\nKdyž byla Emanuelle Riva v Hirošimě, kde točila snímek \"Hirošima, má láska\", pořídila fotografie tohoto města. O půl století později byly vystaveny, publikovány v knize a prodávány ve Francii a Japonsku.\n\nRiva je taktéž vydávanou básnířkou.\n\nMá-li film distribuční název, je uveden jako první.\n\n"}
{"id": "888997", "url": "https://cs.wikipedia.org/wiki?curid=888997", "title": "Niall Ferguson", "text": "Niall Ferguson\n\nNiall Campbell Douglas Ferguson (* 18. duben 1964, Glasgow) je britský historik skotského původu. Je profesorem na Harvardově univerzitě a pracuje rovněž jako výzkumný pracovník na univerzitě v Oxfordu a na Hooverově institutu Stanfordovy univerzity. Specializuje se na oblast ekonomické historie (zejména dějiny inflace, akciových trhů či rodu Rothschildů) a mezinárodních vztahů (zejména dějiny britského a amerického imperialismu).\n\nČasopis \"Foreign Policy\" jej v letech 2005, 2009 i 2010 zařadil mezi 100 nejvlivnějších intelektuálů světa. Jako komentátor přispíval do \"Sunday Telegraph\", \"Financial Times\" a časopisu \"Newsweek\". V Británii byl znám jako thatcherovec, v USA podporuje republikánskou stranu. \n\nJeho první manželkou byla redaktorka Susan Douglas, s níž má tři děti a rozvedl se s ní v roce 2011. V září téhož roku se oženil se svojí druhou a současnou manželkou, aktivistkou a političkou Ayaan Hirsi Aliovou. \n\n\n\n\n"}
{"id": "889001", "url": "https://cs.wikipedia.org/wiki?curid=889001", "title": "Dagmar Šírová", "text": "Dagmar Šírová\n\nDagmar Šírová (* 30. října 1986, Žďár nad Sázavou) je česká modelka a každoroční účastnice soutěží krásy.\n\nDagmar Šírová pochází ze Žďáru nad Sázavou. V letech 2002-2006 studovala na soukromé Škole ekonomiky a cestovního ruchu ve Žďáře nad Sázavou. Poté studovala na Pedagogické fakultě Masarykovy univerzity v Brně bakalářský a následně navazující magisterský obor \"Sociální pedagogika\" ve studijní programu \"Pedagogika\" v kombinované formě, který absolvovala v roce 2012 a získala titul Mgr..\n\nDagmar Šírová zvítězila v těchto soutěžích krásy:\n"}
{"id": "889002", "url": "https://cs.wikipedia.org/wiki?curid=889002", "title": "Gutau", "text": "Gutau\n\nGutau je městys v rakouské spolkové zemi Horní Rakousy, v okrese Freistadt. Žije zde obyvatel.\n\n"}
{"id": "889005", "url": "https://cs.wikipedia.org/wiki?curid=889005", "title": "Velká Británie na Letních olympijských hrách 1900", "text": "Velká Británie na Letních olympijských hrách 1900\n\nVelkou Británii na Letních olympijských hrách v roce 1900 reprezentovalo 103 sportovců (102 mužů a 1 žena) ve 16 sportovních odvětvích.\n\n"}
{"id": "889007", "url": "https://cs.wikipedia.org/wiki?curid=889007", "title": "Saskia Sassenová", "text": "Saskia Sassenová\n\nSaskia Sassenová (* 5. leden 1949, Haag) je nizozemsko-americká socioložka, profesorka na Kolumbijské univerzitě. Zabývá se především otázkami globalizace, sociologie velkoměstského života (zavedla například vlivný termín „globální město“) a migrace. Je manželkou sociologa Richarda Sennetta.\n\n\n"}
{"id": "889008", "url": "https://cs.wikipedia.org/wiki?curid=889008", "title": "Konfrontace (umění)", "text": "Konfrontace (umění)\n\nPod názvem Konfrontace se uskutečnilo několik převážně neoficiálních výstav v době komunistického režimu v 60. letech, roku 1978 a koncem 80. let. Pro přehlednost jsou zmíněny i ostatní výstavy se stejným názvem. \nVýstavy nazvané Konfrontace byly příležitostí představit – často jen v některém ateliéru nebo náhradním prostoru – privátní tvorbu zúčastněných výtvarníků. Odehrávaly se obvykle v období politického útlaku a mohly být chápány i jako konfrontace potlačovaného umění s panujícím režimem (Mikrobiologický ústav 1978).\n\nKonfrontace mohou být zároveň považovány za umělecká sdružení, protože se často jednalo o neformální skupiny (Skupina D) nebo první neoficiální vystoupení skupin založených později za příznivějších okolností – Sdružení 12/15 (1978), Tvrdohlaví (1984–1987). Jindy existovalo společenství výtvarníků a teoretiků s příbuzným a vyhraněným výtvarným cítěním (Tvůrčí skupina Konfrontace), které uspořádalo několik výstav Konfrontace (I/1960, II/1960, III/1964), ale oficiální Svaz je odmítl registrovat, nebo se skupina rozpadla aniž by se formálně ustavila (Bratislavské Konfrontácie 1961/62/63).\n\nDvě výstavy, které se uskutečnily pod jiným názvem, ale byly rovněž neoficiální, významem shodné s ostatními Konfrontacemi a předcházely vzniku skupiny Šmidrové (Malmuzherciáda, 1954, Výstava na jeden den, 1957) jsou zařazeny do přehledu pro úplnost.\n\nTaké Konfrontace uspořádané v oficiálních výstavních síních byly obvykle prvním veřejným představením tvorby skupin výtvarníků po období nesvobody (1945, Sedm v říjnu, Skupina 42, 1963 Konfrontace výtvarných skupin v Brně).\n\nPodobný význam při formování společenství výtvarníků měly i výstavy v některých neoficiálních galeriích (80. léta, Galerie Opatov, Galerie H, Kostelec nad Černými lesy) nebo samizdatové publikace jako např. Šedá cihla (Jazzová sekce, 1985).\n\nVáclav Boštík, František Gross, František Hudeček\nKarel Černý, František Gross, Václav Hejna, Bedrich Hoffstädter, František Hudeček, Josef Istler, Ota Janeček, František Jiroudek, Jan Kotík, Bohdan Lacina, Kamil Lhoták, Josef Liesler, Eugen Nevan, Arnošt Paderlík, Zdenek Seydl, Václav Sivko, Zdeněk Sklenář, Jan Smetana, Karel Souček, Václav Zykmund, Ján Želibský\n\nJan Bedřich, Bedřich Dlouhý, Jan Klusák, Jan Koblasa, Rudolf Komorous, František Mertl, Karel Nepraš, Theodor Pištěk, Ladislav Placatka\n\nBedřich Dlouhý, Jan Koblasa, František Mertl, Karel Nepraš, Jaroslav Vožniak\n\nZdeněk Beran, Guido Biasi, Vladimír Boudník, Čestmír Janošek, Jan Koblasa, Antonín Málek, Antonín Tomalík, Jiří Valenta, Aleš Veselý\n\nStanislav Benc, Vladimír Boudník, Čestmír Janošek, Jan Koblasa, Václav Křížek, Karel Kuklík, Antonín Málek, Jiří Putta, Zbyšek Sion, Antonín Tomalík, Jiří Valenta, Aleš Veselý\nJiří Balcar, Vladimír Boudník, Josef Istler, Čestmír Janošek, Jan Koblasa, Mikuláš Medek, Karel Nepraš, Robert Piesen, Zbyněk Sekal, Jiří Valenta, Aleš Veselý \nStanislav Benc, Vladimír Boudník, Miloslav Hotový, James Janíček, Čestmír Janošek, Čestmír Krátký, Karel Kuklík, Antonín Málek, Pavel Nešleha, Zbyšek Sion, Antonín Tomalík, Jiří Valenta\nKonfrontácia I (1961, krám J. Jankoviče, Bratislava-Petržalka)\nMarián Čunderlík, Jozef Jankovič, Juraj Kočiš, Dagmar Kočišová, Pavel Máňka, Eduard Ovčáček, Miloš Urbásek, Dušan Valocký \nKonfrontácia II (1962, ateliér A. Rudavského, Bratislava-Podunajské Biskupice)\nMarián Čunderlík, Andrea Dobošová, Mira Haberernová, Jozef Jankovič, Juraj Kočiš, Dagmar Kočišová, Pavel Máňka, Anastázia Miertušová, Eduard Ovčáček, Andrej Rudavský, Mária Rudavská, Miloš Urbásek, Dušan Valocký \nKonfrontácia III (1963, byt I. Mačáka, Bratislava)\nMarián Čunderlík, Jozef Jankovič, Juraj Kočiš, Dagmar Kočišová, Eduard Ovčáček, Miloš Urbásek\nKonfrontácia IV (1964, Foyer malej scény ND, Bratislava)\nMarián Čunderlík, Rudolf Fila, Mira Haberernová, Jozef Jankovič, Juraj Kočiš, Dagmar Kočišová, Eduard Ovčáček, Miloš Urbásek, Jiří Valenta\nKonfrontácia V (1964, Galéria Cypriána Majerníka, Bratislava)\nMarián Čunderlík, Rudolf Fila,Mira Haberernová, Jozef Jankovič, Juraj Kočiš, Dagmar Kočišová, Anastázia Miertušová, Eduard Ovčáček, Miloš Urbásek\n\nFrantišek Bič, Antonín Čalkovský, Čeněk Dobiáš, Vladimír Drápal, Rudolf Fila, Jiří Hadač, Oldřich Hanzl, Robert Hliněnský, Karel Hyliš, Dalibor Chatrný, Jozef Jankovič, Josef Kadula, Slavoj Kovařík, Karel Kryl (sochař), Jánuš Kubíček, Josef Kubíček, Zdeněk Macháček, Bohumír Matal, Jan Maria Najmr, Pavel Navrátil, Miroslav Netík, František Šenk, Antonín Širůček, Miroslav Štolfa, Inez Tuschnerová, Vladislav Vaculka, Oldřich Vašica, Karel Veleba, Emil Weirauch, Václav Zykmund\n\nHelena Ambrozová, Jaroslav Bejček, Alexander Beran, Miroslav Josef Černý, František Hora, Miroslav Houra, Milan Janáček, Jaroslav Klápště, Jiří Klein, Jan Koblasa, Vladimír Komárek, Eva Kubínová Volfová, Antonín Lábr, Ladislav Lapáček, Miroslav Matouš, Milena Pilná Talaváňová, Dan Richter, Karel Solařík, Jaroslava Solovjevová, Vladimír Šavel, Milan Šelbický, Josef Šimůnek, Zdeněk Veselý, Karel Vysušil\n\nEva Bednářová, Olga Čechová, Hugo Demartini, Karel Malich, Jiří John, Stanislav Kolíbal, Mikuláš Medek, Stanislav Podhrázský, František Ronovský\n\nJiří Beránek, Marie Blabolilová, Václav Bláha, Ivan Bukovský, Kurt Gebauer, Lubomír Janečka, Jarmila Janůjová, Petr Kouba, Hedvika Krejčová, Antonín Kroča, Vladimír Novák, Ivan Ouhel, Petr Paderlík, Petr Pavlík, Bohumil Peroutka, Michael Rittstein, Bronislava Salachnová, Pavel Smolík, Jiří Sozanský, Tomáš Švéda, Eva Tomková\n\nJan Antoš, Jan Bačkovský, Pavel Beneš, Richard Bobůrka, Michal Cihlář, Tomáš Císařovský, Jiří David, Stanislav Diviš, Jiří Kornatovský, Marius Kotrba, Martin Mainer, Aleš Najbrt, Petr Nikl, Otto Placht, Jiří Plieštik, Josef Pluhař, Antonín Střížek, Kryštof Trubáček, Petr Vaněček\n\nJan Antoš, Jan Bačkovský, Pavel Beneš, Ueli Binder, Richard Bobůrka, Michal Cihlář, Tomáš Císařovský, Jiří David, Stanislav Diviš, Niels Eric Gjerdevic, René Hora, Nina Kalinová, Jiří Kornatovský, Marius Kotrba, Michal Machát, Martin Mainer, Jan Merta, Aleš Najbrt, Jaromíra Němcová, Petr Nikl, Otto Placht, Jiří Plieštik, Josef Pluhař, Michal Rajniš, Antonín Střížek, Kateřina Štenclová, Kryštof Trubáček, Petr Vaněček\n\nJan Antoš, Jan Bačkovský, Anna Bartusová, Pavel Beneš, Ueli Binder, Richard Bobůrka, Erika Bornová, Michal Cihlář, Tomáš Císařovský, Kateřina Czerpak, Jiří David, Stanislav Diviš, Jiří Kornatovský, Marius Kotrba, Martin Mainer, Jiří Načeradský, Aleš Najbrt, Jaromíra Němcová, Petr Nikl, Rostislav Novák, Miroslav Pesch, Otto Placht, Jiří Plieštik, Josef Pluhař, Magdalena Rajnišová, Petr Sládek, Antonín Střížek, Kateřina Štenclová, Kryštof Trubáček, Petr Vaněček\n\nJan Antoš, Jan Bačkovský, Erika Bornová, Michal Bouzek, Michal Cihlář, Tomáš Císařovský, Kateřina Czerpak, Jiří David, Stanislav Diviš, Michal Gabriel, Pavel Humhal, Jiří Kornatovský, Marius Kotrba, Jiří Kovanda, Karel Kovařík, Vlastimil Krčmář, Martin Mainer, Jan Merta, Aleš Najbrt, Jana Němcová, Petr Nikl, Rostislav Novák, Aleš Ogoun, Miroslav Pesch, Otto Placht, Zbyněk Prokop, Magdalena Rajnišová, Jaroslav Róna, František Skála ml., Vladimír Skrepl, Petr Sládek, Ladislav Sorokáč, Antonín Střížek, Čestmír Suška, Miroslav Šnajdr ml., Kateřina Štenclová, Ladislav Štros, Margita Titlová Ylovsky, Roman Trabura, Kryštof Trubáček, Chrudoš Valoušek, Petr Vaněček\n\nJan Ambrůz, Marie Birchler Suchánková,Erika Bornová, Michal Bouzek, Lukáš Bradáček, Tomáš Císařovský, Jiří David, Markéta Davidová, Stanislav Diviš, Jana Durišová, Iveta Dušková, Michael Fidra, Michal Gabriel, Vladimír Kafka, Richard Konvička, Marius Kotrba, Jiří Kovanda, Vlastimil Krčmář, Aleš Najbrt, Martin Němec, Petr Nikl, Rostislav Novák, Petr Otto, Otto Placht, Petr Pouba, Magdalena Rajnišová, Martina Riedlbauchová, Jaroslav Róna, František Skála ml., Vladimír Skrepl, Petr Sládek, Ladislav Sorokáč, Antonín Střížek, Monika Ševčíková, Kateřina Štenclová, Oldřich Tichý, Jan Vágner, Vít Vejražka, Eva Vejražková\n\nJan Belda, Pavel Beneš, Michal Blažek, Richard Bobůrka, Erika Bornová, Michal Bouzek, Daniel Brunovský, D. Bukovský, David Cajthaml, Tomáš Císařovský, R. Cvrček, Stanislav Černý, Jiří David, Stanislav Diviš, Marie Dočekalová, Iveta Dušková, Roman Havlík, Marek Hlupý, Jaroslav Horálek, Pavel Humhal, Martin John, Jiří Kačer, Vladimír Kafka, Kajda, Viktor Karlík, Petr Kavan, Katarina Kissoczy, Vladimír Kokolia, Ivan Komárek, Richard Konvička, Jiří Kornatovský, Mario Kotrba, Jiří Kovanda, Karel Kovařík, Vlastimil Krčmář, Tereza Kučerová, Zdeněk Lhotský, Petr Lysáček, J. Macek, Martin Mainer, Jan Merta, Martin Mička, Pavel Míka, Stefan Milkov, Jiří Načeradský, Aleš Najbrt, David Němec, Petr Nikl, Rostislav Novák, Aleš Ogoun, Bohuslava Olešová, Alexander Pečev, Milan Perič, Karol Eichler, Jan Pištěk, Otto Placht, Juraj Plieštik, Petr Pouba, Magdalena Rajnišová, Martina Riedlbauchová, Jaroslav Róna, Simona Rybáková, L. Scaeffer, František Skála ml., Vladimír Skrepl, Petr Sládek, Čestmír Suška, Renata Svobodová, J. Škrabka, Iveta Šolcová, Kateřina Štenclová, Roman Ťálský, Laco Teren, Roman Trabura, Kryštof Trubáček, Jan Vágner, Vít Vejražka, Eva Vejražková\n\n\n\n"}
{"id": "889010", "url": "https://cs.wikipedia.org/wiki?curid=889010", "title": "Kadijivka", "text": "Kadijivka\n\nKadijivka (, ) je město v Luhanské oblasti na Ukrajině. Leží na říčce Komyšuvaše (přítoku Luhaně) v oblasti Donbasu zhruba 50 kilometrů západně od Luhansku, hlavního města oblasti. V roce 2011 v něm žilo 79 tisíc obyvatel. V letech 1937-1943 se jmenovalo Sergo () podle přezdívky Grigorije Konstantinoviče Ordžonikidzeho a v letech 1978-2016 bylo přejmenováno podle Alexeje Stachanova na Stachanov ().\n"}
{"id": "889012", "url": "https://cs.wikipedia.org/wiki?curid=889012", "title": "Miss Vysočiny", "text": "Miss Vysočiny\n\nMiss Vysočiny Open je \"soutěž o nejkrásnější dívku Vysočiny\".\n\nSoutěž vznikla v roce 1995 v Domě dětí a mládeže ve Žďáře nad Sázavou jako Miss studentka Vysočiny. V roce 1997 do roku 2008 byla soutěž organizována v sále Domu kultury ve Žďáře nad Sázavou jako Miss Vysočiny. V roce 2009 byla soutěž poprvé v historii „open“ – Miss Vysočiny Open, tzn. že se do ní mohou hlásit všechny dívky z celé České republiky, nejen dívky z kraje Vysočina jako to bylo v předchozích ročnících.\n\n\n\n"}
{"id": "889013", "url": "https://cs.wikipedia.org/wiki?curid=889013", "title": "Jan Vytásek", "text": "Jan Vytásek\n\nJan Vytásek (* 18. listopadu 1977 Praha) je pražský pop-rockový písničkář. Jako nejmladší účinkující se objevil v koncertní verzi muzikálu \"Vlasy\", jako finalista Top 10 v soutěžích Bohemia talent a Zlín talent 2001 a prošel několika žánry. Působil jako frontman ve skupinách Professor, Lightmotif, PartyLeaders, Co a především své domácí autorské sestavy Jan Vytásek & Blackbirds.\n\nV roce 2001 ČT 1 vybrala jeho autorskou skladbu pro pořad „Začínáme“ věnovaný mladým talentům. V letech 2000–2005 byl díky své osobité interpretaci vyhledávaným účinkujícím pro oficiální fankluby Beatles a Queen, a objevil se i na koncertech s klasickým repertoárem. Odmítl však tehdy několik nabídek stát se výhradně oficiálním „Queen revivalem“, protože se cítil zároveň jako autor a nechtěl profitovat pouze z image a práce slavných skupin.\n\nV roce 2007 se proto vrátil k pop-rockovým kořenům a z vlastních prostředků začal natáčet autorské album. V roce 2008 vydal kompletně ve vlastní produkci pop-rock-countryové českoanglické debutové autorské album \"Lost And Found\" – Ztracený a znovunalezený (vydalo Good Day Records 2008), které získalo velmi pochvalné recenze. Oslovená česká media deska příliš nezajímala, proto dostala paradoxně první recenzi nejdříve v Music Nashville v USA, Indies Islands USA, na Slovensku a nakonec i v Česku. Autorské CD podpořili a pokřtili Petr Janda a bývalý tajemník Freddieho Mercuryho Peter Freestone, se kterým se spřátelil na zahraničních cestách v rámci fanklubu Queen a přineslo především singly „Shine Through The Night“ a „Přísahám“ (I Swear To You). Objevil se i jako předskokan skupiny Olympic.\n\nKromě České republiky účinkoval doposud i v Polsku, Maďarsku, Švýcarsku, Německu a Anglii a dalších státech Evropy. V roce 2010 získal Zvláštní cenu poroty za píseň „Make A Wish“ (Přání) na mezinárodním festivalu v Polsku. V roce 2012 bodoval i v pražské Portě – neoficiální 3. místo – autor, oficiální 2. místo – interpret, 1. místo – autor a rovněž vystoupil jako host na „Koncertě Laureatow“ v Polsku se svojí autorskou skladbou spolu s místním symfonickým orchestrem. V roce 2013 vydal DVD+MP3 album \"Live@Joe\" jako záznam živého koncertu obsahujícím některé coververze, starší autorské skladby a novinky. Album získalo pochvalnou recenzi v Rock & Pop.\n\nVěnuje se občas psaní písní i pro jiné interprety, zhudebnil například text Michala Horáčka „Going For The Ride“, píseň byla zařazena do programu „Recitál Speciál“.\n\nDne 3. prosince 2015 vyšel dlouho avizovaný ojedinělý projekt – konceptuální písničkářské album \"Ženský kalendář – Volume I\". Album se směsí popu, rocku a amerického country vznikalo ve vlastní produkci, z velké části ve vlastnoručně postaveném studiu Blackbird, s přispěním hostů (Norbi Kovács, Martin Linhart, atd.). Výsledný mix obstaral Milan Cimfe ze studia Sono a písně a videoklipy „Plamínky“, „Angelina“ a „Lady M“ se i bez podpory managementu nárazově objevují v nezávislých radiových stanicích, podobně jako dříve „Přísahám“ či „Shine Through The Night“. Kmotrem alba se stali textař Michal Horáček a reportér Tomáš Kraus.\n\nV dubnu 2016 se umístil ve finále pražské Porty zároveň v kategorii dvou postupujících písní jako autor (Plamínky) a na prvním místě jako interpret. V červnu 2016 získal se svojí písní druhé místo z 226 účastníků z 16 zemí na Mezinárodním festivalu Carpathia v Polsku. V červnu 2016 získal cenu poroty Porty Řevnice za pěvecký výkon.\n\nV roce 2018 opět zabodoval na mezinárodním festivalu Carpathia a to ve finálové osmičce dvěma oceněními poroty. Tentýž rok byl pozván a oceněn cenou poroty na mezinárodním soutěži Kaunas Talent v Litvě a za svojí coververzi hitu „We Are The Champions“ skupiny Queen si vysloužil bouřlivé ocenění publika Žalgaris Areny ve speciální edici koncertu nazvaném \"In Memoriam\".\n\nV současné době koncertuje solo i se svojí skupinou Blackbirds a do jeho repertoáru patří směs oblíbených coververzí a autorských skladeb.\n\n\n"}
{"id": "889019", "url": "https://cs.wikipedia.org/wiki?curid=889019", "title": "Tuberóza hlíznatá", "text": "Tuberóza hlíznatá\n\nTuberóza hlíznatá (\"Polianthes tuberosa\", ve staré literatuře i \"Polyanthes\"), známá též jako nocovka, noční hyacint nebo bělokvět, je vytrvalá rostlina s výrazným, bílým, silně vonícím květenstvím. Oblíbena byla zejména v období secese. Je zdrojem vonných silic. Rodové jméno vychází z latinského slova \"tuberosus\", které znamená zduřelý a vztahuje se ke kořenovým hlízám. Podle taxonomického systému APG III patří do čeledi chřestovitých (\"Asparagaceae\"), kde je řazena do podčeledi agávových (\"Agavoideae\").\n\nPůvodní je v Mexiku, spolu s dalšími druhy rodu \"Polianthes\". Zde obývá i sušší místa a v teplých oblastech vystupuje až do 2500 m n. m.\nProtože tuto atraktivní rostlinu brzy po objevení Ameriky Portugalci nebo Nizozemci přenesli k pěstování do jižní Asie, zejména do východní Indie, odkud se široce rozšířila, je ve starší literatuře jako země původu mylně uváděna Indie.\n\nRostlina si vytváří zásobní hlízy, mírně připomínající cibuli. Z pevné, dužnaté hlízy vyrůstají trávovité, až 30 cm dlouhé listy. Z trsu listů vyraší 50 až 100 cm vysoký stvol, někdy i více stvolů. Je řídce porostlý krátkými lístky. V horní části stvolu jsou v dlouhém klasovitém hroznu uspořádané květy. Mají dlouhou úzkou trubku, která napřed roste vzhůru a pak se stáčí kolmo ke stolu. Na její bázi jsou zelené listeny. Koruna je široce rozevřená se 6 okvětními lístky. Plnokvěté kultivary mají lístky zmnožené. Jsou voskově bílé, někdy s narůžovělými špičkami až narůžovělé, vzácně žluté. Blizna je trojklaná. Květy mají specifickou, intenzivní až omamnou vůni. Otevírají se v noci a jsou velmi trvanlivé. Semeník je trojpouzdrý, spodní a dozrává v suchou tobolku s mnoha semeny.\n\nJe značně odolná a tak se pěstuje se v mnoha teplých oblastech, mimo Severní Ameriku např. v severní Africe, jižní Evropě, Íránu, Gruzii a zejména v Asii. Brzy po svém objevení byla přenesena do Indie, kde se stala velmi populární a šířila se dále.\n\nAztékové nazývali tuberózu \"omixochitl\" (společně s příbuznou \"Polianthes mexicana\"). Na Kubě ji nazývají \"azucena\". Na Havaji byla obvyklou pohřební květinou.\n\nTuberóza se stala široce užívanou v hinduistické tradici a rituálech, např. jako svatební květina, na svátek narození Budhy. Nazývá se \"Rajnigandha\", což znamená noční vůně. Názvy s obdobným významem má i v dalších jazycích Asie, v bengálštině, tamilštině, čínštině, japonštině.\n\nV Evropě byla pěstována již od konce 17. století. Jako hrnková kvetoucí rostlina byla velmi oblíbena v 19. století a období secese. Byly vypěstovány také plnokvěté kultivary, populární byl kultivar 'The Pearl' ('La Perle'). Hojně se pěstovala i v Americe. V teplých oblastech je dnes rozšířena pro venkovní výsadbu.\n\nZ květů se k získává silice pro výrobu různých voňavek, tzv. tuberózového parfému. Pěstováním pro výrobu parfémů byla proslulá jižní Francie. Silice je velmi ceněná přísada do luxusních a smyslných parfémů. Frederic Malle, majitel společnosti Editions de Parfums hodnotí její vůni takto: \"Tuberóza je zajímavě kontrastní květina, ve které se snoubí dvě stránky – jedna je jásavá, svěží, slunečná, druhá tělesná, smyslná, až maličko obscénní.\"\n\nZe silice se připravuje olej, který má relaxační účinky na mysl, nervovou soustavu a svaly. Tlumí křeče a úporný kašel. Specifické složky silice stimulují části mozku odpovědné za sexuální pocity a libido. Olej je doporučován při léčbě frigidity a erektilní dysfunkce.\n\nV obchodech se jen vzácně na jaře nabízejí hlízy, podobně jako u jiných hlíznatých květin a cibulovin.\n\n"}
{"id": "889037", "url": "https://cs.wikipedia.org/wiki?curid=889037", "title": "Žebětín (přírodní památka)", "text": "Žebětín (přírodní památka)\n\nŽebětín je přírodní památka ev. č. 5743 poblíž obce Moravské Bránice, na katastru města Dolní Kounice v okrese Brno-venkov.\n\nPředmětem ochrany jsou teplomilná stepní a lesostepní společenstva s dominantním porostem úzkolistých suchých trávníků s výskytem četných zvláště chráněných druhů rostlin a živočichů, zejména evropsky významného druhu koniklece velkokvětého.\n"}
{"id": "889047", "url": "https://cs.wikipedia.org/wiki?curid=889047", "title": "Dual in-line package", "text": "Dual in-line package\n\nDual in-line package (DIP) je v elektronice častý způsob provedení pouzdra integrovaných obvodů. Pouzdro DIP je pouzdro se dvěma řadami pinů pro THT osazování, kde rozteč pinů je 2,54mm (tj. 0,1 palce), šířka ploché strany pinů je 0,6mm, výška 3mm.\n\nNázev je vždy tvořen ve formátu DIP\"x\", kde \"x\" označuje celkový počet pinů. Například DIP8 označuje pouzdro s osmi piny. V současné době drtivě převažuje použití pouzder pro povrchovou montáž. Výhodou pouzder DIP proti SMD technologiím je možnost manuálního pájení.\n\nJiný název pro tato pouzdra je Dual in-line (DIL). Někteří autoři uvádějí, že mají stejnou rozteč, ale kruhové piny.\n\nStejné označení se používá i pro patice pro tyto obvody.\n\nShodné rozměry a uspořádání vývodů mají DIP přepínače.\n\nDIP tedy označuje standardizovanou rozteč a rozměry pinů používanou jak pro patice, tak pro součástky (integrované obvody, mikroprocesory, LCD a LED displeje). Například první procesor architektury x86 Intel 8086 používal pouzdro DIP40.\n\nVývody pouzder DIP a DIL se při pohledu shora (z druhé strany než kam směřují vývody) číslují od značky na kratší straně pouzdra proti směru hodinových ručiček.\n\nNěkteré součástky v pouzdře DIP nebo DIL nemusí mít vyvedené všechny piny. Může jít např. o zobrazovače LED číslic, nebo součástky, u kterých vývody ustoupily chladicím křidélkům. Zbývající vývody bývají číslované tak, jako kdyby součástka měla všechny vývody.\n\nK poměrně často používaným pouzdrům patří SIP (Single in-line package), které má jednu řadu pinů (téměř nepoužívaný SIL má jednu řadu kruhových pinů). Pro součástky s velkým počtem vývodů se používají pouzdra QIP a QIL, jejichž vývody na dvou stranách pouzdra jsou díky různé délce vývodů uspořádány do čtyř řad.\n\nPouzdra mikroprocesorů mají často i stovky vývodů, umístěných do \"matice\". Často o daném pouzdru hovoříme jako o \"pouzdru socket ...\", podle patice pro kterou jsou určeny.\n\n"}
{"id": "889048", "url": "https://cs.wikipedia.org/wiki?curid=889048", "title": "Edgars Bertuks", "text": "Edgars Bertuks\n\nEdgars Bertuks (* 1. ledna 1985 Alūksne, Lotyšsko) je lotyšský reprezentant a mistr světa v orientačním běhu. Největší úspěch kariéry zaznamenal na mistrovství světa 2012, kde se velmi překvapivě stal mistrem světa na krátké trati. V závodě porazil o pět vteřin ruského závodníka Valentina Novikova. Na tomto mistrovství získal také bronzovou medaili z longu, kterou dokázal obhájit i na následujícím mistrovství světa ve Finsku. V současnosti běhá za lotyšský klub \"OK Alūksne\" a finský \"Turun Metsänkävjät\".\n\nVystudoval Technickou univerzitu v Rize, kde získal bakalářský titul v oboru chemického inženýrství. Předtím, než se v roce 2011 stal profesionálním orientačním běžcem, pracoval pro společnost Siemens Healthcare. V roce 2012 si vzal orientační běžkyni Kristīni Bertuku. V roce 2017 založil vlastní firmu se sportovním oblečením pod značkou \"True Story\".\n\n"}
{"id": "889055", "url": "https://cs.wikipedia.org/wiki?curid=889055", "title": "Stepokur kirgizský", "text": "Stepokur kirgizský\n\nStepokur kirgizský (\"Syrrhaptes paradoxus\") je středně velký druh asijského ptáka z čeledi stepokurovitých (délka těla 27–32 cm; bez ocasu dlouhého 4–11 cm). Obývá stepi. Nepravidelně zalétá až do západní Evropy, někdy mají zálety charakter menších invazí vedoucích k hnízdění. Několikrát byl zaznamenán také na území České republiky (na Moravě a ve Slezsku), naposledy v roce 1934.\n\n"}
{"id": "889058", "url": "https://cs.wikipedia.org/wiki?curid=889058", "title": "Sedmihlásek švitořivý", "text": "Sedmihlásek švitořivý\n\nSedmihlásek švitořivý (\"Hippolais polyglotta\") je malý druh pěvce z čeledi rákosníkovitých. Je velmi podobný sedmihláskovi hajnímu, kterého zastupuje v jihozápadní Evropě. Liší se hlavně následujícími znaky: trochu kratším zobákem, viditelně kratšími a méně špičatými křídly (přesah ručních letek tvoří pouze polovinu délky ramenních letek), navíc více jednobarevně zbarvenými, vždy bez světlých lemů loketních krovek. Nohy má šedavé nebo se slabým hnědavým odstínem. Obě pohlaví jsou zbarvena stejně. Žije ve stejných biotopech jako sedmihlásek hajní (lesy, parky), ale obývá i křoviny s roztroušenými stromy. Tažný druh, se zimovišti v Africe.\n\nV roce 1864 byl jeden jedinec nalezen v Olomouci; jedná se zatím o jediný prokázaný výskyt druhu na území České republiky.\n\n"}
{"id": "889066", "url": "https://cs.wikipedia.org/wiki?curid=889066", "title": "Drozd černohrdlý", "text": "Drozd černohrdlý\n\nDrozd černohrdlý (\"Turdus atrogularis\") je středně velký druh pěvce z čeledi drozdovitých, blízce příbuzný drozdovi rudohrdlému. Samec je svrchu hnědavošedý, s výrazně kontrastující černou hrudí a hrdlem. Samice má hruď hustě tmavě tečkovanou a čárkovanou. Žije v tajze na Sibiři západně od Uralu, odkud se občas zatoulává do západní Evropy. Na území České republiky je znám jediný výskyt z Prahy (1854–1870).\n"}
{"id": "889073", "url": "https://cs.wikipedia.org/wiki?curid=889073", "title": "Tilt-shift", "text": "Tilt-shift\n\nTilt-shift je efekt optické iluze ve fotografování. Fotograf zachytí například město, poté je upraví efektem tilt-shift a náhodný pozorovatel se může domnívat, že jde o miniaturu města, či návrh architektonického modelu. Efektu je docíleno manipulací s nízkou hloubkou ostrosti, ať už objektivem fotoaparátu, nebo úpravou na počítači.\n\n\n\nRestituce fotografie je úprava perspektivního zkreslení, kdy se sbíhají zpravidla svislé linie, které působí rušivě zejména na snímcích architektury. Profesionální fotografické přístroje umožňují korigovat perspektivní zkreslení pomocí speciálních naklápěcích a posuvných objektivů (objektivy \"tilt-shift\" nebo \"perspective control\") již při expozici snímku posunem optické osy objektivu vzhledem k ose filmu nebo snímače.\n\nU snímků pořízených běžnými fotografickými přístroji, které neumožňují korigovat perspektivní zkreslení, lze perspektivu do jisté míry upravit při zpracování. Restituce klasických fotografií, zhotovených v temné komoře, se provádí buď pravou nebo nepravou restitucí.\n\nRestituci digitálních fotografií je možné provádět softwarově grafickým editorem pomocí funkcí transformace nebo úpravy perspektivy.\n"}
{"id": "889076", "url": "https://cs.wikipedia.org/wiki?curid=889076", "title": "Golubovci", "text": "Golubovci\n\nGolubovci (v srbské a černohorské cyrilici Голубовци) jsou obec, nacházející se jižně od černohorské metropole Podgorica, nedaleko mezinárodního letiště Podgorica - Golubovci a silnice spojující Podgorici s jaderským přístavem Petrovac. \n\nObec se rozkládá v úrodné středomořské Zetské nížině, která se táhne od hlavního města Podgorice až po Skadarské jezero. Z urbanistického hlediska netvoří Golubovci oddělenou jednotku, nýbrž spolu se všemi dalšími sídelními jednotkami vytvářejí jeden celek, který odpovídá definici tzv. sídelní kaše. Nejedná se ovšem o zástavbu vysloveně novou, jako je tomu např. v západních zemích.\n\nAdministrativně jsou součástí hlavního města, ale i tak představují samostatnou opštinu (spadá pod ni celkem 19 sídel).\n\nGolubovci měly v roce 2003 2869 obyvatel, kteří se v posledním sčítání lidu přihlásili buď k srbské, nebo černohorské národnosti. \n\nNa území obce sídlí také fotbalový tým FK Zeta, který patří k nejúspěšnějším klubům z Černé Hory.\n"}
{"id": "889077", "url": "https://cs.wikipedia.org/wiki?curid=889077", "title": "Rahel Friederichová", "text": "Rahel Friederichová\n\nRahel Friederichová (* 22. leden 1986, Curych ) je švýcarská reprezentantka v orientačním běhu. Mezi její největší úspěchy na mezinárodní scéně patří páté místo ze sprintu na Mistrovství světa 2012 ve švýcarském Lausanne. V současnosti běhá za švýcarský klub OLG Basel a za švédský klub Leksands OK za který startuje ve skandinávii.\n\n"}
{"id": "889081", "url": "https://cs.wikipedia.org/wiki?curid=889081", "title": "Přežít!", "text": "Přežít!\n\nPřežít! (též Téměř jsem to nepřežil, v anglickém originále I Shouldn't Be Alive) je dokumentární seriál, který byl vysílán v letech 2005–2006 na televizní stanici Discovery a v letech 2010–2012 na stanici Animal Planet. Každý díl má samostatný děj, který popisuje nebezpečnou situaci jedné, či více osob, ze které vyvázli pouze o vlásek.\n\nDěj vždy vypravuje skutečná osoba, která téměř smrtelnou situaci zažila. Herci tuto situaci hrají, aby divák měl přesnější představu o závažnosti situace. Seriál je tedy tvořen řadou rekonstrukcí, a příběh je postupně odhalován. Podobným způsobem je natáčen například seriál Letecké katastrofy.\n\nJednotlivé díly popisují například: Zabloudění v džungli, uvíznutí výletníků v Himálaji, pád výletního letadla a mnoho dalších situací. Celkem bylo nalezeno 6 sérií, jež dohromady tvoří 60 epizod.\n\nVýkonným producentem seriálu Přežít! byl britský televizní producent John Smithson. Mezi režiséry, kteří se na výrobě podíleli, jsou například Sid Bennett (Prehistorický park), Tim Conrad (\"Iceland Volcano: The Next Erruption\") nebo Mark Westcott (Muž, žena, divočina).\n"}
{"id": "889082", "url": "https://cs.wikipedia.org/wiki?curid=889082", "title": "Jan Petrov", "text": "Jan Petrov\n\nMgr. et Mgr. Jan Petrov, Ph. D., LL.M., (* 23. února 1981) je český právník, bývalý ředitel Justiční akademie. Je absolventem Právnické fakulty Univerzity Karlovy a Fakulty sociálních věd Univerzity Karlovy, obor ekonomie a finance. Titul L.L.M získal jako stipendista Fulbrightova nadace na New York University School of Law v oboru Business Law.\n\nZačínal jako asistent předsedkyně Nejvyššího soudu ČR, v oblasti investičního bankovnictví pracoval ve společnosti \"Wood&Company\", roční právní praxi získal jako koncipient společnosti \"Weil Gotshal and Manges\".\n\nJe členem rekodifikační komise pro přípravu občanského zákoníku, Komise pro aplikaci nové civilní legislativy (KANCL).\n\nOd dubna 2011 do května 2014 byl ředitelem Justiční akademie. Pod jeho vedením akademie pracovala na klasických i inovativních vzdělávacích programech, především v oblastech ekonomického vzdělání soudců, rekodifikace občanského a obchodního práva, i v dovednostech jako akademické psaní.\n\nJe přispívatelem odborného blogu \"Jiné právo\", zajímá se především o obchodní právo a problematiku náhrady škody.\n\n"}
{"id": "889090", "url": "https://cs.wikipedia.org/wiki?curid=889090", "title": "Mistrovství světa v judu 2010", "text": "Mistrovství světa v judu 2010\n\nXXVI. mistrovství světa se konalo v Jojogi National Gymnasium v Tokiu ve dnech 9.-13. září 2010.\n\n\n\n"}
{"id": "889091", "url": "https://cs.wikipedia.org/wiki?curid=889091", "title": "Sahiwalský skot", "text": "Sahiwalský skot\n\nSahiwalský skot, sahiwal, je plemeno zebu chované především v Pákistánu a v Indii. Původní oblastí chovu byla oblast Sahiwal v západním Paňdžábu v Pákistánu, plemenná kniha je vedena od roku 1941 v Indii. \n\nJe to kompaktní, dobře osvalený skot středního tělesného rámce. Má klenuté čelo a dlouhé uši, zvířata jsou rohatá, rohy jsou dlouhé a směřují dozadu. Trup je hluboký, končetiny středně dlouhé a pevné. Nápadný je dlouhý, visící lalok. Zbarvení je červené až červenohnědé. V Indii se chová pro mléko, roční užitkovost je asi 2000 kg mléka, které obsahuje téměř 5 % tuku. V jiných zemích se uplatňuje i pro produkci masa. K tahu se nehodí, je pomalý. Je to plemeno pozdní, poprvé se telí ve věku 32-40 měsíců, ale je nenáročné, přizpůsobivé a odolné vůči vysokým teplotám. \n"}
{"id": "889092", "url": "https://cs.wikipedia.org/wiki?curid=889092", "title": "Tetra paraguayská", "text": "Tetra paraguayská\n\nTetra paraguayská (\"Moenkhausia sanctaefilomenae\") je sladkovodní ryba z čeledi tetrovitých (\"Characidae\"), tvarem podobná tetře velkošupinné (\"Moenkhausia oligolepis\")\n\nTrup je vysoký, oválovitě mírně protáhlý a ze stran zploštělý. Tělo má stříbřitě lesklé s poměrně velkými šupinami s tmavou obrubou. V horní části má tělo hnědavý až zelenavý nádech, na bříšku s mírně žlutavým leskem. Na kořeni ocasu je široký černý příčný pás, vpředu lemovaný žlutě lesklým proužkem. Na ocasní ploutvi je černá skvrna stříbřitě olemovaná. Oční duhovka je v horní polovině výrazně krvavě červená. Všechny ploutve jsou téměř čiré s nepatrným kouřově šedým nádechem, hřbetní je u kořene s olivově zbarvená. První paprsky břišní a řitní ploutvičky jsou bílé nebo jen s bílou špičkou. Postranní čára je nepatrně zbarvená tyrkysovým třpytem. Skřele stříbřitě lesklé. Vzhledem k tomu, že se jedná o klidné a bezproblémově chovatelné ryby můžeme je snadno chovat ve společném akváriu s jiným (nejlépe) jihoamerické rybami. Jedním ze základních požadavků chovu tohoto druhu je chov v minimálním počtu 8 kusů rybek. V malých skupinách mohou páry, nebo individuálně chovaní jedinci trpět komplikacemi v sociální chování. Dorůstá délky až 7 cm a dožívá se až 5 roků.\n\nPohlavní rozdíly u dospělých jedinců jsou dostatečně patrné:\nPochází z Jižní Ameriky a přirozenými lokalitami výskytu jsou vodní toky na území Bolívie, Brazílie, Paraguaye a Uruguaye a to povodí řek Paranaiba v pánvi Paranahyba a Rio Paraguay v Brazílii, horní tok řeky Paraná a povodí São Francisco a dále povodí řeky Uruguay.\nObecně platí pro chov tyto údaje:\nChov v akváriu je bezproblémový. K chovu se je možno použít nádrž už od objemu 50 l. Při chovu většího počtu ryb se doporučuje nádrž větší velikosti, vždy hustě osázená. Tetra paraguayská je klidná, hejnová rybka, někdy je při méně početném hejnu plachá, ráda se zdržuje ve střední a horní vrstvě vodního sloupce. Vhodná do společenských nádrží. Přestože v přírodním prostředí obývají vody spíše měkké a mírně až silně kyselé, na živiny chudé (tzv. \"černá voda\"), snášejí dobře i tvrdší a méně kyselou vždy dobře okysličenou vodu. Doporučuje se použití tmavě zbarveného substrátu. Použitím rašeliny nebo starých vylouhovaných (nejen) dubových kořenů ve vodě podpoříme tvorbu huminové kyseliny a tím vytvoříme rybám adekvátní životní podmínky. Žluté až jantarové zabarvení (čisté) vody odpovídá přirozenému prostředí a mj. pomáhá i lépe zvýraznit vybarvení ryb. Stejně jako u mnoha dalších teter se doporučuje použít a to jako úkryt a nebo i pro zastínění akvária (alespoň částečně) plovoucí rostliny.\n\nTetra paraguayská přijímá jakoukoliv potravu. Jako většina tetrovitých je všežravec - potravou jsou nitěnky, roupice, pakomáří larvy a tzv. patentky, koretry, (perloočky, dafnie, buchanky, a to živé nebo i mražené, apod.) a suché vločkové krmivo. Krmit je lépe méně, ale častěji, potrava by měla být pestrá. Občasnou součástí by mělo být i rostlinné krmivo. Příležitostně mohou okusovat jemnolisté rostliny nebo jejich mladé výhonky a kořínky – což lze použít i ke krmení – jako např. malý okřehek (\"Lemna minor\") – viz též Okřehkovité.\nChovný pár umístíme do menší nádrže bez písku s volně vloženými plovoucími jemnolistými rostlinami, voda polotvrdá (jikry kladou na dno, někdy i na rostliny). Po vytření chovný pár ihned odlovíme. Rybky jsou velmi plodné - jiker bývá 500 až 800 kusů. Potěr se líhne za 36 hodin. Po rozplavání se musí potěr vydatně a pravidelně krmit drobnou živou i sušenou potravou. Plůdek rychle roste. Po 14 dnech je třeba rybky roztřídit podle velikosti, jinak silnější jedinci požerou malé a slabší jedince.\n"}
{"id": "889094", "url": "https://cs.wikipedia.org/wiki?curid=889094", "title": "Petra Nováková", "text": "Petra Nováková\n\nPetra Nováková (* 17. srpna 1993 Karlovy Vary) je česká reprezentantka v běhu na lyžích. Startovala dvakrát na mistrovství světa v klasickém lyžování a dvakrát na zimní olympiádě.\n\nPochází z krušnohorských Nových Hamrů. Od začátku trénuje ve Slovanu Karlovy Vary s chlapci. Po vedením trenéra Lukáše Krejčího trénuje nejčastěji na německých tratích v Oberwiesenthalu. V roce 2012 ji na devět měsíců vyřadilo nejprve zranění (v Novém Městě na Moravě na mistrovství republiky si utrhla kloubní pouzdro v rameni) a poté onemocněla mononukleózou. Jezdí vyrovnaně klasicky i volný styl. Od roku 2012 studuje obor forenzní analýza na Vysoké škole chemicko-technologické v Praze. Jejím přítelem je laufař Pavel Ondrášek. V únoru 2013 se ve Val di Fiemme poprvé zúčastnila seniorského mistrovství světa.\n\nV sezóně 2013/14 se poprvé zúčastnila Tour de Ski, kde obsadila 19. místo ve sprintu v Lenzerheide, na klasické patnáctce s intervalovým startem v Toblachu skončila šestnáctá, v závěrečném stoupání na Alpe Cermis byla 31. a celkově skončila na 33. místě jako nejmladší účastnice tohoto ročníku, která dojela do cíle. V únoru 2014 se zúčastnila v Soči své první olympiády, kde nejlepšího individuálního výsledku dosáhla ve volném sprintu (24. místo) i se zlomenou hůlkou. V sezóně 2014/15 si 6. prosince v norském Lillehammeru na pětikilometrové trati volnou technikou desátým místem zlepšila dosavadní kariérní maximum v rámci závodů Světového poháru. Začátkem ledna 2015 se ve švýcarském Münstertalu v rámci Tour de Ski 2015 zranila krátce po startu čtvrtfinále sprintu. Obnovila si zranění ramena, které si poprvé přivodila už před třemi lety v Novém Městě na Moravě. Přišla tak o start na mistrovství světa do 23 let i šampionát dospělých ve Falunu.\n\nV sezóně 2016/17, ve které již byla vnímána jako reprezentační jednička, ani jednou nebodovala ve Světovém poháru. Během sezóny byla několikrát lehce nemocná (musela odstoupit z Tour de Ski a ze závodu v La Clusaz) a na Mistrovství světa si zranila pravé rameno. Sama sezónu hodnotila jako špatnou. V závěru přípravy na olympijskou sezónu 2017/18 měla problémy s přetíženou kyčlí. Z tohoto důvodu musela vynechat i prvních pět závodů Světového poháru. Závodit začala až v půlce prosince v Davosu a ve svém druhém závodu dojela na 13. místě, což byl čtvrtý nejlepší výsledek dosavadní kariéry. Dařilo se jí i na Tour de Ski 2017/18: ve 3. etapě, což byl stíhací závod 10 km volně v Lenzerheide, dosáhla 9. místem druhý nejlepší výkon kariéry a celkově Tour dokončila na 13. místě. Na Olympiádě však na tato umístění nedokázala navázat a v individuálních závodech (skiatlon a 10 km volně) si připsala dvě 28. místa.\n\n\n"}
{"id": "889101", "url": "https://cs.wikipedia.org/wiki?curid=889101", "title": "Velká Británie na Letních olympijských hrách 1908", "text": "Velká Británie na Letních olympijských hrách 1908\n\nVelkou Británii na Letních olympijských hrách v roce 1908 reprezentovalo 735 sportovců (696 mužů a 39 žen) ve 24 sportovních odvětvích.\n\n"}
{"id": "889108", "url": "https://cs.wikipedia.org/wiki?curid=889108", "title": "Bambulka a Bazilínek", "text": "Bambulka a Bazilínek\n\nBambulka a Bazilínek je český animovaný televizní seriál z roku 1994 vysílaný v rámci Večerníčku. Scénář připravila Pavla Merglová. Pod režií je podepsaný její manžel Václav Mergl. Bylo natočeno 7 epizod, v délce po 7 až 8 minutách.\n\nKdyž jde Bambulka spát, napije se ze svého hrnečku s růží, uléhá do postele a usíná. Jakmile usne, ožije na hrnečku dráček, který vylézá z růže, probouzí Bambulku, ta se zmenší a dráček Bazilínek ji odnáší za dobrodružstvím.\n\n\n"}
{"id": "889110", "url": "https://cs.wikipedia.org/wiki?curid=889110", "title": "Kopaničářství", "text": "Kopaničářství\n\nKopaničářství neboli kopaničářské cyklické zemědělství je po sběrném hospodaření nejstarší a nejjednodušší způsob zemědělství objevující se v neolitu. Pole se obdělávala bez pluhů za pomocí jednoduchých nástrojů, jako jsou rýče a motyky. Obvykle se pole obdělávalo dva roky. První rok bylo osazeno ječmenem nebo žitem, v pozdějších dobách bramborami, druhý rok ovsem a travní semenem. Po poslední sklizni sloužilo nezorané pole (úhor, příloh) na dalších 3 až 10 let jako pastvina.\n\nKopaničářským způsobem se hospodařilo až do nedávných dob, především na polích vzniklých vymýcením lesa (viz polaření), ale také na příkrých svazích, tj. tam, kde bylo nutné půdu okopávat, protože pole nešla obhospodařit oráním. Takto obdělávané pole se nazývalo kopanina, kopanice, pokud šlo o vymýcenou lesní půdu klučením nebo žďářením čerstvě změněnou na pole, pak též kluče, klučenice. Někdy se nazývaly kopaninou a kopanicí i samoty, na nichž majitelé hospodařili tímto způsobem, ti se nazývali \"kopaničáři\".\n\nZvlášť na horských územích Moravy a Slovenska se tento způsob zemědělství užíval až do nedávných dob. Na území Slovácka existuje podle toho pojmenovaná oblast Moravské Kopanice a kopaničářské nářečí.\n"}
{"id": "889111", "url": "https://cs.wikipedia.org/wiki?curid=889111", "title": "Franz Oppenheimer", "text": "Franz Oppenheimer\n\nFranz Oppenheimer (30. březen 1864, Berlín – 30. září 1943, Los Angeles) byl německý sociolog a politický ekonom židovského původu. Byl silně ovlivněn dílem Ludwiga Gumplowicze. Proslavil se svou teorií státu, kterou rozvinul zejména v knize \"Der Staat\". Odmítl koncept společenské smlouvy a stát označil za nástroj útlaku, nicméně odmítl anarchistické snahy o zrušení státu, usiloval o demokratizační reformy a věřil v princip družstevnictví. Označoval se za liberálního socialistu, hlásil se k sionismu, podporoval kibucové hnutí. Palestinský mošav Merchavja vznikl na základě jeho teorií. V USA spolupracoval s ekonomem a reformátorem Henry Georgem.\n\n\n"}
{"id": "889112", "url": "https://cs.wikipedia.org/wiki?curid=889112", "title": "Mistrovství světa v orientačním běhu 2013", "text": "Mistrovství světa v orientačním běhu 2013\n\n30. Mistrovství světa v orientačním běhu proběhlo ve dnech 7. — 13. července 2013. Mistrovství světa hostilo Finsko s hlavním centrem v lyžařském středisku Vuokatti, jež leží poblíž městečka Sotkamo ve finském regionu Kainuu. \n\nProgram Mistrovství světa byl zveřejněn v souladu s Pravidly IOF v Bulletinu číslo dva :\nNominační závody české reprezentace se konaly 30. května – 2. června 2013 na závodech (WRE Itálie Barricata, WRE Itálie Asiago).\n\nNominovaní byli:\n\nŽeny: ♦ Dana Šafka Brožková (nar. 1981, klub SC Jičín) L, M, R ♦ Iveta Duchová (1986, Lokomotiva Pardubice) S ♦ Eva Juřeníková (1978, Halden SK) L, M, R ♦ Ivana Bochenková (1989, SC Jičín) S, M ♦ Vendula Haldin (1981, Halden SK) M, R ♦ Jana Knapová (1990, Lokomotiva Pardubice) S ♦ Tereza Novotná (1992, OK99 Hradec Králové) S ♦ Michaela Omová (1981, TJ Turnov) L\n\nMuži: ♦ Tomáš Dlabaja (1983, TJ Turnov) S, M, R ♦ Vojtěch Král (1988, Severka Šumperk) S, M ♦ Štěpán Kodeda (1988, SC Jičín) L ♦ Jan Procházka (1984, Praga Praha) S, M, R ♦ Jan Petržela (1992, OK99 Hradec Králové) L ♦ Jan Šedivý (1984, Praga Praha) L, R \n\nÚplná medailová tabulka:\n"}
{"id": "889113", "url": "https://cs.wikipedia.org/wiki?curid=889113", "title": "Organicismus", "text": "Organicismus\n\nOrganicismus nebo organistická škola je v sociologii směr, který společnost přirovnává k organismu a chápe ji a vykládá z této metafory. Jako jednotlivé složky a orgány plní své pevně dané funkce ve prospěch celého organismu, také složky společnosti především slouží celku. \n\nV biologii je organicismus varianta holismu a zdůrazňuje neredukovatelnost celku (organismu) na jeho složky.\n\nZa zakladatele organicismu je považován Herbert Spencer (1820–1903), klasický britský sociolog a filosof, který prvně použil termín \"přežití nejschopnějšího\" jnež je často mylně přisuzován Charlesovi R. Darwinovi. ( Ten jej užil až v pátém vydání \"O původu druhů\" (nahradil zde tak termín přirozený výběr))\n\nHerbert Spencer převzal od A. Comta základní ideje pozitivismu, které originálním způsobem propojil s biologii. Spencer přirovnal společnost k biologickému organismu a interpretoval ji jako systém, který je tvořen vzájemně provázanými prvky. Herbert Spencer označoval lidskou společnost tvořenou jednotlivými institucemi (rodina, náboženství) jako formu nadorganického bytí (podobného společnosti sociálně žijícího hmyzu). Vytvořil tak spojení mezi biologií a sociologií. Nicméně provedl více než povrchní analogii mezi biologickými a sociálními tělesy. Prohlašoval, že sociologie by měla být studií superorganických organismů - tedy vztahů mezi živými organismy. Do těchto definic ovšem nezahrnoval pouze ty lidské. \n\nStejně jako organismus i celek společnosti je schopen růstu, diferenciace a integrace a přežívá i zánik svých složek. Dalšími znaky, ve kterých Herbert Spencer shledával podobu mezi spolkečností a organismem jsou:\nKaždá část přitom po svém přispívá k přežití společnosti jako celku. Spencer ovšem nebyl krajní organicista a uznával i nezanedbatelné rozdíly mezi organismem a společností: \n\nSpencerovy názory významně ovlivnily některé sociologické teorie 20. století, především strukturální funkcionalismus. Někteří z jeho radikálních následovníků (Paul von Lilienfeld) považovali i společenské procesy za determinované a zdůrazňovali nesamostatnost členů společnosti a jejich pevné zařazení do celku. Na tyto myšlenky navázali teoretici tzv. stavovského státu a další kritici demokracie.\n\nOrganicismus nebo biologický holismus je v biologii škola, která zdůrazňuje význam celku a vazeb mezi jeho částmi, takže celek není totéž, co souhrn jeho částí. Je opakem mechanicismu a redukcionismu.\n\n\n"}
{"id": "889119", "url": "https://cs.wikipedia.org/wiki?curid=889119", "title": "Perlotvorka mořská", "text": "Perlotvorka mořská\n\nPerlotvorka mořská (\"Pinctada margaritifera\") dorůstá až do 30 cm a vyskytuje se převážně v Mexickém zálivu, západním východním Indickém oceánu a západním Tichém oceánu. Perlotvorka začíná život jako samec a 2–3 roky později se změní na samici. Samice produkují miliony vajíček, která jsou náhodně oplozena a poté se z nich vylíhnou plovoucí larvy. Larvy procházejí mnoha stádii a zhruba po měsíci se z nich stanou dospělí nepohybliví jedinci. Tento druh je velice vyhledáván pro svou schopnost vytvářet perly a ojediněle i perly černé. Perlotvorka žije u břehu.\n\n"}
{"id": "889121", "url": "https://cs.wikipedia.org/wiki?curid=889121", "title": "Diferenciace produktu", "text": "Diferenciace produktu\n\nDiferenciace produktu znamená využití rozdílné vlastnosti, kvality nebo image ať už fyzické nebo psychologické povahy, což odliší produkt od těch, které nabízejí konkurenti. Diferenciace je zaměřena na vytvoření jedinečné nabídky u určitého druhu produktu.\n\nDiferenciaci produktu můžeme rozlišit na diferenciaci výrobkovou a diferenciaci služeb, přičemž u obou platí, že existují produkty, které diferenciaci téměř neumožňují a naopak produkty, které si již bez velké diferenciace neumíme ani představit (např. automobily).\n\nVýrobková diferenciace je orientovaná na tvorbu takových předností, které umožní prostřednictvím charakteristického výrobku uspokojit různé požadavky od zákazníků. U jednotlivých podniků je pak stupeň uspokojení potřeb odlišný. Kotler a Keller rozdělují výrobkovou diferenciaci do několika skupin:\n\n\nO horizontální diferenciaci mluvíme v případě, kdy ve snaze o uspokojení preferencí určité skupiny spotřebitelů dochází ke změně mixu atributů určitého produktu. Při horizontální diferenciaci si vyžaduje výroba jednotlivých produktů stejné množství vstupů, přičemž výsledné produkty se liší svým designem. Příkladem může být skupina standardních televizních přijímačů stejné cenové kategorie. V obecné rovině jsou všechny určeny produkty ke stejnému účelu, ovšem jejich design se může lišit, jednotlivé značky mají někde něco navíc a jinde jim zase něco chybí. Jiným příkladem může být jedna značka určité automobilky, kdy jsou auta vyráběna v různých barevných provedeních.\n\nO vertikální diferenciaci mluvíme v případě, kdy se jedná o skupinu produktů, které je možné seřadit podle rozdílné kvality, například spolehlivosti nebo bezpečnosti, na nichž se většina spotřebitelů shodne. Lepší výrobek obvykle vyžaduje vyšší spotřebu výrobních vstupů a vyšší náklady. Příkladem mohou být různé značky automobilů u jedné automobilky, od vozů nižší třídy, přes vozy nižší střední třídy, vozy vyšší střední třídy až po luxusní automobily.\n\nJestliže není jednoduché odlišit výrobek fyzicky, lze následně přidat k výrobku hodnotné služby a také zlepšovat jejich kvalitu.\n\n\nPři výběru si společnosti vybírají často pouze dvě z těchto kategorií, jelikož je velice obtížné sledovat všechny tři. Například zvolíme-li si servis a kvalitu, investujeme do zaměstnanců a výroby, tudíž už není možné snižovat cenu. V případě strategie diferenciace produktu jsou na změnu ceny zákazníci obecně méně citliví. Odlišnosti produktu totiž přímo souvisí s jeho image, vlastnostmi a kvalitou. Tyto atributy pak přináší produktu jakousi přidanou hodnotu, která vytváří ochranu proti konkurenčnímu soupeření, protože zákazníci jsou osvědčené značce věrní. Dosažení diferenciace produkce může někdy bránit v získání velkého podílu na trhu. Často to totiž znamená vytváření dojmu exkluzivity, který je neslučitelný s velkým podílem na trhu.\n\nÚspěšné zavedení diferenciace je životaschopnou strategií pro získání nadprůměrných výnosů v odvětví. Vytváří dobrou pozici pro vypořádání se s pěti konkurenčními silami, i když jiným způsobem než je prvenství v nákladech. Další výhodou, jak již bylo zmíněno, je to, že zákazníci jsou věrni osvědčené značce a tím i méně citliví vůči cenám. Výsledkem této strategie je i zvýšení ziskovosti.\n\n\nDiferenciace produktu je jedním ze tří strategických postupů pro získání konkurenční (strategické) výhody dle Portera. Mezi další dva strategické postupy pak patří prvenství v celkových nákladech a soustředění pozornosti. Tyto postupy jsou navzájem propojené, jak můžeme vidět na obrázku vpravo. Porterovy strategické postupy včetně diferenciace produktu předchází starší verze Ansoffova rozdělení strategií, kde se v tomto případě jedná o tzv. diverzifikaci. Na základě těchto studií později vznikly tyto dílčí strategie diverzifikace produktů.\n\n\n"}
{"id": "889122", "url": "https://cs.wikipedia.org/wiki?curid=889122", "title": "Matija Ivanić", "text": "Matija Ivanić\n\nMatija Ivanić (okolo roku 1445, Vrbanj, Hvar, Benátská republika - 1523, Řím, Papežský stát, v latinských a italských záznamech také jako Iuanich, Matthio, Matio, Mattheus, Matia) byl hvarský sedlák, který zorganizoval vzpouru vesničanů proti tehdejší nadvládě Benátské republiky. V lednu 1510 zorganizoval ozbrojenou akci několika tisíc sedláků, kteří svrhli tehdejší moc šlechty na ostrově Hvar. I když byl Ivanić nakonec poražen, stal se v následujících letech a stoletích symbolem odporu proti cizí nadvládě, především v oblasti Dalmácie. \n\nProtože se nová moc bála výsledků jeho činů, rozhodla se, že všechny organizátory vzpoury nechá popravit. Ivanić nejprve utekl do nedaleké Krajiny, od roku 1519 pak žil v Římě, kde i dožil.\n\nJeho příklad byl zmíněn i v partyzánské písni \"Padaj silo i nepravdo\" (Zhruť se sílo i bezpráví), kde se přivolává jeho \"vstání z hrobu\" a zapojení se do boje proti okupantům (nacistům a jejich kolaborantům).\n\n"}
{"id": "889123", "url": "https://cs.wikipedia.org/wiki?curid=889123", "title": "BNP Paribas Open 2013", "text": "BNP Paribas Open 2013\n\nBNP Paribas Open 2013 byl společný tenisový turnaj mužského okruhu ATP World Tour a ženského okruhu WTA Tour, hraný v areálu Indian Wells Tennis Garden na otevřených dvorcích s tvrdým povrchem. Konal se mezi 4. až 17. březnem 2013 v kalifornském Indian Wells jako 38. ročník mužského a 25. ročník ženského turnaje.\n\nMužská polovina se po grandslamu řadila do druhé nejvyšší kategorie okruhu ATP World Tour Masters 1000 a její dotace činila 5 244 125 amerických dolarů. Ženská část měla rozpočet 5 185 625 dolarů a byla také součástí druhé nejvyšší úrovně okruhu WTA Premier Mandatory. Kalifornská událost představovala v těchto kategoriích úvodní turnaj sezóny.\n\nSestry Serena a Venus Williamsovy pokračovaly v bojkotu turnaje, který zahájily v sezóně 2002.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "889124", "url": "https://cs.wikipedia.org/wiki?curid=889124", "title": "Béďa rošťák", "text": "Béďa rošťák\n\nBéďa rošťák je český animovaný televizní seriál z roku 1992 vysílaný v rámci Večerníčku. Scénář napsal Edgar Dutka. Kameře se věnoval Jiří Větroň. Režii obstaral Zdeněk Smetana. Bylo natočeno 7 epizod, každá trvala 7 minut.\n\n"}
{"id": "889128", "url": "https://cs.wikipedia.org/wiki?curid=889128", "title": "Hozená rukavice", "text": "Hozená rukavice\n\nHozená rukavice (v originále Gauntlet) je 20. 2. řady americko-kanadského sci-fi seriálu .\n\nZatímco na ošetřovně TJ neúspěšně zkouší, jestli se už vyléčila Parková, plk. Younga zaství Wrayová, že by si měl odpočinout. Bohužel, Eli Wallace s Rushem ho zavolají do řídící místnosti. Ukážou Youngovi výsledek zjišťování polohy strojů. Zjistí, že stroje číhají u každé brány na cestě přes tuto galaxii, tudíž se jim nelze vyhnout. Říkají o tom Telfordovi na velitelství, ale ten zatím na Langaře žádnou pomoc nevyjednal. Rush přichází na nápad, jak napadat řídící lodě. Nastavili by štíty jen proti střelám strojů. To ale bohužel nefunguje, protože stroje začaly narážet do lodi jako Kamikadze. Loď taktak vyvázne se skrovnými zásobami. Eli nakonec přichází na jediné řešení, vyjet z galaxie a dojet do jiné. To by ale trvalo 3 roky, a tak budou nuceni použít stázové komory. 8 stázových komor je ale rozbitých, a tak musejí získat jistý prvek, co se nachází jen na planetě střežené stroji. Explozí jednoho člunu se jim podaří zničit řídící loď, a naberou daný prvek na planetě. Poté skočí do FTL. Postupně se všichni rozloučí se svými příbuznými na Zemi a nastupují do komor, až nakonec zbudou jen Rush, Young a Eli. Rush v tuto chvíli přizná, že je jedna komora rozbitá. Chvíli se hádají, kdo zůstane venku, až to nakonec Young Rushovi zakáže. Venku zůstává Eli, který oba dva uloží do komor s tím, že se mu za zbývající dva týdny do vypršení energie snad podaří opravit komoru.\n\n\"Poznámka: Následující děj nebyl nikdy ukončen, protože seriál byl zrušen z nedostatku finančních zdrojů\"\n"}
{"id": "889129", "url": "https://cs.wikipedia.org/wiki?curid=889129", "title": "Italská gramatika", "text": "Italská gramatika\n\nItalská gramatika je mluvnický popis italského jazyka, který zahrnuje jeho morfologii a syntax. Italština je částečně flektivním a částečně analytickým jazykem. Italská gramatika je podobná gramatice jiných románských jazyků, zvláště francouzštiny. Vychází z principů mluvnice latiny.\n\nItalština se vyvinula z latiny, která byla převážně flektivním jazykem s bohatě rozvinutým systémem skloňování i časování. Flektivní rysy se v moderní italštině zachovaly u sloves, jejichž časování však doznalo změn. Původní latinský systém pádů byl s výjimkou zájmen kompletně nahrazen předložkovými vazbami, což je analytický princip. Ten se také uplatňuje při tvoření složených časů sloves.\n\nItalská gramatika tradičně rozlišuje tyto slovní druhy:\n\nU podstatných jmen italština rozlišuje mužský a ženský rod. Původní latinský střední rod splynul s rodem mužským. Rozlišení rodu se týká podstatných a přídavných jmen, členů, příčestí sloves a částečně také zájmen a číslovek. Poznání rodu napomáhá jednak zakončení, a to jak v jednotném, tak i v množném čísle, jednak také tvar členu.\n\nPři skloňování podstatných jmen se pomocí koncovek zpravidla rozlišuje jednotné a množné číslo. Pády se u podstatných jmen nerozlišují, podstatné jméno tedy má obvykle dva tvary.\n\nSlova končící v jednotném čísle -o, např. mondo (svět), jsou mužského rodu a v množném čísle mají koncovku -i, např. mondi (světy). Slova končící -a, např. porta (brána), jsou obvykle ženského rodu a v množném čísle mají koncovku -e, např. porte (brány). Slova končící -e, např. legge (zákon), mají v množném čísle -i, např. leggi (zákony), bez ohledu na to, jakého rodu jsou. \n\nSlova končící souhláskou jsou obvykle cizího původu a jsou bez ohledu na rod nesklonná (bar, film, album), tedy mají stejný tvar v jednotném i množném čísle. Nesklonná jsou také slova, která končí přízvučnou samohláskou, např. città (město), virtù (ctnost), která vznikla elizí (vypuštěním) původní koncové slabiky. Jeden tvar mají také podstatná jména zakončená -i, např. crisi (krize). Číslo a rod se u těchto podstatných jmen pozná podle tvarů členu a přídavného jména, které se v těchto kategoriích musejí shodovat:\n\nTabulka uvádí způsoby pravidelného tvoření množného čísla. Některá podstatná jména však tvoří množné číslo nepravidelně. Obvykle jde o pozůstatky původního latinského skloňování, například:\n\nPřídavné jméno se shoduje v rodě a čísle s podstatným jménem, které rozvíjí, např. l’uomo italiano (italský muž), gli uomini italiani (italští muži), la donna italiana (italská žena), le donne italiane (italské ženy). Koncovky jsou stejné jako u podstatných jmen. Dvojvýchodná přídavná jména mají různý tvar pro mužský (zakončení -o, v množném čísle -i) a ženský (zakončení -a, v množném čísle -e) rod. Jednovýchodná přídavná jména mají stejné zakončení pro oba rody v jednotném (-e) i množném (-i) čísle. Přídavná jména zakončená v jednotném čísle obou rodů -a, mají v množném čísle buď -i (mužský rod), nebo -e (ženský rod).\n\nPřídavná jména se stupňují opisem pomocí příslovcí \"più\" (více) a \"meno\" (méně). V superlativu (3. stupni) přibírají určitý člen. Příklady:\n\nPři srovnávání se komparativ (2. stupeň) pojí s předložkou \"di\" a superlativ s předložkou \"fra\":\n\nKromě toho existuje také superlativ absolutní, který neslouží ke srovnávání, ale ke zdůraznění velké míry vlastnosti. Tvoří se pomocí přípony \"-issimo\": bellissimo (nejkrásnější, velmi krásný), carissimo (nejdražší, velmi drahý).\n\nPřídavné jméno může stát před podstatným jménem (prepozice) i za ním (postpozice). Postpozice je častější než prepozice.\n\nPřed podstatným jménem stojí především některá často používaná přídavná jména, která mají popisnou funkci a vyjadřují subjektivní hodnocení:\n\nZa podstatným jménem stojí přídavná jména, která omezují význam, jsou dále rozvitá nebo mají čtyři a více slabik:\n\nOsobní zájmena si v italštině jako jediná částečně zachovala kategorii pádu. Mají zvláštní tvary pro pád podmětu (nominativ) a předmětu. Zájmena užívaná v předmětu mají dva až tři různé tvary. Jsou to jednak přízvučná zájmena, která se používají pro zdůraznění a po předložkách, např. \"per te\" (pro tebe). Dále pak nepřízvučná zájmena, která jako příklonky mají pevné postavení ve větě vzhledem ke slovesu (viz Slovosled). Některá nepřízvučná zájmena rozlišují tvar přímého předmětu (akuzativ; koho? co?) a nepřímého předmětu (dativ; komu? čemu?).\n\nPokud se ve větě sejdou dvě nepřízvučná zájmena, na prvním místě stojí nepřímý předmět (v dativu), následován přímým předmětem (v akuzativu). Zájmena \"mi, ti, ci, vi\" a \"si\" se v tomto případě mění na \"me, te, ce, ve\" a \"se\":\n\nDativní zájmena \"gli\" (mu) a \"le\" (jí) se stahují se zájmeny \"lo, la, li\" a \"le\" na \"glielo, gliela, glieli\" a \"gliele\":\n\nZvratné zájmeno (\"si/se/sé\") se používá pouze ve 3. osobě. V 1. a 2. osobě se nahrazuje nezvratným osobním zájmenem:\n\nPři vykání se používá zájmeno \"Lei\" (dosl. ona) a jeho skloňované tvary (obvykle psané s velkým počátečním písmem). Sloveso je pak ve 3. osobě jednotného čísla:\n\nZda mluvčí někomu vyká, nebo hovoří o nějaké ženě, lze obvykle poznat z kontextu. Tato zvláštnost italštiny má historické důvody. Zdvořilé oslovení \"Lei\" ve významu \"Vy\" vzniklo z titulu \"La signoria vostra\" (Vaše výsost).\n\nItalština nemá zvratné přivlastňovací zájmeno \"svůj\". V tomto významu používá nezvratná zájmena příslušné osoby. \"Suo\" znamená jak \"jeho/její\", tak i \"svůj\". Pokud je potřeba rozlišit rod osoby, jíž se přivlastňuje, je možné použít opis s předložkou \"di\": \"di lui\" (jeho), \"di lei\" (její). \"Suo\" se rovněž používá při vykání.\n\nPřivlastňovací zájmena se obvykle používají se členem, nejčastěji se členem určitým:\n\nMohou se použít i se členem neurčitým (ve významu \"jeden z nějaké skupiny\"):\n\nPřivlastňovací zájmena italské gramatiky tradičně řadí k přídavným jménům. Pojem \"aggettivi possessivi\" (přivlastňovací přídavná jména) má tedy jiný význam než v češtině. Odpovídající přídavná jména typu \"Karlův, Mariin\" v italštině neexistují. Tyto vztahy se vyjadřují opisem: \"la casa di Carlo\" (Karlův dům).\n\nS podstatnými jmény se obvykle užívají členy. Člen vždy stojí před podstatným jménem, případně před rozvíjejícím přídavným jménem. Italština má tři druhy členů:\n\nTvar členu závisí na rodu a čísle podstatného jména, před kterým stojí, a také na počáteční hlásce následujícího slova. Před samohláskou odpadá (eliduje) koncová samohláska členu a nahrazuje se apostrofem.\n\nČlen neurčitý označuje osoby, věci nebo skutečnosti, o kterých se mluví poprvé. Má význam \"nějaký, jeden\" (shoduje se s číslovkou \"jeden\"). Používá se pouze v jednotném čísle. V množném čísle jsou buď podstatná jména bez členu, nebo před nimi stojí člen dělivý. Příklady:\n\nČlen určitý se používá v italštině velmi často. Má význam \"ten\" (pochází z latinského ukazovacího zájmena). Označuje osoby, věci či skutečnosti, o kterých se již mluvilo nebo které jsou jedinečné či z kontextu známé. Pojí se i s určitými typy vlastních jmen (např. názvy řek, států, některých měst, památek a podobně). Příklady:\n\nS některými předložkami určitý člen splývá v jedno slovo, např. in (v) + il = nel, da (od) + la = dalla apod.\n\nČlen dělivý je spojením předložky \"di\" s určitým členem. Používá se k vyjádření neurčitého množství látky nebo celku (ve významu \"trochu, několik\"), dále pak ve spojení s abstraktními pojmy. V množném čísle může nahrazovat neurčitý člen. Příklady:\n\nČasování sloves se v italštině vyznačuje rozvinutou flexí a bohatstvím tvarů. Sloveso vyjadřuje osobu a číslo pomocí osobních koncovek. Díky tomu může být v italské větě nevyjádřený podmět. Při časování se též uplatňují prvky aglutinační (např. vkládání -v- před osobní koncovky při tvorbě imperfekta) a analytické (využívání pomocných sloves při tvoření složených časů).\n\nSlovesa tvoří 4 jednoduché časy a 4 složené časy. Časují se pěti slovesnými způsoby, přičemž všechny časy se uplatňují pouze v indikativu. Podle zakončení infinitivu se rozdělují do tří tříd (-are, -ere, -ire). Mnohá slovesa se časují nepravidelně.\n\nJednoduché slovesné časy se tvoří přidáváním přípon a osobních koncovek ke kmeni slovesa. V oznamovacím způsobu (indikativu) se rozlišují tyto jednoduché časy:\n\nPřítomný čas (prézens, \"presente\") vyjadřuje právě probíhající, trvalou či opakovanou činnost, např. canto (zpívám).\n\nMinulý čas nedokonavý (imperfektum, \"imperfetto\") vyjadřuje děje, které probíhaly v minulosti. Nevyplývá z něj ukončenost těchto dějů. V indikativu je charakteristická přípona -v-, která se vkládá před osobní koncovky, např. cantavo (zpíval jsem).\n\nMinulý čas dokonavý (jednoduché perfektum, \"passato remoto\") vyjadřuje děje, které proběhly a skončily v minulosti bez vztahu k současnosti. Používá se například při líčení historických událostí. Tento čas se používá především ve spisovné italštině a je vnímán jako knižní. S výjimkou jižní Itálie, kde je tento čas stále živý, se jednoduché perfektum v běžně mluvené italštině nahrazuje složeným perfektem. Mnoho sloves tento čas tvoří nepravidelně.Příklad: cantai (zazpíval jsem).\n\nBudoucí čas (futurum, \"futuro semplice\") vyjadřuje děje, které se mají uskutečnit v budoucnosti. V indikativu je chakteristická přípona -r-, která se vkládá před osobní koncovky, např. canterò (budu zpívat).\n\nSložené časy se tvoří spojením časovaných tvarů pomocného slovesa \"avere\" (mít) nebo \"essere\" (být) a příčestí. Společným rysem těchto časů je, že vyjadřují předčasnost dějů.\n\nPředpřítomný čas (složené perfektum, \"passato prossimo\") vyjadřuje děje skončené v nedávné minulosti nebo děje, které svými důsledky zasahují do přítomnosti. V běžné mluvené italštině (s výjimkou jižní Itálie) nahrazuje jednoduché perfektum. Pomocné sloveso je v přítomném čase.Příklad: ho cantato (zazpíval jsem).\n\nPředminulý čas (plusquamperfektum, \"trapassato prossimo\") vyjadřuje děje, které se uskutečnily před jinými ději v minulosti. Pomocné sloveso je v imperfektu.Příklad: avevo cantato (zazpíval jsem předtím).\n\nPředminulý čas závislý (\"trapassato remoto\") vyjadřuje děje, které se uskutečnily před jinými ději v minulosti. Používá se ve vedlejších větách, pokud je v hlavní větě jednoduché perfektum. Pomocné sloveso je v jednoduchém perfektu. V současnosti je tento čas silně knižní.Příklad: ebbi cantato (zazpíval jsem předtím).\n\nPředbudoucí čas (složené futurum, \"futuro anteriore\") vyjadřuje děj, který se uskuteční před jiným dějem v budoucnosti. Pomocné sloveso je v budoucím čase.Příklad: avrò cantato (zazpívám předtím).\n\nV oznamovacím způsobu se slovesa mohou časovat ve všech výše uvedených časech.\n\nNěkterá slovesa 3. třídy mají v přítomném čase v jednotném čísle a v 3. osobě množného čísla kmen rozšířený o -isc- (zde \"capire\").\n\nPříklady použití:\n\nV imperfektu se před osobní koncovky vkládá -v-:\nPříklady použití:\n\nPříklady použití:\n\nV budoucím čase se před osobní koncovky vkládá -r-:\nPříklady použití:\n\nPříklady použití:\n\nPříklady použití (nejčastěji ve vedlejších větách):\n\nPříklady použití (vždy ve větě závislé na slovese v jednoduchém perfektu):\n\nPříklady použití (obvykle ve vedlejších větách):\n\nPodmiňovací způsob (\"condizionale\") má tvary přítomného a minulého času. Přítomný kondicionál (\"condizionale presente\") se tvoří synteticky pomocí osobních koncovek. Obdobně jako v budoucím čase se před koncovky vkládá -r-:\n\nVyjadřuje uskutečnitelnou podmínku nebo také zdvořilou žádost, nejistotu či pravděpodobnost (v přítomnosti).\n\nPříklady použití:\n\nMinulý kondicionál (\"condizionale passato\") je složený z pomocného slovesa v kondicionálu a příčestí.\n\nVyjadřuje neuskutečnitelnou podmínku, nejistotu či dohad v minulosti.\n\nPříklady použití:\n\nSpojovací způsob (\"congiuntivo\") vyjadřuje nejistotu, subjektivní postoj, přání či podmíněnost. Používá se též k vyjádření rozkazu při vykání. V češtině nemá obdoby a překládá se nejčastěji kondicionálem, někdy indikativem. Používá se ve dvou jednoduchých (přítomný, imperfektum) a dvou složených (perfektum, plusquamperfektum) časech.\n\nV jednotném čísle se kvůli rozlišení osoby často používají osobní zájmena.\n\nPříklady použití:\n\nPříklady použití:\n\nKonjunktiv perfekta (\"congiuntivo passato\") je složený z pomocného slovesa v přítomném konjunktivu a příčestí.\n\nPoužívá se v hlavní větě k vyjádření pochybnosti nebo domněnky, která se týká minulého děje. Ve vedlejších větách vyjadřuje předčasnost v obdobných situacích, jako se používá přítomný konjunktiv.\n\nPříklady použití:\n\nKonjunktiv plusquamperfekta (\"congiuntivo trapassato\") je složený z pomocného slovesa v konjunktivu imperfekta a příčestí.\n\nPoužívá se v hlavní větě k vyjádření přání, které se týká minulosti. Ve vedlejších větách vyjadřuje předčasnost obdobně jako konjunktiv perfekta, pokud je hlavní věta v minulém čase.\n\nPříklady použití:\n\nRozkazovací způsob (\"imperativo\") nemá schopnost vyjadřovat čas. Tvoří se pouze pro některé osoby. Zvláštní tvar má pro 2. osobu jednotného čísla. V 1. a 2. osobě množného čísla se shoduje s tvarem oznamovacího způsobu (indikativu). Pro vykání (3. osoba jednotného čísla) se používá tvar konjunktivu.\n\nV záporném rozkazu pro 2. osobu jednotného čísla se používá infinitiv, například:\nInfinitiv je neurčitý tvar sloves. Ve slovnících se uvádí lako základní tvar (lemma).\n\nTvoří se pomocí koncovek -are (1. třída), -ere (2. třída) nebo -ire (3. třída). Podle tohoto zakončení se slovesa rozdělují do tříd. Malý počet nepravidelných sloves má infinitiv zakončený -rre, např. \"porre\" (položit), \"produrre\" (vyrábět). V ustálených vazbách infinifivu často odpadá koncové -e, např. \"aver bisogno\" (potřebovat, mít potřebu). Stejně tak se vypouští -e při spojení infinitivu s příklonkami (viz Slovosled), \"trovarsi\" (nacházet se).\n\nInfinitiv se používá po způsobových slovesech:\n\nPoužívá se i po mnoha jiných slovesech, kde má funkci předmětu a často se připojuje pomocí předložek (\"a, di, per\"):\n\nSlouží též ke krácení určitých druhů vedlejších vět, pokud mají stejný podmět jako hlavní věta:\n\nSložený (minulý) infinitiv yse tvoří spojením infinitivu pomocných sloves \"aver\" nebo \"esser\" a příčestí. Podobně jako jednoduchý infinitiv krátí vedlejší věty, avšak vyjadřuje předčasnost děje:\n\nSložený infinitiv lze použít také po způsobových slovesech:\n\nPříčestí se používá k tvoření složených slovesných časů a trpného rodu. Podle okolností má význam činný i trpný. Pravidelně se tvoří příponami -ato, -uto, -ito (1.–3. třída sloves):\n\nMnohá slovesa tvoří příčestí nepravidelně, například:\n\nPříčestí má, stejně jako přídavná jména, 4 tvary podle rodu a čísla:\nGerundium je neurčitý tvar sloves, který významově přibližně odpovídá českému přechodníku. V italštině se používá poměrně často. Slouží ke krácení vedlejších vět, pokud je podmět stejný jako v hlavní větě. Do češtiny se obvykle překládá vedlejší větou.\n\nJednoduché gerundium se tvoří většinou pravidelně koncovkou -ande (1. třída) nebo -ende (2. a 3. třída). Tvar je neměnný bez ohledu na rod a číslo podmětu. Vyjadřuje současně probíhající děj:\n\nSložené gerundium se tvoří spojením gerundia pomocných sloves \"avere\" (avendo) nebo \"essere\" (essendo) s příčestím. Používá se podobně jako jednoduché gerudium s tím rozdílem, že vyjadřuje děj předcházející ději v hlavní větě:\n\nGerundium ve spojení s jednoduchými tvary slovesa \"stare\" (být) slouží k vyjádření průběhovosti děje v přítomnosti nebo minulosti:\n\nGerundium ve spojení se slovesem \"andare\" (jít) vyjadřuje postupující děj:\n\nPomocné sloveso \"essere\" (být) mají některá slovesa nepřechodná (nemají přímý předmět), slovesa vyjadřující pohyb, zvratná slovesa a některá další. Po slovese \"essere\" se tvar příčestí shoduje v rodě a čísle s podmětem, například:\n\nPomocné sloveso \"avere\" (mít) má většina sloves. Po slovese \"avere\" má příčestí zakončení -o bez ohledu na rod a číslo podmětu, například:\n\nPokud jsou však přímým předmětem zájmena \"lo\" (ho), \"la\" (ji), \"li\" (je – muž. rod), \"le\" (je – žen. rod), shoduje se příčestí s tímto zájmenem:\n\nTrpný rod se v italštině tvoří spojením slovesa \"essere\" s příčestím:\n\nPůvodce děje je možné vyjádřit s pomocí předložky \"da\":\n\nPředložky v italštině, podobně jako v jiných jazycích, pomáhají vyjadřovat syntaktické vztahy mezi větnými členy. Plně přebírají funkci zaniklé kategorie pádu.\n\nNěkteré předložky se stahují s následujícím určitým členem, např. namísto spojení \"a\" + \"il\" se používá stažený tvar \"al\". Stahování uvedených předložek se členem je povinné. Výjimkou je předložka \"con\", u níž se stažené tvary užívají především v hovorové řeči a v ustálených spojeních.\n\nPředložky vyjadřující místní vztahy, podobně jako příslovce, nerozlišují místo (kde?) a směr (kam?). V obou významech se používá zpravidla stejná předložka. V latině se tyto předložky pojily s různými pády. V současné italštině se místní význam rozliší kontextem, především použitým slovesem:\n\nSlovosled italské věty je poměrně volný. Základní slovosled je SVO (podmět – přísudek – předmět):\n\nMůže se však měnit podle potřeb aktuálního členění:\n\nOtázka má často stejný slovosled jako věta oznamovací. Odlišuje se pouze intonací a v písmu otazníkem:\n\nPevné postavení ve větě mají příklonky, tj. nepřízvučné tvary osobních zájmen. Obvykle stojí před určitým tvarem slovesa:\n\nNebo stojí za některými tvary sloves (infinitiv, imperativ), s nimiž se pak píší jako jedno slovo:\n\nV italské větě nemusí být podmět vždy vyjádřen, pokud je z kontextu jasný:\n\nOsobní zájmena se ve funkci podmětu používají pouze ke zdůraznění nebo v případě, že by hrozilo nedorozumění:\n\nVýznam slovesa se popírá záporkou \"non\", která vždy stojí před tímto slovesem, případně před příklonkami:\n\nV italské větě může být více záporných výrazů (podobně jako v češtině). Před slovesem stojí pouze jeden záporný výraz (zpravidla non), ostatní stojí až za ním. Pokud je před slovesem jiný záporný výraz, záporka \"non\" se vynechává:\n\n"}
{"id": "889130", "url": "https://cs.wikipedia.org/wiki?curid=889130", "title": "Ohnivec rakouský", "text": "Ohnivec rakouský\n\nOhnivec rakouský (\"Sarcoscypha austriaca\" (O. Beck ex Sacc.) Boud.) je nejedlá houba z čeledi ohnivcovitých. Roste nehojně až vzácně, jednotlivě nebo v malých skupinách v předjaří a začátkem jara na mrtvém dřevě listnáčů. Vyskytuje se v Evropě a Severní Americe.\n\nVelice podobné druhy rostoucí v ČR jsou ohnivec šarlatový (\"Sarcoscypha coccinea\") a ohnivec jurský (\"S. jurana\"). Tyto tři druhy je od sebe možno spolehlivě rozlišit v zásadě jen mikroskopicky. To samé se týká i severoamerického ohnivce \"Sarcoscypha dudleyi\".\n\nOhnivec rakouský roste nejčastěji na padlém dřevě listnatých stromů z rodů \"trnovník\", \"vrba\" a \"javor\" a také \"olše šedé\", většinou v mechu a spadaném listí v místech s vyšším obsahem humusu a vyšší vlhkostí. Vyvíjet se mohou i pod sněhem, odhalí je až následné tání.\n\nPlodnice jsou 1 až 8 centimetrů široké, číšovité až miskovité, masité, křehké a posléze roztrhané. Okraj mladých plodnic bývá nadvinutý. Ohnivec rakouský je uvnitř karmínově červený, vnějšek plodnic bývá zbarven v mnoha odstínech bílé, ale i růžové, nažloutlé až krémové, je jemně pýřitý. Chloupky bývají zvlněné až spirálovité. To je také další rozlišující znak od \"ohnivce šarlatového\" a \"o. jurského\" Třeň je krátký, barvy jako vnější povrch plodnice, obyčejně v opadu či zemi ponořený, přirostlý k substrátu.\n\nDužnina je bílá, s tenkou červenou vrstvou na vnitřní straně. Toto zbarvení způsobují parafýzy obsahující četné červené granulky. Ty obsahují pigment plectaniaxanthin nebo beta karoten. Výtrusný prach je bílý, výtrusy jsou elipsoidní se zploštělými konci, velikosti přibližně 30 x 10 µm. Tak jako u ostatních druhů rodu obsahují olejové kapičky.\n\n\n\n"}
{"id": "889131", "url": "https://cs.wikipedia.org/wiki?curid=889131", "title": "Kateřina Kuřátková", "text": "Kateřina Kuřátková\n\nKateřina Kuřátková je česká modelka, instruktorka Zumby, členka organizačního týmu běžeckého závodu Nike Run Prague, držitelka titulu Miss Vysočiny 2002 a Miss Praha Open 2007.\n\nKateřina Kuřátková pochází z Pardubic, kde také navštěvovala základní školu. V letech 2000–2004 studovala na gymnáziu v Pardubicích. Poté studovala na Provozně ekonomické fakulté České zemědělské univerzity obor \"Provoz a ekonomika\", který absolvovala v roce 2009 a získala titul Ing.. V rámci studia odletěla na rok do španělské Seville.\n\nOd svých 8 let se věnovala závodně moderní gymnastice a přes hip hop a disco-dance. Je držitelka mezinárodní třídy v latinsko-amerických tancích. V současnosti je instruktorka Zumby, Aqua Zumby a Zumbatomic a Fitness instruktorka.\n\n\n"}
{"id": "889133", "url": "https://cs.wikipedia.org/wiki?curid=889133", "title": "Kanton Calenzana", "text": "Kanton Calenzana\n\nKanton Calenzana ( ) je francouzský kanton v departementu Haute-Corse v regionu Korsika. Tvoří ho 6 obcí.\n\n"}
{"id": "889134", "url": "https://cs.wikipedia.org/wiki?curid=889134", "title": "Běla a malý čaroděj", "text": "Běla a malý čaroděj\n\nBěla a malý čaroděj je český animovaný televizní seriál z roku 1996 vysílaný v rámci \"Večerníčku\".\n\nScénář napsala Kateřina Krejčí, režijně natáčení vedl Pavel Kubant. Za kamerou stál Milan Rychecký. Výtvarné zpracování dodala ilustrátorka dětských knih Markéta Prachatická. Hlas seriálu propůjčil Viktor Preiss. Bylo natočeno 7 epizod, v délce po 8 minutách.\n\nBěla se setká s malým čarodějem a otevírá se jí svět plný dobrodružství…\n\n\n"}
{"id": "889143", "url": "https://cs.wikipedia.org/wiki?curid=889143", "title": "Bugo a Pikola", "text": "Bugo a Pikola\n\nBugo a Pikola je český animovaný televizní seriál z roku 1998 vysílaný v rámci \"Večerníčku\". Scénář připravil Jaromír Gal, který seriál i výtvarně zpracoval. Kameru vedla Táňa Rolová. Hudbu připravil Jan Rotter, zvuk obstaral ing. Pavel Mládek. Střih zabezpečil Jaroslav Fajmon, výrobu měl na starosti Vladimír Baroš. Animaci vedli Ilja Novák a Karel Trlica. Režijně vedl Karel Trlica. Bylo natočeno 7 epizod, v délce po 7 až 8 minutách.\n\nVe studiu Prométheus Ostrava vyrobila Česká televize a Kabel Plus a.s.\n\nKreslené grotesky o tom, co zažili medvěd Bugo a tučňák Pikola na cestě s cirkusem…\n\n\n"}
{"id": "889144", "url": "https://cs.wikipedia.org/wiki?curid=889144", "title": "Nosná vlna", "text": "Nosná vlna\n\nNosná vlna, nosná nebo nosný signál v telekomunikacích ( ), je signál (obvykle sinusový), který je pomocí některého druhu modulace zkombinován se vstupním signálem nesoucím užitečnou informaci, tak zvaným modulačním signálem, za účelem přenosu tohoto modulačního signálu.\nNosná vlna má obvykle mnohem vyšší frekvenci než modulační signál, a modulací se dosáhne toho, že výsledný modulovaný signál má podobné vlastnosti jako nosná vlna. Díky použití modulace lze přenášet informace otevřeným prostorem pomocí elektromagnetických vln (rádiová komunikace), nebo pomocí několika nosných vln o různých frekvencích sdílet společné fyzické přenosové médium pomocí frekvenčního multiplexu (např. v systémech kabelové televize). Termín se také používá pro elektromagnetické vlnění bez přítomnosti modulačního signálu.\n\nNejobvyklejší způsoby modulace jsou frekvenční modulace (FM) a amplitudová modulace (AM). Frekvence rozhlasové nebo televizní stanice je vlastně střední frekvence nosné vlny je střední frekvence. V případě modulace s jedním postranním pásmem ( ) je nosná vlna potlačena (u některých druhů SSB úplně odstraněna); v přijímači pak musí být obnovena pomocí záznějového oscilátoru ( ).\n\nNovější formy radiové komunikace nepoužívají konvenční nosnou vlnu. Některé formy přenosu rozprostřeným spektrem (a většina druhů Ultra-widebandu) jsou matematicky definované zcela bez nosných vln. Vysílače obvykle reziduální nosné produkují, a ty se mohou (ale nemusí) vysílat a detekovat.\n\nModulace OFDM (která se používá v DSL a v evropské normě pro DVB a HDTV) a 8VSB (používaná na severoamerickém kontinentu pro digitální vysílání televize standardem ATSC) naopak používá pro přenos informací velké množství nosných vln.\n\nPrůnik nosné je rušení způsobené přeslechy nebo posunem DC. Objevuje se jako nemodulovaná vlna se sinusovým průběhem uvnitř kmitočtového pásma používaného pro komunikaci, jehož amplituda je nezávislá na amplitudě užitečného signálu. Další informace o průniku nosné a místním oscilátoru jsou v článku směšovač.\n\n"}
{"id": "889147", "url": "https://cs.wikipedia.org/wiki?curid=889147", "title": "Pospolitost", "text": "Pospolitost\n\nPospolitost nebo také společenství (něm. \"Gemeinschaft\") je sociální útvar, spočívající na kladných a spontánních citových vazbách mající svůj původ v rodinném soužití. Intimita osobních vazeb je umožněná malým rozsahem skupin a podobnými zájmy všech jejích členů, kteří kooperují v rámci celku.\n\nPospolitost můžeme tedy chápat jakožto seskupení minimálně tří jedinců na základě jednotlivých pojících faktorů. Takovýmto pojícím faktorem může být například styl života jedinců, oblast ve které žijí, názory které zastávají, příbuzenské vztahy, náboženské vyznání, věk a mnoho dalších.\n\nDíky těmto různorodým faktorům můžeme tedy rozlišovat druhy pospolitosti typu pár (dva a více jedinci spojení manželským svazkem, sexuálním vztahem, přátelstvím atp.), generace (jedinci zhruba stejně staří s odchylkou pěti let), komunita (pospolitost lidí žijících v jedné oblasti stejným či podobným způsobem života), dav (náhodně či účelové shromáždění velké skupiny lidí na jednom místě, vyznávajících stejný názor, typická je pro dav anonymita jedince a snížená odpovědnost za své chování). Na rozdíl od davu, který je zejména koncentrován na jednom místě můžeme vymezit i pojem masové chování, kdy jsou jedinci rozptýleni, ale chovají se stejně - například nákupní šílenství před vánoci, či o povánočních slevách.\n\nDalo by se říci, že specifickou pospolitostí generace je mládež - tj. jedinci, kteří se již svým chováním snaží vymezit vůči rodičům a dostat se ze škatulky dítě ale stále nejsou společností považováni za dospělé). Dále můžeme rozlišovat například publikum či veřejnost kdy za veřejnost mohou být považováni například obyvatelé jedné obce či městské části - spojuje je jednak lokalita, ve které žijí, ale také společné lokální problémy. Publikum je naopak seskupení jedinců, kteří se sešli za stejným účelem (sledování divadelní hry, filmu v kině), jež spojuje například podobný druh humoru, oblíbený žánr atp. Nesmíme zapomenout  ani na společenský okruh což je v podstatě náhodné sdružení osob, které se setkávají více či méně pravidelně a spojují je více či méně silné vazby. Například bývalí spolužáci ze střední školy, kolegové co s vámi nesedí v kanceláři, ale potkáváte je pravidelně na obědě či ve výtahu atp. Posledním druhem je účelové sdružení, které je velmi častou formou pospolitosti v jejichž vztazích dominuje účelovost, dosažení prospěchu či užitku.\n\nVýznamný německý sociolog Ferdinand Tönnies definoval roku 1887 dvě základní formy lidského soužití. Pospolitost (\"Gemeinschaft\"), která je charakteristická pro tradiční společnosti. Druhý typ označoval jako společnost (\"Gesellschaft\"). Společnost je typická pro moderní dobu. Oproti pospolitosti je založená na množství neosobních vazeb, které jedinci utvářejí na základě chladné kalkulací zisku, jenž je hlavním motivem jejích jednání. Lidé se sobě navzájem odcizují a každý chápe druhého jen jako nástroj k dosažení cílů.\n\n\n"}
{"id": "889149", "url": "https://cs.wikipedia.org/wiki?curid=889149", "title": "Byla jednou koťata", "text": "Byla jednou koťata\n\nByla jednou koťata je československý animovaný televizní seriál z roku 1977 vysílaný v rámci \"Večerníčku\". Námět i scénář zabezpečila Ljuba Štíplová, seriál výtvarně připravil Josef Váňa. Kameru obstarali Milan Racek a Jiří Ševčík. Hudbu složil Jaroslav Celba, zvuk obstaral Benjamin Astrug. Střihově zpracovala Květa Mašková, vedoucí výroby byl Václav Strnad. Animaci měli na starosti Zdeněk Šob, Jiří Tyller a Zuzana Jupová. Vyprávění namluvil Josef Dvořák. Režisérem díla byl Ladislav Čapek. Bylo natočeno 13 epizod, každá po 8 minutách.\n\nVyrobil Krátký film Praha, Studio Jiřího Trnky.\n\n\"Večerníček\" o dvou zvědavých a hravých koťatech Canfourkovi a Macourkovi…\n\n\n"}
{"id": "889151", "url": "https://cs.wikipedia.org/wiki?curid=889151", "title": "Krejčovská panna", "text": "Krejčovská panna\n\nKrejčovská panna, také figurína, je pomůcka pro krejčí, na kterém se šité modely zkouší či šijí. Některé panny mají pouze tvar horní části těla, která obvykle bývá umístěna na podstavci.\n\nPanny tvaru celé lidské postavy využívají hlavně aranžéři a obchodníci ve výlohách obchodů a v prodejnách s oděvy. Dříve se používaly panny dřevěné, poté bývaly vyrobeny ze sádry. Dnes se stále častěji vyrábějí z plastů.\n"}
{"id": "889161", "url": "https://cs.wikipedia.org/wiki?curid=889161", "title": "Houser (Jičínská pahorkatina)", "text": "Houser (Jičínská pahorkatina)\n\nHouser (388 m n. m.) je vrch v okrese Jičín Královéhradeckého kraje, v Českém ráji. Leží mezi obcemi Ohařice a Dolní Lochov, na katastrálním území Ohařice.\n\nV oblasti terciérních vulkanitů mezi Mladou Boleslaví a Jičínem převládají izolované výskyty vulkánů strombolského typu vyskytující se podél zlomů směru V­–Z. Pouze vulkány Dubolka, Houser a Svatá Anna jsou spojeny v celek tvořící jednu soustavu přívodních kanálů.\n\nZ různých částí vrchu je pěkný výhled do značné části krajiny Českého ráje, zejména na Trosky, Prachovskou pahorkatinu, Zebín, či sousední Dubolku. Na jižních svazích Housera pramení několik vodotečí napájejících blízký bezejmenný rybník a níže rybniční potok Velký Porák, protékající podél jižní strany celé skupiny Dubolka, Houser, Svatá Anna. Na severní straně protéká Malý Porák.\n\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina, podokrsku Troskovická vrchovina a Samšinské části.\n\nKolem vrchu prochází červená turistická značka z Dolního Lochova a žlutá z Ostružna, obě k rybníku Jíkavec. Automobilem se dá dojet do okolních obcí po silnici Mladá Boleslav – Jičín.\n"}
{"id": "889163", "url": "https://cs.wikipedia.org/wiki?curid=889163", "title": "Cesta do hlubin kočičí duše", "text": "Cesta do hlubin kočičí duše\n\nCesta do hlubin kočičí duše je československý animovaný televizní seriál z roku 1989, vysílaný v rámci \"Večerníčku\". Na scénáři se podíleli Jiří Kubíček a Květa Kuršová, seriál výtvarně připravil Josef Váňa. Kameru obstarali Jiří Větroň a František Procházka. Hudbu složil Pavel Krejča, zvuk zabezpečil Ivo Špalj. Střih měla na starosti Marie Zemanová. Vedoucí výroby byla Jiřina Vágnerová. Animaci obstarala Eva Jakoubková. Pohádky namluvil Josef Kemr. Režie byla svěřena Josefovi Platzovi. Bylo natočeno 7 epizod, délka v rozmezí mezi 8 až 9 minutami.\n\nPohádky pro nejmenší děti, kde hlavní roli hrají kočky.\n\n\n"}
{"id": "889165", "url": "https://cs.wikipedia.org/wiki?curid=889165", "title": "Klára Fiksová", "text": "Klára Fiksová\n\nKlára Fiksová je česká modelka a účastnice několika soutěží krásy.\n\nKlára Fiksová pochází z Nového Města na Moravě. V letech 2001-2005 studovala na Gymnáziu v Bystřici nad Pernštejnem. Poté studovala na Filozofickě fakultě Masarykovy univerzity v Brně bakalářský obor \"Český jazyk a literatura\" ve studijním programu \"Filologie\", který absolvovala v roce 2009 a získala titul Bc..\n\nKlára Fiksová se zúčastnila těchto soutěží krásy:\n\n \n"}
{"id": "889168", "url": "https://cs.wikipedia.org/wiki?curid=889168", "title": "Pěvuška horská", "text": "Pěvuška horská\n\nPěvuška horská (\"Prunella montanella\") je malý druh pěvce z čeledi pěvuškovitých. Velikosti pěvušky modré (délka těla 13-14,5 cm). Svrchu je obvykle výrazně rudohnědá s tmavším černohnědým čárkováním, zespodu žlutavě rezavohnědá. Hnědavě černé temeno a tmavé tváře odděluje široký, dlouhý, žlutavý nadoční proužek. Hnízdí v lesích, obvykle v blízkosti vody, na severu Sibiře a na Uralu. Tažný druh, se zimovišti v jihovýchodní Asii. Z území České republiky existuje jediný výskyt; v roce 1943 byla mladá samice chycena v Postupicích na Benešovsku.\n\n"}
{"id": "889172", "url": "https://cs.wikipedia.org/wiki?curid=889172", "title": "Ekonomický kapitál", "text": "Ekonomický kapitál\n\nEkonomický kapitál tvoří hmotné statky a finanční kapitál, kterými jedinec disponuje. Každý člověk ho může získat vlastním úsilím, významnou úlohu však hraje dědění. Ekonomický kapitál může usnadnit obsazování některých pozic.\n\nZásluhu na širším pojetí kapitál lze připsat především francouzskému sociologovi Pierru Bourdieuvi. Koncepce kapitálu se váže na otázku sociální mobility a vychází z předpokladu, že ve vyspělých západních zemích funguje jako hlavní model zařazování do zaměstnaneckých pozic vzdělání. Bordieu rozlišuje tzv. kulturní kapitál, sociální kapitál a kapitál ekonomický.\n"}
{"id": "889176", "url": "https://cs.wikipedia.org/wiki?curid=889176", "title": "Jiří Zahradník", "text": "Jiří Zahradník\n\nJiří Zahradník (12. srpna 1928 Lomnice nad Popelkou – 27. ledna 2020 Lomnice nad Popelkou) byl český entomolog, autor řady publikací o hmyzu, fotograf a hudebník. Byl uměleckým vedoucím souboru \"Collegium musicum Český ráj\". Až do své smrti žil v Lomnici nad Popelkou, rodném městě, jehož je čestným občanem. Jeho bratrem je český hudební skladatel Zdeněk Zahradník.\n\n\n"}
{"id": "889180", "url": "https://cs.wikipedia.org/wiki?curid=889180", "title": "Ferdinand von Blumfeld", "text": "Ferdinand von Blumfeld\n\nFerdinand von Blumfeld (3. listopadu 1836 Maribor – 13. března 1902 Vídeň), též Ferdinand Florentin von Blumfeld, byl rakousko-uherský, respektive předlitavský právník a státní úředník, koncem 19. století dvakrát krátce ministr zemědělství Předlitavska.\n\nNarodil se 3. listopadu 1836 ve městě Marburg ve Štýrsku (dnes Maribor ve Slovinsku). Absolvoval Tereziánskou akademii a roku 1862 získal titul doktora práv.\n\nV roce 1858 nastoupil do zaměstnání jako auskultant (justiční čekatel) u zemských soudů ve Vídni, odkud přešel r. 1861 jako praktikant na dolnorakouskou finanční prokuraturu, r. 1864 jako adjunkt na ministerstvo obchodu a po roce 1866 jako ministerský koncipista na železniční oddělení a předsednictvo vlády.\n\nKdyž se počátkem roku 1868 vyčlenilo samostatné ministerstvo zemědělství (orby), podílel se Blumfeld jako prezidiální sekretář na jeho organizaci. Poté, co toto ministerstvo převzalo roku 1872 od ministerstva financí správu státních statků, dostal Blumfeld za úkol starat se o právní a administrativní agendu s tím spojenou. 21. května 1874 získal titul ministerského rady. 29. dubna 1886 byl jmenován sekčním šéfem (odborovým přednostou).\n\nNa jaře 1888 mu byla postupně svěřena kontrola záležitostí předsednické kanceláře ministerstva, přímá a nepřímá podpora zemědělství (výstavy, dotace, vzdělání a zkoušky) a statistika.\n\nMinistrem se stal nejprve od 19. června 1895 do 30. září 1895 jako sekční šéf ministerstva a provizorní správce rezortu ve vládě Ericha Kielmansegga. Opětovně se členem vlády stal ve vládě Manfreda Clary-Aldringena. Tentokrát post zastával v období 21. prosince 1899 – 18. ledna 1900, opětovně coby provizorní správce rezortu, na který nastoupil coby sekční šéf ministerstva.\n\nZemřel 13. března 1902 ve Vídni, pohřben byl na centrálním hřbitově.\n\nZa pracovní zásluhy mu byl roku 1870 udělen Řád železné koruny III. třídy a v červnu 1889 tentýž řád II. třídy. 10. dubna 1893 byl jmenován tajným radou. V roce 1887 získal záslužný řád velkovévody toskánského.\n"}
{"id": "889183", "url": "https://cs.wikipedia.org/wiki?curid=889183", "title": "Seznam kulturních památek v Újezdu u Brna", "text": "Seznam kulturních památek v Újezdu u Brna\n\n\n"}
{"id": "889184", "url": "https://cs.wikipedia.org/wiki?curid=889184", "title": "Seznam kulturních památek ve Šlapanicích", "text": "Seznam kulturních památek ve Šlapanicích\n\n"}
{"id": "889185", "url": "https://cs.wikipedia.org/wiki?curid=889185", "title": "Seznam kulturních památek v Rajhradě", "text": "Seznam kulturních památek v Rajhradě\n\n"}
{"id": "889186", "url": "https://cs.wikipedia.org/wiki?curid=889186", "title": "Franz Stibral", "text": "Franz Stibral\n\nFranz Stibral (16. listopadu 1854 Vídeň – 1. února 1930 Salzburg) byl rakousko-uherský, respektive předlitavský státní úředník a politik, v letech 1899 – 1900 a znovu roku 1916 ministr obchodu Předlitavska.\n\nStudoval na gymnáziu v Linci a Salzburgu a pak v roce 1876 absolvoval Vídeňskou univerzitu, kde následujícího roku získal titul doktora práv. Od roku 1876 působil jako státní úředník, nejprve na dolnorakouské finanční prokuratuře, od roku 1877 na ministerstvu obchodu. Zde se roku 1886 stal ministerským tajemníkem, roku 1892 sekčním radou, roku 1896 ministerským radou a roku 1897 sekčním šéfem. Počátkem 90. let se podílel na dojednání celních a obchodních smluv s Německem, Itálií, Belgií a Švýcarskem.\n\nPrvní vrchol jeho politické kariéry nastal koncem 19. století za vládě Manfreda Clary-Aldringena, v níž se stal provizorním ministrem obchodu coby správce. Funkci zastával v období 2. října 1899 – 18. ledna 1900. Jako ministr se angažoval v otázce prodloužení celní smlouvy s Uherskem.\n\nPo odchodu z vlády se vrátil na post vysokého úředníka na ministerstvu obchodu. V roce 1906 vedl jednání o obchodních smlouvách s Ruskem a Rumunskem. Měl neshody s ministrem Josefem Fořtem, kvůli kterým roku 1907 ministerstvo opustil. V roce 1909 byl jmenován doživotním členem Panské sněmovny. V roce 1910 se přestěhoval do Salzburgu. Zde v letech 1910-1914 zastával funkci prezidenta nadace Mozarteum.\n\nV roce 1912 odmítl nabídku stát se opět ministrem obchodu. Do vlády nicméně vstoupil roku 1916, kdy se stal za druhé vlády Ernesta von Koerbera opět krátce ministrem obchodu. Funkci zastával v období 31. října 1916 – 20. prosince 1916. Pak se opět stáhl do Salzburgu.\n"}
{"id": "889188", "url": "https://cs.wikipedia.org/wiki?curid=889188", "title": "Česko na Halovém mistrovství Evropy v atletice 1996", "text": "Česko na Halovém mistrovství Evropy v atletice 1996\n\nHalového ME v atletice 1996 ve Stockholmu se ve dnech 8. – 10. března zúčastnilo 18 českých atletů (8 mužů a 10 žen).\n\nZásluhou sprinterky Eriky Suchovské, trojskokanky Šárky Kašpárkové a vícebojaře Tomáše Dvořáka Česko vybojovalo tři stříbrné medaile. Těsně pod stupni vítězů, na 4. místě doběhla Ludmila Formanová v závodě na 800 metrů a čtvrtý skončil také Lukáš Vydra v běhu na 1500 metrů.\n\nSedmiboj\nPětiboj\n\n"}
{"id": "889189", "url": "https://cs.wikipedia.org/wiki?curid=889189", "title": "John Ruskin a příroda", "text": "John Ruskin a příroda\n\nPublikace „John Ruskin a příroda“ byla vydána v roce 2011 v Praze nakladatelstvím Dokořán, ve spolupráci s Masarykovou univerzitou v Brně. Autory jsou Karel Stibral, Bohuslav Binka a Naďa Johanisová z Katedry environmentálních studií Fakulty sociálních studií Masarykovy univerzity. Kniha se zaměřuje na Ruskinův vztah k přírodě a analyzuje jeho ideje spojené s přírodou z hlediska filozofického, estetického, umělecko-kritického, sociálně-ekonomického a environmentálního. Autoři publikace zkoumají Ruskinovy představy o vývoji světa a přírody, jeho teze o umění zobrazujícím přírodu, jeho pojetí estetiky přírodních objektů a také jeho kritiku liberální ekonomie a industrializace jako ničitelů krajiny.\n\nAutoři knihy se snaží poukázat na možnosti, které Ruskinovo dílo nabízí i v současné době, především v jeho pojetí přírody, počátcích environmentálního myšlení a také jeho výrazné sociálně-ekonomické kritice moderního světa. Zamýšlejí se nad tím, proč je v dnešním českém prostředí zájem o Ruskina a jeho dílo tak malý v porovnání s celosvětovým významem této osobnosti. Velký zájem v Čechách vzbuzoval na počátku 20. století, kdy ovlivnil spoustu umělců, ale poté jeho vliv upadá a jeho hlavní díla zůstala do našeho jazyka nepřeložena. Jeho odkaz u nás zatím nevzbuzuje žádný výrazný zájem ani u teoretiků.\n\nAutoři publikace převážně souhlasí s K. Clarkem, který uvádí několik možných důvodů, které mohly zapříčinit tak malý ohlas Ruskinova díla. Je to buď jeho přílišným moralizováním a citováním spousty textů z Bible, jeho velmi proměnlivou koncentrací až těkavostí od jednoho tématu k druhému, jeho obsáhlou výmluvností nebo i některými svými názory. Na jeho obhajobu jsou však uvedeny důvody, proč by měl být Ruskin čten i v současnosti a čím může být jeho tvorba přínosem. Jsou to hlavně jeho básnické kvality, texty plné překvapení plynoucího z jeho nesystematičnosti a nesoustředěnosti při psaní, ale také důraz na celek a schopnost vidět souvislosti pro ostatní nezjevné.\n\nI přes vlastní výhrady k Ruskinovu odkazu se autoři publikace snaží napsáním této knihy splatit jistý dluh nezájmu o jeho dílo v českých zemích a ukázat možné směry, které mohou být inspirovány jeho tvorbou i dnes. Jedním z nich může být environmentální hledisko, z kterého lze Ruskina považovat za předchůdce nejen ochránců zvířat, ale i dvou proudů dnešního environmentálního myšlení, světle a tmavě zeleného.\n\nKniha „John Ruskin a příroda“ je rozdělena do několika kapitol:\n\n\nÚvodem je v knize představen význam osobnosti Johna Ruskina a jeho vliv na tehdejší i dnešní společnost z různých hledisek, především však s důrazem na jeho originální pojetí přírody a vztah ke krajině.\n\nPrvní kapitola knihy obsahuje stručný Ruskinův životopis a jeho dílo, kde je dobře patrný velký zájem o přírodu, rozvíjený nejen teoretickými, ale i vlastními zkušenostmi. Jeho hluboký vztah k přírodě se projevuje v jeho odlišném pojetí přírodních věd, umění i v pozdějších sociálních a ekonomických otázkách. John Ruskin (1819–1900) byl jednou z nejdůležitějších a nejoriginálnějších osobností Velké Británie v 19. století. Působil jako umělecký kritik, sociálně-ekonomický myslitel, spisovatel, básník, pedagog, estetik a vědec. Místa, která během jeho života nejvíce ovlivnila jeho zájem o přírodu i jeho uměleckou tvorbu, byla Lake District, Alpy, Itálie, Londýn, Oxford a Brantwood.\n\nDruhá kapitola o Ruskinově filosofickém konceptu přírody popisuje jeho specifické pojetí evoluce a tři různé koncepce světa. Filosoficky nejzajímavějším a nejbohatším je první Ruskinův svět nedarwinovské evoluce přírody a ducha, ve kterém slučuje geologické a přírodovědné poznatky s novým křesťanským výkladem dějin přírody a člověka. Druhý svět, postavený na platónsky založeném křesťanství s prvky romantismu a klasicismu, nepodléhá evoluci a je charakterizován stálostí a neměnnou nehybností. V třetím světě Ruskin odmítá etický relativismus, mechanický materialismus a scientistický mód vědeckého zkoumání; je to svět negativní a kritický, ve kterém vyjadřuje svoje „ne“, a přesto je tím nejstálejším v jeho tvorbě.\n\nTřetí kapitola obsahuje Ruskinovu teorii estetiky a umění, zejména ve vztahu k přírodě. Je zde představena jeho charakteristika pojmu krásy a jeho estetické hodnoty jednotlivých přírodních objektů, zejména hor a rostlin. Ruskin, jako představitel romantického myšlení, odmítá Darwinovu evoluční teorii a nesouhlasí s jeho názorem na vznik estetických jevů v přírodě, především proto, že nevěřil v evoluci organického světa, ale jen ve vývoj světa anorganického.\n\nČtvrtá kapitola, pro dnešní dobu patrně nejvýznamnější část díla, vysvětluje Ruskinovy sociálně-ekonomické teorie, kde je opět zdůrazněn jeho vztah k přírodě a také počátky environmentálního myšlení. Ruskinova původní zainteresovanost uměním a estetikou přírody se v jeho druhé polovině života proměňuje a přesouvá do oblasti sociální a ekonomické situace moderního světa, který ostře kritizoval a aktivně se snažil o jeho nápravu.\n\nPátá kapitola představuje vliv Ruskinova díla na české prostředí, především po jeho smrti roku 1900. Jeho reflexi lze spatřit u spousty českých umělců, teoretiků umění i sociálních myslitelů. Po první třetině 20. století se však zájem o Ruskinův odkaz snižoval a nadále se již nijak výrazně nerozšiřoval. Mezi jeho nejvýznamnější propagátory či překladatele patřili F. X. Šalda, J. Šafařík, M. Seifert, O. Josek, K. Čapek, Z. Franta, E. Rádl, B. Chudoba, J. Karásek ze Lvovic, J. Vybíral a J. Koudelková.\n\nKniha „John Ruskin a příroda“ obsahuje několik základních myšlenek, jimiž její autoři představují život, dílo a vliv Ruskina na české prostředí. \"„John Ruskin, umělecký kritik i sociálně-ekonomický myslitel, byl jednou z nejdůležitějších a nejoriginálnějších osobností Velké Británie 19. století. Jeho myšlení šlo často proti proudu, ať již v teoriích krásy, umění, nebo ekonomie.“\" (Stibral, Binka, Johanisová, 2011: 7).\n\nAč byl Ruskin významnou osobností své doby a zanechal po sobě bohaté dílo, jeho odkaz však brzy zeslábl, až téměř vymizel. \"„Přitom je Ruskin osobnost, jež významně zasáhla do kultury 19. i 20. století. Ovlivnil nejen řadu osobností, ale i celých proudů.“\" (Stibral, Binka, Johanisová, 2011: 7). Jeho vliv byl silný především v sociálně-ekonomické oblasti a v umění, ať už výtvarném, literárním, architektonickém či řemeslném. \"„Tím, k čemu se ale jeho myšlení vztahovalo vždy, byla příroda a málokdo se tolik zasloužil o propojení úvah o přírodě, umění a sociálně-ekonomické oblasti. Již v 19. století upozornil na řadu vzájemných vztahů mezi přírodou a lidskou kulturou i společností, stejně jako naší etikou.“\" (Stibral, Binka, Johanisová, 2011: 8).\n\nRuskinův silný vztah k přírodě je obdobně popsán také v knize „John Ruskin, apoštol pravdy a krásy“ od M. Seiferta, který vysvětluje, že Ruskin se v přírodě nechtěl zbavovat únavy či zklamání, ani v ní nehledal nějakou zábavu jako mnozí jiní, ale smyslem jeho návštěv bylo především poznání. Stromy a květiny se staly jeho přáteli, s kterými si nejlépe rozuměl. Spojení člověka a přírody vyjadřuje výrokem: \"„Kdo nemiluje stromy, ať netvrdí, že miluje člověka“\" (Seifert, 1937: 31). Příroda pro něj znamenala vždy studium, Ruskin měl však také silný vztah ke zvířatům, ale: \"„Jeho zoologie však nespočívala ani tak na anatomii jako spíše v pozorování zvyků a povahy zvířat. Jeho poměr k zvířatům a rostlinám byl týž: byly mu bratry, bližními.“\" (Seifert, 1937: 35–36).\n\nPublikace „John Ruskin a příroda“ podrobněji představuje analýzu Ruskinova filosofického konceptu přírody a světa, jeho estetické pojetí přírody, sociálně-ekonomické a environmentální aspekty v jeho originální tvorbě a reflexi jeho díla v Čechách.\n\n\n\n\n\n"}
{"id": "889190", "url": "https://cs.wikipedia.org/wiki?curid=889190", "title": "Wilhelm von Hartel", "text": "Wilhelm von Hartel\n\nWilhelm von Hartel (28. května 1839 Dvorce – 14. ledna 1907 Vídeň) byl rakousko-uherský, respektive předlitavský vysokoškolský pedagog, klasický filolog a politik, v letech 1899 – 1905 (s krátkou přestávkou) ministr kultu a vyučování Předlitavska.\n\nV letech 1859–1863 vystudoval klasickou filologii na Vídeňské univerzitě, kde pak dlouhodobě vyučoval a dosáhl titulu profesora. V roce 1890/1891 byl rektorem univerzity. Od roku 1891 byl zároveň ředitelem Dvorské knihovny ve Vídni. V letech 1896-1900 byl sekčním šéfem na ministerstvu kultu a vyučování.\n\nVrchol jeho politické kariéry nastal od konce 19. století, kdy se za vlády Manfreda Clary-Aldringena stal provizorním ministrem kultu a vyučování coby správce. Funkci zastával v období 2. října 1899 – 21. prosince 1899. Krátce poté se ovšem na post ministra vrátil a zastával ho v první vládě Ernesta von Koerbera i druhé vládě Paula Gautsche od 19. ledna 1900 až do 11. září 1905.\n\nV letech 1900-1907 zastával funkci viceprezidenta vídeňské Akademie věd. Specializoval se na klasickou filologii a byl aktivní jako organizátor vědeckého života. Zasedal v redakčních radách četných odborných časopisů.\n\nNa jeho počest uděluje od roku 1957 rakouská akademie věd Cenu Wilhelma Hartela.\n"}
{"id": "889194", "url": "https://cs.wikipedia.org/wiki?curid=889194", "title": "Alfred von Bernd", "text": "Alfred von Bernd\n\nAlfred von Bernd (19. listopadu 1849 Vídeň – 1920) byl rakousko-uherský, respektive předlitavský státní úředník a politik, v letech 1899 – 1900 krátce ministr kultu a vyučování Předlitavska ve vládě Manfreda Clary-Aldringena.\n\nNarodil se 19. listopadu 1849 ve Vídni. Studoval na Tereziánské akademii. Roku 1872 přijal místo na dolnorakouském místodržitelství, kde byl v roce 1884 povýšen na tajemníka. O rok později mu bylo svěřeno nejprve vedení okresního hejtmanství ve Waidhofenu nad Dyjí a krátce poté i úřad hejtmana. V listopadu 1886 byl v téže funkci přeložen na hejtmanství Sechshaus (dnes část Vídně). Roku 1891 se vrátil na dolnorakouské místodržitelství, kde v roce 1896 získal titul dvorního rady. V červnu 1898 se stal sekčním šéfem (odborovým přednostou) na ministerstvu kultu a vyučování.\n\nRoku 1890 mu byl udělen rytířský kříž Řádu Františka Josefa a roku 1899 Řád železné koruny II. stupně.\n\nV období 21. prosince 1899 – 18. ledna 1900 zastával úřad ministra kultu a vyučování. Funkci vykonával jen jako provizorní správce rezortu, kde byl do té doby sekčním šéfem.\n\nZemřel v roce 1920.\n"}
{"id": "889195", "url": "https://cs.wikipedia.org/wiki?curid=889195", "title": "Modulární umocňování", "text": "Modulární umocňování\n\nModulární umocňování je umocňování prováděné v rámci modulární aritmetiky. Využívá se zejména v kryptografii a obecněji v informatice.\n\nVýsledkem modulárního mocnění je hodnota, která vznikne umocněním základu formula_1 na exponent formula_2 modulo přirozené číslo formula_3 nazývané modul. Zapisuje se: formula_4. Tímto způsobem můžeme spočítat například formula_5, což je rovno 8.\n\nPokud jsou formula_6 přirozená čísla a formula_7, pak je řešení pro formula_8 jednoznačné.\n\nNajít modulární mocninu lze snadno i pro záporný exponent. Stačí totiž spočítat inverzní prvek k základu pomocí Rozšířeného Eukleidova algoritmu a ten pak umocnit na absolutní hodnotu exponentu.\n\nZatímco umocňování na kladný nebo záporný exponent je snadné i pro poměrně velká čísla (jak ukazují algoritmy níže), inverzní funkce vzhledem k exponentu, totiž najít pro zadaná formula_9 takové formula_2, které splňuje výše uvedenou rovnost, je velmi obtížně. Jedná se o takzvanou úlohu nalezení diskrétního logaritmu, jednu z typických jednosměrných funkcí používaných v moderní kryptografii.\n\nNejpřímočařejší postup je zkrátka nejprve spočítat umocnění a pak dělit se zbytkem. Zásadní nevýhodou tohoto postupu je, že mezivýsledky při umocňování exponenciálně rostou a jednotlivá násobení jsou pak i s použitím optimalizovaných rutin pro práci s s libovolně dlouhými čísly časově i paměťově náročnější a náročnější.\n\nŘešením pro ohromné paměťové nároky předchozí metody je provádět dělení se zbytkem průběžně už během umocňování. To je možné, neboť v modulární aritmetice platí ekvivalence\nformula_11\ntedy modulení po každém násobení nemá na výsledek vliv. Násobíme tedy čísla maximálně délky exponentu, nicméně počet nutných násobení asymptoticky odpovídá velikosti exponentu.\n\nBinární umocňování zprava doleva výrazně snižuje počet potřebných násobení při zachování malých paměťových nároků. Použije přitom techniku, která se využívá i mimo modulární aritmetiku, takzvané dvojkové umocňování.\n\nZákladem této metody je vnímání exponentu \"e\" jako zapsaného v dvojkové soustavě. Tedy \"e\" zapsaného:\nkde formula_13 mají hodnotu 0 nebo 1. Délka tohoto zápisu, neboli počet jeho číslic, je \"n\". Požadovaný výsledek pak můžeme rozepsat jako\n\nTuto podobu využívá následující algoritmus zapsaný v pseudokódu:\n\nV každé iteraci cyklu získáváme nový obsah závorky z výrazu výše v proměnné \"základ\" jejím opakovaným umocňováním na druhou, posunutím exponentu dostáváme hodnotu dalšího formula_13 v nejméně významném bitu proměnné \"exponent\" a na základě hodnoty formula_13 také nejprve v každém kroku vynásobíme nebo nevynásobíme danou závorkou výsledek. Počet provedení cyklu odpovídá binárnímu logaritmu (počtu binárních číslic) exponentu, v každé iteraci je provedeno jedno nebo dvě násobení čísel délky maximálně stejné jako modul.\n"}
{"id": "889199", "url": "https://cs.wikipedia.org/wiki?curid=889199", "title": "Richard Posner", "text": "Richard Posner\n\nRichard Allen Posner (narozen 11. ledna 1939, New York City, New York, USA) je americký právník, právní teoretik, ekonom a aktuálně též soudce Odvolacího soudu Spojených států pro 7. obvod, který sídlí v Chicagu. Zároveň působí na Právnické fakultě University of Chicago. Je důležitým představitelem směru právního myšlení, který se nazývá Law & Economics.\nJe autorem skoro 40 knih z oboru práva, ekonomie a dalších společenských věd, žádná z nich ovšem nebyla zatím přeložena do češtiny. Patří k významným představitelům soudobého právního myšlení.\n\nStudoval na Yale University a na Právnické fakultě Harvard University, kde absolvoval v roce 1962. Během svých studií na Harvardu působil jako šéfredaktor Harvard Law Review. V letech 1962-1963 pracoval jako koncipient pro soudce Nejvyššího soudu Spojených států amerických Williama J. Brennana. Následně působil jako asistent u Federal Trade Commission a na úřadu generálního prokurátora.\n\nV roce 1968 začal Posner učit na Právnické fakultě Stanfordovy univerzity, ale vzápětí se v roce 1969 přesunul na Právnickou fakultu University of Chicago, na které dodnes působí a kde je profesorem také jeho syn Eric Posner. V roce 1972 byl zakládajícím redaktorem periodika Journal of Legal Studies.\nDne 27. října 1981 byl Posner navržen prezidentem Ronaldem Reaganem na pozici soudce Odvolacího soudu Spojených států pro 7. obvod. Posnerova nominace byla schválena Senátem 24. listopadu 1981. V letech 1993-2000 byl Posner předsedou tohoto soudu.\n\nOd prosince 2004 publikuje na společném blogu s držitelem Nobelovy ceny za ekonomii Gary Beckerem.\n\nPosner je představitelem právního a filosofického pragmatismu a ekonomického přístupu k právu. Napsal celou řadu knih a článků na rozličná témata zahrnující např. ekonomickou analýzu práva (Law & Economics), právo a literaturu (Law & Literature), historii práva, právo duševního vlastnictví, právo hospodářské soutěže a vztah morálky a práva. Mezi jeho nejznámější knihy patří Economic Analysis of Law a Antitrust Law.\n\n\n\n"}
{"id": "889200", "url": "https://cs.wikipedia.org/wiki?curid=889200", "title": "Il-Itmiš-kagan", "text": "Il-Itmiš-kagan\n\nIl-Itmiš-kagan byl osmým vládcem Kutluckého kaganátu (Modří Turci), kterému vládl od 742 do 744 s titulem Il-Itmiš-kagan. Kaganát byl založen Ašına klanem v 7. století v původní vlastí Turků - severním (velkém) Mongolsku.\n\nByl vnuk Тüzil-begův (Zieghu) a syn Uti-begúv. Zastával funkci náčelníka Basmalských kmenů. Plánovaný koaliční protiturkucký spolek byl připraven již v roce 720 v Čchang-anu (Si-an) čínskými Tchangy. Kmeny Basmalů se také připojili do této koaliční vzpoury. V roce 742 stál ve vedení Basmalských kmenů (5-Oguzové) náčelník v exilu - \"Kieti\", jako uchazeč trůnu který získal po svém příbuzném Ašına Kutoovi (Kutluk II.). V témže roce byl korunován titulem \"Il-Itmiš-kagan\". Nicméně, v tomto bouřlivém období na tomto postu vytrval necelý rok. Vládu nad turky pak převzal Pan Kül-teginúv starší syn Ašına Wusumiši (Özmyš).\n\n\n"}
{"id": "889203", "url": "https://cs.wikipedia.org/wiki?curid=889203", "title": "Jeroným Besnecker", "text": "Jeroným Besnecker\n\nJeroným Besnecker (1678 Cheb – 14. června 1747 (1749) Osek u Duchcova) byl v letech 1726–1747 v pořadí 35. opatem cisterciáckého kláštera v Oseku u Duchcova.\n\nJeroným Besnecker pocházel z Chebu. Vstoupil do oseckého kláštera, kde složil řeholní sliby a byl vysvěcen na kněze. V roce 1726 zemřel osecký opat Benedikt Littwerig, a komunita zvolila opatem právě Besneckera.\n\nBesnecker byl opatem 21 let. Za něj byla dokončena stavba areálu poutního kostela v Mariánských Radčicích, v Oseku byly založeny okrasné zahrady u kláštera, a ve Vtelně u Mostu (farnost inkorporovaná oseckému klášteru) byl vybudován nový barokní farní kostel podle projektu Octavia Broggia. Také byly vybudovány výklenkové kaple Sedmi bolestí Panny Marie podél poutní cesty z Libkovic do Mariánských Radčic (později přemístěny do Vtelna ke kostelu).\n\n\n\n"}
{"id": "889206", "url": "https://cs.wikipedia.org/wiki?curid=889206", "title": "Rigmor Dahl Delphin", "text": "Rigmor Dahl Delphin\n\nRigmor Dahl Delphin (9. října 1908 v Oslo, Kristiania – 28. prosince 1993) byla norská fotografka. Přibližně v letech 1955-1975 pracovala pro noviny \"Alle Kvinner\".\n\nJejí snímky ze dne osvobození města Osla se staly základem pro knihu \"Frigjøringen i bilder\" Yngvara Ustvedta. Archiv s jejími díly v magazínu \"Alle Kvinner\" obsahuje asi 2000 negativů a v roce 2005 se přesunul z Gyldendal Norsk Forlag do muzea Oslo Bymuseum.\n\n"}
{"id": "889210", "url": "https://cs.wikipedia.org/wiki?curid=889210", "title": "André Gunder Frank", "text": "André Gunder Frank\n\nAndré Gunder Frank (24. února 1929, Berlín – 13. dubna 2005, Lucemburk) byl německo-americký sociolog, ekonom a historik.\n\nZaměřoval se především na ekonomické dějiny. Nejvíce proslul svým příspěvkem k teorii závislosti, analyzoval především periferní situaci jihoamerických států ve světovém systému (sám působil v Chile za vlády Salvadora Allendeho). Byl ovlivněn marxismem, odmítal však marxistickou koncepci dějin. Byl žákem Miltona Friedmana, ale stal se kritikem jeho díla. Jeho práce ovlivnily například Immanuela Wallersteina.\n\n\n\n"}
{"id": "889211", "url": "https://cs.wikipedia.org/wiki?curid=889211", "title": "Pavel Vašíček", "text": "Pavel Vašíček\n\nPavel Vašíček (* 2. března 1972) je bývalý český fotbalista.\n\nV československé a české lize hrál za Duklu Praha a Bohemians Praha. Nastoupil ve 47 ligových utkáních a dal 5 gólů. Ve druhé lize hrál i za FK Švarc Benešov, SK Spolana Neratovice, FK Mladá Boleslav a FK Mogul Kolín, nastoupil v 86 utkáních a dal 5 gólů.\n\n"}
{"id": "889213", "url": "https://cs.wikipedia.org/wiki?curid=889213", "title": "Anton Petrovský", "text": "Anton Petrovský\n\nAnton Petrovský (* 9. srpna 1963) je bývalý slovenský fotbalista, obránce.\n\nV československé a české lize hrál za Vítkovice, nastoupil celkem v 52 utkáních a dal 4 góly. Ve druhé lize hrál i za ZŤS Košice, Tatran Poštorná a Vítkovice.\n"}
{"id": "889215", "url": "https://cs.wikipedia.org/wiki?curid=889215", "title": "Bratři Polanští", "text": "Bratři Polanští\n\nTadeáš Polanský (14. března1713 Uherské Hradiště – 1770) a Jan Nepomuk Polanský (1723 Brno – 1776) byli jezuité, teologové, fyzikové a přednášející na olomoucké univerzitě, mladší Jan dokonce i na pražské univerzitě. \n\nJejich rodiče se jmenovali Jan Jiří Polanský a Anna Alžběta Polanská. Otcův kariérní růst z právního poradce v Uherském Hradišti na zemského advokáta v Brně zapříčinil to, že se bratři nenarodili ve stejném městě. Spojovalo je členství v jezuitském řádu, obliba k přírodním i teologickým vědám a působení na olomoucké univerzitě, na které se ujali přednášek z matematiky, fyziky a teologie. \n\nJ. N. Polanský díky svému chatrnému zdraví nevyučoval po zrušení jezuitského řádu v roce 1773 na univerzitě, na které zůstali z původních třinácti jezuitských kantorů dva. Jmenovitě to byli pražský rodák a vyučující fyziky Jan Dürnbacher a matematik Štěpán Schmidt.\n\nBratři Polanští se věnovali se otázkám, týkajícím se blesku a hromu, skládáním barev, původu hor a hornin, vzniku primární a sekundární duhy, ale také fázím Venuše a jiným astronomickým otázkám.\nStarší z bratrů Tadeáš sepsal dílo pro bakaláře vysokého učení s názvem, které v českém překladu zní: \"Fyzikálně experimentální disertace podle principů Aristotela a peripatické školy o hromu a blesku, čili o zaleknutí a o úderu blesku, proti názorům a domněnkám antiperipetiků\" (1747). Formou otázek a odpovědí se v něm zabýval převážně bouřkovými ději. Je zde patrná aristotelovská filozofie, přestože byly známy Steplingovy pokusy s elektřinou, a navíc neznámý jezuita v Olomouci prováděl „pomocí proslulého a nově vynalezeného elektrického stroje po účinném elektrizování obdivuhodné pokusy na lidech a jiných věcech“. V díle se ani slovem nezmínil o slovu elektřina, všechny příčiny pohybu větru přisuzoval suchým parám, podobně jako Aristotelés. V první polovině 18. století, ještě vědci neznali souvislost mezi elektřinou pozorovanou v laboratořích a elektřinou atmosférickou. \n\nPo mladším Janovi nám zůstaly dvě studie o duze z roku 1761, které se v českém překladu jmenují: \nV dílech popsal elementární teorii duhy i s matematickými důkazy.\n\n"}
{"id": "889216", "url": "https://cs.wikipedia.org/wiki?curid=889216", "title": "Kanton Calvi", "text": "Kanton Calvi\n\nKanton Calvi ( ) je francouzský kanton v departementu Haute-Corse v regionu Korsika. Tvoří ho 2 obce.\n\n"}
{"id": "889218", "url": "https://cs.wikipedia.org/wiki?curid=889218", "title": "Kachnice kaštanová", "text": "Kachnice kaštanová\n\nKachnice kaštanová (\"Oxyura jamaicensis\") je malý druh ptáka z řádu vrubozobých.\n\nMalá, kompaktní kachna (délka těla 35–43 cm), s velkou hlavou a tuhým, často vztyčeným ocasem. Samec je v létě převážně sytě kaštanově hnědý, s černým temenem a zadními částmi krku a bílými lícemi, bradou a spodními ocasními krovkami. V zimě se podobá samici, ale má stále bílé tváře (samice má hlavu matně tmavohnědou a špinavě bílou s rozpitým tmavým pruhem přes tváře). Žije v Severní Americe, v minulosti byla úspěšně introdukována do Velké Británie, odkud se rychle rozšířila do západní Evropy. Hnízdí na mělkých jezerech. Vzácně zaletuje i na území České republiky, kde byla zjištěna zatím 6x.\n\n"}
{"id": "889220", "url": "https://cs.wikipedia.org/wiki?curid=889220", "title": "Mistrovství světa v judu 2011", "text": "Mistrovství světa v judu 2011\n\nXXVII. mistrovství světa se konalo v Palais Omnisports de Paris-Bercy v Paříži ve dnech 23.-28. srpna 2011.\n\n\nMistrovství světa bez rozdílu vah v judu\n\n"}
{"id": "889225", "url": "https://cs.wikipedia.org/wiki?curid=889225", "title": "Brambořík nachový", "text": "Brambořík nachový\n\nBrambořík nachový (\"Cyclamen purpurascens\") je vytrvalá bylina z čeledi prvosenkovitých (\"Primulaceae\"). Jeho název pochází z řeckého slova \"kýklos\", které znamená kruh, kotouč – podle jeho okrouhlé hlízy. Je jedovatý a chráněný. Lidově nazývaný též \"alpská fialka, svinský ořech, svinský chléb\" či \"zemský sejr\".\n\nBrambořík nachový (\"Cyclamen purpurascens\") má kulovitou, často mírně zploštělou, zkorkovatělou hlízu, ze které vyrůstají četné vláknité kořeny. Oddenek je válcovitý a uzlovitý. Listy jsou většinou okrouhle srdčité (mohou být i ledvinité) a nepravidelně vroubkované. Na svrchní straně jsou listy tmavě zelené s bělavými kresbami, na spodní straně jsou tmavě purpurově červené. Jejich purpurové zbarvení způsobuje barvivo antokyan. Květy bramboříku vyrůstají jednotlivě na 5–12 cm dlouhých stvolech. Vytvářejí zvonkovitou korunu, která je vonná a složená z pěti korunních cípů. Korunní cípy mají karmínově až fialově červenou barvu, jsou otočené nazpět, a vytvářejí korunní trubku (ta je světleji zbarvená). V květu nalezneme pestík se svrchním semeníkem a pět tyčinek. Jsou opylovány hmyzem, ale mohou se opylovat i autogamicky (samoopylení). Plodem je pak kulovitá tobolka, která obsahuje semena.\n\nKulovité hlízy obsahují jedovatý glykosid (saponin) cyklamín, který má velmi silné hemolytické účinky. I přesto, že jsou hlízy jedovaté, divočáci je vyrývají a konzumují bez jakýchkoliv pozdějších následků.\n\nV rodu \"Cyclamen\" je známo asi 20 blízce příbuzných druhů. Jsou rozšířeny převážně ve východním Středomoří, v Malé Asii a v Íránu. Do střední Evropy zasahuje pouze jediný druh \"Cyclamen purpurascens\".\n\nBrambořík nachový se přirozeně vyskytuje od pohoří Cevenny, přes Juru, vápencové obvody Alp (od Provence až po Dolní Rakousko), Moravu, Maďarsko a částečně zasahuje i na Balkánský poloostrov.\nV České republice se jako původní druh nachází jen na jižní a na jihozápadní Moravě. Vzácně se může vyskytovat především mezi Oslavou a Rokytnou. Avšak s největší pravděpodobností je v ČR brambořík nachový buď vysazený, nebo zplaněný.\n\nBrambořík snáší poměrně dobře nízké teploty (je mrazuvzdorný). Hlízy se nesázejí příliš hluboko (2 – 6 cm). Po výsadbě začne kvést zpravidla až druhým nebo třetím rokem. Množí se pouze semeny, která dozrávají v tobolkách. Semena začnou klíčit následující rok na jaře.\n\n\n\n\n \n"}
{"id": "889230", "url": "https://cs.wikipedia.org/wiki?curid=889230", "title": "Ceng Ťin-jen", "text": "Ceng Ťin-jen\n\nCeng Ťin-jen (Zeng Jinyan, 曾金燕) (9. října, 1983) je čínská bloggerka a aktivistka bojující za lidská práva. Je manželkou disidenta Chu Ťia, který se rovněž angažuje na poli ochrany lidských práv a životního prostředí v Číně.\n\nCeng Ťin-jen byla od roku 2006 po většinu času v domácím vězení. Její blog na adrese http://www.zonaeuropa.com/20060725_2.htm se stal svědectvím o životě v izolaci, pod trvalým dohledem policie.\n\nCeng Ťin-jen s manželem natočili o sedmi měsících svého domácího vězení (od srpna 2006 do března 2007) dokumentární film \"Vězni Města svobody\" (Prisoners of Freedom City). V roce 2007 byl její manžel zatčen a o rok později odsouzen na tři a půl roku. Ceng Ťin-jen s malou dcerou zůstala v domácím vězení.\n\nCeng Ťin-jen je jednou ze tří žen, které účinkují ve filmu \"Zakázané hlasy: Jak zahájit revoluci laptopem\" (Forbidden Voices. How to Start a Revolution with a Laptop) švýcarské režisérky Barbary Miller. Tyto ženy, mezi nimiž je také Yoani Sánchez, se pomocí blogů a sociálních sítí snaží šířit informace ze svých zemí ovládaných autoritářskými režimy, a bojují tak za ženská práva nebo lidská práva obecně. Film byl v roce 2013 promítán v rámci festivalu Jeden svět v Praze.\n\n"}
{"id": "889231", "url": "https://cs.wikipedia.org/wiki?curid=889231", "title": "Carlos Pintado", "text": "Carlos Pintado\n\nCarlos Pintado (* 1974) je kubánský básník a spisovatel.\n\nV roce 1996 absolvoval angličtinu a literaturu na Pedagogickém institutu Pinar del Rio.\nV roce 2006 obdržel Mezinárodní cenu Poetry Sant Jordi za knihu \"Autoportrét v modré barvě\". Básně a povídky byly přeloženy do angličtiny, němčiny, turečtiny, italštiny a francouzštiny, a objevily se v různých antologiích a časopisech. \n\n"}
{"id": "889235", "url": "https://cs.wikipedia.org/wiki?curid=889235", "title": "Kostel svatého Jakuba Staršího (Černčice)", "text": "Kostel svatého Jakuba Staršího (Černčice)\n\nKostel svatého Jakuba Staršího je římskokatolický filiální kostel v Černčicích. Nachází se v západní části obce a spolu se zvonicí tvoří historický základ obce. Je chráněn jako kulturní památka České republiky.\n\nNení známo, kdo a kdy kostel postavil. Předpokládá se ale, že se tak stalo v průběhu 14. století, kdy Černčice měli v držení páni z rodů Kouniců. Z církevních dokladů té doby vyplývá, že i v Černčicích bývala fara. První zmínka o kostele je z roku 1355, kdy je uváděn první známý kněz - plebán Dobřemil. Fara údajně stávala v nynějším školním sadě. V roce 1377 je uváděno pořízení prvního zvonu. Zánik farnosti černčické se datuje kolem roku 1500, kdy Jan Černčický z Kácova odešel na své nové sídlo do Hradiště nad Metují. Od té doby přešly Černčice pod farnost bohuslavickou. Roku 1512 je pořízen druhý zvon, v roce 1577 třetí. V roce 1580 je odstraněn dřevěný strop z barevně zdobených tabulí a nahrazen klenbou a je vestavěna kruchta na pískovcových pilíř. v roce 1610 byl kostel obílen. Roku 1617 byla přistavěna na východní straně kostela sakristie. Roku 1661 byl pořízen hlavní oltář s obrazem patrona kostela sv. Jakuba. Pohromou pro kostel byl rok 1744, kdy byl vyrabován pruským vojskem. V roce 1831 byl vybudována kazatelna. Roku 1846 byl kostel obnoven a došlo ke zrušení a zazdění postranního vstupu a k vybudování vstupu nového přes sakristii. Šindelová střecha byla nahrazena taškovou krytinou. V roce 1893 byla zhotovena křížová cesta. V roce 1907 byla střecha kostela doplněna o sanktusník se zvonkem. V době II. světové války byl zvonek sejmut a ukryt. Nalezen byl v květnu 1970 p. Josefem Ježkem v krmelci pro zvěř „ Ve stráni\". V roce 1995 byla opravena střecha a vyměněny tašky. V roce 2010 byla opravena fasáda.\n\nKostel je postaven v gotickém slohu, jehož prvky jsou patrné na vstupním portálu, oknech a klenbě presbytáře. Během staletí byl kostel upravován a přestavován do dnešní podoby.\n\nCínová křtitelnice z roku 1585.\n\nV sousedství kostela se nachází čtyřpatrová renesanční zděná zvonice, stavba obranného charakteru vybudovaná roku 1613. O její výstavbu se zasloužil a majitel novoměstského panství Rudolf ze Stubenberka. Nad vstupem do věže je v kameni vytesán erb rodu - obrácená kotva, stejně jako u věže v sousedních Bohuslavicích. Výška věže je 25 metrů, půdorys 8x8 metrů, má pět nadzemních podlaží, která jsou vzájemně propojena dřevěnými schody. První čtyři podlaží mají silné kamenné zdi, poslední podlaží, kde byly osazeny zvony, je z masivní dřevěné konstrukce obité bedněním. Z věže je výhled na Krkonoše, Orlické hory, pevnost Josefov, polské Kladsko.\n\nJeště na přelomu 19. a 20. století bývaly na zvonice tři zvony: sv. Jan Křtitel (z r. 1512, váha 10 centů), sv. Jakub (z r. 1577, váha 17 centů – asi 1200 kg) a sv. Anna (z r. 1620, váha 4 centy). V 1. sv. válce byyi zrekvírovány sv. Jakub a sv. Anna, ve 2. sv. válce i sv. Jakub. Jan se naštěstí pár měsíců po válce našel a navrátil nazpět. V roce 2012 byl odlit podle původního sv. Jakuba, který pukl roku 1907, byl přelit, ale roku 1917 zrekvírován, nový stejnojmenný zvon z dílny českého zvonaře Petra Rudolfa Manouška ze Zbraslavi. Odlit byl v dílně v holandském Astenu.\n\nPůvodní varhany pořízeny v roce 1799. Nové varhany byly zakoupeny v roce 1907.\n\nBohoslužby se konají v sobotu v 17.00\n\n"}
{"id": "889236", "url": "https://cs.wikipedia.org/wiki?curid=889236", "title": "Výtopna (restaurace)", "text": "Výtopna (restaurace)\n\nVýtopna je česká franchisová síť restaurací a kaváren, obsluhovaných modelovou železnicí, kde vláčky přivážejí nápoje až ke stolům. Obchodní značku vlastní Petr Fridrich.\n\nV roce 2013 bylo po jedné restauraci v Praze (Václavské náměstí) a Orlové, další dvě byly v Brně a jedna kavárna byla v Ostravě. V roce 2019 již jsou pouze dvě restaurace v Praze. \n\nPrvní restauraci obsluhovanou modelovou železnicí v březnu 2009 v Brně na adrese Hlinky 972/34 na Starém Brně postavil podnikatel Petr Fridrich. Další restaurace vznikly v roce 2010 v Praze a v Orlové (17. listopadu 427), další dvě pak v roce 2012 v Ostravě (v obchodním centru Nová Karolina) a v Brně (Starobrněnská 339/12). Kolem roku 2014 či 2015 přibyla restaurace v obchodním centru Palladium v Praze. Restaurace v Brně na Hlinkách a v Ostravě v Nové Karolině pravděpodobě zanikly. Výtopna Orlová se od řetězce někdy kolem roku 2018 osamostatnila a působí pod názvem Depo Orlová. V roce 2018 již fungovaly pouze dvě restaurace v Praze (v Palladiu u náměstí Republiky a v paláci Fénix, Václavské náměstí 802/56) a jedna v Brně. Provozovna v Brně na Starobrněnské ulici byla od 27. srpna 2018 trvale uzavřena.\n\nOd samého začátku byly restaurace koncipovány jako franchisový projekt, který je provozován ve větších městech v Čechách a na Moravě. Pro zajištění nezbytné ochrany know-how byl vytvořen průmyslový vzor. \n\nHosté jsou obsluhováni prostřednictvím modelové železnice. Nápoje jsou přiváženy ve vlacích. Vlak (tvořený lokomotivou a nákladními vagóny) přijede s objednávkou až k zákazníkovi, ten si nápoj z otevřeného nákladního vozu vyzvedne a použité sklenice může vrátit zpět. Vlak k danému stolu odesílá obsluha. Jednotlivé vlaky jsou digitálně řízeny a vydávají reálné zvuky opravdových železničních vlaků.\n\n\n\n"}
{"id": "889244", "url": "https://cs.wikipedia.org/wiki?curid=889244", "title": "Hariana", "text": "Hariana\n\nHariana je plemeno zebu chované v severní Indii. Oblastí původu je stát Harijána, hojně rozšířen a ceněn je též ve státech Paňdžáb a Uttarpradéš a v severní části Madhjapradéše. Hariana je zebu středního tělesného rámce s hlubokým hrudníkem a výrazným hrbem. Končetiny jsou dlouhé. Čelo zvířat je klenuté, uši středně dlouhé, rohy jsou malé, vysoko nasazené a směřují dozadu. Zbarvení je bílé až šedé.\n\nJe to skot především pracovní, voli dorůstají výšky 155 cm v kohoutku a spřežení dvou volů může táhnout náklad o hmotnosti jedné tuny do vzdálenosti 30 km rychlostí 3 km/h. Hariana je plemeno pozdní, věk při prvním otelení je 40–60 měsíců a mezidobí činí 480–630 dní. Co se mléčné užitkovosti týče, průměrná roční produkce je 800 kg mléka s vyšším obsahem tuku.\n"}
{"id": "889255", "url": "https://cs.wikipedia.org/wiki?curid=889255", "title": "Alexandr Romanovič Lurija", "text": "Alexandr Romanovič Lurija\n\nAlexandr Romanovič Lurija, rusky \"Александр Романович Лурия\" (16. července 1902, Kazaň – 14. srpna 1977, Moskva) byl sovětský psycholog a neuropsycholog židovské národnosti. \n\nByl profesorem Moskevské univerzity. Jeho nejznámější příspěvky se týkají paměti, jazyka a mentální retardace. Zpočátku byl propagátorem psychoanalýzy v SSSR, roku 1924 však potkal Lva Vygotského, který ho silně ovlivnil, Lurija se stal jeho žákem a posléze klíčovým představitelem jeho nového psychologického směru, tzv. kulturně-historické psychologie (spolu s Alexejem Nikolajevičem Leonťjevem). Známé jsou jeho výzkumy původního obyvatelstva ve Střední Asii z 30. let, které posílily jeho přesvědčení o determinaci mysli kulturním kontextem. Posléze se věnoval například studiu psychologie jednovaječných dvojčat, u nichž hledal odpověď, které aspekty mysli jsou vrozené, a které naučené. Během druhé světové války, kdy byl zaúkolován pomáhat vojákům Rudé armády se zraněním hlavy a poškozením mozku, vstoupil též na pole neuropsychologie. Byl 69. nejcitovanějším psychologem ve 20. století.\n\n"}
{"id": "889256", "url": "https://cs.wikipedia.org/wiki?curid=889256", "title": "Roger Vercel", "text": "Roger Vercel\n\nRoger Vercel, vlastním jménem Roger Delphin Auguste Crétin, (8. ledna 1894, Mans – 26. února 1957, Dinan) byl francouzský spisovatel.\n\nJeho studium literatury v Caen přerušila 1. světová válka. Měl špatný zrak a proto nejprve sloužil jako vojenský zdravotník. Pro nedostatek důstojníků byl však povolán na důstojnické školení do Saint-Cyr. Bojoval pak v Yser, Champagne a Somme. Poté byl až do uzavření příměří umístěn na východní frontu.\n\nPo návratu do Dinanu se stal v roce 1921 profesorem literatury na koleji.\n\nV roce 2011 byl objeven jeho antisemitský článek z 16. října 1940 publikovaný v deníku L'Ouest-Éclair.\n\nZe svého místa odešel po 2. světové válce; patrně byl odvolán za kolaboraci s nepřítelem.\n\nZa dílo \"Au Large de l'Eden\" obdržel v roce Prix du Comité Fémina France-Amérique a v roce 1934 Prix Goncourt za \"Capitaine Conan\".\n\n\n\n\n\n\n\n"}
{"id": "889257", "url": "https://cs.wikipedia.org/wiki?curid=889257", "title": "Brovary", "text": "Brovary\n\nBrovary ( ) je město v Kyjevské oblasti na Ukrajině. Leží jen 12 kilometrů na východ od Kyjeva a je tak součástí Kyjevské aglomerace. V roce 2012 žilo v Brovarech 98 052 obyvatel.\n\nPrvní zmínka o městě je z roku 1630. Podstatný rozvoj nastal až po roce 1868, kdy se výstavbou nádraží a železnice stalo město významným dopravním uzlem.\n\nVe městě sídlí hokejový klub Bilyj Bars Brovary.\n"}
{"id": "889258", "url": "https://cs.wikipedia.org/wiki?curid=889258", "title": "Seweryn Kniaziołucki", "text": "Seweryn Kniaziołucki\n\nSeweryn Kniaziołucki, též Severin von Kniaziołucki nebo Severin von Kniažolucki (24. března 1853 Strzałkowce, dnes Ukrajina – 24. února 1913 Vídeň), byl rakousko-uherský, respektive předlitavský státní úředník a politik z Haliče, v roce 1899 krátce ministr financí Předlitavska ve vládě Manfreda Clary-Aldringena.\n\nVystudoval práva na Lvovské univerzitě. Od roku 1872 pracoval pro železniční Dráhu arcivévody Albrechta. Od roku 1879 byl úředníkem ve vídeňské bance Bodencreditanstalt. Roku 1892 ho Leo von Bilinski povolal na post ve správě rakouských státních drah a od roku 1895 pracoval jako úředník na ministerstvu financí, kde sloužil na vysokých postech a roku 1899 byl jmenován sekčním šéfem.\n\nVrchol jeho politické kariéry nastal v roce 1899, kdy se za vlády Manfreda Clary-Aldringena stal provizorním ministrem financí coby správce rezortu. Funkci zastával v období 2. října 1899 – 21. prosince 1899.\n\nI pak zastával vysoké posty na ministerstvu, podílel se na vypracování systému penzijního zabezpečení pro státní zaměstnance.\n"}
{"id": "889264", "url": "https://cs.wikipedia.org/wiki?curid=889264", "title": "Adolf von Jorkasch-Koch", "text": "Adolf von Jorkasch-Koch\n\nAdolf von Jorkasch-Koch (3. října 1848 Lvov – 23. dubna 1909 Vídeň) byl rakousko-uherský, respektive předlitavský státní úředník a politik z Haliče, v letech 1899–1900 a znovu 1908–1909 ministr financí Předlitavska.\n\nVystudoval práva na Lvovské univerzitě. Od roku 1869 pracoval ve státních službách, nejprve na finančním úřadu ve Lvově, od roku 1875 na ministerstvu financí ve Vídni. Zde působil v odboru cel a mýtného a podílel se na reformách celních tarifů v 80. letech 19. století. Od roku 1889 vedl odbor cel na ministerstvu. V roce 1896 byl jmenován sekčním šéfem ministerstva. V roce 1898 se podílel na dojednávání finančního vyrovnání mezi Předlitavskem a Uherskem.\n\nVrchol jeho politické kariéry nastal v roce 1899, kdy se za vlády Manfreda Clary-Aldringena stal provizorním ministrem financí coby správce rezortu. Funkci zastával v období 21. prosince 1899 – 18. ledna 1900. Do ministerského křesla se ještě vrátil počátkem 20. století, kdy byl ve vládě Richarda Bienertha od 15. listopadu 1908 do 10. února 1909 opět ministrem financí jako správce rezortu.\n"}
{"id": "889266", "url": "https://cs.wikipedia.org/wiki?curid=889266", "title": "Christian Moritz von Königsegg-Rothenfels", "text": "Christian Moritz von Königsegg-Rothenfels\n\nHrabě Christian Moritz von Königsegg und Rothenfels (* 24.listopadu 1705; † 21.července 1778 ve Vídni) byl císařský polní maršál. Jeho strýc byl Joseph Lothar von Königsegg-Rothenfels.\n\nDo armády vstoupil velmi mlád do pluku svého strýce a zde dosáhl hodnosti plukovníka. V roce 1734 byl zraněn v bitvě u Guastally. Bojoval ve válkách proti Turkům a ve Válkách o rakouské dědictví. Během sedmileté války bojoval v Čechách a byl poražen v Bitvě u Liberce. I přes porážku byl roku 1758 povýšen na říšského polního maršála.\n\n"}
{"id": "889267", "url": "https://cs.wikipedia.org/wiki?curid=889267", "title": "Sojka zlověstná", "text": "Sojka zlověstná\n\nSojka zlověstná (\"Perisoreus infaustus\") je středně velký druh pěvce z čeledi krkavcovitých. Menší než sojka obecná, zhruba velikosti brávníka (délka těla 26–29 cm). Zbarvení je převážně šedohnědé a hnědorůžové, s tmavohnědým temenem a o něco světlejším hnědobílým hrdlem. V letu jsou dobře patrná rezavohnědá pole u ohbí křídel, kořene ocasu a na jeho stranách. Pohlaví jsou zbarvena stejně. Hnízdí v severských jehličnatých lesích, zvláště ve starších, hustých porostech s lišejníky. Stálá. V lednu 1968 byla poprvé zaznamenána také na území České republiky, jednalo se však o jedince uprchlého ze zajetí.\n\n"}
{"id": "889271", "url": "https://cs.wikipedia.org/wiki?curid=889271", "title": "Hromovka", "text": "Hromovka\n\nJméno Hromovka může označovat více míst:\n\n"}
{"id": "889278", "url": "https://cs.wikipedia.org/wiki?curid=889278", "title": "Miroslav Mičega", "text": "Miroslav Mičega\n\nMiroslav Mičega (* 14. října 1968) je bývalý slovenský fotbalista, záložník.\n\nHrál za Spartak Trnava, FC Svit Zlín, Bohemians Praha, FK Dubnica, FC Rimavská Sobota a Tatran Poštorná. V československé, slovenské a české lize nastoupil celkem v 75 utkáních a dal 2 góly. Ve druhé české lize nastoupil ve 12 utkáních a dal 1 gól.\n"}
{"id": "889285", "url": "https://cs.wikipedia.org/wiki?curid=889285", "title": "Jaroměř (starý hrad)", "text": "Jaroměř (starý hrad)\n\nStarý jaroměřský hrad stával v ústí Havlíčkovy ulice na náměstí Československé armády v Jaroměři. Jeho zbytky byly začleněny do kostela svatého Mikuláše, který je dnes chráněn jako kulturní památka České republiky.\n\nHrad představoval nástupce jaroměřského hradiště, na místě jehož akropole byl vystavěn. Přesná doba založení není známa, nejčastěji bývá zasazována do 1. poloviny 13. století. Vzhledem ke své poloze střežil vstup do města. Hrad byl pravděpodobně dvoudílný. Na začátku 14. století byl nahrazen kostelem sv. Mikuláše, poprvé zmiňovaným v roce 1325 a v roce 1349 augustiniány přestavěn do dnešní podoby. Zda hrad v této době ještě stál, není zcela jasné, nicméně jisté náznaky můžeme vysledovat při podrobnějším průzkumu kostela.\n\nHrad zaujímal místo akropole bývalého hradiště, takže byl velikostně omezen. Přesný popis není znám, nicméně z dochovaných zbytků můžeme provést alespoň částečnou rekonstrukci. Prvním takovým výrazným prvkem je zlehka zkosená čtverhranná věž v jihozápadním nároží. Je velice pravděpodobné, že obdobná stavba stávala také v jihovýchodním nároží, ta se ovšem nedochovala. V severovýchodním nároží věže se dochoval výběžek zdiva, pozůstatek po jižním křídle. U něho můžeme říci, že bylo podsklepené, jak dokazují prostory pod kostelem, dnes využívané jako krypta. Západní zeď kostela nejspíše tvořila nádvorní stěnu západního křídla hradu. S jistými výhradami pak bývá přijímán názor, že jeden z opěráků v jihovýchodní části kostela je pozůstatkem vysunuté věže.\n\n"}
{"id": "889287", "url": "https://cs.wikipedia.org/wiki?curid=889287", "title": "LaFerrari", "text": "LaFerrari\n\nLaFerrari je supersportovní automobil italské značky Ferrari ve spolupráci se značkou Lamborghini. Je to první model Ferrari s hybridním pohonem kombinujícím spalovací motor s elektromotorem. Maximální rychlost přesáhne 350 km/h. LaFerrari je nástupcem modelu Ferrari Enzo. Poprvé bylo představeno 5. března 2013 na autosalonu v Ženevě.\n\nVůz v době svého uvedení stál 1,3 milionu eur, ale jeho momentální cena je mnohem vyšší. Americká společnost Naples Motorsports ho nyní nabízí za 5 milionu dolarů, což je v přepočtu něco kolem 123 milionu korun.\n\n"}
{"id": "889289", "url": "https://cs.wikipedia.org/wiki?curid=889289", "title": "Judo na Letních olympijských hrách 1964", "text": "Judo na Letních olympijských hrách 1964\n\nZápasy v judu na LOH v Tokiu probíhaly v období 21. - 23. října 1964.\n\n"}
{"id": "889291", "url": "https://cs.wikipedia.org/wiki?curid=889291", "title": "Josef Stummer", "text": "Josef Stummer\n\nJosef Stummer, \"plným jménem\" Josef Wenzel Stummer, \"neformálně též\" Pepschl Stummer, \"nesprávně uváděn i jako\" Josef Sturmer (28. září 1834 Bystřice nad Úhlavou – 14. července 1903 Cheb), byl rakousko-uherský, respektive předlitavský státní úředník a politik, v letech 1899 – 1900 krátce ministr vnitra Předlitavska ve vládě Manfreda Clary-Aldringena.\n\nV roce 1852 absolvoval gymnázium v Klatovech a v letech 1853-1857 právnická studia na Karlo-Ferdinandově univerzitě v Praze. Působil jako okresní adjunkt v Kostelci nad Orlicí. V roce 1857 se stal aktuárem na okresním úřadu v Krumlově. Od roku 1864 zastával post aktuára na okresním úřadu v Kašperských Horách, v roce 1866 byl krátce okresním adjunktem v Kdyni, pak rovněž krátce civilním úředníkem v Bad Deutsch-Altenburg. I v následujících letech střídal úřednické posty: adjunkt okresního úřadu v Jindřichově Hradci (1867), okresní komisař v Krumlově (1868).\n\nV zemských volbách v roce 1870 byl zvolen na Český zemský sněm, kde zastupoval kurii venkovských obcí, obvod Krumlov, Chvalšiny, Horní Planá. Rezignoval v srpnu 1871.\n\nRoku 1873 se stal tajemníkem místodržitelství v Praze, kde působil na zemské školské radě. V roce 1874 usedl na post okresního hejtmana v Krumlově a od roku 1882 byl okresním hejtmanem v Chebu. V roce 1891 se přestěhoval do Prahy, kde nastoupil opět na místodržitelství. Roku 1893 získal titul dvorního rady.\n\nV květnu 1894 nastoupil na ministerstvo vnitra ve Vídni jako ministerský rada a vykonával funkci zástupce místodržícího pro Čechy, Moravu a Slezsko. V roce 1898 byl povýšen na tajného radu.\n\nJeho politická kariéra vyvrcholila koncem 19. století. V období 21. prosince 1899 – 18. ledna 1900 byl ministrem vnitra Předlitavska jako pověřený správce rezortu.\n\nPo odchodu z vlády se odstěhoval do Chebu, kde roku 1903 zemřel. Pohřben je v Mariánských Lázních, kde se dosud zachoval i jeho náhrobek.\n"}
{"id": "889295", "url": "https://cs.wikipedia.org/wiki?curid=889295", "title": "Eduard von Kindinger", "text": "Eduard von Kindinger\n\nEduard von Kindinger (25. prosince 1833 Milán – 26. dubna 1906 Terst) byl rakousko-uherský, respektive předlitavský státní úředník a politik, v roce 1899 krátce ministr spravedlnosti Předlitavska ve vládě Manfreda Clary-Aldringena.\n\nV letech 1851-1855 vystudoval práva na Vídeňské univerzitě a od roku 1855 působil ve státní službě jako státní zástupce a soudce na různých postech. V roce 1884 se stal prezidentem krajského soudu v Trentu. Od roku 1891 působil jako dvorní rada u nejvyššího soudního a kasačního dvora ve Vídni. Od roku 1896 zastával funkci prezidenta zemského soudu v Terstu.\n\nVrchol jeho politické kariéry nastal v roce 1899, kdy se za vlády Manfreda Clary-Aldringena stal provizorním ministrem spravedlnosti coby správce rezortu. Funkci zastával v období 2. října 1899 – 21. prosince 1899. Čelil silné kritice od českých poslanců, protože reprezentoval vládu, jejíž právní snahy směřovaly k revizi jazykových nařízení předchozích vlád a tudíž ke snížení oficiálního jazykového statusu češtiny ve státní správě a soudnictví.\n\nPo odchodu z vlády se vrátil na post prezidenta zemského soudu v Terstu.\n"}
{"id": "889296", "url": "https://cs.wikipedia.org/wiki?curid=889296", "title": "Ferdinand von Schrott", "text": "Ferdinand von Schrott\n\nFerdinand von Schrott (6. listopadu 1843 Koper – 16. října 1921 Vídeň) byl rakousko-uherský, respektive předlitavský státní úředník, soudce a politik, na přelomu let 1899–1900 krátce ministr spravedlnosti Předlitavska ve vládě Manfreda Clary-Aldringena.\n\nChodil na gymnázium v istrijském Pazinu a Koperu. V letech 1859–1863 vystudoval práva na Vídeňské univerzitě a od roku 1865 působil ve státní službě, zpočátku na soudech v Motovunu a Pule na Istrii. Roku 1866 se stal okresním úředním aktuárem a roku 1868 soudním adjunktem. Později přešel na zemský soud v Terstu, kde zastával různé posty, přičemž roku 1878 byl jmenován nejvyšším státním zástupcem při tomto soudu. V roce 1886 se stal vrchním obhájcem u generální prokuratury Vrchního soudního a kasačního dvora ve Vídni. V roce 1897 byl jmenován sekčním šéfem na ministerstvu spravedlnosti. Specializoval se zde na reformu trestního práva. Roku 1898 byl povýšen na rytíře.\n\nVrchol jeho politické kariéry nastal na přelomu let 1899 a 1900, kdy se za vlády Manfreda Clary-Aldringena stal provizorním ministrem spravedlnosti coby správce rezortu. Funkci zastával v období 21. prosince 1899 – 18. ledna 1900. Po odchodu z vlády se vrátil na post u generální prokuratury Vrchního soudního a kasačního dvora ve Vídni.\n"}
{"id": "889297", "url": "https://cs.wikipedia.org/wiki?curid=889297", "title": "Jaroměř (nový hrad)", "text": "Jaroměř (nový hrad)\n\nNový jaroměřský hrad stával na krčku ostrožny, u ústí Havlíčkovy ulice na náměstí Československé armády v Jaroměři, nedaleko starého hradu.\n\nO hradu se dochovalo jen velmi malé množství informací. Původně na jeho místě stávalo augustiniánské proboštství. Za Jiřího z Poděbrad došlo k přestavbě proboštství na hrad. Jaké byly jeho další osudy, není známo. Pravděpodobně poslední budova, obsahující zbytky hradu, byla zbořena v roce 1930 a nejspíše i v tomto roce byla zbořena hradní věž. Rekonstrukce je dnes nemožná. V těsné blízkosti stojí městská brána.\n\n"}
{"id": "889298", "url": "https://cs.wikipedia.org/wiki?curid=889298", "title": "45. ročník udílení Zlatých glóbů", "text": "45. ročník udílení Zlatých glóbů\n\n45. ročník udílení Zlatých glóbů se konal 23. ledna 1988 v hotelu Beverly Hilton v Beverly Hills, Los Angeles. Asociace zahraničních novinářů sdružených v Hollywoodu, která Zlatý glóbus uděluje, vyhlásila nominace 5. ledna. Miss Golden Globe byla pro tento rok Gigi Garner, dcera herce Jamese Garnera a Lois Garner. Držitelem Ceny Cecila B. DeMilla se stal Clint Eastwood.\n\nNejvíc cen, čtyři, vyhrál Bertolucciho životopisný velkofilm \"Poslední císař\", který byl nominován na pět Glóbů.\n\nV televizních kategoriích měl nejvíce nominací kriminální seriál \"Právo v Los Angeles\" (angl. \"L.A. Law\"), který ze šesti nominací získal dvě ceny. Seriál \"The Golden Girls\" vyhrál v kategorii nejlepší komediální seriál třetí rok za sebou. Kategorie nejlepší TV film měla dva vítězné snímky.\n\nLegendární herečka francouzského původu a držitelka Oscara Claudette Colbert zvítězila v kategorii ženský herecký výkon ve vedlejší roli v seriálu, nebo TV filmu, a odnesla si Zlatý glóbus za výkon ve filmu \"Dvě paní Grenvillové\".\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "889299", "url": "https://cs.wikipedia.org/wiki?curid=889299", "title": "Thalassodromeus", "text": "Thalassodromeus\n\nThalassodromeus („mořský běžec“) byl rodem velkého, bezzubého pterodaktyloidního ptakoještěra s výrazným lebečním hřebenem, který žil v období spodní křídy na území dnešní Brazílie (souvrství Santana). Žil asi před 108 miliony let a spolu s ním se vyskytoval také o trochu menší rod \"Tapejara\". Nápadným znakem tohoto ptakoještěra byl obří lebeční hřeben, díky kterému celá hlava měřila na délku asi 1,42 metru. Rozpětí křídel přitom činilo asi 4,5 metru.\n\nV současnosti je rozeznáván jediný platný druh tohoto rodu, \"T. sethi\" (popsaný roku 2002). Druhové jméno odkazuje ke staroegyptskému božstvu, kterému se ptakoještěr podobá díky výraznému lebečnímu hřebenu. V roce 2018 byla provedena podrobná revize osteologie a taxonomie tohoto druhu ptakoještěra.\n\n"}
{"id": "889300", "url": "https://cs.wikipedia.org/wiki?curid=889300", "title": "Kazimierz Chłędowski", "text": "Kazimierz Chłędowski\n\nKazimierz Chłędowski, též Kasimir Chłędowski (28. února 1843 Lubatówka – 26. března 1920 Vídeň) byl rakousko-uherský, respektive předlitavský (haličský) státní úředník a politik, koncem 19. století ministr pro haličské záležitosti ve vládě Manfreda Clary-Aldringena.\n\nStudoval právo na Karlo-Ferdinandově univerzitě v Praze a na univerzitě v Krakově. Od roku 1867 působil ve státních službách. Po dobu 13 let žil ve Lvově, kde byl veřejně a publicisticky aktivní jako představitel antiklerikálního proudu. V roce 1881 ho ministr Florian Ziemiałkowski povolal k sobě na vídeňské ministerstvo pro haličské záležitosti.\n\nVrchol jeho politické kariéry nastal za vlády Manfreda Clary-Aldringena, v níž se stal ministrem pro haličské záležitosti. Funkci zastával v období 2. října 1899 – 18. ledna 1900.\n\nPo odchodu do penze se zabýval dějinami umění.\n"}
{"id": "889301", "url": "https://cs.wikipedia.org/wiki?curid=889301", "title": "Autorství", "text": "Autorství\n\nOblast autorství se zabývá zjišťováním a verifikací identity autora dokumentu. Uplatnění má v literární teorii (zjišťování autorství neznámých děl a hledání podvržených autorství), v kriminálním vyšetřování (anonymní e-maily) a v legislativě (dokazování pravosti listin). V ČR se zkoumáním autorství zabývá Laboratoř zpracování přirozeného jazyka na Fakultě informatiky Masarykovy univerzity.\n\nMezi hlavní úkoly autorství patří:\n\nPočátek většího zájmu o určování autorství sahá do konce 18. století. Za prvními snahami o vytvoření postupů verifikace autorství stojí zpochybnění autorství některých Shakespearových her (Spor o Shakespearovo autorství). Tomuto tématu se postupně věnovala řada jazykovědců a postupem času se zpochybnilo autorství mnoha dalších děl. Časté je zkoumání, které části Bible byly napsány stejným autorem.\n\nZprvu se veškerá analýza dělala ručním počítáním různých statistik, což omezevalo rychlost ověřování většiny teorií a samotná efektivita byla velmi nízká, protože se pracovalo s malým množstvím dokumentů. To vedlo k tomu, že většina pozornosti patřila významným literárním dílům. Nové teorie se aplikovaly většinou na ty samé knihy, aby bylo možné provést srovnání s ostatními výsledky.\n\nV druhé polovině 20. století získalo určování autorství dostatek pozornosti veřejnosti, aby bylo připuštěno jako důkaz u soudu. Nejznámější z této doby je nejspíše práce \"Word Detective Proves the Bard wasn't Bacon\", kterou napsal Reverend Andrew Q. Morton. Na jejím základě byl Morton pozván jako znalec obhajoby k několika soudním přelíčením, kde vyvrátil aplikací svých kvantitativních metod určování autorství svědectví proti obžalovanému. Toto období lze označit jako počátek forenzní lingvistiky.\n\n"}
{"id": "889304", "url": "https://cs.wikipedia.org/wiki?curid=889304", "title": "Klášter Margam", "text": "Klášter Margam\n\nKlášter Margam ( \"Abaty Margam\") je bývalý cisteciácký klášter zasvěcený Panně Marii v obci Margam nedaleko města Port Talbot. Krátce před svou smrtí jej roku 1147 založil Robert z Gloucesteru a obdaroval jej štědrou donací ve formě pozemků na západním pobřeží Glamorganu. Prvotní konvent byl povolán z francouzského Clairvaux a klášter během následujících let prosperoval. Opatství bylo rozpuštěno roku 1536 za vlády Jindřicha VIII., kostel byl přeměněn na farní a klášterní budovy rozprodány světským vlastníkům. Dochované Margamské anály jsou považovány za jednu z nejvýznamnějších velšských klášterních kronik. V současnosti patří místní farní kostel pod diecézi Llandaff.\n\n"}
{"id": "889305", "url": "https://cs.wikipedia.org/wiki?curid=889305", "title": "Plameňák chilský", "text": "Plameňák chilský\n\nPlameňák chilský (\"Phoenicopterus chilensis\") je jihoamerický druh plameňáka. Je o trochu menší než plameňák růžový (délka těla 100–120 cm), s více jak z poloviny černým zobákem a béžovošedýma nohama s kontrastními červenými koleny a prsty. Často má také růžovější nádech peří. V Evropě je držen v několika chovech, někde se lze setkat i s volně létajícími ptáky.\n\nPlameňák chilský je chován v přibližně 160 evropských zoo, a je tak v Evropě po plameňáku růžovém druhým nejčastěji chovaným druhem plameňáka. V Česku je však chován jen ve dvou zoo: Zoo Plzeň a Zoo Praha. Na Slovensku je tento druh k vidění v Zoo Bojnice a Zoo Košice.\n\nPrvní jedinci tohoto druhu byli dovezeni do Zoo Praha v 80. letech 20. století. První odchov byl zaznamenán v roce 1986. Ke konci roku 2017 bylo chováno 94 jedinců.\n\nTento druh je k vidění v dolní části zoo v expozičním celku Vodní svět a opičí ostrovy.\n\n"}
{"id": "889316", "url": "https://cs.wikipedia.org/wiki?curid=889316", "title": "Motorlet M-701", "text": "Motorlet M-701\n\nM-701 byl první sériový v Československu vyvinutý proudový motor. Jednalo se o motor pro cvičný letoun Aero L-29 Delfín, do kterého byl původně od roku 1954 vyvíjený motor s axiálním kompresorem \"Motorlet M-710\". Změna na jednodušší motor s radiálním kompresorem v září 1956 vyšla z požadavku hlavního zákazníka a započal vznik motoru Motorlet M-701.\n\nVýhoda radiálního kompresoru byla ve větší jednoduchosti, v menším riziku nasátí cizích předmětů, což vycházelo při předpokládaném provozu na špatně upravených sovětských letištích a době vývoje přibližně stejné výkony při stejné hmotnosti. Nevýhodou radiální konstrukce bylo, že nepočítala s možností vylepšovat a zvyšovat postupně výkony, kdežto u axiálního kompresoru se otevírala možnost pro rychlý vývoj dalších motorů. Motor M-701 je také proudový motor, který byl vyvinut nejmenším počtem lidí na světě.\n\n\n\n"}
{"id": "889318", "url": "https://cs.wikipedia.org/wiki?curid=889318", "title": "První vláda Ernesta von Koerbera", "text": "První vláda Ernesta von Koerbera\n\nPrvní vláda Ernesta von Koerbera byla předlitavská vláda, úřadující od 19. ledna 1900 do 31. prosince 1904. Sestavil ji Ernest von Koerber poté, co skončila předchozí krátce existující vláda Manfreda Clary-Aldringena.\n\nVláda Ernesta von Koerbera nastoupila ve chvíli, kdy předchozí kabinet Manfreda Clary-Aldringena (respektive pověřeného předsedy vlády Heinricha von Witteka) s využitím paragrafu 14 zlomil parlamentní českou obstrukci a vládním nařízením odsouhlasil klíčové předlohy (finanční vyrovnání mezi Předlitavskem a Uherskem a státní rozpočet). Vláda Manfreda Clary-Aldringena rovněž revidovala Gautschova jazyková nařízení, která do jisté míry podobně jako předchozí Badeniho jazyková nařízení vycházela v otázkách úředního používání jazyků v Čechách vstříc češtině. Jazyková situace v Čechách se tak vrátila ke stavu před rokem 1897.\n\nErnest von Koerber tak byl předsedou vlády, která po několika letech ostrých vnitropolitických a etnických sporů opět zaznamenala delší životnost. Historik Otto Urban tuto éru nazývá \"Pax Koerberiana\", období dočasné stabilizace politického systému Předlitavska. Koerber byl reprezentantem modernějšího typu politiků a ve srovnání se svými konzervativními, šlechtickými předchůdci na postu předsedy vlády kladl větší důraz na otázky hospodářské modernizace. \n\nPři představení svého kabinetu jej Koerber prezentoval jako nadstranickou vládu. Pokusil se rovněž o národnostní smíření. V předjaří roku 1900 se konala ve Vídni česko-německá vyrovnávací konference. Nepřinesla ale jasné výsledky a rozpory mezi oběma etniky v jazykových a ústavněprávních otázkách přetrvávaly po celou dobu existence vlády. Na post ministra-krajana usedl Čech Antonín Rezek, ale klíčový byl postoj mladočeské strany coby nejsilnější české politické formace. Mladočeši setrvali v prvních měsících vůči vládě ve faktické opozici a praktikovali nadále politiku obstrukcí v parlamentu (byť neblokovali některé zásadnější zákonné předlohy, zejména vojenského charakteru). Formálně přitom mladočeši zůstávali součástí vládní většiny zformované již za vlády Kazimíra Badeniho. Jenže poté, co vláda předložila v květnu 1900 návrh nových jazykových opatření, která redukovala pozice češtiny v úředním styku v Čechách a na Moravě, přešli mladočeši do ostrých obstrukcí. V červnu 1900 dokonce došlo ve sněmovně k nepokojům a potyčkám. Koerberova vláda nicméně vydržela a čeští radikálové byli početně izolováni. \n\nVe volbách do Říšské rady roku 1901 se složení parlamentu zásadněji neproměnilo, ovšem voličská účast klesla jako výraz znechucení nad nefunkčností předlitavského parlamentního života. Zároveň posílili němečtí i čeští nacionalisté. V roce 1901 v důsledku voleb a ve snaze oslabit kritiku inicioval Koerber sérii ústupků Čechům. Nešlo o revizi jazykových otázek ale o program hospodářských investic (masivní regulace vodních toků, asanace Prahy, meliorace zemědělské půdy), zřízení galerie moderních umění v Praze apod. Díky tomu se dočasně česká (mladočeská) opozice zmírnila. V letech 1902-1903 ale znovu ožily spory okolo jazykových zákonů a jednotlivá křídla mladočeské strany a dalších českých politických stran navzájem soupeřila ve vymezování se proti vládě. V letech 1903-1904 byl parlament znovu ochromen českými obstrukcemi (němečtí poslanci analogicky zablokovali český zemský sněm). Koerberova vláda tak stále více postupovala pomocí vládních nařízení s využitím paragrafu 14 ústavy. Na podzim 1904 se předseda vlády pokusil o uklidnění situace. Provedl částečnou obměnu vlády, křeslo ministra-krajana zaujal konzervativní český právník a vysokoškolský pedagog Antonín Randa. 17. listopadu 1904 se pokusil tuto staronovou vládu prezentovat před parlamentem, jenže došlo opětovně k obstrukcím. Ty nebyly vedeny jen českými nacionalisty a Koerber ztratil většinovou podporu, když jeho plány v oblasti veřejných financí odmítl sněmovní rozpočtový výbor. Koncem roku 1904 podal Koerber demisi a nastoupila druhá vláda Paula Gautsche (v níž ale setrvala většina řadových ministrů Koerberova kabinetu). \n"}
{"id": "889324", "url": "https://cs.wikipedia.org/wiki?curid=889324", "title": "Sovětský svaz na Letních olympijských hrách 1952", "text": "Sovětský svaz na Letních olympijských hrách 1952\n\nSovětský svaz na Letních olympijských hrách 1952 reprezentovala výprava 295 sportovců, z toho 255 mužů a 40 žen v 18 sportech.\n\n"}
{"id": "889325", "url": "https://cs.wikipedia.org/wiki?curid=889325", "title": "Kaple svatého Václava a svatého Vojtěcha", "text": "Kaple svatého Václava a svatého Vojtěcha\n\nKaple svatého Václava a Vojtěcha v Ostrově u Stříbra je vrcholně barokní kaple, jejímž autorem je architekt Jan Blažej Santini-Aichel. Santiniho autorství není archivně doloženo, vyplývá z jeho činnosti pro kladrubský klášter a slohového charakteru stavby. Je chráněna jako kulturní památka České republiky.\n\nKaple sv. Václava a Vojtěcha se nachází v Ostrově u Stříbra v okrese Tachov. Realizace novostavby spadá do druhé čtvrtiny 18. století, přesný rok realizace není zcela jasný, názory historiků se liší, 1728 /1729 /1740. Není zcela jasný ani stavebník, s největší pravděpodobností se jedná o Mauruse Fintzgutha, /1729 opata benediktinského kláštera v Kladrubech nebo kladrubského opata Josefa Siebera. Kaple byla vysvěcena opatem Fintzguthem, což uvádí plzeňský arciděkan v dopise pražské konzistoři, datovaném 5. listopadu 1729. Vzhledem k tomu, že opat Fintzguth zemřel 4. února 1729, má se za to, že svěcení proběhlo nejspíše v roce 1728, patrně na svátek patrona kaple. Informace o stavbě nepodal ani kladrubský archiv, ve fragmentech zničeného kladrubského archivu nejsou o ostrovské kapli žádné zprávy. Západní věž kaple se vstupní předsíňkou byla přistavěna až v polovině 19. století. Santini působil ve službách kladrubského kláštera až do své smrti v roce 1723. Projekt kaple sv. Vojtěcha v Ostrově u Stříbra vytvořil zřejmě v posledních létech života. Realizován byl snad až po architektově smrti, avšak nepochybně beze změn.\n\nStavba kompozičního typu „paprsčité centrály“ je tvořena vlastní střední lodí na šestiúhlém půdorysu a třemi apsidovými prostory na shodných segmentových křivkách. Půdorysné rozvržení stavby je konstruováno geometrickými postupy charakteristickými pro Santiniho. Do sítě soustředných kružnic, jejichž poloměry jsou v jednoduchých poměrových vztazích, jsou vepisovány rovnostranné trojúhelníky, pootočené o 60°. Další, doplňující síť menších kružnic určuje střídavě průběh vnější a vnitřní líce obvodového zdiva. Výsledný, radiálně rozvinutý půdorysný obrazec má až ornamentální povahu, příznačnou i pro další Santiniho centrály. Vnější objem stavby je formován nad trojúhelníkem se seříznutými vrcholy, trojboká centrála je na hranách mocně zkosená. Nárožní pilastry, urostřed zbývajících volných boků rizality s trojhranými štíty. V rizalitech jsou polokruhová okna. Menší niky jsou také na bocích kaple pod okny. Na kupoli byly namalovány nástropní fresky, které jsou dnes nově zrekonstruovány. Ve středech stran vystupují mělké rizality s konkávními náběhy. Tvarosloví exteriéru i interiéru je minimalizováno a lineariziváno, zcela v duchu pozdního Santiniho díla. Pro tohoto architekta jsou příznačné i strmé a hustě skládané, lineárně působící profily říms. Pozdější hranolovitá jednopatrová věž s cibulí je z počátku 19. století a je umístěna uprostřed západního bloku. Ve věži je předsíň, sklenutá plackou (kruchta nad ní je podobně komponovaná). Vnitřek věže je členěn na třech stranách v ose zkosených nároží širokými oltářními nikami a sklenut kupolí s lucernou.\n\nHlavní oltář je vytvořen technikou \"al fresco\" na ploše východní niky. Malba představuje sv. Václava a sv. Vojtěcha, oba nesoucí obraz Piety. V dolní části je umístěna predella s karyatidami andělů a draperiemi z doby kolem roku 1740. Kazatelna kaple je raně barokní, hranolovitá s nárožními sloupky a boltcovou ornamentikou.\n\nKaple byla od června 2009 do srpna 2010 rekonstruována. Této stavbě byla udělena v roce 2011 cena poroty za výrazný počin municipality při obnově historické stavby v rámci projektu Stavba roku Plzeňského kraje 2010 v sekci rekonstrukce budov. Přihlašovatel a investor opravy byl obec Kostelec a projektant Ing. arch. Jitka Pohořalá – Památkový ateliér, zhotovitel STAFIKO stav s. r. o. Cena poroty byla udělena za výrazný počin municipality při obnově historické stavby.\n\nOdborná porota opravu ohodnotila takto: „Nominaci na titul Stavba roku Plzeňského kraje 2010 získává za zdařilou obnovu stavební části kostela, fasády i interiéru, včetně položení nové krytiny na kapli i věž. Rekonstrukce je provedena velmi čistě, nehraje si na žádnou okázalost a na návsi zazářila svébytná estetická výpověď o nejhlubších kvalitách a potenci architektonické skutečnosti. Je to důkaz, že architektura může i vychovávat a navíc se kapli vrátila i její náboženská náplň.“ Byl uplatněn typický půdorys sférického trojúhelníku s unikátním zastřešením položením krytiny přímo na klenbu kaple. Interiér zdobí barokní fresky a památkově chráněný původní oltář. Komplexní oprava se týkala stavební části i restaurování výzdoby.\n\n\n\n"}
{"id": "889329", "url": "https://cs.wikipedia.org/wiki?curid=889329", "title": "Kósei Inoue", "text": "Kósei Inoue\n\nKósei Inoue (: ), (* 15. května 1978 Mijakonodžó, Japonsko) je bývalý reprezentant Japonska v judu. Je olympijským vítězem z roku 2000. Společně s Jasuhiro Jamašitou je považovaný za nejlepšího judistu v historii.\n\n\nNa těžkou váhu měl velmi přesnou techniku nohou. Jeho uči-mata měla po praktické stránce absolutní provedení. Během svých nejlepších let od olympijských her v Sydney v roce 2000 do olympijských her v Athénách v roce 2004 vyhrál většinu zápasu na ippon a prohrál pouze dvakrát s Maďarem Kovácsem.\n\nNezdarem se pro něho skončily olympijské hry v Athénách v roce 2004. Jako jediný musel nastoupit do předkola resp. prvního kola a v dalším zápase jen s obtížemi urval body na svém rivalovi Kovácsovi. Ve čtvrtfinále narazil na v životní formě bojujícího Nizozemce Geesta, který všechny jeho nástupy do uči-maty kontroval a v poslední minutě ho dokonce hodil na ippon. V prodloužení potom nekoncentrovaný vypadl hned v prvním zápase.\n\nV roce 2005 utrpěl na domácím Kano Cupu zranění ramene a na mezinárodní scénu se vrátil až po dvou letech na mistrovství světa v těžké váze. Prohrál ve druhém kole s tehdy kariéru začínajícím Francouzem Rinerem. V roce 2008 se neúspěšně pokoušel o získaní nominace pro start na olympijských hrách v Pekingu. Vzápětí ukončil kariéru. Věnuje se trenérské práci.\n\n\n"}
{"id": "889337", "url": "https://cs.wikipedia.org/wiki?curid=889337", "title": "International Model of the Year", "text": "International Model of the Year\n\nInternational Model of the Year je mezinárodní soutěž krásy.\n\n\n"}
{"id": "889339", "url": "https://cs.wikipedia.org/wiki?curid=889339", "title": "Mansuet Kosel", "text": "Mansuet Kosel\n\nMansuet Kosel, plným jménem Mansuet Johann Kosel, uváděn též jako Mansuet Johann Kozel (26. srpna 1856 Krościenko, Halič – 22. srpna 1919 Vídeň), byl rakousko-uherský, respektive předlitavský státní úředník a politik, v letech 1904–1906 ministr financí Předlitavska.\n\nChodil na Theresianum. Vystudoval práva na Vídeňské univerzitě, kde získal roku 1880 titul doktora práv. Od roku 1878 působil ve státní službě, zpočátku na finanční prokuratuře v Dolních Rakousích. Od roku 1882 byl úředníkem ministerstva obchodu, kde se v roce 1896 stal sekčním radou, v roce 1900 ředitelem odboru poštovních spořitelen a v roce 1901 sekčním šéfem.\n\nVrchol jeho politické kariéry nastal na počátku 20. století, kdy se za vlády Ernesta von Koerbera stal dodatečně při obměně vlády ministrem financí. Post si udržel i v následující druhé vládě Paula Gautsche a vládě Konrada Hohenloheho. Funkci zastával v období 26. října 1904 – 28. května 1906. Jako nestranický ministr oponoval zvyšování státních výdajů motivovanému politickými zájmy.\n"}
{"id": "889343", "url": "https://cs.wikipedia.org/wiki?curid=889343", "title": "Andrea del Castagno", "text": "Andrea del Castagno\n\nAndrea del Castagno (1421 /1423 – 19. srpna 1457, Itálie) byl florentský malíř. Jeho hlavním životopiscem byl Giorgio Vasari, který o něm psal ve své slavné knize \"Životy nejvýznačnějších malířů, sochařů a architektů\". Informace, které o něm Vasari uvádí o jeho životě, jsou ale z části smyšlené, například to, že Andrea zavraždil svého kolegu malíře Domenica Veneziana. O jeho původu, vzdělání a životě se mnoho pravdivých informací neví. V jeho díle se odráží vliv sochařského a malířského umění jeho současníků. Vytvořil velký počet fresek, které obzvlášť dobře odrážejí jeho sochařský přístup k malbě, mnoho jeho prací se však nedochovalo.\n\nAndrea del Castagno se narodil v roce 1423 v Corelle. Do města Castagno se jeho otec Bartolo di Simone přestěhoval s rodinou až v roce 1436. Podle tohoto města si Andrea také říkal, když se pak přistěhoval do Florencie. Vasari uvádí, že del Castagnovi zemřel jeho otec v útlém věku, jiné zdroje uvádí, že jej otec přežil. Také zmiňuje, že kvůli smrti otce se del Castagno usadil u svého strýce. Ten jej nechával pást dobytek, protože Andrea byl hbitý, čilý a nebojácný. Vasari uvádí, že se v této době dostal k malování – potkal jednoho z venkovských malířů, který maloval pro nějakého venkovana jakýsi svatostánek. Andreu to velmi zaujalo, přihlížel s nesmírnou pozorností a chtěl začít také malovat. Po této události proto začal kreslit uhlem nebo rýt špičkou nože po zdích a kamenech figury a zvířata. Byl v tom velmi dobrý a informace o jeho umění začaly šířit, až se dostaly k florentskému pánovi Bernadettu de Medici. Ten se s ním setkal, byl nadšený z jeho umu a pohotovosti. Proto mu nabídl odjet na studium do Florencie, kde by se zdokonalil v umění kresby a malby u jednoho z mistrů, který se tehdy považoval za nejlepší. Andrea si oblíbil zejména kresbu, malbě a barevnosti nedával takový význam, což nakonec výsledným pracím ubíralo na kvalitě a půvabu. Jeho silnou stránkou bylo znázorňování pohybu postav. Zvláště v mužských i ženských hlavách, jež se vyznačují vážným výrazem a výstižnou kresbou.\n\nAndrea zahájil samostatnou uměleckou dráhu velmi brzy, jeho prvními doloženými pracemi jsou podobizny florentských rebelů poražených v červnu 1440 v bitvě u Anghiari. Hlavní rebelové byli namalování oběšení na Palazzo del Podesta Signoria ve Florencii téhož roku. Díky tomuto dílu si Andrea vysloužil přezdívku Andrea degl´Impiccati – tedy Andrea oběšenců. V rámci realizace výzdoby Palazzo de Podesta vytvořil výjevy triumfu Medicejských nad rody Peruzzi a Albizzi. Později spolupracoval del Castagno v Benátkách s nepříliš známým malířem jménem Francesco da Faenza. Mezi jeho nejranější práce patří freska s výjevem sv. Miniatua a sv. Crescia odcházejícího od svých rodičů v křížové chodbě kostela San Miniato, která se nedochovala. Také maloval v křížové chodbě a v kostele San Benedetto za branou Pitti, ale byly strženy při obléhání Florencie. Poté pracoval v křížové chodbě kláštera Santa Maria degli Angeli na scéně Ukřižování s Pannou Marií, sv. Janem, sv. Benediktem a sv. Romualdem, která byla přenesena do hlavního špitálu Santa Maria Nuova a dnes je umístěna v Museo del Castagno. V kostele Santa Trinita namaloval sv. Ondřeje, dílo se však nezachovalo. V jeho obrazech lze vidět vliv Masacciova téměř vědeckého realismu a Donatellovy sochařské linie.\n\nK obdobím, v nichž jsou s jistotou dokumentovány práce Andrey del Castagno patří i rok 1442, neboť v tomto roce je doložena umělcova přítomnost v Benátkách. Zde del Castagno vytvořil fresky v kostele San Zaccaria. Pracovní plochou se Andreovi stala klenba kaple sv. Tarasia, na ni vytvořil postavy proroků. Jeho malířský styl byl v těchto pracích velice ovlivněn Donatellovým sochařstvím a Masacciovým malířským uměním. Toto dílo neznamenalo pouze příchod raně renesančních florentských proudů do Benátek, také se jaednalo o jedno z prvních děl, které del Castagno datoval a signoval. Andrea ztvárnil sv. Jana Křtitele stojícího, zahaleného do bílého pláště. Postava se vyznačuje kvalitami, které jsou typické pro sochu, jako je objem či expresivita gest. Donatellova dynamická linie se spojuje s velikostí a robustností postavy, což je důsledkem velkého obdivu, který del Castagno choval k Masacciově tvorbě. V benátském s. Marco je podle jeho kartónu mozaika.\n\nKolem roku 1447 vytvořil del Castagno cyklus fresky na téma utrpení Krista ve florentském kostele SantʼApollonia. Výjev Zmrtvýchvstání Krista patří mezi nejlépe zachované fresky nacházejících se v kostele SantʼApollonia. Freska je umístěna do horní části refektáře kláštera, společně s Ukřižováním a Snímáním z kříže. Na fresce je zobrazen Kristus, jak opouští hrobku, u jeho nohou se nacházejí dva hluboce spící vojáci, vzadu se však právě jeden voják vzbudil a s napětím přihlíží zjevení. Kristus, jehož postava je dokonale vykreslena, se tyčí nad ostatními figurami tak, že vypadá jako socha. V pozadí načrtnul del Castagno přírodu, která neodvádí pozornost od hlavního výjevu. O několik let později namaloval Piero della Francesca Kristovo zmrtvýchvstání velmi podobným způsobem v Borgo San Sepolcro. Uplatnil přitom také del Castagnův důraz na perspektivu, která zde vytváří dokonalou syntézu velikosti, prostoru a světla.\nJedno z Andreových nejslavnějších děl je freska s výjevem Poslední večeře Páně. Tento výjev zobrazuje Ježíšovu poslední večeři s učedníky. Freska byla před nedávnem restaurována, byly odkryty živé barvy, jež malíř při vytváření tohoto díla použil. Výjev se odehrává v geometricky strukturovaném interiéru, který je směrem k divákovi otevřen. Uprostřed dlouhé tabule vidíme Krista, po jeho pravici i levici sedí jeho učedníci. Naproti Ježíšovi je znázorněn Jidáš Iškariotský – malíř tak vyjádřil protiklad mezi oběma postavami. Jidáš má černé vlasy, jež jsou symbolem jeho zlých úmyslů. Kompozice dokazuje, jak del Castagno dokázal předejít své současníky. Místo toho, aby použil několik plánů, jimiž by vytvořil dojem hloubky, použil zde jeden zadní plán, jenž je společně s tabulí a téměř abstraktním bílým ubrusem jediným prvkem, jehož prostřednictvím umístil malíř Krista a apoštoly do prostoru. Postavy jsou znázorněny zcela realisticky, stejně jako Donatellovy sochy. Nejedná se o idealizované postavy večeřící v tricliniu, nýbrž o sedláky sedící u stolu. Andrea se stal členem malířského cechu dne 30. května 1445 ve Florencii. V letech 1445 až 1448 Andrea pracoval na deskovém obraze pro hlavní oltář kostela Santa Lucia de´Bardi, jehož námětem je Madona se sv. Janem Křtitelem, sv. Zenobiem, sv. Františkem a sv. Lucií. Dnes se práce nachází ve florentské Uffizi.\nKolem roku 1450 pacoval v Legnaji na výzdobě vily Carducciů a od roku 1475 Pandolfini (pro Pandolfa Pandolfiniho) a vyzdobil zde síň řadou slavných osobností. V tomto cyklu fresek spojil humanistického ducha tehdejší doby se svým zájmem o lidskou postavu. Zobrazené osoby, muži i ženy, vystupují díky svému ztvárnění a realistickému vzhledu v téměř životní velikosti z malířského plánu. Jedná se o devět slavných mužů a žen – z toho šest význačných Floreňtanů, státníků a básníků – Filippa Spagna degli Scolari, Farinatu degli Uberti, Niccola Acciaiuoliho, Danta, Petrarcu a Boccaccia a tři ženy – Ester, Sibylu Kumskou a královnu Thomyris. Pracoval zčásti podle své fantazie a podle skutečnosti. Všechny postavy jsou zasazeny do namalované niky a vzájemně jsou odděleny pilastry, takže vypadají jako sochy. Skupina byla doplněna zobrazeními Adama a Evy, Madony s dítětem a několika putti, kteří drží věnce a girlandy. Andrea chtěl zachytit především humanistický ideál tehdejší doby – v každé postavě se spojuje fyzická síla, morální kvality a inteligence, které dohromady vytvářejí dokonalou lidskou bytost. Dnes se nacházejí v galerii Uffizi ve Florencii.\n\nAndrea maloval také olejovými barvami. Mezi slavné dílo, namalované touto technikou je Nanebevzetí Panny Marie se sv. Miniasem a sv. Juliem z roku 1450. Panna Marie je umístěna uprostřed, je oblečena do širokého roucha, ruce má sepjaté k modlitbě. Její postava je obklopena zářivou, téměř ohnivou mandorlou, jež drží několik andělů. Jejich nahé paže jsou dokladem toho, že del Castagno dokázal mimořádným způsobem zachytit anatomii lidského těla, což se vyvíjelo z jeho kreslířské zručnosti. Na obou stranách se nacházejí dva světci, kteří jsou oblečeni jako dvořané a jsou přímými svědky nanebevzetí Panny Marie na nebesa.\n\nV kostele florentských servitů pracoval na freskách ve třech plochých výklencích v různých kaplích. V kapli zasvěcené sv. Julianovi provedl výjevy ze světcova života s mnoho postavami a se psem v perspektivní zkratce. V kapli zasvěcené sv. Jeronýmovi namaloval nad světcem Nejsvětější Trojici s Kristem na kříži. Andrea del Castagno ovládal perspektivu velmi dobře, zkratky prováděl lepším a modernějším způsobem než ostatní malíři před ním. Třetí kapli dal postavit Orladno de Medici a Andrea zde zpodobnil Lazara, Martu a Magdalénu. Pro jeptišky z kláštera San Giuliano namaloval fresku Ukřižování s Pannou Marií, sv. Dominikem, sv. Juliánem a sv. Janem. Působil také v kapli Cavalcantiů v kostele Santa Croce, kde namaloval sv. Jana Křtitele a sv. Františka. V tomto kostele také namaloval fresku představující Krista bičovaného u sloupu a perspektivně podanou lodžii se zmenšujícími se sloupy, křížovými klenbami a kosočtercovými stěnami. Výjev je zajímavý hlavně díky výrazným postojům mužů bičujících Krista, kteří se tváří nenávistně a vztekle a díky Kristovi, který je naopak trpělivý, pokorný a ušlechtilý.\n\nTato freska byla poničena již za Vasariho života a zničena koncem 17. století. Poté pracoval na hřbitově u Santa Maria Nuova na výjevu sv. Ondřeje, která se nedochovala. Díky této zakázce ale v roce 1457 pracoval v refektáři kostela, kde zpodobnil Večeři Páně. Ta byla zničena pravděpodobně v 18. století. Andrea kvůli této práci získal přízeň rodiny Portinariů a správce tamějšího špitálu, získal zakázku na výzdobu jedné části chóru kostela Sant´Egidio. Vasari uvádí, že spolupracoval společně s Alessiem Baldovinettim a s Domenicem Veneziano. Vasari píše o tom, že del Castagno špatně nesl spolupráci s Domenicem Veneziano, který byl velmi slavný, Domenicovi záviděl obdiv a pozornost, kterou sám neměl. Jedná se ovšem o fikci, Domenico Veneziano v tomto kostele působil v letech 1434–1441 (například spolupracoval zde s Pierem della Francesca) a Andrea zde působil až od ledna 1451 do září 1453.\n\nMezi jeho poslední dochované díla patří Jezdecký portrét florentského vojevůdce Niccola da Tolentino z roku 1456 v Santa Maria del Fiore ve Florencii. Vytvoření této fresky si u malíře objednala florentská katedrála, která tak chtěla uctít památku tohoto kondotiéra, jež pomáhal chránit Florencii. Andrea si vzal za vzor dílo Paola Uccella, které se rovněž nachází ve florentské katedrále. Obě díla se ale dosti liší – tam, kde Andrea dokázal postavě propůjčit mimořádnou dynamiku, vypadal Uccellův jezdec a kůň jako by stáli zcela ohromeni. Del Castagno vytvořil toto dílo velmi naturalisticky a zejména postavu koně a jeho svaly namaloval velmi přesně a detailně. V chóru špitálu Santa Maria Nuova namaloval Andrea fresku Zvěstování, kde zpodobnil letícího anděla, což bylo do té doby neobvyklé. Také zde namaloval Smrt Panny Marie. Na tomto obraze Panna Marie leží na márech, kolem kterých jsou rozestoupeni apoštolové, v jejichž tvářích vidíme radost z toho, že Pannu Marii vzal Kristus na nebesa a zároveň hořkost, že musejí zůstat na zemi bez ní. Mezi apoštoly se objevuje také několik andělů se svícny v rukou. V této sérii obrazů zpodobnil podle skutečnosti Rinalda degli Albizzi, Puccia Pucciho, Falganaccia a klečícího správce kostela – Bernarda di Domenico della Volta. Namaloval zde i sám sebe – v rondu jako Jidáše Iškariotského.\n\nVe florentském kostele San Miniato fra le Torri namaloval obraz Nanebevzetí Panny Marie se dvěma postavami, které se nedochovalo. Také pracoval v Scarperii u Mugella, kde namaloval Milosrdenství, které bylo ovšem ještě za Vasariho života zničeno.\n\nAndrea del Castagno zemřel 19. srpna 1457 na mor ve věku asi čtyřiceti let. Byl pohřben v kostele Santissima Annunziata.\n\n\n"}
{"id": "889348", "url": "https://cs.wikipedia.org/wiki?curid=889348", "title": "Scott Fraser", "text": "Scott Fraser\n\nScott Fraser (* 25. březen 1986, Edinburgh) je britský reprezentant v orientačním běhu, jenž v současnosti žije v norském Edinburghu. Jeho největším úspěchem jsou dvě čtvrtá umístění z Mistrovství světa v orientačním běhu z roku 2010 a 2012. V současnosti běhá za švédský klub Södertälje-Nykvarn Orientering.\n\n"}
{"id": "889350", "url": "https://cs.wikipedia.org/wiki?curid=889350", "title": "Milan Razým", "text": "Milan Razým\n\nMilan Razým (* 12. října 1961) je český hokejový trenér. \n\nOd sezóny 2012/2013 převzal funkci prvního trenéra po Marianu Jelínkovi v českém extraligovém hokejovém klubu HC Škoda Plzeň. Předtím tam čtyři roky působil jako asistent trenéra. Hned v první sezoně v pozici hlavního kouče se mu povedlo dotáhnout Plzeň k mistrovskému titulu.\n\nOd prosince 2019 vede hokejový klub HC Dynamo Pardubice.\n"}
{"id": "889351", "url": "https://cs.wikipedia.org/wiki?curid=889351", "title": "Kanton Campoloro-di-Moriani", "text": "Kanton Campoloro-di-Moriani\n\nKanton Campoloro-di-Moriani ( ) je francouzský kanton v departementu Haute-Corse v regionu Korsika. Tvoří ho 9 obcí.\n\n"}
{"id": "889352", "url": "https://cs.wikipedia.org/wiki?curid=889352", "title": "Pražské dětské divadlo", "text": "Pražské dětské divadlo\n\nPražské dětské divadlo (Míla Mellanová a skupina) byla divadelní scéna založená v roce 1935 českou herečkou a režisérkou Mílou Mellanovou.\n\nTato scéna byla prvním profesionálním dětským divadlem, založeným podle vzoru Moskevského divadla pro děti Natalie Iljičny Sacové. Divadelní představení N. I. Sacové a S. G. Rozanova \"Černoušek a opička\", uvedené v Moskevském divadle pro děti, které Mellanová zhlédla během zájezdu divadelníků na divadelní festival v Moskvě v roce 1934, bylo jedním z impulzů pro založení divadla. Divadlo pak Mellanová mnoho let financovala z vlastních prostředků.\n\nPražské dětské divadlo zahájilo činnost dne 2. října 1935 v Novém divadle ve Stýblově pasáži na Václavském náměstí čp. 784 (pozdější sál divadla Semafor), uvedením hry \"Franta a Míťa letí o cenu\". Od druhé sezóny (1936–1941) působilo divadlo v Hybernské ulici čp. 1001 v budově Komorního divadla, patřícího Městským divadlům pražským, kde uvádělo svá představení dvě odpoledne v týdnu.\n\nNa podzim roku 1941, když soubor Městských divadel ztratil hlavní budovu na Vinohradech a musel se přestěhovat do Komorního divadla a do Divadla Na poříčí, se Pražské dětské divadlo přemístilo do budovy Divadla Na poříčí (čp. 1047) a v roce 1942 si divadlo pořídilo samostatnou scénu ve Štěpánské ulici č. 35 (býv. Denisův ústav). V sezóně 1943/1944 uskutečnilo divadlo 343 představení, z toho však většinu na zájezdech (navštívili 90 míst Čech a Moravy), neboť pražský sál nebyl oficiálně schválen pro divadelní provoz.\n\nMíla Mellanová byla v Pražském dětském divadle ředitelkou a režisérkou až do roku 1945. Polovinu sezóny 1935/1936 a celou sezóny 1936/1937 působil v divadle také režisér Antonín Kurš. K dalším spolupracovníkům divadla patřily choreografky Niké Honcová, Jožka Šaršeová a Nina Jirsíková a skladatelé Jan Seidel a Václav Trojan. Stálého výtvarníka divadlo nemělo, spolupracovali s ním např. Jan Nušl, Ondřej Sekora, Josef Wenig, Zdeněk Adler a Míla Marešová. Po Kuršově odchodu režii her zajišťovala většinou sama M. Mellanová . \n\nV dětském hereckém souboru dala prostor ředitelka především dětem z řad amatérů a začínajících herců, působil zde např. Karel Richter, který zde začal vystupovat ve svých deseti létech, v letech 1936–1938 hostoval v divadle Rudolf Hrušínský, dále zde působili např. Antonín Jedlička, Vladimír Salač a za války i Karel Pech.\n\nM. Mellanová zaměstnala v divadle i Václava Vaňátka, který byl u nacistů na indexu, neboť dříve vedl d41 (divadlo dětí a mládeže při E. F. Burianově D41), jež zaniklo s uzavřením E. F. Burianova D41 dne 13. března 1941 a také několik členů divadla Větrník, kterým jinak hrozilo bez pevného pracovního poměru totální nasazení. Mezi nimi byli např. Vlastimil Brodský, Zdeněk Míka a Stella Zázvorková. Jednalo se převážně o dřívější posluchače Herecké školy divadla D41, kteří se příchodem k Mellanové zasloužili o výrazné zvýšení úrovně inscenační tvorby Pražského dětského divadla. Od roku 1943 působil v divadle tzv. Pokusný soubor mládeže, který připravoval mladé lidi mezi patnácti a osmnácti lety pro práci v divadle.\n\nOd počátku působení divadla byly uváděny především sovětské hry pro děti a mládež. V roce 1939 požádala ředitelka Mellanová českého spisovatele Jaroslava Foglara o napsání divadelní hry ze skautského prostředí, které by divadlo mohlo pro mladé návštěvníky uvést. Tak vznikla hra \"Tábor ve Sluneční zátoce\", uvedená v premiéře dne 10. ledna 1940 a reprízovaná patnáctkrát na scéně Komorního divadla, kde tehdy Pražské dětské divadlo působilo. Ve hře vystupovali skuteční skauti, členové Foglarovy Dvojky (2. pražský oddíl Junáka), vedoucího oddílu Jestřába hrál člen divadla Karel Pech. Hra se setkala s příznivou kritikou, včetně uznání od Jindřicha Vodáka.\n\nDivadlo v letech 1939 až 1944 nastudovalo 26 premiér a jeho snahou bylo udržet český repertoár – 22 premiér tak bylo od českých autorů. Do Křičkových \"Dětských zpěvohříček\" se podařilo propašovat i Čapkovu \"Pošťáckou pohádku\".\n\nV sezóně 1945/1946 divadlo nastudovalo 6 premiér a uskutečnilo 258 představení.\n\n\nV roce 1944 bylo divadlo přezváno na Pražské divadlo pro mládež. Divadlo působilo po květnu 1945 v objektu divadla Akropolis, který mu byl přidělen Svazem české mládeže. K divadlu bylo přičleněno Studio, vedené Boženou Jelínkovou, jehož cílem bylo seznamovat děti a mládež s češtinou a s literaturou. V letech 1945–1949 byla Míla Mellanová v Pražském divadle pro mládež uměleckou vedoucí a současně i režírovala. Krátce působil jako umělecký šéf divadla i František Kovářík. V roce 1949 bylo divadlo přejmenováno na Městské divadlo pro mládež (resp. Divadlo pro děti a mládež) a spojilo se s Divadlem mladých pionýrů. M. Mellanová zde pracovala do roku 1951 jako režisérka a dramaturgyně. Divadlo tehdy působilo v Dlouhé třídě č. 39 a později se z něj stalo Divadlo Jiřího Wolkera , které zaniklo v roce 1995, kdy však již čtyři roky hrálo pod jménem Divadlo na Starém Městě.\n\n\n"}
{"id": "889359", "url": "https://cs.wikipedia.org/wiki?curid=889359", "title": "Kakost smrdutý", "text": "Kakost smrdutý\n\nKakost smrdutý (\"Geranium robertianum\") je nižší až středně vysoká, jednoletá nebo ozimá, pronikavě páchnoucí bylina z čeledi kakostovitých.\nRozmnožuje se pouze generativně semeny. Lidově je nazývána též čapí nůsek, čapina, kyčník nebo jako ostatní druhy tohoto rodu stinkovo koření a muškát.\n\nKakost smrdutý má jednoduché, kůlovité a slabě větvené kořeny, přecházející v dlouhý hypokotyl. Z kořene vyrůstá na jaře přízemní růžice listů. Na podzim vyrašené růžice listů přezimují a listy mají načervenalé zbarvení díky barvivu antokyanu.\nPřízemní růžice listů záhy odumírají a zůstává suchá část ze zbytků řapíků a palistů.\nZ růžic vyrůstají vystoupavé až poléhavé, větvené, listnaté lodyhy, dorůstající délek od 20 cm přes 40 cm.\n\nLodyha má naduřelá, obvykle ve všech částech nachově zbarvená kolénka.\nLodyžní listy jsou vstřícné, řapíkaté, dlanitě složené a až 8 cm dlouhé. V obrysu trojboké, zpravidla trojčetné, někdy až pětičetné a dvakrát peřenodílné s hrubě zubatými úkrojky.\nRostlina kvete od května do října. Květy jsou drobnější, karmínově červené až nachově růžové a jsou uspořádány ve\nvidlan skládající se po dvou. Vyrůstají z paždí listů, jež přesahují. Květy jsou oboupohlavné a pětičetné. Květ má pestík se svrchním semeníkem a deset tyčinek.\n\nOplozený semeník dozrává v zobanitý plod.\nOd ostatních druhů tohoto rodu se odlišuje podle typického zápachu.\n\nKakost se rozmnožuje pouze semeny. Semena zrají v zobanitých plodech od začátku července do konce podzimu. V době zralosti se uvolňují části zobanitého plodu od středního sloupku. Osina semen je prohnuta a napnuta. V určité chvíli je pak napětí naráz uvolněno a zobanitý plod puká na přední straně. Semena jsou vymrštěna do okolí do vzdálenosti často delší než dva metry. Semeno klíčí zejména až v dalších vegetačních obdobích a to zjara. Plody kakostu jsou poltivé a zobanité, obsahující pět plůdků. Na hřbetní straně jsou plody porostlé bílými trichomy. Semena jsou elipsoidní a v průměru 2 mm dlouhá a 1 mm široká. Kromě šíření vymršťováním semen z plodů na kratší vzdálenost je velmi zřídka a náhodně šířen trávicí soustavou zvířat.\n\nKakost se využívá v lidovém léčitelství. Sbírá se kvetoucí nať, která se suší ve stínu. Droga má slabý pach a chutná hořce. Nať obsahuje zejména hořčinu geraniin, silice a třísloviny.\nUžívá se vnitřně v podobě bylinného čaje při střevních obtížích a působí mírně močopudně. Zevně se používá v podobě různých mastí při onemocněních kůže.\n\nU nás patří kakost smrdutý k hojným druhům, rozšířený zejména v listnatých a jehličnatých lesích. Roste ve stinných a středně bohatých půdách. Hojně se objevuje v bylinných typech lesů, občas také jako plevel v zahradách. Objevuje se také ve vlhkých a zastíněných roklích a sutích, zdech a rumištích. Dále roste skoro v celé Evropě, zasahuje až do Číny a Japonska. Také roste v Severní Africe, na Kanárských ostrovech a části Severní Ameriky.\n\n\n\n \n"}
{"id": "889361", "url": "https://cs.wikipedia.org/wiki?curid=889361", "title": "Digitální billboard", "text": "Digitální billboard\n\nDigitální billboard je jedna z forem venkovní reklamy. Dokáže prezentovat reklamní sdělení dynamicky a v reálném čase. Digitální billboard je vidět na velké vzdálenosti a tím dokáže upoutat větší pozornost než klasické reklamní plochy.\n\nDigitální marketing využívá digitálních médií jako internet, mobilní telefony, \na obrazovky pro komunikaci s příjemci reklamních a informačních sdělení. Rozdíl mezi tradičními médii a digitálními médii je ve schopnosti digitálních médií nejen šířit informace, ale také navázat kontakt s příjemci a získat od nich zpětnou reakci. Pohyb, změna barvy nebo intenzity světla, zvuková změna a další rychlé obměny ovlivňují pozornost každého člověka.\n\nV současnosti se využívá technologie LED, a to především u velkoplošných venkovních billboardů. U malých obrazovek se využívá více technologie LCD. Budoucnost digitálních billboardů směřuje směrem k úsporám provozních nákladů na energie, údržbu a také snížení světelných emisí.\n\nPrvní digitální billboard na světě šetrný vůči přírodě vyvinula belgická společnost Barco. Řada DB-x20 patřila mezi první digitální zobrazovače na světě, které splňují direktiva vydaná Evropskou komisí RoHS (Restriction of the use of Hazardeous Substance) zakazující použití nebezpečných látek v elektrických a elektronických výrobcích. Hodnota jasu \n7600 nitů přináší maximální úroveň světla i za slunečného počasí a zaručuje, že si obrazovka zachová jas po celou dobu své životnosti (100 000 hodin). Plocha obrazovky činí 21,44 m.\n\nMezi výhody lze zařadit především to, že digitální billboardy jsou vidět z velké dálky. Neobsahují žádné animace, blikající světla nebo pohyblivá videa. Další nespornou výhodou je, že jeden reklamní prostor může využít více inzertů, jejichž reklama se střídá v krátkých časových intervalech. Trendem digitálních billboardů je být \"eco friendly\" - nezatěžovat životní prostředí.\nHlavní nevýhodou je produkce světelného znečištění. V případě digitálních billboardů se jedná o problém přílišného jasu plochy, což v některých případech znemožňuje i samotné sdělení informace. Zcela typickým problémem bývá blikající osvětlení digitálních billboardů, které mnohdy ruší okolní obyvatele při spánku. Přemíra světla v noci může mást některé živočichy (hlavně hmyz a ptáky) a potíže může způsobovat i lidem žijícím poblíž velkých zdrojů světla. Billboardy a jiné reklamní plochy sice obecně nepatří k hlavním zdrojům světelného znečištění, přesto v některých lokalitách můžou být významným místním problémem. Tento problém se dá vyřešit tím, že po době nočního klidu musejí být minimálně přepnuty do statického módu a jejich jas ztlumen na přijatelnou hodnotu.\n\nAmerická asociace venkovní reklamy OAAA (zkratka z anglického Outdoor Advertising Association of America) iniciovala dvě nezávislé studie, které tvrdí, že digitální billboardy nemají vliv na bezpečnost provozu na dopravních komunikacích. Úkolem první studie bylo analyzovat souvislost mezi digitálními billboardy a nehodovostí řidičů, druhá se pak zaměřovala na samotné chování řidičů. Po dobu 18 měsíců byly klasické billboardy předělány na digitální a během této doby výsledky studie potvrdily, že neexistuje žádná statistická souvislost mezi digitální reklamou a dopravními nehodami. Výsledky druhé studie vypovídají o neutrálnosti digitálních billboardů z hlediska bezpečnosti. Výsledky byly potvrzeny měřením pohybu očí u 36 testovaných řidičů speciální technologií.\n\nV Praze se nachází největší LED obrazovka v České republice a zároveň i ve střední Evropě. Jedná se o obrazovku „KAČEROV“ v Jihlavské ulici. Je to LED obrazovka s rozměry 16x9 m a s plochou 144 m. Obrazovka je umístěna na strategicky vhodném místě, jelikož je viditelná při příjezdu od Brna na úrovni sjezdu na Jižní spojku, z Kačerova, Krče a dalších i vzdálenějších míst. Na zvoleném místě je vysoká frekvence lidí, viditelnost obrazovky pro cestující v autech je dost dlouhá a na příjezdových komunikacích je maximální povolená rychlost 50 km/h. Obrazovka „KAČEROV“ má rozteč bodů 25 mm, což umožňuje nejmenší pozorovací vzdálenost 15-20 m. Horizontální pozorovací úhel je 120° a vertikální 60°. Obrazovku vlastní a provozuje společnost BONUSS-CZ s.r.o., podnikající v oboru digitálních billboardů.\n"}
{"id": "889363", "url": "https://cs.wikipedia.org/wiki?curid=889363", "title": "Alois von Spens-Booden", "text": "Alois von Spens-Booden\n\nAlois von Spens-Booden, též Alois Spens z Boodenu nebo Alois svobodný pán von Spens-Booden (7. července 1835 Těšín – 2. dubna 1919 Vídeň), byl rakousko-uherský, respektive předlitavský soudce, státní úředník a politik, na konci 19. století moravský místodržící, v letech 1900–1902 ministr spravedlnosti Předlitavska ve vládě Ernesta von Koerbera.\n\nPocházel ze šlechtické rodiny Spensů z Boodenu. Studoval práva na Olomoucké univerzitě, Karlo-Ferdinandově univerzitě v Praze a na Vídeňské univerzitě (1853–1857). V letech 1860–1864 působil jako okresní soudní aktuár v Čechách, pak až do roku 1872 pracoval na zemském soudu v Praze. Od roce 1872 byl radou zemského civilního soudu v Praze. V letech 1884–1890 byl prezidentem krajského soudu v Chebu. Od roku 1875 kromě toho zasedal ve vedení ústavu šlechtičen na Novém Městě pražském. V roce 1890 byl povolán na post na vrchním soudním dvoru ve Vídni a již roku 1891 přešel na post sekčního šéfa ministerstva spravedlnosti. Na podzim 1893 se stal moravským místodržícím coby kompromisní kandidát v době vyhrocené česko-německé polarizace, mimo jiné i proto, že ovládal oba zemské jazyky.\n\nVrchol jeho politické kariéry nastal na počátku 20. století, kdy se za vlády Ernesta von Koerbera stal ministrem spravedlnosti. Funkci zastával v období 19. ledna 1900 – 16. října 1902. Hned na počátku svého mandátu byl pověřen vedením zprostředkovatelské mise při velké stávce v ostravském uhelném revíru. Profiloval se jako nestranický ministr, třebaže názorově měl blízko k německé liberální levici. Jako ministr se podílel na pokračující demontáži Badeniho jazykových nařízení. Věnoval se i otázce reformy vzdělávání soudců. Ve funkci ministra skončil kvůli nemoci, která dále zhoršila jeho neschopnost politického manévrování.\n\nV roce 1905 byl jmenován doživotním členem Panské sněmovny.\n\nJeho bratr Emanuel von Spens-Booden (1831–1926) působil jako moravský politik a majitel velkostatku v Ropici.\n"}
{"id": "889368", "url": "https://cs.wikipedia.org/wiki?curid=889368", "title": "Zpívající dítě", "text": "Zpívající dítě\n\nZpívající dítě (v anglickém originále ) je komorní opera amerického hudebního skladatele Giana Carla Menottiho na vlastní libreto. Je to poslední operní dílo tohoto plodného skladatele.\n\n\"Zpívající dítě\" patří mezi dětské opery, kterým se Menotti soustavně věnoval už od počátku 50. let (\"Amahl a noční návštěvníci\" aj.). V této opeře se věnuje pocitům dětí, kterým se jejich rodiče nevěnují.\n\nOpera byla uvedena poprvé 31. května 1993 na Festivalu dvou světů (Festival dei Due Mondi / Festival of Two Worlds nebo též Spoleto Festival USA), který Menotti založil, v americkém Charlestonu a stal se hitem festivalu.\n\nPodle Josepha McLellana, kritika Washington Post, nemá \"Zpívající dítě\" „ani jednu nadbytečnou notu. Libreto […] je vyvedeno stejně hospodárně a expertně jako partitura, jež obsahuje některé z nejpřitažlivějších melodií, které tento velmi melodický skladatel kdy napsal.“ Podle Daniela Webstera „[z] hudebního hlediska Menotti potvrzuje velkou operní tradici ve zkoumání barvy hlasu, hudební fráze a melodické linky.“\n\nFlétna, hoboj, clarinet, fagot, lesní roh, trubka, bicí souprava, klavír, smyčce.\n\nOsmiletý Jeremy má rodiče, kteří mají mnoho práce a navíc žijí bohatým kulturním životem, na chlapce však při vší dobré vůli nemají dost času a ten je nucen trávit většinu dne doma sám jen s nemilovanou paní na hlídání. Vysní si pro tajného přítele, který se objevuje jen jemu, přilétá oknem a který neumí komunikovat jinak než zpěvem beze slov. Děti se takto naučí spolu rozprávět a energicky si hrají s meči a na vojáky. Rodiče, kteří tajemného návštěvníka nevidí ani neslyší a nerozumí aní Jeremymu, pro kterého se zpěv stal hlavním dorozumívacím prostředkem, si však dělají starosti. Ani psychiatr si s dítětem neví rady, ač se to snaží zakrýt. Teprve když tajemný přítel odejde a Jeremy málem spáchá sebevraždu, uvědomí si rodiče svou chybu, začnou se Jeremymu věnovat, slíbí mu, že jej přece jen vezmou s sebou na plánovanou cestu, a chlapec začne opět mluvit.\n"}
{"id": "889370", "url": "https://cs.wikipedia.org/wiki?curid=889370", "title": "Lučić", "text": "Lučić\n\nLučić (také \"Lucić\") je příjmení slovanského původu, používané v Chorvatsku a Srbsku. Představuje patronymum jména \"Luka\" nebo \"Lukas\", chorvatské a srbské varianty latinského jména \"Lucas\", řecké formy \"Loukas\" a české podoby \"Lukáš\".\n\n"}
{"id": "889378", "url": "https://cs.wikipedia.org/wiki?curid=889378", "title": "Šózó Fudžii", "text": "Šózó Fudžii\n\nŠózó Fudži (japonsky:藤猪省太}, (* 11. května 1950, prefektura Kagawa), je bývalý japonský reprezentant v judu, který bojoval ve střední váhové kategorii. Je prvním čtyrnásobným mistrem světa v judu v historii.\n\nJeho život je spjat s univerzitou v Tenri, kde studoval a po skončení aktivní kariéry učí jako profesor.\n\nV roce 2008 se účastnil olympijských her v Pekingu jako rozhodčí.\n\nPokud byl Fudžii považován za jednoho z nejlepších judistů v 70. letech 20. století tak měl nehoráznou smůlu na účast na olympijských hrách. Kvůli zdravotním problémům musel vynechat dva olympijské turnaje a v účasti na třetím mu zabránila politická situace. Fudžií byl znám především technikou seoi-nage, kterou měl na svoji dobu velmi dobře propracovanou a slavil by s ní úspěch i v dnešní době. Naopak jeho slabinou byl boj na zemi (ne-waza).\nPři japonské kvalifikaci na LOH 1972 v Mnichově si poranil koleno a musel přenechat místo Sekinemu. V roce 1976 měl problémy s loktem a opakoval se stejný scénář jako před čtyřmi lety. Když už se měl loučit s kariérou na LOH 1980 přišla před hrami studená sprcha v podobě bojkotu Japonska a dalších států sympatizujících s USA olympijských her konaných v Sovětském svazu.\n\nJe čtyrnásobným mistrem světa z let 1971, 1973, 1975 a 1979. Mistrovství světa v roce 1977 se nekonalo.\n"}
{"id": "889380", "url": "https://cs.wikipedia.org/wiki?curid=889380", "title": "Novobydžovská radnice", "text": "Novobydžovská radnice\n\nNovobydžovská radnice je novogotická budova na Masarykově náměstí v Novém Bydžově. Je sídlem městského úřadu a dominantou náměstí a je chráněna jako kulturní památka České republiky.\n\nPůvodní radnice stojící na tomto místě v roce 1816 vyhořela, avšak následující rok byla opravena. Hlavním motivem výstavby nové radnice bylo zrušení vrchnostenské správy po roce 1848 a snahy Bydžova získat pro město vyšší politický úřad. V minulosti se tak Bydžovským povedlo v roce 1751, kdy se město stalo za tereziánských reforem centrem nově zřízeného Bydžovského kraje. Proto v roce 1858 schválila městská rada výstavbu nové radnice. Projekt nové radnice byl zadán nejprve architektu J. Laušmanovi, ale jeho návrh se městské radě nelíbil. Proto byl požádán o nový návrh chlumecký hraběcí architekt J. Míč. I jeho návrh, zejména radniční věž, sklidil od městské rady připomínky. Přesto se však začalo v roce 1862 s demolicí původní radnice a jednoho ze sousedních domů, čímž se prostor pro výstavbu nové radnice zvětšil. Mezitím architekt Míč původní návrh dle připomínek upravil a tak byla v roce 1863 zahájena výstavba nové radnice, která byla slavnostně otevřena v roce 1865.\n\nZ dvoupatrové budovy vyniká výrazný střední rizalit a nárožní věžičky. Vstup do budovy je širokým průjezdem ve středním traktu. Nad tímto průjezdem prostupuje prvním a druhým patrem velká zasedací síň osvětlená třemi vysokými okny s lomeným obloukem. Rizalit je zakončen vysokým štítem s hodinami. Na vybavení zasedací síně se podíleli řezbář V. Žabka a akademický malíř L. Nejedlý. V roce 1891 bylo průčelí radnice v patře doplněno plastikami králů Karla IV. a Jiřího z Poděbrad.\n"}
{"id": "889381", "url": "https://cs.wikipedia.org/wiki?curid=889381", "title": "Anna Jeglová", "text": "Anna Jeglová\n\nIng. Anna Jeglová, provdaná Pálenská (* 3. července 1985) je česká modelka a účastnice soutěží krásy.\n\nAnna Jeglová pochází z Hroznové Lhoty, kde také navštěvovala základní školu. V letech 2000–2004 studovala na Purkyňově gymnáziu ve Strážnici. Poté studovala na Agronomické fakultě Mendelovy univerzity v Brně bakalářský obor \"Technologie potravin\" v studijní programu \"Chemie a technologie potravin\", který absolvovala v roce 2008 a získala titul Bc. Poté studovala navazující magisterský obor \"Technologie potravin\" v studijní programu \"Chemie a technologie potravin\", který absolvovala v roce 2010 a získala titul Ing.\n\nProvdala se za Víta Pálenského, se kterým má syna Vítečka. Společně žijí ve Strážnici.\n\nAnna Jeglová se zúčastnila těchto soutěží krásy:\n"}
{"id": "889385", "url": "https://cs.wikipedia.org/wiki?curid=889385", "title": "Chiara", "text": "Chiara\n\nChiara Siracusa, známá též jako Chiara (* 25. září 1976, Valleta), je maltská zpěvačka. Je trojnásobnou reprezentantkou Malty na Eurovision Song Contest v letech 1998 (3. místo), 2005 (2. místo) a 2009 (22. místo).\n\nV roce 1998 Chiara zvítězila na festivalu Malta Song For Europe, který vybírá reprezentanta na Eurovizi. S baladou \"\"The One That I Love\"\" Chiara vystoupila na mezinárodním finále 9. května 2009 v Birminghamu. V závěrečném bodové tabulce se s přibývajícími hlasy o vítěznou pozici Malta dlouho přela s Izraelem a Velkou Británií, dokud při vyhlášení výsledků z poslední země Chiara neklesla z prvního místa na třetí. Se 165 body se přesto jednalo o nejlepší výsledek Malty na soutěži.\n\nChiara uzavřela smlouvu se společností M&E Management Group a vydavatelstvím Bridge Productions. Chiara postupně vydala tři alba: \"\"Shades Of One\"\", \"\"What You Want\"\" a \"\"Covering Diversions\"\".\n\n19. února 2005 Chiara znovu zvítězila v národním kole do Eurovize s vlastní baladou \"\"Angel\"\". Celkem obdržela 11 935 hlasů, o půl tisíce víc než finalistka na druhém místě, Olivia Lewis.Na Eurovizi 2005 Chiara obsadila druhé místo se 192 body včetně nejvyššího bodového ohodnocení z Ruska.Po úspěšné reprezentaci se Chiara věnovala vystupování v zahraničí, především v Řecku a na Kypru. V roce 2008 moderovala národní kolo Malty do Eurovize.\n\nNa počátku roku 2009 se Chiara opět přihlásila do národního kola, tentokrát s písní \"\"What If We\"\". 7. února v soutěži zvítězila a v květnu reprezentovala Maltu v Moskvě.\n12. května 2009 se dostala mezi deset postupujících z prvního semifinálového kola, a 16. května ve finále obsadila 22. místo.\nPo návratu na Maltu Chiara začala připravovat nové album. Na Eurovzi 2010 vyhlašovala výsledku hlasování Malty. V červnu 2010 vydala oficiální píseň maltského Gay Pride, \"\"Believe 'We Are One\"\", který se dostal do maltské hitparády. V současné době je Chiara pravidelným hostem v televizním pořadu \"Hadd Ghalik\".\n\nV roce 2013 Chiara vyhlašovala výsledky maltské poroty ve švédském národním kole Eurovize Melodifestivalen.\n\nChiara žije na Maltě se svojí dcerou Ebony. Její manžel Peter Okagbue pochází z Afriky.\nPodle slov Chiary posledním přáním jejího otce Maurie, který zemřel před několika lety, bylo vidět svojí dceru zvítězit v Eurovizi.\n\n\n\n"}
{"id": "889388", "url": "https://cs.wikipedia.org/wiki?curid=889388", "title": "Guido von Call", "text": "Guido von Call\n\nGuido von Call, plným jménem Guido svobodný pán von Call zu Rosenburg und Kulmbach, též Guido Call zu Rosenburg (6. září 1849 Terst – 12. května 1927 Štýrský Hradec), byl rakousko-uherský diplomat a předlitavský politik, v letech 1900–1905 ministr obchodu Předlitavska.\n\nDlouhodobě působil v diplomatických službách. Nejprve na misi v Teheránu. V letech 1875–1894 pracoval na různých postech na konzulátu a velvyslanectví v Istanbulu. Roku 1894 byl jmenován radou velvyslanectví v Berlíně. Od roku 1895 byl vyslancem v Sofii.\n\nVrchol jeho politické kariéry nastal na počátku 20. století, kdy se za vlády Ernesta von Koerbera stal ministrem obchodu. Na tomto postu setrval i v následné druhé vládě Paula Gautsche. Funkci zastával v období 19. ledna 1900 – 11. září 1905. Podílel se na výstavbě železniční tratě Tauernbahn a na budování přístavu v Terstu.\n\nPo odchodu z čela ministerstva obchodu se stal prvním sekčním šéfem ministerstva zahraničí za ministrování Lexy Aehrenthala. V roce 1909 pak nastoupil na post velvyslance v Tokiu. Od roku 1916 žil ve Štýrském Hradci, kde pak v letech 1924-1927 zastával pozici viceprezidenta finančního ústavu Steiermärkische Sparkasse.\n"}
{"id": "889393", "url": "https://cs.wikipedia.org/wiki?curid=889393", "title": "Roberto de Mattei", "text": "Roberto de Mattei\n\nRoberto de Mattei (* 21. února 1948 Řím) je italský katolický historik a spisovatel specializující se na moderní historii a dějiny křesťanství. \n\nJe znám svými antievolucionistickými postoji a kritikou relativismu a druhého vatikánského koncilu.\n"}
{"id": "889395", "url": "https://cs.wikipedia.org/wiki?curid=889395", "title": "Karl von Giovanelli", "text": "Karl von Giovanelli\n\nKarl von Giovanelli, plným jménem Karl von Giovanelli zu Gerstburg und Hörtenberg (28. října 1847 Brescia, dnes v Itálii – 6. června 1922 Kaltern an der Weinstraße), byl rakousko-uherský, respektive předlitavský soudce a politik, v letech 1900–1904 ministr zemědělství Předlitavska.\n\nJeho otcem byl rakouský (tyrolský) politik Ignaz von Giovanelli zu Gerstburg und Hörtenberg, bratr Gottfried von Giovanelli byl vysokým státním úředníkem. Karl von Giovanelli vystudoval práva a od roku 1869 působil v justici. Zpočátku jako auskultant, od roku 1874 coby soudní adjunkt. Roku 1880 se stal okresním soudcem v regionu Fassa v jižním Tyrolsku. Roku 1885 nastoupil na zemský soud do Bolzana, v roce 1892 na zemský soud v Innsbrucku.\n\nVrchol jeho politické kariéry nastal na počátku 20. století, kdy se za vlády Ernesta von Koerbera stal ministrem zemědělství. Funkci zastával v období 19. ledna 1900 – 24. října 1904. Zabýval se změnami zemědělského práva a podporou zemědělských sdružení.\n"}
{"id": "889398", "url": "https://cs.wikipedia.org/wiki?curid=889398", "title": "Děrsu Uzala (rozcestník)", "text": "Děrsu Uzala (rozcestník)\n\nDěrsu Uzala může být:\n"}
{"id": "889400", "url": "https://cs.wikipedia.org/wiki?curid=889400", "title": "Seznam kardinálů komořích Svaté církve římské", "text": "Seznam kardinálů komořích Svaté církve římské\n\nSeznam camerlengů, tedy komořích svaté církve římské, kteří jsou důležitými hodnostáři římské kurie. \n\n"}
{"id": "889404", "url": "https://cs.wikipedia.org/wiki?curid=889404", "title": "Klenotnice Sifnu v Delfách", "text": "Klenotnice Sifnu v Delfách\n\nKlenotnice Sifnu v Delfách byla stavba v podobě malého chrámu typu in antis, který nechali vystavět obyvatelé ostrova Sifnos v posvátném Apollónově okrsku u delfské věštírny. Výstavba klenotnice je datována mezi léta 530 a 525 př. n. l., a je typickou ukázkou iónského řádu. Sloužila k uchování a prezentaci darů sifnijských delfské věštírně a k setkávání a odpočinku cestovatelů z ostrova. Pokladnice se do dnešních dní nedochovala, ale její rekonstrukce na základě archeologického výzkumu je zřízená v delfském muzeu.\n\nKe vzniku chrámu se vážou pověsti. V první z nich se tvrdí, že bůh přikázal sifnijským, aby odevzdávali desetinu výdělku z dolů do Delf. Zpočátku ostrované postavili pokladnici a dávku odváděli, ale po čase si peníze začali nechávat, a tak dal bůh jejich doly zatopit. Druhá pověst praví, že jakmile byla pokladnice dostavěna, dostala se sifnijským od Pýthie věštba: „Jakmile v Sifnu radnice zazáří bělostnou barvou stejně, jak tržiště lem, tu rozumný muž nechť se chrání před vojskem dřevěným, stejně i před jeho vyslancem rudým.“ Nedlouho poté byl Sifnos popleněn vojáky z ostrova Samu. Shodou okolností byla radnice i tržiště obloženy bílým parským mramorem a samští připluli na dřevěných rudých lodích.\n\nSifnijský thesaurus stál v jižní části Apollónova okrsku v Delfách, hned u hradby okrsku (peribolu), nalevo od 4–5 metrů široké Svaté cesty. V době stavby klenotnice měla cesta jednotlivé stupně a až Římané překryli cestu velkými kamennými bloky.\n\nPokladnice má tvar obdélníku o stranách 8,9 m a 6,3 m, a je postavena v iónském stylu (vliv zadavatelů stavby ze Sifnu), což není na řecké pevnině úplně obvyklé. Půdorys odpovídá typu chrámu \"in antis\" (řecky \"náos en parastasin\"), kdy z celistvé celly pokračují zídky po stranách, které tak tvoří jakousi předsíňku (pronaos), jen sloupy v průčelí jsou nahrazeny dvěma karyatidami. Štít i vlys jsou zdobeny reliéfem. Podloží bylo naskládáno vápencem a samotná budova byla z ostrovního mramoru, který byl místy výrazně polychromován.\n\nCelý chrámový okrsek je v prudké stráni na úpatí pohoří Parnassos. Tato poloha neumožňovala pravidelnou orientaci staveb jedním směrem, a proto, jak postupně pokladnice v okrsku přibývaly, vybírali stavitelé vhodná místa, kolem Svaté cesty, bez ohledu na uspořádání ostatních budov. Sifnijský \"thésauros\" je orientován téměř západo-východně s malou odchylkou k severu.\nV pokladnici byly uloženy votivní dary pro boha Apollóna a samotná stavba byla také \"ex votem\". Vstup byl omezen na vybrané návštěvníky a správce, který o chrámek pečoval.\n\nI když politický význam Sifnu upadal, zůstala klenotnice v bezpečí, pod ochranou moci delfské věštírny až do obsazení Řecka Římem. Roku 395 našeho letopočtu římský císař Theodosius I. Veliký zakázal uctívání pohanských kultů a okrsek v Delfách i pokladnice sifnijských se začali pomalu rozpadat.\n\nArchitráv nesou dva sloupy v podobě mladých dívek – karyatid z parského mramoru. Tyto karyatidy patří k nejstarším svého druhu. Podle pověsti se město Karyai za Řecko-perských válek postavilo na stranu Peršanů. Vítězní Athéňané se rozhodli město potrestat. Vyplenili Karyai a do Athén odvedli mladé dívky, které měly nést břímě otroctví a ostudy až do konce života . Odtud jejich název, který se ale očividně vztahuje na karyatidy z Erechtheia na Akropolis, který byl ale postaven až koncem 5. století před naším letopočtem. Název je tedy mladší než sochy dívek z thesauru.\n\nAby splnily svoji podpěrnou funkci, stály karyatidy (1,75 m) na mramorových soklech a na hlavě každá nese válcovitou čapku – polos, který je reliéfně zdobený nymfami a satyry. Polos postupně vybíhal v echinus, na kterém je reliéfně vyobrazen lev útočící na jelena. Nad echinem je abakus, podpírající samotný epistyl. Kompozice horní části sloupu by tak odpovídala dórské hlavici, ale nosníky, ornamentika a celá budova už je vysloveně iónská.\n\nByla spolehlivě identifikována jen jedna z karyatid. Existuje teorie, že takzvaná karyatida „ex-knidská“ je druhou z klenotnic sifnijských, ale tato teorie není příliš pravděpodobná, protože spodní části hlav obou karyatid se liší – ex-knidská karyatida má archaičtější úsměv a mnohem výraznější líce než ta z klenotnice Sifnu. Rekonstrukce z Delfského archeologického muzea vychází ze zrcadlové podobnosti obou karyatid. Samotné karyatidy jsou spodobněním mladých dívek (archaických \"korai\"). Jsou oděny podle iónské módy v chitonu sepjatém na ramenou s přehozem, který obtáčí jeden bok pod paží a šikmo přes hruď se táhne k rameni, kde je sepnut a jeho konec visí volně podél paže – u každé dívky na jinou stranu, směrem k chrámovým \"antám\". Vnější ruka je ohnutá v lokti.\n\nUmělec si nemohl dovolit měnit postoj figury, protože ten byl dán tradicí, i tak ale oproti archaickým koré vyzařuje karyatida mnohem větší dynamičnost, propracovanost a pestrost. Archaická strnulost pomalu mizí a pohyb je naznačen lehce vykročenou nohou, jednou rukou ohnutou v lokti do pozice kolmo k ose těla a druhou rukou lehce ohnutou v lokti, odpoutanou od těla. Chiton ještě na hrudi opisuje tvar těla, ale je na něm naznačeno lehké vlnění. Drapérie přehozu je bohatě rozvinuta a vytváří hluboké záhyby nezávisle na těle. Ženy se v té době objevovaly na veřejnosti v oděvu prakticky celé zahalené, a proto bylo rozvinutí oděvu sochařovou jedinou možností.\n\nArchaický úsměv už není tolik strnulý, ale uvolňuje se. Rty zůstávají sevřeny. Socha je frontální, určená k pozorování z přední části, což je patrné na plné, buclaté tváři. Nos přechází přímo v čelo a nadočnicové oblouky, které ale nejsou oproti starším koré tolik ostře lomeny. Vlasy nad čelem vytvářejí pravidelné vlnky, což opět odpovídá archaickému vzoru, jsou ale detailněji zpracovány. Dále dolů vlasy splývají a v pramenech plynou přes klíční kosti na hrudník. Díky vlasům jsou zvýrazněny uši, ve kterých zůstaly otvory po železných ozdobách.\n\nCelý obvod klenotnice byl zdoben vlysem, který byl bohatě polychromován. Pozadí bylo podbarveno tmavě modrou barvou, aby výjevy lépe vynikly. Další barvy už nejsou tak jisté, snad kromě tmavě červené, která byla používána na vnitřní stranu štítů. Výška reliéfu je 63 cm a na tvorbě reliéfu se podíleli dva sochaři z nichž jeden zpracoval východní a severní stranu a druhý západní a jižní stranu pokladnice. Stěny jsou z mramoru ze Sifnu, ale reliéf je v kvalitnějším parském mramoru. Dochoval se také východní fronton, který je i s reliéfy v Delfském archeologickém muzeu. Vrcholy střechy byly ozdobeny akrotérii (socha vyčnívající ze střechy ve špici štítu nad vchodem) a antefixy (reliéfní medailonky zakrývající spodní konce krokví, které drží střechu) v podobě sfing a létající bohyně Níké. Hned nad epistylem je iónské kymation a nad vlysem se táhne kymation lesbické.\n\n\nDochovaný východní fronton zobrazuje Herákla, který se snaží ukrást Apollónovi trojnožku. Trojnožka symbolizovala věšteckou moc Delf a sedávala na ní při věštění Pýthie. Největší a ústřední postavou frontou je Zeus, který také drží trojnožku. Napravo je Herakles v pohybu, snažící se utéci i s trojnožkou. Nalevo od Dia je Apollón, držící konec trojnožky a jeho sestra Artemis, která se mu snaží pomoci. Směrem k okrajům jsou další figury jako kůň a vůz. Na frontou je vidět problém archaických sochařů, kteří se snažili vyplnit všechno místo v trojúhelníku. Ústřední postava je proto největší, což v tomto případě odpovídá Diovu postavení mezi bohy, a postavy umístěné k okraji se zmenšují. Aby k tomu nedošlo ve větší míře, umístil sochař na dochovaný okraj dřepící postavu, která tak vhodně vyplní volné místo.\n\n\n"}
{"id": "889406", "url": "https://cs.wikipedia.org/wiki?curid=889406", "title": "Mistrovství Evropy v judu", "text": "Mistrovství Evropy v judu\n\nMistrovství Evropy v judu je sportovní akce. Turnaj organizuje Evropská judistická unie (EJU).\n\nPrvní oficiální mistrovství se konalo v Paříži v roce 1951 a zápasilo se v kategoriích podle technických stupňů. Původní myšlenka zakladatele juda Japonce Džigoró Kanó, že mezi sebou mají zápasit pouze judisté stejného technického stupně, začala mít trhliny s ideou vstupu juda mezi olympijské sporty v polovině 50. let 20. století. Mezinárodní olympijský výbor (MOV) požadoval zavedení váhových kategorií podobně jako v zápase nebo boxu. Důvodem tohoto požadavku bylo zpřístupnění soutěží v judu i sportovcům ze zemí, kde je nedostatek kvalitních učitelů (senseiu). Tak, jak se děje například dnes, kdy většina judistů zvládá dvě až tři techniky a zbytek je o fyzické zdatnosti a mentální síle.\n\nPrvní unií, která zavedla váhové skupiny, byla EJU v turnaji mistrovství Evropy koncem 50. let. Řada zemí tento způsob jen složitě akceptovala a dokonce Britové se několik let odmítali soutěží ve váhových kategorií účastnit. Fakt byl však takový, že zápasení podle technických stupňů se do 10 let vytratilo z velkých turnajů a dnes je podobné soutěžení mezi jednotlivými zeměmi skoro zapomenuto. Faktorů bylo hned několik, ale nejvíc patrný je vstup sovětských judistů do turnajů začátkem 60. let, kteří neměli identický způsob udělování technických stupňů. Odlišný způsob mají i samotní Japonci (Kodokan).\n\nV roce 1964 v Tokiu bylo judo poprvé součástí olympijských her, ale samotný systém turnaj MOV nepřesvědčil o jeho zařazení za další 4 roky v roce 1968. Evropská judistická unie reagovala na situace pružně a další ročníky experimentovala s rozšířením váhových kategorií, zavedením možných oprav a velkou měrou přispěla o návrat juda do rodiny olympijských sportů na hrách v Mnichově v roce 1972.\n\nEJU se dá považovat za otce moderního sportovního juda. V polovině 70. let jako první unie zpřístupnila turnaje ženám. V roce 1974 se konal první mezinárodní turnaj žen a v roce 1975 první ženský turnaj mistrovství Evropy.\n\nVýsledky z mistrovství Evropy mezi lety 1951–1965 jsou mimo majitelů zlatých a stříbrných medailí složitě doložitelné. Dobové výsledky z novinových článků se u dalšího pořadí rozcházejí. Důvodem byla v řadě případů amatérská/nadšenecká organizace turnajů, jak popisuje například dobový článek britského časopisu \"Judo\" turnaj mistrovství Evropy v roce 1962 v Essenu.\n\nMedaile z mistrovství Evropy patří v dnešní době k nejcennějším titulům v rámci kontinentů, a to z důvodu velké vyrovnanosti jednotlivých národů Evropy.\n\n\"pozn.: číslování je neoficiální (oficiální neexistuje)\"\n\nSoutež týmů je judistická soutež, která je od roku 2010 součástí hlavního turnaje mistrovství Evropy.\n\nZápolení mezi judisty, kde nerozhoduje váha ani technický stupeň je v současné době na ústupu. V Evropě se v tomto typu soutěže již prakticky nezápasí. Poslední turnaj mistrovství Evropy bez rozdílu vah se konal v roce 2007.\n\nPůvodní a dnes již zapomenutý typ soutěže, ve kterém spolu zápasili judisté podle technického stupně. Poslední turnaj na mistrovství Evropy mezi technickými stupni proběhl začátkem 60. let 20. století.\n\nS přijetím juda na olympijské hry v roce 1960 se řada judistů začala judu cíleně věnovat a řada z nich se judem živila jako instruktoři (trenéři). Pro amatéry (studenty) tak vznikla samostatná judistická soutěž. Se zrušením technických stupňů na mistrovství Evropy se z tohoto typu soutěže vyvinulo akademické mistrovství světa pořádané poprvé v roce 1966 v Praze.\n\nJuniorské soutěže jsou důležitou součástí vývoje každého judisty. Od roku 2013 se zápasí v kategoriích do 18 let, do 21 let a do 23 let. Věkové limity se po určitých periodách mění.\n\nRekordy mistrovství Evropy ve váhových kategoriích. Do statistik nejsou započítány výsledky ze soutěží: bez rozdílu vah, týmů, technických stupňů, amatérských mistrovství Evropy, juniorské tituly.\n"}
{"id": "889407", "url": "https://cs.wikipedia.org/wiki?curid=889407", "title": "Děrsu Uzala (film, 1975)", "text": "Děrsu Uzala (film, 1975)\n\nDěrsu Uzala ( , ) je sovětský film režiséra Akiry Kurosawy z roku 1971 natočený na motivy stejnojmenné knihy ruského průzkumníka Vladimira Arseňjeva vydané poprvé v roce 1923. Film se dočkal řady ocenění, mimo jiné získal Oskara za nejlepší cizojazyčný film.\n\nScénář vytvořil sám Kurosawa ve spolupráci s Jurijem Nagibinem a film byl točený studiem Mosfilm.\n\nTématem filmu je setkání a společné zážitky Arseňjeva (hraje ho Jurij Solomin), který je na počátku dvacátého století opakovaně velitelem expedic zkoumajících okolí řeky Ussuri na ruském Dálném východě, s nanajským osamělým lovcem jménem Děrsu Uzula (hraný tuvinským hercem Maximem Munzukem).\n"}
{"id": "889409", "url": "https://cs.wikipedia.org/wiki?curid=889409", "title": "Kostel svatého Martina (Křivce)", "text": "Kostel svatého Martina (Křivce)\n\nKostel svatého Martina v malé vsi Křivce na Tachovsku stojí na místě původního gotického kostela, založeného zřejmě klášterem v Teplé. S vylidňováním obce po roce 1945 postupně zcela zchátral a zarostl náletovými dřevinami. Patřil k jedné z nejohroženějších sakrálních staveb v ČR, hrozilo mu brzké zřícení.\n\nV roce 2005 vzniklo občanské sdružení Martinus, kterému se spolu s dalšími subjekty podařilo zkázu kostela odvrátit. Kostel zasvěcený svatému Martinovi, který je od roku 1958 kulturní památkou České republiky, tak postupně prochází opravami.\n\nFarní kostel, založený s největší pravděpodobností tepelským klášterem, je poprvé uváděn v roce 1358. V roce 1422 byla ves vydrancována husity a kostel vypálen. Z této pohromy se údajně ves i svatyně vzpamatovávaly 14 let. Z tohoto období, roku 1432, se zachoval zlomek kázání plebána zdejší fary Jana z Křivců. Pozoruhodný je též misál z Křivců sepsaný na konci 15. století. Oba rukopisy jsou dnes uloženy v tepelském klášteře.\n\nK dalšímu násilnému obsazení vsi dochází roku 1468, kdy Křivce s obcí Úterý opanoval Bohuslav z Vamberka. Kostel zřejmě žádnou újmu neutrpěl a ves byla zakrátko vrácena klášteru. Samostatnost si křivecká fara podle historika Augusta Sedláčka udržela do roku 1623. Německá regionální literatura klade její připojení k úterské faře již do poloviny 16. století.\n\nO podobě starého gotického kostela není nic známo, uváděno není ani jeho původní zasvěcení. Je s podivem, že ve 2. polovině 17. století se v takto malé vsi, která patřila k méně významným lokalitám, staví nový kostel, velikostí srovnatelný s kostelem v nedalekém městě Bezdružice. Stavebníkem byl, podle data výstavby v letech 1669–1670, tepelský opat Raymund Wilfert I.\n\nJeště v 19. a na počátku 20. století byla v kostele uctívána socha sv. Martina, která měla chránit živý inventář vesničanů. Církevní svátek se konal 11. listopadu a byl spojen s jarmarkem.\n\nK posledním výrazným opravám kostela došlo roku 1906; jsou dokumentovány stavebními plány uloženými v klášteře premonstrátů v Teplé. V první polovině 20. století ztrácí rozlehlá stavba své využití. Zřejmě proto nebyla pokryta pálenou krytinou jako většina okolních kostelů, ale uchovala si starší šindelovou střechu, což vedlo k rychlejšímu rozpadu střešního pláště a částečnému zřícení krovu. V 80. letech byly ze zchátralého kostela přemístěny části mobiliáře a velký zvon z roku 1526 do kláštera v Teplé. Menší zvon byl ukraden. Počátkem 21. století byl kostel zcela zchátralý.\n\nObčanské sdružení Martinus si vytklo záchranu kostela jako svůj hlavní cíl. V kostele a jeho okolí začalo pořádat brigády, postupně se mu podařilo získat finanční i jinou pomoc od úřadů, nadací i jednotlivců. Již v roce 2008 tak měl kostel novou střechu včetně krovů.\n\n"}
{"id": "889411", "url": "https://cs.wikipedia.org/wiki?curid=889411", "title": "Jean-Marie Villot", "text": "Jean-Marie Villot\n\nJean-Marie kardinál Villot (10. listopadu 1905, Saint-Amant-Tallende, Francie, département Puy-de-Dôme – 9. března 1979, Řím) byl francouzský římskokatolický biskup, posléze působící v římské kurii, v letech 1969–1979 jako kardinál státní sekretář.\n\n"}
{"id": "889412", "url": "https://cs.wikipedia.org/wiki?curid=889412", "title": "Teppo Numminen", "text": "Teppo Numminen\n\nTeppo Kalevi Numminen (* 3. července 1968 v Tampere) je bývalý finský hokejový obránce, trenér a skaut.\n\nS hokejem začínal ve finském týmu Tappara, za který nastoupil i v seniorské kategorii. Během tří sezón (1985/88) se stal třikrát s týmem mistrem ligy. V roce 1986 byl draftován dnes již bývalým klubem NHL Winnipeg Jets, byl vybrán ve druhém kole z devětadvacátého místa. Jelikož zůstal ve vlasti, mohl si zahrát ve finské reprezentaci, do které byl nominován a zahrál si tak na mistrovství světa juniorů i mistrovství světa dospělých, na kanadském poháru a na zimních olympijských hrách. V roce 1988 se přestěhoval do Kanady, kde se připojil k týmu Winnipeg Jets. Během výluky NHL v sezóně 1994/95 hrál ve finském klubu TuTo, za který odehrál dvanáct zápasů. Po skončení výluky se vrátil zpět do Winnipegu. V roce 1996 se klub dostal do finančních problémů a tak se klub stěhoval. Tím vznikl nový tým Phoenix Coyotes.\n\nV Coyotes se stal hned klíčovým hráčem, třikrát se zúčastnil NHL All-Star Game a dodnes je nejproduktivnějším obráncem Coyotes. V sezóně 2001/02 a 2002/03 se stal kapitánem týmu. 22. července 2003 byl vyměněn do týmu Dallas Stars za kanadského útočníka Mikea Sillingerera . V Dallasu strávil pouhý jeden rok, v roce 2004 se zjistili první příznaky srdečních problémech . Během další výluky v NHL 2004/05 nikde nehrál. 23. srpna 2005 podepsal smlouvu s klubem Buffalo Sabres jako volný hráč. V létě 2006 musel podstoupit operaci kvůli srdeční arytmii . V průběhu sezóny 2006/07 překonal rekord krajana Jariho Kurriho, v počtu odehraných zápasů ligy NHL jako Evropan. 5. července 2007 prodloužil smlouvu s Buffalem na následující sezónu.\n\nPři začátku sezóny 2007/08 měl opět zdravotní problémy se srdcem a musel na operaci. Po operaci vynechal celou část sezóny. V listopadu podal stížnost na klub Buffalo kvůli suspendaci z počátku sezóny. Buffalo ho na podzim vyškrtlo z výplatní listiny, protože kvůli srdečním problémům neprošel vstupními fyzickými testy . Jediný zápas si zahrál v závěru základní části. Po zdravotních problémech se s vedením dohodl na další roční smlouvě v hodnotě 1,1 mil. dolarů . V poslední sezóně 2008/09 své hráčské kariéry odehrál padesát devět zápasů v základní části, do playoff se tým neprobojoval. 5. srpna 2009 ukončil hráčskou kariéru . V sezóně 2009/10 překonal jeho rekord (počet odehraných zápasů ligy NHL jako Evropan) Švéd Nicklas Lidström.\n\nOd dětství trpí problémy se srdcem, zaznamenal to i v hokeji. Kvůli dlouhotrvajícím problémům musel podstoupit několik operací, aby se mohl vrátit zpět na ledovou plochu.\n\n\n\nKlubové rekordy Phoenix Coyotes\n\n"}
{"id": "889413", "url": "https://cs.wikipedia.org/wiki?curid=889413", "title": "Michael Sandel", "text": "Michael Sandel\n\nMichael J. Sandel (5. března 1953, Minneapolis, Minnesota, USA) je americký politický filosof, profesor na Harvard University. Je známý především díky svému kurzu Justice (Spravedlnost) a také díky kritice \"Teorie spravedlnosti\" Johna Rawlse v knize \"Liberalism and the Limits of Justice\" (1982).\n\nMichael Sandel se narodil 5. března 1953 v Minneapolis. Ve třinácti letech se s rodinou přestěhoval do Los Angeles. V roce 1975 absolvoval Brandeis University a v roce 1981 získal doktorát na Oxfordské univerzitě (Balliol College), kde byl jeho učitelem Charles Taylor. V roce 1980 začal na Harvardu vyučovat současnou politickou filosofii. V roce 1999 se stal řádným profesorem. V roce 2002 byl zvolen členem American Academy of Arts and Sciences. V letech 2005–2007 sloužil americké administrativě jako poradce pro etické souvislosti při zavádění biotechnologií.\n\nSandel se názorově hlásí k určité verzi komunitarismu, i když s tímto označením není vůbec spokojený. Kritizuje \"Teorii spravedlnosti\" Johna Rawlse, která je založena na rozhodování za tzv. závojem nevědomosti, což má zajistit spravedlivé uspořádání společnosti, nezávislé na zájmech určitých osob.\n\nSandel si myslí, že v lidské společnosti není ani hypoteticky možná představa takového závoje. Vazby, které máme s ostatními lidmi, především našimi rodinami, nevznikají na základě vědomé volby, ale rodíme se s nimi. Proto je nemožné úplně oddělit osobu od těchto vazeb. Sandel sice připouští možnost volnější verze rozhodování za závojem nevědomosti, Rawlsův princip ale závisí na tom, že díky závoji se každý rozhoduje zcela bez ohledu na to, kdo bude těmito rozhodnutími ovlivněn. Pokud přijmeme Sandelovu neodmyslitelnou existenci vazeb k ostatním lidem, pak je Rawlsova teorie nezávislost rozhodování za závojem nevědomosti nemožná.\n\nMichael Sandel vedl kurz „Justice“ na Harvardu po dvě desetiletí. Zúčastnilo se jej více než 15 000 studentů, což z něj dělá jeden z nejnavštěvovanějších harvardských kurzů. Podzimní kurz v roce 2007 byl s 1115 zapsanými studenty dokonce vůbec nejobsazenějším v celé historii Harvardu.\n\nPodzimní kurz v roce 2005 byl natočen, aby byl k dispozici studentům v rámci Harvard Extension School. Pozdějším upravením těchto nahrávek v koprodukci nekomerční vzdělávací televize WGBH Boston a Harvardovy univerzity vznikl dvanáctidílný televizní seriál Tento kurz a televizní seriál dosáhl popularity po celém světě.\n\nV roce 2009 vydal Sandel knihu \"Justice: What’s the Right Thing to Do?\" která přímo navazuje na úspěšný kurz. V dubnu 2012 vyšla jeho zatím poslední kniha \"What Money Can’t Buy: The Moral Limits of Markets\" (česky \"Co si za peníze (ne)koupíte: společnost vstupuje do nové éry, vše je na prodej\").\n\n\n\n\n"}
{"id": "889416", "url": "https://cs.wikipedia.org/wiki?curid=889416", "title": "Kostel svatého Mikuláše (Velké Meziříčí)", "text": "Kostel svatého Mikuláše (Velké Meziříčí)\n\nKostel svatého Mikuláše ve Velkém Meziříčí je římskokatolický farní a děkanský kostel farnosti Velké Meziříčí v rámci brněnské diecéze. Stojí na Náměstí ve Velkém Meziříčí, jehož je přirozenou dominantou a nejstarším kostelem ve městě. Samotný kostel stojí ve výšce 425 metrů nad mořem, je dlouhý 47,6 metrů a jeho nejvyšší částí je věž se svými 64 metry. Je chráněn jako kulturní památka.\n\nPočátky kostela sahají hluboko do středověku. První zmínka o kostele a duchovní správě ve městě pochází z roku 1317, kdy byl zdejším duchovním správcem, zderazským proboštem Sobkem, potvrzen dar Mařky z Lhoty. Ta kostelu darovala tři lány v Balinách a liturgické potřeby. Také se uvádí, že se v kostele nacházela kaple sv. Michaela, jejíž polohu však v rámci chrámu neznáme. Nejstarším prvkem kostela je tedy nízký lomený portál v raně gotickém stylu na severní straně, který s největší pravděpodobností sloužil ke vstupu. Je hrotitý, s pruty vyrůstajícími z polygonálních soklíků, ale u vnějšího páru ještě spojený drobným drápkem. Byl odkryt v letech 1946 – 1947 a díky tomuto portálu lze výstavbu kostela datovat do druhé poloviny 13. století. Kostel měl pravděpodobně presbytář a jednu loď zakrytou dřevěným stropem. K dalším nejstarším částem patří obvodové zdivo presbytáře a celá severní stěna s lomeným portálem.\n\nV 15. století, když byl ve městě u moci šlechtic Lacek z Kravař a jeho potomci proběhlo zaklenutí lodi, která byla v této době rozdělena, a tak vzniklo dvojlodí s dělícími sloupy. To vedlo k domněnce, často citované ve starší literatuře, že kostel vznikl spojením dvou chrámů postavených v těsné blízkosti. Dále vznikla boční, jižní loď a byl překlenut presbytář. Vznikla také věž čtvercového půdorysu, která v době své dostavby v roce 1420 dosahovala výšky téměř osmdesáti metrů. Dokončení této přestavby dokazuje v závěru jižní lodi namalovaný kalich s letopočtem 1479. Později byl kostel v držení utrakvistických kněží, které okolo roku 1576 vystřídali luteránští duchovní správci. Boje mezi konfesemi znamenaly pro kostel velké ztráty v jeho vnitřním vybavení.\n\n24. června 1679 byl kostel vysvěcen biskupem Janem Josefem Breunerem z Olomouce.\n\nDalší velké úpravy kostela vedené vrchnostenským stavitelem Janem Fabichem probíhaly v letech 1774-1775. Došlo při nich k nahrazení staré gotické střechy novou nižší, rozšíření gotických oken, z nichž byly odstraněny kružby, zazdění severního portálu a proražení nového kvůli přístavbě kaple Panny Marie Sedmibolestné a celkové barokizaci interiéru, který dostal nové oltáře, kazatelnu a pánskou oratoř nad sakristií.\n\nZa velkou škodu v roce 1883 lze považovat použití nečitelných náhrobních kamenů z presbytáře na dlažbu v průjezdu fary. Při této opravě kostela byla také položena nová dlažba, vyměněna malovaná okna, postaven nový oltář a pod věží proražen nový vchod s portálem.\n\nPřibližně do roku 1800 byl kostel obklopen hřbitovem se vzrostlými topoly, na kterém se ale už nepohřbívalo. Pak byl hřbitov zrušen a materiál ze zbořené hřbitovní zdi byl použit na stavbu školy.\n\nVe 20. století došlo k dalším rekonstrukcím. V roce 1925 dostal kostel novou střechu a proběhl nátěr fasád. Roku 1930 došlo k restauraci interiéru a roku 1947 byla při opravě fasád otlučena venkovní omítka a odkryt již zmiňovaný portál na severní straně. V roce 1986 byla opravena celá věž a z báně byla vyňata skříňka s pamětními zápisy a předměty, které byly prohlédnuty a po přidání současných listin znovu vloženy do věže. O čtyři roky později, tj. roku 1990 byla opravena i loď a střecha pokryta měděným plechem. Dále byl také roku 1992 kostel vymalován, do interiéru pořízeny nové lavice a obětní stůl, který podle Ludvíka Kolka udělal Petr Novák z Lhotek.\n\nZ architektonického hlediska lze kostel pokládat za složitý a současná podoba je výsledkem několika přestaveb. Lomený portál, hlavní vstup do kostela, je zdoben reliéfy čtyř evangelistů okolo Beránka Božího. Vyrobeny byly místním rodákem Jiřím Markem (akademický sochař) a do portálu usazeny roku 1954. Tato rekonstrukce proběhla za faráře a děkana Bohumila Buriana. Reliéfy jsou z hodovské žuly a lipovského mramoru. Jiří Marek je autorem i kamenné sochy sv. Antonína, která je umístěná pod věží. Naproti ní měla být ještě socha sv. Judy Tadeáše, ale kvůli nástupu totality se tak nestalo. Nyní je tam dřevěná socha sv. Terezie Ježíškovy z Lisieux.\nVe vitrážích oken je znázorněn svatý Mikuláš Divotvůrce (biskup v Myře, patron dětí, obchodníků a lidu ohroženého vodním živlem a také patron tohoto kostela, města a farnosti), svatý Cyril a Metoděj, svatý Leopold a svatý Prokop. Okna jsem lomené, bez kružeb.\n\nPresbytář má zevně opěrné pilíře ukončené kombinací stříšky. Jižní loď je také členěna opěrnými pilíři. Opěrné pilíře jsou odstupňované.\n\nNa západní straně kostela je přistavěná věž, která patrně od samého začátku sloužila ke dvěma účelům – kostelu pro umístění zvonu a městu jako strážná věž. Pro tyto účely byl v šestém patře zbudován menší byt s ochozem pro zvoníka a ponocného v jedné osobě. Je přístupná vnějším točitým schodištěm situovaným při styku věže se severní stranou kostela. Gotické kamenné zdivo sahá až do čtvrtého patra a zde bylo odděleno kordonovou římskou od zřejmě ještě posledního pátého dřevěného zvonicového patra. Vyšší patra věže jsou vybavena trámovými stropy a prvé až třetí osvětlují pravoúhlá okénka s kamenným ostěním opatřeným uvnitř rozšířenou špaletou. Segmentové okenní niky čtvrtého patra mají kamenné sedile. Základy mají obdélníkový tvar 9,80 x 10x50 metrů a nacházel se v nich sklep, zmiňovaný však až k roku 1597. Šířka zdiva v přízemí je 2,60 až 2,90 metrů. Roku 1846 byla nahrazená stará šindelová střecha plechem. Až do roku 1882 nebylo přízemí věže průchodné a do kostela se chodilo ze severní a později z jižní strany. Čtvercovitá věž byla po mnoha požárech nakonec roku 1813 snížena na dnešních 64 metrů. Již v roce 1561 jsou na věži uváděny hodiny, jejichž udržováním a chodem byl pověřen Štěpán Ježek. V současnosti jsou na věži hodiny s prosvětleným ciferníkem o průměr 4,20 metrů a jsou největší v České republice. Zhotovila je v roce 1949 firma Václav Dvořák z Vyškova. Na věži je šest zvonů se jmény Svatý Mikuláš (váha 2180 kg), Svatý Cyril a Metoděj (váha 1150 kg), Panna Maria (váha 850 kg), Svatý Josef (váha 550 kg), Svatý František (váha 127 kg) a Umíráček (váha 33 kg). Polovina z nich má výzdobu ve formě vegetabilních symbolů. Zvony byly ulity v nedalekých Martinicích.\n\nPřistavěná jižní loď dříve neměla vlastní střechu. To dokazuje veduta z roku 1730, na níž celé trojlodí kryje vysoká strmá střecha sahající až k ciferníku hodin nad ochozem. Dnešní barokní střecha sahá o dvě patra níže.\n\nPresbytář kostela je tvořen pětibokým závěrem, který je klenut paprsčitě, a dvěma obdélnými křížovými poli. Žebra klenby vybíhají z profilovaných krycích desek kalichových hlavic. Žebra mají štíhlé a oblé přípory, které v závěru sbíhají až k zemi, ale jinak jsou zčásti podchyceny v nestejné výšce drobnými konzolkami. Svorníky jsou terčově profilované. Na epištolní straně ve zdi je sanktuarium a gotické sedile (kamenné sedadlo). Sedile má tvar tří lomených oblouků zakončených jeptiškou. Jednotlivé oblouky jsou odděleny drobnými konzolkami. Před hlavním oltářem je dlažbou zakrytý vchod do hrobky pod kostelem, který je patrně od častých povodní poškozena.\n\nPůvodní obdélné plochostropé jednolodí bylo dvěma subtilními kamennými ortogonálními pilíři (jeden z nich označen kamenickou značkou) rozděleno na dvě asymetricky široké lodi zaklenuté síťovou žebrovou klenbou s drobnými hranolovými žebry s vyžlabením. Ty vybíhají přímo ze stěn a dříků středních pilířů a na mohutných jižních pilířích dosedají žebra na drobné polygonální konzoly tvaru dvou do sebe zasazených konkávních jehlanů s pětibokou krycí deskou. O něco vyšší hlavní loď o šířce 6,35 metrů má síťovou klenbu tvořenou trojicí paralelních žeber. Úzká severní loď má pouze 3,05m a je opatřena dvojící paralelních žeber. Ta se hladce protínají a pouze v hlavní lodi jsou ve vrcholu v prvních dvou kříženích větší kruhové otvory rámované kružbou profilovanou shodně s žebry. Přistavěná jižní loď, dotvářející trojlodí, má 6,15 metrů, je připojena rozměrnými arkádami nesenými dvěma mohutnými ortogonálními kamennými pilíři. Tato loď se skládá ze tří téměř čtvercových polí zaklenutých křížovou žebravou klenbou a závěru o pěti stranách desetiúhelníka zaklenutým paprsčitou žebrovou klenbou. Všechny klenby jsou cihelné. Ve svornících jsou erby pánů z Lomnice, Kravař a z Pernštejna. Jižní portál v boční lodi se zalamujícími se trnoži je lomený, členěný oblounky výžlabky a uprostřed se zploštělým hruškovcem.\n\nPodvěží je zaklenuto jedním polem křížové žebrové klenby s mohutnými žebry, majícími profil hranolu s vyžlabeným nárožím. Sakristie, která je z doby baroka a stojí na místě starší gotické sakristie a knížecí oratoř je přístupná z presbytáře a je zaklenuta jednoduchou křížovou klenbou. Oratoř byla vystavěna na náklady kněžny Marie Eleonory z Lichtenštejna v poslední čtvrtině 18. století. Hudební krucha je nesena čtyřmi kamennými ortogonálními pilíři.\nVybavení kostela je převážně z období baroka. Barokní je například kazatelna, umístěna na rozhraní jižní lodi a presbytáře. Je z mramorovaného a zlaceného dřeva z první poloviny 18. století. Z původního inventáře se do dnešních dnů dochovala pouze dřevěná socha Panny Marie z první poloviny 14. století od neznámého brněnského řezbáře.\n\nPůvodně zde bylo šest oltářů, ale dnes jsou tu jen čtyři. Hlavní oltář s Kalvárií byl zhotoven v pseudogotickém slohu žamberským řezbářem Petrem Musilem roku 1895. Je vyzdoben sochami Ukřižování Páně se sochami Panny Marie a sv. Jana, Miláčka Páně, sv. Václava a sv. Jana Nepomuckého. Po stranách jsou umístěny sochy andělů. Za oltářem je okno s obrazem sv. Mikuláše darované zdejším děkanem Klipplem.\n\nVedlejší loď má oltář svaté Anny se soškou Pražského Jezulátka. Na boku je oltář Panny Marie Lurdské a oltář Božského Srdce. Součástí oltářů jsou sochy svaté Kateřiny Sienské, svaté Kateřiny Alexandrijské, svatého Josefa, svatého Jana Sarkandra, svatého Jana z Kříže a další. Mezi vybavení patří i obraz svatého Mikuláše a svatého Floriána. V boční předsíni je umístěn vyřezávaný reliéf Snímání z kříže zhotovený z lipového dřeva. Varhany jsou dílem Dana Davida Siebera.\n\n\n\n"}
{"id": "889419", "url": "https://cs.wikipedia.org/wiki?curid=889419", "title": "Fotovoltaická elektrárna Brno-Tuřany", "text": "Fotovoltaická elektrárna Brno-Tuřany\n\nFotovoltaická elektrárna Brno Tuřany je jednou z největších slunečních elektráren v Česku, instalovaným výkonem se řadí na 4. příčku . Elektrárna se nachází v těsné blízkosti letiště Brno-Tuřany. Byla vystavena v době garantované státní podpory pro výkup elektřiny z obnovitelných zdrojů. \n\nElektrárna se skládá ze tří částí, které provozují společnosti BS Park I. s.r.o., BS Park II. s.r.o. a BS Park III. s.r.o. Všechny tyto společnosti mají stejného majitele, společnost Brno Solar Park a.s., která měla do března 2010 listinné akcie na majitele a tedy neznámé majitele. K 31.12.2013 měla společnost dva velké akcionáře, s 40% Letiště Brno a. s. (společnost provozující nedaleké Letiště Brno-Tuřany) a s 30% SE-SOLAR II. a.s. (do září 2014 s listinnými akciemi na majitele).\n\nSolární elektrárna obsahuje téměř 90 000 panelů značky Tianwei rozkládající se na rozloze téměř 40 ha. Solární elektrárna byla realizována ve třech krocích. První realizace byla provedena instalovaným výkonem 8,1 MW společnosti BS Park I. s.r.o. Druhá realizace proběhla instalovaným výkonem 7,6 MW a vlastní ji společnosti BS Park II. s.r.o. Poslední krok realizace byl o výkonu 5,5 MW a tuto část vlastní BS Park III. s.r.o.\n\nNa výstavbě se podílely společnosti Power Energo, která dodávala trafostanice, a Photon Energy, která realizovala druhou část instalovaného výkonu. Generálním dodavatel výstavby byla společnost OHL ŽS. Investice do elektrárny byla ve výši 1,7 miliardy Kč. Elektrárna se také využívá jako záložní zdroj pro blízké letiště. Plánovaná roční výroba elektřiny je téměř 18 GWh .\n\n"}
{"id": "889422", "url": "https://cs.wikipedia.org/wiki?curid=889422", "title": "Kodok", "text": "Kodok\n\nKodok ( ; dříve Fašoda) je africké město na břehu Bílého Nilu. Leží na severovýchodě Jižního Súdánu, ve státě Horní Nil. Kodok je hlavním městem země Šiluků. V roce 1955 měl asi 9100 obyvatel. O Fašodě psal také Karl May ve svém cyklu V zemi Mahdího.\n\nFašoda je známa jako místo tzv. Fašodské krize, kdy na sebe narazily koloniální snahy Velké Británie a Francie. Tento konflikt proběhl v roce 1898.\n"}
{"id": "889432", "url": "https://cs.wikipedia.org/wiki?curid=889432", "title": "Petr Menčík", "text": "Petr Menčík\n\nPetr Menčík (* 30. ledna 1972) je bývalý český fotbalista.\n\nV československé a české lize hrál za SK Hradec Králové. V československé a české lize nastoupil celkem ve 27 utkáních a dal 2 góly.\n\n"}
{"id": "889433", "url": "https://cs.wikipedia.org/wiki?curid=889433", "title": "Sovětský svaz na Letních olympijských hrách 1956", "text": "Sovětský svaz na Letních olympijských hrách 1956\n\nSovětský svaz na Letních olympijských hrách 1956 reprezentovala výprava 272 sportovců, z toho 233 mužů a 39 žen v 17 sportech.\n\n\"podrobně zde\"\n\n\"podrobně zde\"\n\n"}
{"id": "889434", "url": "https://cs.wikipedia.org/wiki?curid=889434", "title": "Jaroslav Dvořák (fotbalista)", "text": "Jaroslav Dvořák (fotbalista)\n\nJaroslav Dvořák (* 26. července 1971) je bývalý český fotbalista, obránce.\n\nV československé a české lize hrál za SK Hradec Králové. V československé a české lize nastoupil celkem v 66 utkáních a dal 10 gólů. Obránce s výbornou levačkou, dobrý technik s herním přehlem a dobrým zahráváním standardních situacích.\n\n"}
{"id": "889435", "url": "https://cs.wikipedia.org/wiki?curid=889435", "title": "Robert Maynard Pirsig", "text": "Robert Maynard Pirsig\n\nRobert Maynard Pirsig (6. září 1928, Minneapolis, Minnesota – 24. dubna 2017, South Berwick, Maine) byl americký filozof a spisovatel. Proslul svými „filozofickými prózami“, především knihami Z\"en and the Art of Motorcycle Maintenance\" (\"Zen a umění údržby motocyklu\") z roku 1974 a \"Lila: An Inquiry into Morals\" (\"Lila - Zkoumání morálních hodnot\") z roku 1991.\n\nV mládí studoval biochemii na Univerzitě v Minnesotě, studia však nedokončil a odcházel z univerzity s velkými pochybnostmi o vědě. Posléze vystudoval filozofii a žurnalistiku na Univerzitě v Chicagu, krátce pobýval v Indii, kde přičichl k východním naukám a nakonec se stal profesorem na Montana State University. Roku 1961 se však psychicky zhroutil a v letech 1961-1963 pobýval v psychiatrické léčebně s diagnostikovanou paranoidní schizofrenií a endogenní depresí. Na univerzitu se již nevrátil. Roku 1974 vydal \"Zen and the Art of Motorcycle Maintenance\". Kniha se stala bestsellerem, ač byla dle Pirsiga odmítnuta 121 nakladateli. Pojednává o motocyklovém výletu otce se synem do San Francisca, během nějž otec synovi vykládá dějiny filozofie, západní i východní. Pirsig zde mimo jiné popsal i zkušenost svého zhroucení. Po vydání se stáhl zcela do ústraní a toulal se po světě. Roku 2012 mu Montana State University udělila čestný doktorát, ale ani ten si nepřijel převzít osobně.\n\n\n"}
{"id": "889442", "url": "https://cs.wikipedia.org/wiki?curid=889442", "title": "Kaple svatého Františka Serafinského (Velká Jesenice)", "text": "Kaple svatého Františka Serafinského (Velká Jesenice)\n\nKaple svatého Františka Serafinského je římskokatolická kaple v obci Velká Jesenice, na vrchu Varta nad obcí. Je postavena v novorománském slohu ve tvaru půlelipsy a čelem je orientována k vesnici. Od roku 1995 je chráněna jako kulturní památka České republiky.\n\nVrch Varta je v některých knihovních záznamech i na starých mapách nazýván u sv. Františka. Správné a nejstarší pojmenování je „Na Vartě“. Zdaleka viditelná výšina se stromy a kaplí je dominantou obce a v minulosti sloužila i jako vojenská hláska. Kaple je od roku 2004 je součástí znaku a vlajky obce Velká Jesenice.\n\nV roce 1820 byl na vrchu vztyčen dřevěný kříž s dvojitými kovovými rameny (symbol Staroslovanské církve) na památku kněze Nikolaje Hradeckého, který byl v roce 1645 zastřelen ze msty statkářem z Roztok. Podle jedné verze zde, podle druhé v Rudlantě za současnou Volovkou na tehdy jediné cestě mezi Velkou Jesenicí a Zvolí.\n\nV roce 1868 byla místo kříže postavena kaple se staroslovanským křížem. Kapli vysvětil farář Jan Evangelista Havelka za asistence kněze Ignáce Budiny a místního kaplana Václava Uhlíře. Kaple byla opravena v letech 1974-1975 a znovu v roce 2008.\n\n"}
{"id": "889445", "url": "https://cs.wikipedia.org/wiki?curid=889445", "title": "Nákupní marketing", "text": "Nákupní marketing\n\nNákupní marketing (anglicky \"shopper marketing\") je vlastně další vývojový stupeň strategického retail marketingu a nezbytnou součástí jakéhokoli účinného spotřebitelského marketingu. Zahrnuje a vyžaduje spolupráci zúčastněných stran, jak maloobchodníků, tak výrobců. Krása a účinnost nákupního marketingu je hlavně v jeho otevřenosti a využívání více oblastí komunikace. Můžeme říci, že zahrnuje téměř vše, s čím se potenciální spotřebitel ve své cestě na místo prodeje setká. Tato komplexnost je zřejmě důvodem, proč nákupní marketing patří k nejrychleji rostoucím oblastem marketingu.\n\nNákupní marketing nabízí nové možnosti i pro design a komunikaci v místě prodeje. Neomezuje se na klasické formáty, ale často je přesahuje rozsáhlejšími koncepty, jejichž cílem je zviditelnit celé kategorie zboží. Samostatně pak řeší jak přitáhnout nakupující do prodejen.\n\nNákupní marketing je nejrychleji rostoucí marketingovou disciplínou. Zatímco výdaje na marketing víceméně stagnují, výdaje na nákupní marketing rostou u výrobců v průměru o 21 procent a u maloobchodníků dokonce o 26 procent. Většina výrobců sice považuje nákupní marketing za top aktivitu z hlediska návratnosti investic, ovšem propast mezi těmi, kdo tyto aktivity dělají dobře a těmi, kdo je dělají špatně, se soustavně zvětšuje. Základním předpokladem pro dobré uplatnění jsou shopper insights – porozumění procesu nakupování v celém komplexu, podepřené o řadu různých informačních zdrojů o zákaznících.\n\nDůvodů pro vznik nákupního marketingu je více, nicméně lze definovat dva základní impulsy: \n\n\n\nZákazník je náročný na detaily, zdaleka už mu nestačí jen sleva. Nákupní marketing sice cílí na místo prodeje, ale zdaleka nezahrnuje jen činnosti uvnitř obchodu. Jeho úkolem je zajistit, aby se zboží prodávalo opakovaně a zákazník si k němu našel i svůj vztah. Jeho objektem je přitom nevěrný zákazník, který je stále pod vlivem vlastních dlouhodobých návyků a kterému už nestačí jen sleva na zboží. Komunikace v místě prodeje přitom není jediným nástrojem nákupního marketingu. Jedná se o komplexní řešení zahrnující obalová řešení, digitální média a aplikace, kreativní instalace a rozšířené služby zákazníkům. \n\nSpotřebitel nyní očekává víc než jen dostupnost obchodu a nízkou cenu. Nákupní marketing nabízí proto i další dimenzi – emocionální benefit, kdy spotřebitel zaznamená, že on je tím, o koho tu běží. Spotřebitelé jsou dnes stále náročnější a vnímavější k jakýmkoliv stimulům, se kterými se na trhu setkávají.\n\nJedním z nejlepších způsobů jak získat informace o zákaznících je využití zákaznických nebo také věrnostních karet. Základní informace prodejce získá už při registraci zákazníka v okamžik registrace, další pak informace poskytuje zákazník při svých nákupech. Prodejce má podrobný přehled o tom, v jakých intervalech člověk do prodejny chodí. Jaký typ zboží nakupuje, jak často a jaká je provázanost položek v jeho nákupním košíku. Jak reaguje na případné slevy a nabídkové akce. Díky těmto informacím je prodejce schopen upravovat nabídku obchodu přesně tak, aby byl prodej zboží co největší. Kromě toho že karty umožňují získat informace o chování cílových skupin i jednotlivců, získané informace umožňují také uspořádat zboží v obchodě.\n\nDalším nástrojem, který slouží k zatraktivnění nabízeného zboží je digital signage. Typickým případem digital signage zařízení jsou obrazovky v obchodních domech a nákupních centrech. Dalším běžně používaným modelem je komerční síť reklamních obrazovek s nabídkou prodeje vysílacího času. Získané informace mohou prodejci využít k přípravě reklamních spotů přesně na míru. Například bylo zjištěno, že se liší doba, kterou zákazník stráví před LCD obrazovkou v oddělení mléčných výrobků, kde tato doba činila 15 sekund, naproti tomu v oddělení cukrovinek se jednalo pouze o 10 sekund.\n\nObrazovky se dají doplnit i čtečkou čárových kódů a digitální panel tak slouží nejen pro informační a komerční sdělení, ale umožňuje nakupujícímu po přiložení čárového kódu vystaveného zboží ke čtečce zhlédnout, jak se tento produkt používá.\n\nReklama prostřednictvím videoher se stala v poslední době velmi používanou. Může se jednat o pouhé umístění loga společnosti ve hře nebo se může hráč setkat s konkrétními výrobky firmy.\n\nNejde pouze umožnit zákazníkovi nakoupit váš výrobek pomocí mobilu resp. internetu. Je potřeba zdůraznit, proč by právě váš produkt měli zakoupit a dát mu přednost před výrobkem jiné firmy. \n\nVyužití sociálních médií pro marketingové účely se nabízí. Společnosti mohou například na Facebooku nejen propagovat značku jako takovou, ale i dostávat zpětnou vazbu od potenciálních zákazníků a to za minimální náklady. \n\nTrend zdravého životního stylu se začíná postupně projevovat. Obava z civilizačních chorob vzrůstá. Obchodníci se přizpůsobují požadavkům trhu i očekávanému vývoji a začínají rozšiřovat své nabídky zdravých potravin.\n"}
{"id": "889446", "url": "https://cs.wikipedia.org/wiki?curid=889446", "title": "Tchung Wen", "text": "Tchung Wen\n\nTchung Wen (čínsky:佟文, Pchin-jin: Tóng Wén), (* 1. února 1983 Tchien-ťin, Čína) je bývalá reprezentantka Číny v judu. Je olympijskou vítězkou z roku 2008.\n\n\n\nTrénovala pod vedením Wu Wej-feng. Patřila k nejlepším těžkým vahám v historii. Při své váze přes 100kg se uměla velmi dobře pohybovat. Pro soupěřky byl smrtící především její úchop za rukáv. V roce 2008 zvrátila v posledních sekundách finále olympijského turnaje a stala se před domácím publikem olympijskou vítězkou.\n\nJejí velmi úspěšné kariéra má však škraloup v podobě dopingového obvinění po mistrovství světa v roce 2009. Tehdy jí bylo naměřilo zvýšené množství steroidu clenbuterolu. Dostala dvouletý zákaz, který jí po roce arbitrážní soud zrušil. Její právníci napadli způsob analýzy vzorku a uspěli.\n\n\n"}
{"id": "889447", "url": "https://cs.wikipedia.org/wiki?curid=889447", "title": "Ferdinand Maria Heinrich von Buquoy", "text": "Ferdinand Maria Heinrich von Buquoy\n\nFerdinand Maria Heinrich von Buquoy, též Ferdinand von Buquoy nebo Ferdinand hrabě Longueval-Buquoy či Ferdinand de Longueval Graf von Buquoy (15. září 1856 Vídeň – 27. září 1909 Šempeter pri Gorici), byl rakousko-uherský, respektive předlitavský šlechtic a politik, v letech 1904–1906 ministr zemědělství Předlitavska.\n\nByl členem šlechtického rodu Buquoyů. Působil jako správce velkostatku a politik.\n\nOd doplňovacích voleb v roce 1887 zasedal na Českém zemském sněmu, kam byl zvolen za kurii velkostatkářskou. Mandát obhájil v řádných zemských volbách v roce 1889. Patřil ke Straně konzervativního velkostatku. Rezignace na mandát byla oznámena v září 1892.\n\nVrchol jeho politické kariéry nastal na počátku 20. století, kdy se za vlády Ernesta von Koerbera stal dodatečně ministrem zemědělství. Post si udržel i v následující druhé vládě Paula Gautsche a vládě Konrada Hohenloheho. Funkci zastával v období 24. října 1904 – 28. května 1906.\n\nJe pohřben v Buquoyské hrobce v Nových Hradech v jižních Čechách.\n"}
{"id": "889450", "url": "https://cs.wikipedia.org/wiki?curid=889450", "title": "Administrativní dělení Jižního Súdánu", "text": "Administrativní dělení Jižního Súdánu\n\nJižní Súdán je federativní stát. Skládá se ze tří historických regionů, které se dále dělí na deset států. Regiony jsou bývalé súdánské provincie, které po odtržení Jižního Súdánu v roce 2011 přestaly mít samosprávnou funkci, samosprávné jsou dnes již jen jednotlivé federální státy. Hlavním městem je Džuba.\n\n"}
{"id": "889453", "url": "https://cs.wikipedia.org/wiki?curid=889453", "title": "Gyrobus", "text": "Gyrobus\n\nGyrobus je silniční vozidlo hromadné přepravy osob s elektrickým pohonem. Elektřinu pro trakční elektromotor dodává generátor poháněný roztočeným setrvačníkem, zabudovaným ve vozidle. Předpona gyro- v názvu pochází od řeckého výrazu pro kotouč. V padesátých letech minulého století postavila švýcarská firma Maschinenfabrik Oerlikon (dnešní ABB) jen 19 vozidel. Princip gyrobusu se do současné techniky neprosadil, přestože do pohonu byla integrována rekuperace. V devadesátých letech minulého století byly v Mnichově a Brémách znovu zkoušeny autobusy se setrvačníkovým zásobníkem energie a také ve švýcarské Basileji jezdily trolejbusy se setrvačníkovým pomocným pohonem.\n\nVe skutečném provozu se gyrobusy na zastávkách a hlavně na konečných připojovaly třemi tyčovými sběrači na střeše k napájecí síti. Ta poskytovala třífázové (střídavé) napětí 500 V a napájela třífázový asynchronní motor s kotvou nakrátko, který roztáčel setrvačník, s nímž byl spojen do jednoho konstrukčního celku. Osa otáčení setrvačníku byla svislá. Soustrojí bylo umístěno uprostřed vozidla a výrazně zasahovalo do prostoru pro cestující. Po odpojení od napájecí sítě se motor přepnul do generátorického režimu a napájel trakční elektromotor. Také trakční motor se dal přepínat do generátorického režimu a mohl při brždění dodávat energii pro roztáčení setrvačníku. Obsazený gyrobus mohl na jedno nabití ujet přibližně šest kilometrů. Ve skutečném provozu byla nabíjecí stanice zřízena vždy po čtyřech kilometrech. \n\nByly umístěny na zastávkách a v konečných stanicích. Na stožáru umístěném na okraji chodníku nad vozovkou byl upevněn vodorovný výložník se třemi kontaktními segmenty. K nim se zespodu, ze střechy gyrobusu vztyčovaly tři přívodní tyčové sběrače. Po příjezdu vozidla do zastávky se nejprve sběrače v beznapěťovém stavu připojily ke kontaktním segmentům. Na střeše vozidla byl umístěn systém pomocných kontaktů, které se v zastávce vyklápěly (natáčely) mimo obrys vozidla a připojovaly se ke kontaktnímu ústrojí na pevně umístěné svislé tyči, která byla součásti napájecí stanice. Těmito pomocnými kontakty (jeden z nich byl zemnící) sepnul řidič napájení hlavních kontaktů a roztáčení setrvačníku mohlo začít.\n\nGyrobus je tišší než autobus se spalovacím motorem a za jízdy neprodukuje žádné výfukové plyny. Oproti trolejbusům nepotřebuje trolejové vedení. Díky tomu je operativnější a může snáze měnit trasu. Provozovateli odpadají náklady na budování trolejového vedení, vzhled města nekazí nevzhledné dráty.\nNevýhodou je hmotnost. Gyrobus pro dvacet cestujících s akčním radiem přibližně dvacet kilometrů potřebuje ocelový setrvačník o hmotnosti 1,5 tuny k uložení přibližně 9,15 kWh. Navíc rotující disk setrvačníku vyžaduje mimořádná bezpečnostní opatření. Obvodová rychlost disku s průměrem 1,6 metru je při 3 000 otáčkách za minutu přibližně 900 km/hod. Mimo to musí být setrvačník i s poháněcím motorem/generátorem umístěn v plynotěsné schránce. Zde je udržován snížený tlak, aby se omezily ztráty třením. Tato opatření zvyšují hmotnost vozidla o tři tuny oproti srovnatelnému autobusu s dieselovým motorem. Moderní setrvačníky z plastu vyztuženého uhlíkovými vlákny nezvyšují vlastní hmotnost vozidla o tolik. Další nepříjemnou vlastností gyrobusu jsou jeho jízdní vlastnosti. Setrvačník se svislou osou se snaží udržet vozidlo stále ve stejném směru (princip gyroskopu). Při zatáčení nebo náklonu vozidla účinkuje setrvačník proti této změně a na konstrukci vozidla působí nežádoucími bočními silami. Tento jev by bylo možné odstranit dvěma protiběžnými setrvačníky. Také vinou těchto nevýhod se koncepce vozidel se setrvačníkovým pohonem neprosadila. Osobní dopravu ovládly výkonné autobusy se spalovacími motory, s velkým dojezdem, velmi přizpůsobivé při používání. V současnosti je myšlenka zásobování vozidel elektrickou energií na zastávkách opět aktuální, a to kvůli ekologickým problémům se spalovacími motory. Například na výstavě Expo 2010 v Šanghaji jezdil „Capabus“, který čerpal elektrickou energii také při zastávkách. Energie se ovšem ukládala v kondenzátorech.\n\nVzniklo v roce 1950 na podvozku původně určeném pro nákladní automobil (výrobcem byla švýcarská firma FBW). Zajímavostí bylo pravostranné řízení (jako pro jízdu vlevo). Důvodem pro tuto volbu mohla být snaha usnadnit řidiči kontrolu nad nabíjecím procesem. Na střeše prototypového vozidla na pravé straně byl umístěn sloupek s pomocnými kontakty. Teprve po jejich vysunutí a kontaktu se spínacím mechanismem v napájecím stojanu se spínal proud do hlavních kontaktů. Další gyrobusy stejného výrobce už měly řízení vlevo, stejně jako běžné autobusy.\nVe Švýcarsku využívala dopravní společnost Societé anonyme des Transport Publics Yverdon-Grandson (TPYG) od září 1953 do října 1960 dva gyrobusy na osmikilometrové trase Tuileries de Grandson – Condémines. Jezdily v hodinových intervalech, ve špičce po půlhodině. Od srpna 1955 jezdily gyrobusy na čtyřech linkách také v Léopoldville, metropoli tehdejšího Belgického Konga. Ještě do konce padesátých let byl provoz kvůli technickým problémům a také politickým nepokojům zastaven. Mezitím byly gyrobusy vyrobené švýcarskou firmou MFO (Maschinenfabrik Oerlikon) uvedeny do provozu také v belgickém Gentu. Tři vozy jezdily na lince dlouhé 9,6 km mezi Gentem a Merelbeke. V provozu byly od září 1956 do listopadu 1959. Jedno z těchto vozidel zůstalo zachováno jako muzejní v Antverpách. Z pohledu uživatelů probíhal zkušební provoz gyrobusů příznivě. Byli ušetřeni výfukových plynů i pohledu na trolejové vedení. Všechny pokusy o zavedení provozu gyrobusů skončily zásluhou pokračující motorizace a požadavkem provozovatelů na větší flexibilitu v provozu. \n\n\n"}
{"id": "889454", "url": "https://cs.wikipedia.org/wiki?curid=889454", "title": "Kostel svatého Blažeje", "text": "Kostel svatého Blažeje\n\nKostel svatého Blažeje může být:\n\n\n\n\n"}
{"id": "889455", "url": "https://cs.wikipedia.org/wiki?curid=889455", "title": "Kanton Capobianco", "text": "Kanton Capobianco\n\nKanton Capobianco ( ) je francouzský kanton v departementu Haute-Corse v regionu Korsika. Tvoří ho 10 obcí.\n\n"}
{"id": "889456", "url": "https://cs.wikipedia.org/wiki?curid=889456", "title": "New Amsterdam (Guyana)", "text": "New Amsterdam (Guyana)\n\nNew Amsterdam je město v Guyaně (region East Berbice-Corentyne) založené nizozemskými kolonisty v roce 1740 při řece Canje. Dříve bylo nazýváno pevnost Sint Andries. Nachází se zde přístav, veřejná nemocnice a několik hotelů.\n\n"}
{"id": "889458", "url": "https://cs.wikipedia.org/wiki?curid=889458", "title": "Vamberecká krajka", "text": "Vamberecká krajka\n\nVamberecká krajka je varianta flanderského typu ručně paličkované textilie. \n\nZa typickou se považuje tzv. vláčková krajka. Mimo vláčkových pocházejí z okolí Vamberka také tzv. \"nitěné\" (přezné), páskové, \"torchenské\", varianty bruselské, valencienské krajky aj. \n\nNa začátku 20. století ovládala na Vamberecku více než polovina krajkářek techniku nitěných krajek, vláčkové krajky uměla zhotovit asi třetina a páskové krajky jen každá pátá krajkářka.\n\nje mnohopárová krajka z jemné příze na tylové \"půdici\" (síti). Označení je odvozeno od „vláčení“ niti zprava doleva a obráceně při \"nahazování\" půdice. \"Podvinek\" je vypíchaný do sítě, vzor se u původní vláčkové krajky zpravidla paličkoval zpaměti, příp. bez podvinku, vyplňoval \"polohodem\", kontura vzoru se zhotovovala z hrubší příze. K paličkování se používaly bavlněné, lněné a také kopřivové příze. Vláčkovým krajkám se dávaly přívlastky jako: \"kvítková\", \"harfová\", \"záclonková\" a mnoho jiných.\nOděvní a bytové doplňky, lemovky ke krojům, dekorační předměty, luxusní oděvy aj.\n\nNejstarší písemná zmínka o paličkované krajce na Vamberecku pochází z archivních pramenů z roku 1642 v souvislosti se šlechtičnou Grambovou, která se zasloužila o zavedení výroby krajek na základě belgických vzorů. Krajky se skoro výlučně vyráběly po domácku, jejich prodej obstarával \"faktor\", později výrobky odebírali podomní obchodníci, kteří někdy krajkářům dodávali také přízi. Vamberecké krajky se prodávaly do celého tehdejšího Rakouska-Uherska. Byly považovány za jedny z nejlepších, jakost a věhlas krajek z oblasti Krušných hor však nikdy nedosáhly. (Rozsah výroby v saské části spolu s českou byl oproti Vamberecku asi trojnásobný).\n\nKoncem 19. století nastal úpadek ručního krajkářství, především následkem tlaku konkurence strojní výroby krajek.\n\nV roce 1889 byla ve Vamberku založena krajkářská škola, na které bylo v 1. polovině 20. století zapsáno ročně až 50 žákyň.\n\nV dalších letech se pak prosadilo krajkářství jako umělecké řemeslo, vedle kterého se zde krajky zhotovují jen jako hobby. V polovině 19. století se krajkářství provozovalo ve 2000 domácnostech, na začátku 20. století se na Vamberecku živilo krajkářstvím asi 6000 lidí, během 2. světové války zde bylo registrováno asi 900 krajkářek a na konci 20. století se hlásilo k tomuto řemeslu cca 50, převážně amatérských krajkářek.\n\nOd roku 1929 existuje ve Vamberku Muzeum krajky, ve kterém se mimo jiné nacházejí sbírky dochovaných originálních výrobků.\n\nVe 20. letech 20. století byla ve Vamberku v provozu také továrna na výrobu krajky až se 60 paličkovacími stroji. Z pozdější doby však o ní není nic známo.\n\n"}
{"id": "889460", "url": "https://cs.wikipedia.org/wiki?curid=889460", "title": "BNP Paribas Open 2013 – mužská dvouhra", "text": "BNP Paribas Open 2013 – mužská dvouhra\n\nDo soutěže mužské dvouhry na tenisovém turnaji BNP Paribas Open 2013 nastoupilo devadesát šest hráčů. Z kvalifikace postoupilo dvanáct tenistů. Obhájcem titulu byl švýcarský druhý hráč světa Roger Federer, který vypadl ve čtvrtfinále se španělskou světovou pětkou Rafaelem Nadalem.\n\nTřetí singlový titul a celkově pátý z Indian Wells získal Španěl Rafael Nadal, který ve finále zdolal argentinskou turnajovou sedmičku Juana Martína del Potra po třísetovém průběhu 4–6, 6–3 a 6–4. Připsal si tak jeden milion dolarů.\n\nTurnajové vítězství pro Nadala znamenalo padesátý třetí titul kariéry. V rámci kategorie ATP Masters 1000 se rekordním dvacátým druhým titulem odpoutal od jednadvaceti Federerových trofejí.\n\nVšech třicet dva nasazených mělo volný los do druhého kola.\n\n\n\n"}
{"id": "889463", "url": "https://cs.wikipedia.org/wiki?curid=889463", "title": "Jean-Marie Laclavetine", "text": "Jean-Marie Laclavetine\n\nJean-Marie Laclavetine (* 17. února 1954, Bordeaux) je francouzský lektor, spisovatel a překladatel.\n\nV 16 letech vydal svůj první román, \"Les Emmurés\", a získal za něj cenu Fénéon. Od roku 1989 patří k lektorskému týmu vydavatelství Gallimard. Překládá knihy italských autorů, (Alberto Savinio, Giuseppe Antonio Borgese, Leonardo Sciascia, Vitaliano Brancati a Alberto Moravia), do francouzštiny. Laclavetine žije v Tours.\n\n\n"}
{"id": "889464", "url": "https://cs.wikipedia.org/wiki?curid=889464", "title": "Kvadrika", "text": "Kvadrika\n\nKvadrika neboli kvadratická plocha je algebraická plocha 2. stupně.\n\nV lineární soustavě souřadnic ji lze vyjádřit pomocí rovnice 2. stupně.\n\nV užším smyslu slova se kvadrikou rozumí kvadratická plocha v trojrozměrném (často euklidovském) prostoru.\n\n"}
{"id": "889471", "url": "https://cs.wikipedia.org/wiki?curid=889471", "title": "Jean Blot", "text": "Jean Blot\n\nAlexandre Blokh, řečený Jean Blot (31. března 1923, Moskva – 23. prosince 2019), byl francouzský spisovatel a překladatel ruského původu.\n\nJean Blot byl právník a působil v OSN. Byl tajemníkem mezinárodního PEN klubu a v roce 1990 založil jeho ruskou pobočku.\n\n\n\n"}
{"id": "889472", "url": "https://cs.wikipedia.org/wiki?curid=889472", "title": "Ignacio Ramonet", "text": "Ignacio Ramonet\n\nIgnacio Ramonet (* 5. května 1943, Redondela) je španělský spisovatel a novinář.\n\nV letech 1991-2008 byl šéfredaktorem revue \"Le Monde diplomatique\". Založil nevládní organizaci Media Watch Global. Má blízko k sociálnědemokratickému politickému proudu a keynesiánství, je znám svým bojem za zavedení Tobinovy daně, k čemuž založil i nevládní organizaci Attac (\"Association for the Taxation of Financial Transactions and for Citizens' Action\"). Je autorizovaným životopiscem kubánského vůdce Fidela Castra. Publikuje ve španělštině a francouzštině.\n\n\n\n"}
{"id": "889474", "url": "https://cs.wikipedia.org/wiki?curid=889474", "title": "Surama", "text": "Surama\n\nSurama je vesnice v jihoamerické Guyaně obývaná indiány z kmene Macushi. Tamní populace čítá přibližně 230 obyvatel.\n\nHistorie vesnice je dlouholetá. Nová moderní vesnice byla založena v roce 1970 dvěma bratry Fredem a Teoem Allicockem. Ekonomický příjem osady je převážně z ekoturistiky\n"}
{"id": "889483", "url": "https://cs.wikipedia.org/wiki?curid=889483", "title": "Nelly Ciobanu", "text": "Nelly Ciobanu\n\nNelly Ciobanu (* 28. října 1974, Cantemir, Sovětský svaz) je moldavská zpěvačka. Patří mezi nejúspěšnější moldavské interpretky.Reprezentovala Moldavsko na Eurovizi 2009 v Moskvě s písní \"\"Hora Din Moldova\"\", a obsadila čtrnácté místo.\n\nCiobanu debutovala na moldavské scéně v roce 1993 v sourozeneckém duu \"Master Dinamit\". O rok později zvítězila na soutěži \"\"Steaua de dimineața\"\". Po vystoupení na festivalech \"Maluri de Prut\" (1996) a \"Mamaia, 97\" (1997) se zařadila mezi populární interpretky v Rumunsku a Moldavsku.\nDále vystupovala na domácích i zahraničních festivalech (například na Ukrajině, v Kazachstánu či v Koreji), a vystudovala hudební akademii v Tiraspolu.V roce 2000 vystupovala na populárním festivalu \"Slovanský Bazar\" ve Vitebsku, o tři roky později získala druhé místo na soutěži mladých zpěváků \"New Wave\". V roce 2001 byla oceněna titulem Čestný umělec Moldavska.\nOd roku 2007 moderuje hudební pořad \"\"Vedete la bis\"\".\n\nV roce 2009 zvítězila s písní \"\"Hora Din Moldova\"\" v národním kole do Eurovision Song Contest. 14. května vystoupila v druhém semifinálovém kole v Moskvě, odkud postoupila do finále. Zde o dva dny později obdržela 14. místo se ziskem 69 bodů.\n\nV roce 2012 se Nelly znovu pokusila získal titul reprezentanta Moldavska na Eurovizi. S písní \"\"Turn On The Light\"\" neuspěla.\n\nV roce 2005 se Nelly narodila dcera Mirela Christiana.\n\n"}
{"id": "889487", "url": "https://cs.wikipedia.org/wiki?curid=889487", "title": "Korovou", "text": "Korovou\n\nKorovou je vesnice nacházející se ve fidžijské provincii Tailevu, 31 km od Nausori. Protéká jí malá řeka. Je centrem zdejšího mlékárenského průmyslu, který byl založen na konci 1. světové války britskými osadníky na půdě,která byla darována fidžijskými náčelníky. Ve vesnici stojí dokonce i nemocnice Korovou Hospital. V roce 2007 měla asi 350 obyvatel.\nV blízkosti se nachází Korovou Natovi Landing, přístav používaný trajekty do Ovalau a Vanua Levu.\n"}
{"id": "889488", "url": "https://cs.wikipedia.org/wiki?curid=889488", "title": "Paule Constantová", "text": "Paule Constantová\n\nPaule Constant (* 25. ledna 1944, Gan, Pyrénées-Atlantiques) je francouzská spisovatelka.\n\nPaule Constant žila jako dcera vojenského lékaře a později se svým manželem, který vedl v 60. a 70. letech 20. století nemocnici v černé Africe, v různých zemích. Je profesorkou literatury na univerzitě Aix-Marseille a byla hostující docentkou na Wichita State University. V roce 2013 se stala členkou jury Académie Goncourt – jejím předchůdcem byl Robert Sabatier, který zemřel v roce 2012. Dnes žije v Aix-en-Provence. Constant publikuje vědecké eseje a kritiky.\n\n\n\n"}
{"id": "889493", "url": "https://cs.wikipedia.org/wiki?curid=889493", "title": "BNP Paribas Open 2013 – ženská dvouhra", "text": "BNP Paribas Open 2013 – ženská dvouhra\n\nDo soutěže ženské dvouhry na tenisovém turnaji BNP Paribas Open 2013 nastoupilo devadesát šest hráček. Z kvalifikace postoupilo dvanáct tenistek. Obhájkyní titulu byla běloruská světová dvojka Viktoria Azarenková, která před čtvrtfinálovým utkáním s Wozniackou odstoupila pro poranění pravého hlezna.\n\nDruhý titul z Indian Wells získala ruská turnajová dvojka Maria Šarapovová, která ve finále přehrála osmou nasazenou Dánku Caroline Wozniackou po setech 6–2 a 6–2. Připsala si tak jeden milion dolarů.\n\nVšech třicet dva nasazených mělo volný los do druhého kola.\n\n\n\n\n"}
{"id": "889496", "url": "https://cs.wikipedia.org/wiki?curid=889496", "title": "Nausori", "text": "Nausori\n\nNausori je město na Fidži, které mělo v roce 2007 47 600 obyvatel a protéká jím řeka Rewa. Dříve zde i sídlila Air Fidži. Nově vybudovaný most spojil Nausori s hlavním městem Suvou. Nausori byl povýšen na město v roce 1931 a tvoří jej dvanáctičlenná městská rada volená na tři roky.\n\nFidžijská televize 20. března 2006 uvedla, že Nausori je starověká fidžijská obec, obsazená náčelníky mezi lety 1250-1560. Jeho skvěle opevněná pevnost není vidět jinde na Fidži. Archeolog Sepeti Matararaba z Fidžijského muzea vyjádřil údiv nad některými z objevů v místě, který zahrnoval železnou sekeru, se kterou bylo obchodováno s bílými za fidžijské artefakty. Město se začíná od roku 2006 otevírat turistům.\n\nV Nausori vyrostl cukrovar (druhý na Fidži), který fungoval v letech 1881 až 1959.\n\nVe městě se nachází tzv. Vodafone Ratu Cakobau Park, kde se hraje fotbal. Je to stadion známý po celé Oceánii. Je tam tráva a má kapacitu 8 000 diváků.\n\nFidžijské tropické počasí je jedním z nejlepších na světě. Období dešťů je od listopadu do dubna a období sucha je od května do října. Cyklóny se vyskytují v Nausori hlavně při období dešťů.\n\nV posledních letech se výrazně zvýšil počet automobilů, nejdůležitější částí dopravy ale zůstává doprava autobusová.\n\n"}
{"id": "889498", "url": "https://cs.wikipedia.org/wiki?curid=889498", "title": "Římskokatolická farnost Velké Meziříčí", "text": "Římskokatolická farnost Velké Meziříčí\n\nŘímskokatolická farnost Velké Meziříčí je územním společenstvím římských katolíků v rámci velkomeziříčského děkanátu brněnské diecéze.\nNejstarší písemná zmínka o velkomeziříčském farním kostele je z roku 1317, a téhož roku je zde uváděn kněz jménem \"Sobek\", zmiňovaný též jako \"probošt na Zderaze\". Katolická duchovní správa se ve městě udržela až do roku 1523. Od tohoto roku byli na faru uváděni utrakvističtí duchovní. Utrakvisty v roce 1580 vystřídali luteránští kazatelé. Katolickými duchovními byli pouze kaplani na velkomeziříčském zámku. Katolická duchovní správa ve městě byla obnovena v roce 1621. Od té doby až do roku 2016 se ve Velkém Meziříčí vystřídalo celkem 39 farářů a spolu s nimi mnoho kaplanů.\n\nPěší putování z Velkého Meziříčí do Netína se datují od roku 1714, kdy řádil ve Velkém Meziříčí mor. Obyvatelé šli prosit Pannu Marii do Netína, aby se za ně přimluvila a aby epidemie ustala. Prosba byla vyslyšena, a od té doby putují velkomeziříčtí do Netína každý rok děkovat.\n\nPodrobnější informace v článku Netín (poutní místo).\n\n\nVe farnosti slavili primiční mši svatou tito novokněží:\n\n\n"}
{"id": "889512", "url": "https://cs.wikipedia.org/wiki?curid=889512", "title": "Beskydská oblast tmavé oblohy", "text": "Beskydská oblast tmavé oblohy\n\nBeskydská oblast tmavé oblohy (zkráceně BOTO, : , : ) je druhý mezinárodní park tmavé oblohy na světě. Nachází se v Moravskoslezských Beskydech se středem u obce Staré Hamry. Přibližně dvě třetiny oblasti leží na českém území a třetina na slovenském. Park slouží především k informování široké veřejnosti o problematice světelného znečištění, a také k ochraně přírody a životního prostředí.\n\nVytvoření oblasti tmavé oblohy v Beskydech bylo iniciováno projektem \"Výzkum a popularizace světelného znečištění\" realizovaného mladými lidmi v programu Think Big. Samotná oblast byla vyhlášena následujícími zakládajícími institucemi – za českou stranu Česká astronomická společnost, Agentura ochrany přírody a krajiny ČR – Správa CHKO Beskydy, Lesy ČR, lesní správa Ostravice a za slovenskou stranu Slovenská astronomická spoločnosť pri SAV a Štátna ochrana prírody SR - Správa CHKO Kysuce. Tyto instituce 4. března 2013 společně vyhlásily Beskydskou oblast tmavé oblohy podepsáním memoranda. \n\nV logu oblasti je zobrazena silueta v ČR kriticky ohroženého puštíka bělavého \"(Strix uralensis)\", který se v Beskydech vzácně vyskytuje, a Velký vůz jako známý asterismus.\n\nBeskydská oblast tmavé oblohy zaujímá rozlohu 308 km a to na území obcí Staré Hamry, Bílá, Čeladná, Morávka, Krásná, Horní Bečva a Ostravice na české straně, dále Makov, Korňa, Turzovka, Vysoká nad Kysucou a Klokočov na slovenské straně.\n\nOblast má několik funkcí. Především informuje širokou veřejnost o problematice světelného znečištění. Zde je noční obloha daleko tmavší, než obloha ve městech a jejich okolí. Další důležitou funkcí je ochrana přírody a životního prostředí.\n\nAčkoli je noční obloha v Beskydské oblasti tmavé oblohy výrazně tmavší, než ve městech, ani zde není přírodně tmavá. Vliv světelného znečištění z měst se táhne na desítky kilometrů daleko. Průměrný jas oblohy v centru oblasti na Gruni je přibližně 21,25 MSA (ten je závislý na roční době a aktuálních meteorologických podmínkách). Kvalita oblohy vyjádřená Bortleovou stupnicí je zde na úrovni 4.\n\nNa světě existuje několik desítek parků a rezervací s cílem informovat veřejnost o problematice světelného znečištění a chránit životní prostředí. Na Slovensku se nachází Park tmavej oblohy Poloniny, v Polsku Park ciemnego nieba Bieszczady, v Maďarsku Zselic a Hortobágy. Většina parků tmavé oblohy se nachází v USA a Kanadě. Beskydská oblast tmavé oblohy je po Jizerské oblasti tmavé oblohy druhým parkem v ČR i na světě, který leží na území dvou států. Později, v roce 2014 vznikla na manětínsku třetí oblast tmavé oblohy v České republice.\n\n\n\n \n"}
{"id": "889517", "url": "https://cs.wikipedia.org/wiki?curid=889517", "title": "Giro d'Italia 2013", "text": "Giro d'Italia 2013\n\nGiro d'Italia 2013 byl 96. ročník tohoto závodu. Start proběhl v Neapoli a cíl byl ve městě Brescia. Cyklisté absolvovali celkem 3 405 km ve 21. etapách. Celkovým vítězem se stal Ital Vincenzo Nibali\n\n"}
{"id": "889524", "url": "https://cs.wikipedia.org/wiki?curid=889524", "title": "Terciární alkoholy", "text": "Terciární alkoholy\n\nTerciární alkoholy jsou alkoholy, které mají hydroxylovou skupinu navázanou na uhlík, na který není dále navázán žádný atom vodíku. Jejich obecný vzorec je C-RRR(OH). Nejjednodušší terciární alkohol je terc-butanol (2-methyl-propan-2-ol).\n\nTerciární alkoholy vznikají oxidací uhlovodíků s rozvětveným uhlíkovým řetězcem, přičemž se hydroxylová skupina připojuje na uhlík, ke kterému je také připojen postranní řetězec.\n\nOxidace terciárních alkoholů není možná, na rozdíl od primárních alkoholů (vznikají aldehydy a dále karboxylové kyseliny) a sekundárních alkoholů (vznikají ketony), místo toho nedochází k žádné reakci, a nebo se rozkládají.\n"}
{"id": "889531", "url": "https://cs.wikipedia.org/wiki?curid=889531", "title": "Mistrovství Evropy v judu 2012", "text": "Mistrovství Evropy v judu 2012\n\nMistrovství Evropy se konalo v Traktor Arena v Čeljabinsku, Rusko ve dnech 26.-28. dubna 2012.\n\n\n"}
{"id": "889546", "url": "https://cs.wikipedia.org/wiki?curid=889546", "title": "HLINÍKárium", "text": "HLINÍKárium\n\nHLINÍKárium je muzeum v budově kina a informačního centra na Havlíčkově náměstí v Humpolci. Vzniklo jako recesistická reakce na ohlasy na známou hlášku Zdeňka Srstky z filmu \"Marečku, podejte mi pero!\"\n\nV roce 1976 natočil režisér Oldřich Lipský film \"Marečku, podejte mi pero!\", kde zazněla věta „Hliník se odstěhoval do Humpolce!“ To proslavilo Humpolec, který v září 2002 na jeho památku odhalil pamětní desku. Deska postupně přilákala davy lidí z celé republiky, na městský úřad přicházeli dárky a pohledy pro Hliníka nejen z Česka, ale i ze zahraničí – některé až z Ameriky. Městečko Hora Svaté Kateřiny od téhož roku každoročně vypravuje speciální vlak do Humpolce nazvaný \"Krušnohorským expresem ze Hliníkem\". V roce 2010 navíc Hliníkovi odhalili pamětní desku, kde jej vzali za svého rodáka.\n\nPozadu samozřejmě nezůstával ani Humpolec, které se rozhodlo Hliníkovi vybudovat muzeum. Hlavním iniciátorem se stalo Městské kulturní a informační středisko v Humpolci, akci pak podpořilo vedení města, Rodinný pivovar Bernard a firma 1. Humpolecká stavební. Zahájení se zúčastnili také scenáristé filmu, Zdeněk Svěrák a Ladislav Smoljak, kteří přispěli svými nápady. Ke zpřístupnění muzea došlo 22. září 2006.\n\nVlastní muzeum se skládá ze tří částí. První je věnována filmu \"Marečku, podejte mi pero!\" Na plátně jsou promítány scénky z filmu a k vidění tu jsou i fotografie z natáčení a různé rekvizity z filmu. Druhá část pak prostřednictvím fotografií a textů seznamuje s průběhem odhalení pamětní desky Hliníkovi. Vše doplňuje třetí část, zaměřená na ohlas na Hliníka. Obsahuje řadu dopisů a pohledů, které mu lidé poslali z různých koutů světa, a další věci, které souvisí s Hliníkem.\n\n\n"}
{"id": "889548", "url": "https://cs.wikipedia.org/wiki?curid=889548", "title": "Terc-butanol", "text": "Terc-butanol\n\nterc\"-Butanol (systematický název 2-methylpropan-2-ol), též t\"-butanol či \"t\"-butylalkohol nebo 2-methyl-2-propanol je nejjednodušší terciární alkohol, jeden ze čtyř izomerů butanolu.\nJe zvláštní tím, že je za pokojové teploty pevnou látkou, neboť jeho teplota tání je mírně nad 25 °C.\n\n\"terc\"-Butylalkohol byl nalezen v pivu a cizrně, ovšem jeho obsah nebyl zjištěn. Také se nachází v manioku jedlém, který se používá jako fermentační přísada v některých alkoholických nápojích.\n\n\"terc\"-Butylalkohol se průmyslově vyrábí z isobutanu jako společný produkt výroby propylenoxidu.<br>Také jej lze vyrobit katalytickou hydrací isobutylenu nebo Grignardovou reakcí acetonu a methylmagnesiumchloridu.\n\n\"terc\"-Butanol se používá jako rozpouštědlo, jako denaturační činidlo pro výrobu denaturovaného ethanolu, jako přísada do odstraňovačů barev, ke zvyšování oktanového čísla benzinu. Je rovněž meziproduktem při výrobě dalších sloučenin, jako jsou MTBE, ETBE, TBHP a různé vůně a parfémy.\n\nJako terciární alkohol je terc-butanol nezoxidovatelný, je také stabilnější a méně reaktivní než ostatní izomery butanolu i v dalších reakcích.\n\nKdyž je deprotonován silnými zásadami, vzniká z něj alkoxidový anion, který se v tomto případě nazývá terc-butoxid, například často používané organické činidlo terc-butoxid draselný se připravuje reakcí suchého terc-butylalkoholu s kovovým draslíkem:\n\n2 K + 2 \"t\"BuOH → 2 \"t\"BuOK + H.\n\nSamotný \"terc\"-butoxid je také užitečný jako silná nenukleofilní zásada v organické chemii.\n\n\"terc\"-Butylalkohol reaguje s chlorovodíkem za vzniku terc-butylchloridu a vody.\n"}
{"id": "889550", "url": "https://cs.wikipedia.org/wiki?curid=889550", "title": "Mistrovství Evropy v judu 2011", "text": "Mistrovství Evropy v judu 2011\n\nMistrovství Evropy se konalo v Abdi İpekçi Arena v Istanbulu, Turecko ve dnech 21.-23. dubna 2011.\n\n\n"}
{"id": "889551", "url": "https://cs.wikipedia.org/wiki?curid=889551", "title": "Fotografická kritika", "text": "Fotografická kritika\n\nFotografická kritika je oblast umělecké tvorby na hraně umělecké fotografie a uměnovědy.\n\nZabývá se výkladem a hodnocením fotografií z hlediska současnosti (včetně palčivých problémů sociálního a duchovního života), identifikuje a schvaluje zásady kreativních fotografických směrů, má aktivní vliv na fotografický proces, stejně jako přímo na povědomí veřejnosti; je založena na teorii a dějinách fotografie, filozofie a estetiky. Má často publicistický, badatelský charakter, propojený s žurnalistikou. Souvisí tak úzce s příbuznými vědami – historií, uměním, filosofií a sémiotikou.\n\nFotografická kritika se koncipovala téměř současně s vynálezem fotografie ve druhé polovině 19. století a do druhé poloviny 20. století prakticky neměla žádný zvláštní status odborného vzdělávání. Hlavním tématem fotografické kritiky bylo pochopení podstaty nového média a jeho místa mezi ostatními oblastmi umění. Mezi osobnosti, které zformovali současný diskurs patří: Edgar Allan Poe, Charles Baudelaire, Walter Benjamin, Siegfried Kracauer, John Szarkowski, Victor Burgin, Susan Sontagová, Roland Barthes, Rosalind Krauss a další.\n\nOd poloviny 20. století se fotografická kritika formuje jako zvláštní druh umění a stala se z ní nezávislá profese v Americe i v Evropě.\n\n\n\nV souladu s klasicistní estetikou je fotografická kritika často vnímána jako \"příkladné\" povolání, jehož posláním je poskytovat nestranné a na společných náladách nezaložené hodnocení práce, podpora nebo odsouzení autora, upozornění na některé \"chyby\" a \"krásy\" snímků a doporučení fotografií dalším divákům.\n\nSoučasná fotografická kritika řeší problémy periodizace umění fotografie, zabývá se identifikací a studiem různých historických a geografických vzorů a studuje vztahy mezi fotografy s jinými druhy umění, přispívá k rozvoji teorie fotografie.\n\nZ filozofického hlediska lze jako hlavní cíl kritiky rozlišovat systematické pojednání, jehož cílem je pochopení podstaty fotografických médií a fotografické praxe, vzájemné interakce fotografického média s člověkem a společností, atd.\n\nNa konci 20. století se fotografická kritika vykrystalizovala na samostatný druh literatury a činnost fotografa začala zaujímat vlastní vztah k době a společnosti.\n\nDůležitou metodou fotografické kritiky je strukturní analýza zaměřená na systematické studium způsobu organizace metastruktury obrazu (viz kompozice), označující obecné trendy a povahu linií a ploch v obrazu, systém vizuálních vzorů, chromatických rysů obrazu, stejně jako spojení mezi metastrukturou obrazu a regulérního pole fotografického média.\n"}
{"id": "889552", "url": "https://cs.wikipedia.org/wiki?curid=889552", "title": "Corriverton", "text": "Corriverton\n\nCorriverton je nejvýchodnější město v Guyaně (region East Berbice-Corentyne) na hranici se Surinamem. V roce 2002 tamní populace činila 11 574. Administrativní centrum vzniklo spolčením dvou starších měst Skeldonu a Springlandsu a také několika vesnic. Hned naproti se nachází Nieuw Nickerie, město v Surinamu.\n\nCorriverton je při řece Courantyne pramenící v Guyanské vysočině. Na dolním toku je možná vodní doprava pro velké lodě do vzdálenosti 70 km od ústí k městu Orealla. Při ústí tvoří estuár a má mnoho vody po celý rok, protože patří do tropického režimu odtoku.\n\nPěstuje se zde cukrová třtina a je tam také postaveno několik hotelů a celkově oblast nabízí mnoho z turistiky.\n\nŽijí zde pospolu tyto skupiny: hinduisté, křesťané a muslimové. Proto se zde vyskytují jak chrámy a kostely, tak i mešity.\n"}
{"id": "889554", "url": "https://cs.wikipedia.org/wiki?curid=889554", "title": "David J", "text": "David J\n\nDavid John Haskins uměleckým jménem David J (* 24. dubna 1957 Northampton, Anglie) je britský zpěvák a baskytarista. V roce 1978 nahradil Chrise Barbera ve skupině Bauhaus, ve které hrál i jeho bratr, bubeník Kevin Haskins. Skupina se o pět let později rozpadla a tři její členové, David J, Kevin Haskins a Daniel Ash založili superskupinu Love and Rockets. Poslední člen skupiny Bauhaus Peter Murphy ve skupině nehrál. Skupina se rozpadla v roce 1999. V roce 2005 byla obnovena skupina Bauhaus, ale v roce 2008 se opět rozpadla. Od roku 1983 rovněž působí jako sólový umělec.\n\n"}
{"id": "889555", "url": "https://cs.wikipedia.org/wiki?curid=889555", "title": "Renault Captur", "text": "Renault Captur\n\nRenault Captur je model městského crossoveru francouzské značky Renault představený na autosalonu v Ženevě roku 2013. Konstrukčně i vzhledově vychází z menšího modelu Renault Clio IV. generace. Je 4,12 m dlouhý a vyrábí se ve španělském Valladolidu. Název Captur pochází ze stejnojmenné studie z roku 2011, taktéž představené v Ženevě roku 2011, po stránce vzhledové má však s konceptem stejnou pouze příď. O design se postaral tým Laurense van der Ackera. V Jižní Koreji je vyráběn automobil Renault Samsung QM3, což je přeznačkovaný Renault Captur. \n\n\n"}
{"id": "889556", "url": "https://cs.wikipedia.org/wiki?curid=889556", "title": "Tuomo Mäkelä", "text": "Tuomo Mäkelä\n\nTuomo Mäkelä (* 4. srpen 1981, Turku) je finský reprezentant v orientačním běhu. Jeho největším úspěchem je šesté místo ze sprintu na Mistrovství světa v roce 2012 ve švýcarském Lausanne. V současnosti běhá za finský klub Angelniemen Ankkuri.\n\n"}
{"id": "889558", "url": "https://cs.wikipedia.org/wiki?curid=889558", "title": "Sovětský svaz na Letních olympijských hrách 1960", "text": "Sovětský svaz na Letních olympijských hrách 1960\n\nSovětský svaz na Letních olympijských hrách 1960 reprezentovala výprava 283 sportovců, z toho 233 mužů a 50 žen v 17 sportech.\n\n"}
{"id": "889561", "url": "https://cs.wikipedia.org/wiki?curid=889561", "title": "TJ Rudá hvězda Brno", "text": "TJ Rudá hvězda Brno\n\nTJ Rudá hvězda Brno (celým názvem: Tělovýchovná jednota Rudá hvězda Brno) byl československý fotbalový klub, který sídlil v brněnské Ponavě. Po celou svoji existenci patřil klub pod ministerstvo vnitra.\n\nPůvodní policejní klub byl založen roku 1946 jako AFK SNB Brno (Atletický a fotbalový klub Sboru národní bezpečnosti Brno). Až roku 1952 však došlo k definitivnímu zařazení pod ministerstvo vnitra jako RH Brno a ke vzniku armádního celku, který byl okamžitě nasazen do druhé nejvyšší soutěže. Roku 1953 vystupoval jako ÚD RH Brno, od 1954 už jako TJ RH Brno. V roce 1956 vyhrál svou skupinu 2. ligy a postoupil do nejvyšší soutěže. V první sezóně v 1. lize Rudá hvězda obsadila 7. místo s 33 body. Již následující rok klub obsadil 5. místo, které se mu již nikdy nepovedlo zopakovat. Sezóna 1959/60 již nebyla moc úspěšná, klub obsadil 10. místo a jen díky výhře v československém poháru se mohl zúčastnit prvního ročníku Poháru vítězů pohárů. V kvalifikaci poháru nastoupila Rudá hvězda proti východoněmeckému týmu Vorwärts Berlín proti kterému prvně prohrála 2:1, ale následně doma vyhrála 2:0 a postoupila dále. Ve čtvrtfinále se klub utkal s jugoslávským klubem Dinamo Zagreb proti kterému prvně remizoval, ale ve druhém utkání prohrál 2:0. V lize si pak klub vedl nejhůře v historii a skončil na celkovém sestupovém 12. místě. Rudá hvězda ihned po sestupu svou skupinu 2. ligy v ročníku 1961/62 vyhrála a za normálních okolností by postupovala zpět do ligy. Vzhledem k reorganizaci armádní tělovýchovy bylo po sezóně rozhodnuto, že TJ Rudá Hvězda Brno bude rozpuštěna a její hráči přejdou do jiných brněnských oddílů. V rámci oddílů kopané tak došlo v roce 1962 k fúzi mezi TJ Spartak Brno ZJŠ a TJ RH Brno, která si vybojovala účast v nejvyšší soutěži pro ročník 1962/63. Tam už vystupovala pod názvem TJ Spartak Brno ZJŠ.\n\nRudá hvězda Brno byla historicky 4. brněnským účastníkem nejvyšší soutěže (po SK Židenice – 1933/34, Moravské Slavii Brno – 1935/36, ZSJ MEZ Židenice – 1952 a před Spartakem KPS Brno – 1961/62). Díky fúzi náleží statistická historie klubu pod Zbrojovku Brno, jak o tom rozhodla Pracovní skupina pro statistiku a historii při ČMFS (dnes FAČR).\n\n\nV prvním kole poháru, kterého se účastnila nejlepší východoevropská mužstva, vyřadila Rudá hvězda Brno maďarský Salgótarján, ve čtvrtfinále postoupila losem přes jugoslávskou Vojvodinu Novi Sad, v semifinále vyřadila Tatran Prešov. Ve finále podlehla výtečnému mužstvu své bělehradské jmenovkyně.\nTJ Rudá hvězda Brno „B“ byl rezervním týmem brněnské Rudé hvězdy. Po sezoně 1961/62 byla Rudá hvězda sloučena se Spartakem ZJŠ Brno a z bývalých B-mužstev obou klubů bylo vytvořeno C-mužstvo a D-mužstvo Spartaku ZJŠ Brno. Mužstvo TJ Spartak ZJŠ Brno „C“ startovalo v sezoně 1962/63 v Jihomoravském krajském přeboru a mužstvo TJ Spartak ZJŠ Brno „D“ nastupovalo v I. třídě.\n\n"}
{"id": "889564", "url": "https://cs.wikipedia.org/wiki?curid=889564", "title": "Dolní brána (Pelhřimov)", "text": "Dolní brána (Pelhřimov)\n\nDolní brána (též Jihlavská brána) je jedna z bran bývalého opevnění Pelhřimova. Nachází se v Palackého ulici, nedaleko Karlova náměstí. Uvnitř je umístěno Muzeum rekordů a kuriozit.\n\nK vystavění brány jako součásti opevnění města, budovaného od 14. století, došlo v 16. století. V polovině 16. století po požáru města prošla přestavbou do současné podoby. Na konci 17. století byly nainstalovány hodiny. V roce 1774 přibyla na vrcholu střechy věžička. Až do roku 1892 měla také předbraní. V letech 1967-1968 zde fungovalo divadlo Netopýr, které zde pořádalo divadelní představení, ale také setkání se skupinou Olympic. Jako hosté si tu zahráli např. Stella Zázvorková, Josef Zíma, Jaroslav Vojta či Jindřich Plachta. Od 30. června 1994 zde funguje stálá expozice Muzea rekordů a kuriozit provozována agenturou Dobrý den.\n\nJedná se 36 metrů vysokou, pětipatrovou, věžovitou stavbu se střechou v podobě čtyřbokého stanu. Z jejího hřebene pak vystupuje osmiboká lucerna zakončená cibulí a také báň a praporek s hvězdou. Poslední patro je zakončeno renesanční římsou s dvojicí čtyřbokých hodinových ciferníků. Z původní věže se do současnosti dochovaly oblouky portálů a fresky v interiéru.\n\n"}
{"id": "889566", "url": "https://cs.wikipedia.org/wiki?curid=889566", "title": "Roman Vaněk", "text": "Roman Vaněk\n\nRoman Vaněk (* 11. ledna 1969 Praha) je popularizátor oboru gastronomie, odborný gastronomický poradce, autor kuchařských bestsellerů, moderátor, scenárista, publicista, průvodce rozhlasovými pořady, tvůrce internetových pořadů o gastronomii a zakladatel Pražského kulinářského institutu. Od jara 2018 spolupracuje s novou internetovou televizí MALL.TV.\n\nJeho autorský internetový pořad \"Peklo na talíři\" byl oceněn na mezinárodním filmovém festivalu Life Sciences Film Festival cenou studentů a v roce 2013 získal nejvyšší ocenění Křišťálové Lupy ve dvou kategoriích (zájmové weby a projekt roku).\n\nNarodil se v Praze. Původně se věnoval fotografii. V letech 1984 až 1988 vystudoval Střední odbornou výtvarnou škola V. Hollara v Praze. Po skončení školy nastoupil do Československé tiskové kanceláře jako laborant a fotograf.\n\nPo listopadové revoluci v roce 1989 spoluzakládal Studentské listy, souběžně spolupracoval s Lidovými novinami jako fotoreportér. V letech 1993-2005 působil jako zástupce předních brazilských producentů obuvi pro ČR, Slovensko, Estonsko a Lotyšsko. Od roku 2002 začal dovážet brazilská vína a stal se tak historicky prvním dovozcem brazilských vín do ČR. Brazilskou vinařskou asociací byl zvolen členem prestižní mezinárodní poroty Avaliação dos Vinhos Brasileiros pro rok 2006. O brazilském vinařství a gastronomii přednášel v České republice, Německu, Estonsku a Norsku.\n\nV letech 2004 až 2007 absolvoval kurzy vaření v hotelu Radisson SAS Alcron pod vedením Jiřího Štifta. Na obchodních zahraničních cestách se seznamoval s gastronomií navštívených zemí. Protože neměl oficiální vzdělání v oboru gastronomie, doplnil si je v roce 2011 absolvováním Střední školy gastronomické a hotelové v Praze, kde získal výuční list v oboru kuchař.\n\nV roce 2007 založil s manželkou Janou Pražský kulinářský institut, který nabízí profesionální kuchařské kurzy pro laickou i odbornou veřejnost a ve které nyní působí jako ředitel a lektor. V roce 2010 založil společně se Zdeňkem Ertlem vydavatelství \"Prakul Production\", zaměřené na gastronomickou literaturu. Napsal 17 gastronomických knih.\n\nV té době se spolupodílel na vzniku pořadu \"Ano, šéfe!\" a objevil se jako jeden z porotců kuchařské reality show \"Na nože!\", jejímž byl odborný poradce a spolutvůrce námětu.\n\nPřednášel například na soukromé MBA škole, na střední škole, a na oborových konferencích. Pravidelně rovněž přednáší na Střední škole gastronomické a hotelové v Praze.\n\nJe autorem námětu a zároveň průvodcem internetového pořadu \"Peklo na talíři\" (2012), který byl v roce 2012 oceněn na mezinárodním filmovém festivalu \"Life Sciences Film Festival\" cenou studentů a za který dostal v roce 2013 Kříšťálovou lupu.\n\nOd roku 2016 pracuje na všech následujících knihách s manželkou Janou, která se tak oficiálně stává spoluautorkou. Jejich kuchařky získaly několikrát ocenění bestseller roku a další česká i mezinárodní ocenění.\n\nV témže roce se podílel na námětu a scénáři pořadu \"Luxus na talíři\" (kuchařská show, kde se předvádí klasické české recepty, ale v moderním pojetí a z prvotřídních surovin) a hrál v gastrositcomu \"Žrouti\", kde se prolínají kuchařské osudy hrdinů. Dále se v rámci rozhlasového pořadu \"Dějiny kuchyně\" na Českém rozhlase věnoval v letech 2017 - 2018 gastronomickým faktům, jako napřiklad jak se měnily způsoby servírování pokrmů či zvyky, které se dodržovaly u stolu.\n\nPro MALL.TV také vymyslel pořad Zmlsané dějiny, ve kterém bere diváky do historie českého a evropského stravování. Na MALL.TV také společně s Petrem Havlíčkem provází pořadem Rozum v troubě.\n\nOd roku 2019 je externím spolupracovníkem Českého rozhlasu.\n\nSbírá jídelní lístky a staré kuchařské knihy (např. Magdalena Dobromila Rettigová). Na přelomu roku 2015 uspořádal výstavu jídelních lístků v Galerii hlavního města Prahy. Od roku 2015 se aktivně věnuje kouzlení (KIM-club Praha) a účastní se zahraničních kouzelnických festivalů.\n\nPodobně jako Zdeněk Pohlreich je autorem mnoha humorných, rasantních a často i kontroverzních výroků.\n\nJe ženatý a má dcery Terezu a Kateřinu. Vzhled tváře má poznamenaný zvláštním typem atopického ekzému.\n\n\n\n\n\n\n\n\n"}
{"id": "889572", "url": "https://cs.wikipedia.org/wiki?curid=889572", "title": "Mistrovství Evropy v judu 2010", "text": "Mistrovství Evropy v judu 2010\n\nMistrovství Evropy se konalo v Ferry-Dusika-Hallenstadion ve Vídni, Rakousko ve dnech 22.-24. dubna 2011.\n\n\n"}
{"id": "889573", "url": "https://cs.wikipedia.org/wiki?curid=889573", "title": "Hanky Panky", "text": "Hanky Panky\n\nHanky Panky může být:\n\n"}
{"id": "889585", "url": "https://cs.wikipedia.org/wiki?curid=889585", "title": "Stegna (Archangelos)", "text": "Stegna (Archangelos)\n\nStegna ( ) je vesnice na východním pobřeží řeckého ostrova Rhodos. Je částí obecní jednotky Archangelos, od jejíhož centra se nachází 3 km východně.\n\nPodle sčítání lidu v roce 2011 zde žilo 57 obyvatel.\n\nZ Archangelosu vede do Stegny asfaltová silnice. Vesnice byla dříve víkendovým sídlem obyvatel Archangelosu a Lindosu, turistický ruch se zde rozvíjí od 80. let 20. století. V poslední době zde byly postaveny apartmánové domy, taverny a obchody. Nachází se zde také hotel, dominantním prostorem je přibližně 2 km dlouhá písečná pláž, na jejímž konci je malé rybářské přístaviště, a s ní rovnoběžná promenáda s obchody. V zálivu se nalézá několik ostrůvků.\n"}
{"id": "889592", "url": "https://cs.wikipedia.org/wiki?curid=889592", "title": "Leonard Piętak", "text": "Leonard Piętak\n\nLeonard Piętak, též Leonhard Piętak (24. února 1841 Přemyšl – 26. února 1909 Vídeň), byl rakousko-uherský, respektive předlitavský politik, právník a pedagog; v letech 1900–1906 ministr pro haličské záležitosti Předlitavska.\n\nVystudoval práva na Lvovské univerzitě, kde v roce 1867 získal titul doktora práv. Zpočátku pracoval na státním zastupitelství. Od školního roku 1868/1869 začal vyučovat na Lvovské univerzitě, kde se zaměřoval na obchodní právo a římské právo. Opakovaně byl na této škole děkanem a v roce 1888/1889 i rektorem. V roce 1883 se stal členem-korespondentem Akademie věd v Krakově. Od roku 1888 předsedal Společnosti vysokoškolských učitelů. Byl aktivní i v politice. Od roku 1886 zasedal v městské radě.\n\nV roce 1893 se stal i poslancem Říšské rady (celostátní parlament). Nastoupil do ní 10. října 1893 místo Franciszka Jana Smolky. Reprezentoval městskou kurii, obvod Lvov. Mandát poslance vídeňského parlamentu obhájil za stejný obvod ve volbách do Říšské rady roku 1897 a volbách do Říšské rady roku 1901. Zasedal zde až do konce funkčního období sněmovny, tedy do roku 1907. V Říšské radě zastával post místopředsedy Polského klubu. V roce 1899 zastával funkci 1. místopředsedy poslanecké sněmovny. Byl rovněž poslancem haličského zemského sněmu.\n\nVrchol jeho politické kariéry nastal na počátku 20. století, kdy se za vlády Ernesta von Koerbera stal ministrem pro haličské záležitosti. Post si udržel i v následující druhé vládě Paula Gautsche a vládě Konrada Hohenloheho. Funkci zastával v období 19. ledna 1900 – 28. května 1906.\n"}
{"id": "889603", "url": "https://cs.wikipedia.org/wiki?curid=889603", "title": "East Berbice-Corentyne", "text": "East Berbice-Corentyne\n\nEast Berbice-Corentyne je regionem v Guyaně. Nalézá se zde například město Corriverton. Tento region hraničí na řece Courantyne se Surinamem, s nímž mají dlouhodobé spory o hranice.\nProtékají tam tyto řeky: Berbice, Courantyne, Canje.\nZde je tabulka počtu obyvatel regionu:\n\n"}
{"id": "889604", "url": "https://cs.wikipedia.org/wiki?curid=889604", "title": "Zimní stadion Karviná", "text": "Zimní stadion Karviná\n\nZimní stadion Karviná je hokejový stadion, který se nachází ve slezské Karviné. Pro své domácí zápasy jej využívá klub SK Karviná, dříve zde působil druhý karvinský klub HC Baník. Nachází se nedaleko Masarykova náměstí v Karviné-Fryštátě v Moravskoslezském kraji v Česku. Počet míst k sezení je 7 500 diváků.\n\n\n"}
{"id": "889626", "url": "https://cs.wikipedia.org/wiki?curid=889626", "title": "SHINee", "text": "SHINee\n\nSHINee (korejsky 샤이니 japonsky  シャイニー) je jihokorejská chlapecká skupina založená v roce 2008. Název skupiny je odvozen od slova \"shine\" (\"lesk\"). Vydali sedm hudebních alb (Čtyři v Korejštině a tři v Japonštině), pět mini alb a tři live-alba. Získali mnoho ocenění, měli tři turné a měli vlastní reality show. Shinee začali novou módu přezdívanou \"Shinee Trend\". Proslavili se mini albem \"Replay\" v květnu 2008. Nejznámějším albem se stalo \"Lucifer\". Mezi jejich úspěchy patří vyprodání Madison Square Garden v New Yorku. Jsou známí jejich synchronizovanou a složitou choreografií.\n\nJejich fanclub se jmenuje Shawols (SHINee World). A jejich reprezentační barvou je perleťově modrá.\n\n22. června 2011 přezpívali jejich známou skladbu Replay do Japonštiny a prodali kolem 91,000 kopií. Jejich druhé Japonsky nazpívané album, Boys meet you, bylo zveřejněno 26. června 2013. Následovalo jejich třetí Japonsky nazpívané album, I'm your boy, zveřejněné 24. září 2014.\n\nSoučasní členové jsou Lee Jin-ki (Onew), Kim Jong-hyun (Jonghyun) [Který nás opustil dne 18.12.2017 - Po dlouholetém boji s depresemi si vzal život.], Kim Ki-bum (Key), Choi Min-ho (Minho) a Lee Tae-min (Taemin).\n\nLee Jin-Ki známější pod jménem Onew je jihokorejský zpěvák a herec. Je vedoucí vokálista a leader skupiny SHINee.\n\nKim Jong-hyun známější pod jménem Jonghyun byl jihokorejský zpěvák, spisovatel, skladatel a DJ. Byl hlavní vokálista skupiny SHINee. Zemřel 18.12.2017 na otravu oxidem uhelnatým - sebevražda kvůli dlouholetému boji s depresemi.\n\nKim Ki-bum známější pod jménem Key je jihokorejský zpěvák, módní návrhář a herec. Je vokálista a vedoucí rapper skupiny SHINee.\n\nChoi Min-ho známější pod jménem Minho je jihokorejský zpěvák a herec (Hwarang..). Je hlavní rapper a tvář skupiny.\n\nLee Tae-min známěší pod jménem Taemin je jihokorejský zpěvák a herec. Je vokálista, hlavní tanečník a maknae (nejmladší člen).\n\n\n\n\n\n\n\n"}
{"id": "889628", "url": "https://cs.wikipedia.org/wiki?curid=889628", "title": "Kaple svatého Františka z Assisi (Záhořín)", "text": "Kaple svatého Františka z Assisi (Záhořín)\n\nKaple svatého Františka z Assisi nebo také Záhořínská kaple je zděná výklenková kaple v lesích nedaleko obce Sloup v Čechách na katastru vsi Svitava. Kaple je zasvěcena sv. Františku Serafinskému a patří pod jurisdikci duchovní správy farnosti Sloup v Čechách.\n\nBarokní kapli zde postavil roku 1740 Adam Melzer. Dříve zde stál barokní sloup. Ke kapli rád chodíval Ferdinand Břetislav Mikovec, sloupský rodák. Obnovena byla občany nedalekého Sloupu v červenci 2011.\n\nKaple je na jižním úpatí kopce Šišák (485 m) ve Cvikovské pahorkatině, v nadmořské výšce 400 metrů. Katastr nedaleké vesnice Záhořín, po níž má kaple nyní jméno, patří pod obec Svitava, která patří administrativně městu Cvikov.\n\nKaple je koncovým místem zeleně značené turistické trasy Klubu českých turistů vedoucí ze Zákup přes Svojkov a Modlivý důl. Vede zde také trasa žlutě značená se Sloupu.\n\n"}
{"id": "889631", "url": "https://cs.wikipedia.org/wiki?curid=889631", "title": "Schott Solar", "text": "Schott Solar\n\nSCHOTT Solar AG je německá společnost se sídlem v Mainzu, výrobce fotovoltaických článků. V Česku měla zastoupení prostřednictvím dceřiné společnosti SCHOTT Solar CR, k. s. (do 16. prosince 2005 RWE SCHOTT Solar CR, s. r. o., poté do 1. července 2012 SCHOTT Solar CR, s. r. o.). SCHOTT Solar je součástí mezinárodního technologického koncernu Schott AG.\n\nSpolečnost působila v oblasti výroby fotovoltaických článků a solárních panelů. V roce 2005 zahájila výrobu solárních panelů v závodě ve Valašském Meziříčí, další závody měla v německých městech Alzenau, Jena a Mitterteich, ve španělském Aznalcóllaru a v americkém Albuquerque. V Česku se jednalo o největšího výrobce solárních panelů. Ročně dokázal vyprodukovat přibližně 1,4 milionu fotovoltaických panelů. V roce 2012 společnost ukončila výrobu ve Valašském Meziříčí a propustila přibližně 500 zaměstnanců, za rok 2012 se jednalo o jedno z největších propuštění zaměstnanců v Česku. Jako důvod uvedla neschopnost konkurovat levným asijským výrobcům fotovoltaických modulů. V červenci 2012 změnila společnost status ze společnosti s ručením omezeným na komanditní společnost.\n\nOd roku 2014 se do výrobní haly společnosti Schott Solar stěhuje výroba německé společnosti Baur Formschaumtechnik. Ta halu zakoupila a přestěhuje sem část výroby ze Vsetína, kde původně plánovala postavit novou halu. Část zaměstnanců se do haly přesune ze stávajícího provozu ze Vsetína, ve Valašském Meziříčí by mělo práci najít přibližně 60 zaměstnanců.\n\n"}
{"id": "889632", "url": "https://cs.wikipedia.org/wiki?curid=889632", "title": "Česko na Halovém mistrovství Evropy v atletice 1998", "text": "Česko na Halovém mistrovství Evropy v atletice 1998\n\nHalového ME v atletice 1998 ve Valencii se ve dnech 27. února – 1. března zúčastnilo 20 českých atletů (11 mužů a 9 žen).\n\nČeští atleti vybojovali jednu zlatou, dvě stříbrné a dvě bronzové medaile. V bodovém hodnocení Česko získalo celkově 50 bodů (1×8 + 2×7 + 2×6 + 2×5 + 1×4 + 2×3).\n\nSedmiboj\nPětiboj\n\n"}
{"id": "889635", "url": "https://cs.wikipedia.org/wiki?curid=889635", "title": "Druhá vláda Paula Gautsche", "text": "Druhá vláda Paula Gautsche\n\nDruhá vláda Paula Gautsche byla předlitavská vláda, úřadující od 1. ledna 1905 do 1. května 1906. Sestavil ji Paul Gautsch poté, co skončila předchozí delší dobu existující vláda Ernesta von Koerbera.\n\nVláda Paula Gautsche nastoupila ve chvíli, kdy vlivem ztráty důvěry podal demisi kabinet Ernesta von Koerbera. Ten fungoval v letech 1900-1904 a patřil i přes setrvalé národnostní neshody a časté parlamentní obstrukce k relativně úspěšným předlitavským vládám. Ernest von Koerber rezignoval na post předsedy vlády poté, co jeho plány v oblasti veřejných financí odmítl sněmovní rozpočtový výbor. Nová vláda byla utvořena v čele s Paulem Gautschem, ale většina řadových ministrů do ní přešla z předchozího Koerberova kabinetu. \n\nZatímco první vláda Paula Gautsche na konci 19. století měla charakter provizorního kabinetu, nyní měl Gautsch ambici vytvořit trvalejší vládní uspořádání. Měl pro to i osobnostní předpoklady, coby diplomatický založený, opatrný člověk. Když vláda prezentovala své programové prohlášení, ustaly obstrukce a Gautsch byl hodnocen jako politik, který profituje z všeobecné únavy parlamentních frakcí z dosavadních obstrukcí. \n\nPo několika týdnech vládnutí se ale agenda vlády začala ubírat zcela jiným směrem a dominantním rysem celé její existence se stala volební reforma. Gautschův kabinet totiž od předjaří 1905 ovlivňovaly události v Rusku, kde proběhla revoluce. Odezvou revolučního hnutí v Rusku bylo razantnější vystupování dělnických stran v Předlitavsku a stupňující se kampaň za zavedení všeobecného rovného volebního práva. Podobná otázka se řešila i v uherské části monarchie. V polovině roku 1905 se dokonce císař František Josef I. vyslovil pro možnost zavedení všeobecného volebního práva i v Uhersku. Když se ovšem pak sešla ministerská konference politiků z obou částí mocnářství, Gautsch vystupoval proti všeobecnému volebnímu právu v Uhrách. Poté, co byla tato informace zveřejněna, stal se Gautsch terčem ostré kritiky sociálně demokratických stran. V následujících měsících přibývalo demonstrací a byla vyhlášena i generální stávka. Gautsch v této situaci přislíbil všeobecné volební právo a zrušení kuriového systému v předlitavském parlamentu. Tento návrh byl v únoru 1906 předložen parlamentu ke schválení. Při následném projednávání konkrétní podoby volebního zákona se ovšem vyhrotily ideologické a etnické rozpory. Proti vládě se postavil silný Polský klub. Gautsch proto podal demisi a nastoupila krátce existující vláda Konrada Hohenloheho, která pak pokračovala v detailním upřesnění obrysů volební reformy.\n"}
{"id": "889636", "url": "https://cs.wikipedia.org/wiki?curid=889636", "title": "Rose Hall", "text": "Rose Hall\n\nRose Hall je nejmenší město Guyany a je součástí regionnu East Berbice-Corentyne. Rozkládá se na ploše 13 km a populace čítá asi 8 000 obyvatel.\n\nRose Hall byla kdysi v rukou plantážníků a pracovali tam otroci. V roce 1908 získala statut vesnice a v roce 1970 se stává městem.\n"}
{"id": "889637", "url": "https://cs.wikipedia.org/wiki?curid=889637", "title": "Operace Vojevůdce Rumjancev", "text": "Operace Vojevůdce Rumjancev\n\nOperace Vojevůdce Rumjancev (též \"Bělgorodsko-charkovská operace\") byla vojenská ofenzíva Rudé armády, jejíž závěrečná fáze se nazývá \"Čtvrtá bitva o Charkov\". Byla pojmenována po ruském vojevůdci z 18. století Pjotru Rumjancevovi.\n\nJeště při probíhající Kurské bitvě zaútočila Rudá armáda 12. července 1943 na severu kurského výběžku na německá vojska a postupovala na Orel a Brjansk. Tato vojenská ofenzíva byla nazvána Operace Kutuzov. Na jihu kurského oblouku byla situace odlišná. Sovětská vojska sice zatlačila Němce od Prochorovky zpět, ale vzhledem k tomu, že zde měla prořídlé stavy zejména tankových vojsk, dále nepostupovala. Sovětům se však vojska v tomto úseku podařilo obnovit a doplnit již během měsíce července, a tak 3. srpna 1943 došlo k zahájení „Operace Vojevůdce Rumjancev“.\n\nBěhem prvního srpnového týdne probíhaly těžké boje, 5. srpna byl osvobozen Bělgorod, avšak Rudé armádě se nepodařilo prolomit nepřátelskou obranu takovým způsobem, aby došlo k zhroucení fronty. Německá tanková vojska se snažila manévrovým bojem zastavit sovětské tanky, ale sovětští tankoví velitelé se již od Němců naučili manévrovat s podobnou dovedností. Sovětům se podařilo uskutečnit vlom do německé obrany až 9. srpna. Sovětská útočná vojska byla rozdělena na dva směry – Voroněžský front se věnoval západnímu německému uskupení, Stepní front postupoval na Charkov. Němci se ve dnech 11. a 12. srpna snažili Rudou armádu postupující na Charkov zastavit, podnikali protiútoky, ale Sověti vrhli do útoku zálohy. Boje v prostoru Bogoduchova se protáhly až do 17. srpna. Další těžké boje se rozhořely u Achtyrky. 17. srpna byl zastaven postup Sovětů na Charkov, kteří stáli již před branami města. Rudá armáda však začala Charkov obkličovat a 22. srpna byl vydán rozkaz město opustit. V noci na 23. srpna byl zahájen ústup německých vojsk spojený s taktikou spálené země. Rudá armáda Charkov osvobodila 23. srpna, čímž tato vojenská operace skončila.\n\nPo této bitvě ztratilo nacistické Německo velmi důležitý opěrný a komunikační bod a situace jeho vojsk na levobřežní Ukrajině se stala problematickou. Navíc prakticky již od 24. srpna začaly další útoky Rudé armády nejprve v oblasti řeky Mius, postupně i na dalších úsecích fronty. Začal tzv. „běh k Dněpru“ při kterém se německá vojska stahovala na západ do dalších obranných linií, ale vzhledem k pronásledování sovětskými vojsky se nedokázala nikde zachytit. Nakonec se Němci byli nuceni stáhnout až za řeku Dněpr na obrannou linii Panther-Wotan.\n\n\n"}
{"id": "889643", "url": "https://cs.wikipedia.org/wiki?curid=889643", "title": "Dehtovská horka", "text": "Dehtovská horka\n\nDehtovská horka (525 m n. m.) je vrch v okrese Trutnov Královéhradeckého kraje, ležící asi 5 km západně od Dvora Králové nad Labem. Západně až jižně leží sídla Horní Dehtov, Dolní Dehtov, Třebihošť, severně pak Bílá Třemešná. Zabrané katastrální území je Horní Dehtov a Bílá Třemešná. Dehtovská horka je nejvyšším vrcholem Bělohradské pahorkatiny.\n\nJihozápadní svahy u Dehtovských sídel jsou zemědělsky využívány. Na severovýchodním svahu se nacházejí Skrýše (\"Komenského jeskyně\"). Jedná se o území dvou pseudokrasových jeskyň, v nichž se před svým útěkem do exilu ukrýval Jan Ámos Komenský. Na vrcholové plošině se nalézá telekomunikační vysílač a starý pískovcový lom.\n\nVrch náleží do celku Jičínská pahorkatina, podcelku Bělohradská pahorkatina, okrsku Libotovský hřbet a podokrsku Hřibojedský hřbet.\n\nBlízko vrcholu prochází žlutá turistická značka, o něco dále se kříží i červená a zelená. Automobilem se lze dostat nejlépe do Horního Dehtova ze silnice Dvůr Králové nad Labem – Miletín. Nejbližší železniční zastávka je Bílá Třemešná.\n"}
{"id": "889646", "url": "https://cs.wikipedia.org/wiki?curid=889646", "title": "Richard von Bienerth-Schmerling", "text": "Richard von Bienerth-Schmerling\n\nRichard von Bienerth-Schmerling, též hrabě Richard Bienerth (2. března 1863 Verona, dnes v Itálii – 3. června 1918 Vídeň), byl rakousko-uherský, respektive předlitavský politik, v letech 1908–1911 předseda vlády Předlitavska, předtím ministr kultu a vyučování a ministr vnitra.\n\nPo matce byl vnukem rakouského politika Antona von Schmerlinga. Vystudoval Theresianum ve Vídni a od roku 1884 pracoval ve státní službě. Od roku 1886 působil na ministerstvu kultu a vyučování, kde se v roce 1897 stal ministerským radou. V roce 1899 se stal viceprezidentem dolnorakouské zemské školské rady.\n\nVrchol jeho politické kariéry nastal na počátku 20. století. Nejprve se za druhé vlády Paula Gautsche stal dodatečně ministrem kultu a vyučování coby privizorní správce rezortu. Post si udržel i v následující vládě Konrada Hohenloheho. Funkci zastával v období 11. září 1905 – 28. května 1906. Pak byl v období 2. června 1906 – 15. listopadu 1908 ministrem vnitra ve vládě Maxe Becka. V této funkci dohlížel na realizaci volební reformy (všeobecné rovné volební právo), podle které pak proběhly volby do Říšské rady roku 1907.\n\nPoté, co Beckova vláda skončila, byl následně od 15. listopadu 1908 do 28. června 1911 předsedou vlády Předlitavska (vláda Richarda Bienertha). Jeho vláda byla koncipována jako úřednická (zasedali v ní jako ministři-krajané jen tři ministři z parlamentních frakcí). Mnohé rezorty byly obsazeny jen provizorně, vysokými ministerskými úředníky. Kladla si za cíl nadstranickou (nepolitickou) politiku a překlenutí rozporů v politické životě Předlitavska. Dlouhodobě se ovšem potýkala (stejně jako většina předchozích vlád) s obstrukcemi, zejména českých poslanců parlamentu. V únoru 1908 proto Bienerth inicioval dočasné uzavření Říšské rady i českého zemského sněmu (v Praze dokonce vyhlášeno stanné právo) a následně provedl rekonstrukci vlády, do níž povolal i některé politické ministry. Během mezinárodní krize okolo Rakousko-Uherské anexe Bosny a Hercegoviny se mu nicméně podařilo prosadit v parlamentu důležité zákony související s financováním armády (a při tomto hlasování se česká opozice rozštěpila). V únoru 1909 znovu odstavil Říšskou radu od fungování, když ji čeští poslanci opětovně zablokovali obstrukcemi při projednávání jazykových a územněsprávních zákonů pro Čechy. V polovině roku 1910 se vláda potýkala s další významnou krizí, když jí loajalitu vypověděl Polský klub. V prosinci 1910 proto Bienerth nabídl rezignaci. Setrval ale v úřadu ještě několik dalších měsíců. Po volbách do Říšské rady roku 1911, v nichž vládní tábor ztratil většinu (zejména propad českých i německých klerikálních stran), definitivně ukončil své působení v čele předlitavské vlády.\n\nV letech 1911-1915 zasedal na postu místodržícího Dolních Rakous.\n"}
{"id": "889650", "url": "https://cs.wikipedia.org/wiki?curid=889650", "title": "Yeah Yeah Yeahs", "text": "Yeah Yeah Yeahs\n\nYeah Yeah Yeahs je americká indie rocková skupina založená v New Yorku v roce 2000. Skupinu tvoří zpěvačka a klavíristka Karen O, kytarista a klávesista Nick Zinner a bubeník Brian Chase. Při vystoupeních skupinu doplňuje ještě druhý kytarista David Pajo, který se ke kapele připojil během turné v roce 2009, když zaskočil za předešlého kytaristu Imaada Wasifa. Jméno skupiny pochází z moderního newyorského slangu.\n\nKapela již vydala čtyři studiová alba; první s názvem \"Fever to Tell\" bylo vydáno v roce 2003. Druhé album, \"Show Your Bones\", vyšlo v roce 2006 a bylo časopisem \"NME\" jmenováno druhým nejlepším albem roku. Jejich třetí studiové album, \"It's Blitz!\", bylo vydáno 31. března 2009 v USA a 6. dubna 2009 celosvětově. Čtvrté studiové album kapely, \"Mosquito\", vyšlo 15. dubna 2013.\n\nKaren O a Brian Chase se poprvé potkali během studia na Oberlin College v Ohiu na konci 90. let. Když Karen přestoupila na New York University, tak se v místním baru seznámila s Nickem Zinnerem, se kterým údajně pocítila „okamžité propojení“. Během té doby sdíleli společný podkrovní byt s budoucími členy skupiny Metric. Karen a Nick poté založili akustické duo, které pojmenovali „Unitard“, ale nedlouho poté se rozhodli „věci trochu zamíchat“ založením „špinavé, punkové“ skupiny inspirované avant punkovou kapelou, která Karen zaujala během studia na univerzitě Oberlin. Duo zanedlouho doplnil bubeník Brian Chase.\n\nNa své první zkoušce napsali velkou spoustu skladeb a zanedlouho již předskakovali takovým kapelám jako jsou The Strokes nebo The White Stripes, čímž získali dobrou pověst na art punkové a garage punkové scéně. Na konci roku 2001 vydali eponymní EP, které nahráli s pomocí od Jerryho Teela (člena kapely Boss Hog) prostřednictvím Shifty Records. Na začátku příštího roku si skupina získala celosvětovou pozornost, když vystoupila na festivalu South by Southwest a společným turné s kapelami \"Girls Against Boys\" a \"Jon Spencer Blues Explosion\".\n\nV roce 2003 vydali své první studiové album, \"Fever to Tell\", kterého celosvětově prodali více než 750 000 kopií. V roce 2010 označil časopis \"Rolling Stone\" jejich třetí singl \"Maps\" jako 386 nejlepší skladbu všech dob. Hudební videoklip k jejich písni \"Y Control\" natočil režisér Spike Jonze. V říjnu roku 2004 vydali své první DVD, \"Tell Me What Rockers to Swallow\". Na tomto DVD je umístěn záznam koncertu ze sanfranciského Fillmoru, všechna hudební videa skupiny a několik interview s kapelou.\n\nV listopadu roku 2009 označil magazín \"NME\" album \"Fever To Tell\" za 5. nejlepší album desetiletí.\n\nDruhé studiové album s názvem \"Show Your Bones\" vyšlo 28. března 2006. Karen O v rozhovoru s webovým magazínem Drowned in Sound sdělila, že : „\"Show Your Bones\" je to, co se stane, když strčíte svůj prst do elektrické zásuvky“ a poděkovala „devítiletému zázračnému chlapci Drakovi Barrettovi za nahlédnutí“. První singl, „Gold Lion“, byl vydán 20. března 2006 a získal 18. místo v britské hitparádě Official UK Singles Chart. Podle kritika Leaha Greenblatta zní skladba \"Gold Lion\" velmi podobně jako píseň „No New Tale To Tell“ od britské alternativní skupiny Love and Rockets.\n\nV prosinci roku 2006 bylo album Show Your Bones označeno magazínem \"NME\" za druhé nejlepší album roku a skladba „Cheated Hearts“ byla jmenována 10. nejlepším songem. Časopis \"Rolling Stone\" album zahrnul na 44. místo v seznamu nejlepších alb roku 2006 a magazín \"Spin\" umístil na 31. místo čtyřiceti nejlepších alb roku.\n\nTřetí EP skupiny Yeah Yeah Yeahs vyšlo 24. července 2007. Zahrnuje 5 předtím nevydaných skladeb a krátkometrážní film natočený v GlassLands gallerii v Brooklynu. Skladby byly napsány v roce 2004 a během turné k albu Fever To Tell.\nAlbum \"It's Blitz!\" bylo vydáno v březnu roku 2009. Toto album se svým zvukem liší od předchozích alb, ale podle skupiny „zní stále jako Yeah Yeah Yeahs“. Album mělo oficiálně vyjít až 13. dubna, ale vzhledem k tomu, že již 22. února se nelegálně objevilo na internetu se nahrávací společnost rozhodla vydání alba posunout na dřívější datum, aby se zmírnily ztráty, který tento nelegální únik měl za následek. Album obsahuje tři singly: \"Zero\", \"Heads Will Roll\" a \"Skeletons\".\n\nAlbum \"It's Blitz!\" získalo ocenění jako druhé nejlepší album roku podle \"Spin Magazine\", třetí nejlepší album roku podle \"NME\" a zároveň skladba \"Zero\" byla oběma magazíny jmenována nejlepší rockovou skladbou roku.\n\n9. prosince 2011 oznámila Karen O, že s kapelou pracují na novém albu.\n\n14. ledna 2013 bylo prostřednictvím oficiální stránky kapely na Facebooku, že album nazvané \"Mosquito\" by mělo vyjít 16. dubna téhož roku.\n\nPrvní singl z alba, „Sacrilege“, byl vydán 25. února 2013.\n\nJejich hudební styl je mnohými popisováno následovně: „art-rockové trio hrající nabroušený post-punk, prostě na parket vhodnou raketu, která vám připomene kapely \"Blondie\" a \"Siouxsie and the Banshees\".“\n\nKromě vlastních koncertů po celém světě, Yeah Yeah Yeahs předskakovali takovým umělcům, jako jsou Björk, The White Stripes, The Strokes, Liars a Jon Spencer Blues Explosion.\n\nKapela byla jednou z prvních západních rockových kapel, která byla hlavní hvězdou čínského hudebního Modern Sky Festivalu konajícím se v Pekingu v roce 2007.\n\n5. dubna 2013 vystoupili v Late Show with David Letterman.\n\n\n"}
{"id": "889651", "url": "https://cs.wikipedia.org/wiki?curid=889651", "title": "Čamorové", "text": "Čamorové\n\nČamorové, také Chamorrové nebo Chamorové, jsou obyvatelé Mikronésie. Národ vznikl smišením původních austronéských obyvatel se Španěly a Filipínci. Hovoří vlastním jazykem chamorro, který v poslední době vytlačuje angličtina. Asi 65 000 Čamorů obývá Guam, dalších 20 000 Severní Mariany a 90 000 žije v USA (především Havaj a Kalifornie). Pro jejich tradiční kulturu jsou typické megalitické stavby zvané \"latte\". Od 16. století, kdy se staly Marianské ostrovy španělskou državou, vyznávají Čamorové katolicismus.\n\nPojmenování etnika pochází od slova \"čamuru\", označujícího tradiční náčelnickou vrstvu, což znělo Španělům podobně jako \"chamorro\" – holý (Mikronésané jsou méně ochlupení než běloši). \n\n"}
{"id": "889653", "url": "https://cs.wikipedia.org/wiki?curid=889653", "title": "Mistrovství Evropy v judu 2008", "text": "Mistrovství Evropy v judu 2008\n\nMistrovství Evropy se konalo v Pavilhão Atlântico v Lisabonu, Portugalsko, ve dnech 24.-26. dubna 2008.\n\n\n"}
{"id": "889654", "url": "https://cs.wikipedia.org/wiki?curid=889654", "title": "První vláda Menachema Begina", "text": "První vláda Menachema Begina\n\nPrvní vláda Menachema Begina, která byla v pořadí osmnáctou izraelskou vládou, byla vytvořena 20. července 1977 po květnových parlamentních volbách. V dějinách Izraele šlo o první pravicovou vládu. Sestávala ze stran Likud (krátce po volbách se její součástí stala strana Šlomcijon), Národní náboženská strana a Agudat Jisra'el. Členem vlády byl též nezařazený poslanec Moše Dajan (zvolen za opoziční Ma'arach a po přijetí vládního postu ze strany vyloučen).\n\nBegin si zpočátku k postu premiéra ponechal čtyři ministerská portfolia, zatímco vyjednával s Demokratickým hnutím za změnu (zkráceně Daš) o koaliční spolupráci. Jednání byla uzavřena v říjnu 1977, kdy se Daš stal součástí vlády a získal zmíněná čtyři portfolia plus post místopředsedy vlády pro svého předsedu Jigaela Jadina. Následující rok ale strana vládu opustila.\n\n"}
{"id": "889658", "url": "https://cs.wikipedia.org/wiki?curid=889658", "title": "Kateřina Šimáčková", "text": "Kateřina Šimáčková\n\nKateřina Šimáčková (* 23. října 1966 Brno) je česká právnička a od 7. srpna 2013 soudkyně Ústavního soudu, po dobu výkonu této funkce dočasně zproštěna funkce soudkyně Nejvyššího správního soudu.\n\nPo absolvování gymnázia v Brně vystudovala Právnickou fakultu Univerzity Jana Evangelisty Purkyně v Brně (dnešní Masarykova univerzita), kde v roce 2007 úspěšně obhájila dizertační práci na téma \"Daně a právní stát\". Dále absolvovala vzdělávací programy a kurzy se zaměřením především na lidská práva a politologii.\n\nV letech 1990 až 1993 působila a od roku 2001 opět působí na brněnské právnické fakultě jako odborná asistentka katedry ústavního práva a politologie. Na této fakultě také vyučuje kurzy ústavního práva, politologie, státovědy, lidských práv a mediálního práva.\n\nV roce 1992 byla asistentkou soudce Ústavního soudu ČSFR JUDr. Antonína Procházky a od roku 1994 advokátkou. Ve své advokátní praxi se zabývala především ústavním právem, ale i právem správním, finančním a některými oblastmi soukromého práva. V letech 2007–2009 působila jako členka Legislativní rady vlády.\n\nV letech 2008 až 2012 byla členkou Výboru pro výběr soudců Soudu pro veřejnou službu EU. V roce 2009 byla jmenována soudkyní Nejvyššího správního soudu, kde do roku 2013 působila. Od roku 2010 je také zástupkyní členky Evropské komise pro demokracii prostřednictvím práva (tzv. Benátské komise) za Českou republiku.\n\nVe čtvrtek 20. června 2013 dal Senát prezidentu republiky Miloši Zemanovi souhlas s jejím jmenováním soudkyní Ústavního soudu. Šimáčková byla ústavní soudkyní jmenována 7. srpna 2013.\n\nJde o autorku několika učebnic a mnoha článků a příspěvků především o tématech z oblasti ústavního práva, lidských práv a politologie.\n\nJejím manželem je dramatik a spisovatel Jiří Šimáček.\n\n"}
{"id": "889659", "url": "https://cs.wikipedia.org/wiki?curid=889659", "title": "Miguel Díaz-Canel", "text": "Miguel Díaz-Canel\n\nMiguel Díaz-Canel Bermúdez (* 20. dubna 1960 Placetas) je kubánský politik a současný prezident Kuby. Původní profesí byl elektroinženýr. Od roku 2003 je členem politbyra ÚV Komunistické strany Kuby, v letech 2009–2012 byl ministrem školství, pak místopředsedou vlády. V roce 2018 byl zvolen kubánským prezidentem, čímž skončila éra bratří Castrů – prezidentů Fidela Castra a Raúla Castra, která trvala nepřetržitě od roku 1959.\n\nNarodil se dne 20. dubna 1960 ve městě Placetas v provincii Villa Clara. Na univerzitě v Las Villas vystudoval elektrické inženýrství a do roku 1986 pracoval v kubánských ozbrojených silách, v nichž dosáhl hodnosti podplukovníka. Posléze působil v nejvyšších politických strukturách regionu Villa Clara, kde získal pověst pilně pracujícího a svědomitého úředníka.\n\nV roce 2003 se stal členem nejvyššího vedení Komunistické strany Kuby. V letech 2009–2012 byl ministrem pro vyšší vzdělávání, pak se stal místopředsedou kubánské vlády. Dne 24. února 2013 byl zvolen prvním viceprezidentem Státní rady a stal se tak pravděpodobným nástupcem kubánského prezidenta Raúla Castra – jeho nástupnictví bylo v roce 2013 potvrzeno i samotným Castrem v souvislosti s jeho ohlášeným odchodem z funkce prezidenta v roce 2018. Jako viceprezident reprezentoval Kubu na zahraničních cestách. Dne 19. dubna 2018 byl zvolen novým kubánským prezidentem, čímž se stal prvním vůdcem, který se přímo neúčastnil kubánské revoluce v roce 1959.\n\nDíaz-Canel bývá obvykle řazen ke konzervativním představitelům kubánského režimu (obrana režimu a kubánské revoluce, slib uzavření některých nezávislých médií, nedůvěra k některým evropským ambasádám), ale v jeho myšlení lze postřehnout i některé liberální názory (například obhajoba akademických svobod nebo blogerů kritických k režimu).\n"}
{"id": "889660", "url": "https://cs.wikipedia.org/wiki?curid=889660", "title": "Seznam lyonských biskupů a arcibiskupů", "text": "Seznam lyonských biskupů a arcibiskupů\n\nNásledující osoby byly biskupy a arcibiskupy v Lyonu:\n\n"}
{"id": "889661", "url": "https://cs.wikipedia.org/wiki?curid=889661", "title": "Franz Klein (ministr)", "text": "Franz Klein (ministr)\n\nFranz Klein (24. dubna 1854 Vídeň – 6. dubna 1926 Vídeň) byl rakousko-uherský, respektive předlitavský právní teoretik, vysokoškolský pedagog a politik, v letech 1905–1908 a znovu roku 1916 ministr spravedlnosti Předlitavska.\n\nVystudoval práva na Vídeňské univerzitě, kde v roce 1878 získal titul doktora práv. V roce 1873 složil soudcovské zkoušky, roku 1883 advokátské zkoušky. V období let 1878–1885 působil jako advokátní koncipient. Od roku 1885 vyučoval civilní procesní právo na Vídeňské univerzitě, kde později dosáhl titulu profesora. V roce 1891 přešel na ministerstvo spravedlnosti jako ministerský tajemník. Patřil zde k hlavním osobám při přípravě zákonů. V roce 1893 se podílel na předložení novel několika zákoníků předložených vládou do parlamentu.\n\nZapojil se i do politiky. V roce 1905 se stal členem Panské sněmovny. Vrchol jeho politické kariéry nastal na počátku 20. století, kdy se za druhé vlády Paula Gautsche stal ministrem spravedlnosti. Post si udržel i v následující vládě Konrada Hohenloheho a vládě Maxe Becka. Funkci zastával v období 1. ledna 1905 – 15. listopadu 1908. Podílel se na přijetí zásadních právních norem.\n\nDo předlitavské vlády se ještě krátce vrátil v roce 1916 ve druhé vládě Ernesta von Koerbera, opět jako ministr spravedlnosti (funkci držel jen po několik týdnů v období 31. října 1916 – 20. prosince 1916).\n\nPo zániku Rakouska-Uherska kandidoval v roce 1919 ve volbách do ústavodárného Národního shromáždění Německého Rakouska za stranu Bürgerliche Demokraten. O pouhých 60 hlasů mu ale zisk mandátu unikl. Roku 1919 byl rovněž členem rakouské delegace na jednání o Saint-Germainské mírové smlouvě.\n"}
{"id": "889663", "url": "https://cs.wikipedia.org/wiki?curid=889663", "title": "Franz Klein", "text": "Franz Klein\n\nJméno a příjmení Franz Klein má více nositelů:\n\n"}
{"id": "889665", "url": "https://cs.wikipedia.org/wiki?curid=889665", "title": "Katrán tatarský", "text": "Katrán tatarský\n\nKatrán tatarský (\"Crambe tataria\") je až 1 m vysoká rostlina která má při kvetení přirozeně kulovitý tvar. Vyrůstá roztroušeně v teplých otevřených stepích a v době kvetení, díky velkému množství bílých květů, vypadají při pohledu z dálky jako pasoucí se ovce. K podzimu se suché lodyhy s množstvím semen odlomí a silný vítr jejich chomáče roznáší po okolí, podobným rostlinám se říká stepní běžci.\n\nTento euroasijský hemikryptofyt roste v Panonské oblasti střední Evropy a v jihovýchodní Evropě a dále směrem na východ až po západ Sibiře. Je znám mimo České republiky z Rakouska, Slovenska, Maďarska, Srbska, Bulharska, Rumunska, Turecka, Ukrajiny a Ruska kde nejčastěji vyrůstá na bezlesých územích stepního charakteru.\n\nJeho severní hranice výskytu prochází právě ČR kde se omezeně vyskytuje v některých jižních oblastech Moravy. Nejčastěji vyrůstá na teplých a dostatečně osluněných stráních, mezích a úhorech převážně orientovaných k jihu. Někdy se nečekaně objeví v sadech, na vinicích nebo i sečených loukách. Pro spolehlivé vyklíčení semen požaduje stanoviště s částečně nezapojenou vegetaci (s narušeným drnem) a pro zdárný růst hluboké a pokud možno i vápnité, výživné půdy které jsou převážně suché. Těžiště jeho výskytu je v nižších pahorkatinách do 300 m n. m. Roste především v druhově bohatých xerotermních společenstvech svazů \"Festucion valesiacae\" a \"Bromion erecti\".\n\nTento druh je ohrožen hlavně špatným obhospodařováním půdy, kdy jeho lokality zarůstají hustou bylinnou vegetací nebo dřevinami. Jeho nejpočetnější populace se nacházejí v národní přírodní památce Dunajovické kopce, národní přírodní rezervaci Pouzdřanská step-Kolby a v přírodních rezervacích Hovoranské louky, Louky pod Kumstátem, Špice a Špidláky. Většiny těchto lokalit čítají stovky až tisíce jedinců.\n\nKatrán tatarský, poměrně stabilizovaný druh české flóry, je zařazen do soustavy chráněných území Natura 2000. Ve vyhlášce Ministerstva životního prostředí ČR č. 395/1992 Sb. ve znění vyhl. č. 175/2006 Sb. je vyhlášen za kriticky ohrožený druh (§ 1) a v Seznamu cévnatých rostlin květeny České republiky z roku 2012 je zařazen do kategorie mezi silně ohrožené druh (C2 r). Na Slovensku je ( katran tatársky) vyrůstající v nejjižnějších částech státu vyhodnocen jako kriticky ohrožený. Přísně je chráněn také v Maďarsku, Rumunsku a Srbsku.\n\nVytrvalá, ne však dlouhověká, téměř 1 metr vysoká rostlina s tlustým a dlouhým vícehlavým kořenem z kterého v trsu vyrůstají již od spodu bohatě rozvětvené lodyhy porostlé jednoduchými chlupy. Téměř dužnaté listy jsou dvoutvaré, ty v přízemní růžice mají řapíky, jejich čepele kosočtverečného až srdčitého tvaru jsou 2x až 3x dělené nebo jsou peřenodílné, barvu mají šedozelenou. Lodyžní listy jsou menší a méně členěné, směrem vzhůru se zmenšují.\n\nVelký počet drobných, vonných oboupohlavných květů na stopkách 2 až 4 mm dlouhých se skládá do velice hustých květenství vrcholových lat. Otevřený kalich je složen ze čtyř eliptických plátků sestavených do kříže vyrůstajících ve dvou kruzích. Korunu vytvářejí čtyři volné, podlouhlé až široce eliptické bílé plátky dlouhé asi 5 mm které střídají kališní plátky o délce cca 3 mm. Čtyřmocné tyčinky vyrůstající ve dvou kruzích, nitky čtyř vnějších delších jsou rozdvojené a pouze kratší rameno nese prašník. Semeník má dvě vajíčka, spodní je sterilní a horní plodné. Rostliny kvetou od dubna do června, pyl přenáší létající hmyz. Jsou výhradně cizosprašné, vlastní pyl blizny neopyluje, to je u druhu čeledě brukvovitých zvláštnosti.\n\nPlody jsou 8 mm dlouhé, dvoudílné, eliptické šešulky někdy nazývané nažky. Pouze v horním dílu obsahují po jednom kulatém semeni které je veliké v průměru 2,5 až 3 mm a obsahuje hodně oleje. Obvykle je schopno vyklíčit asi polovina semen. Rostliny dobře snášejí stepní požáry, semenům většinou neublíží a ta pro vyklíčení snáze naleznou holou, nezarostlou půdu.\n\nRozmnožuje se generativně semeny. Po dozrání semen lodyhy usychají, odlamují se od kořenů a jsou roznášeny větrem po širokém okolí a semena přitom postupně vypadávají. Rostlinám takto rozšiřujícím svá semena se říká stepní běžci.\n\nKlíčení semen probíhá již na podzim nebo až na jaře. Mladé rostlinky se vyvíjejí velmi pomalu, v květnu má semenáček jeden skromně dělený list dlouhý jen cca 10 cm. Dvouletá rostlina má obvykle dva listy o délce do 30 cm, další roky již může mít růžice 3 a více listů. Postupně se počet a velikost listů zvyšuje stejně jako průměr růžice, současně mohutní i kořen. Přibližně v 5 až 7 létech začíná rostlina kvést, hodně záleží na místních podmínkách. Kvetoucí rostliny nemají téměř žádné listy, vyjma někdy se vyskytujících nových postranních přízemních růžic, zato jejich bohatě větvené květonosné lodyhy jsou obsypány květy v mnohačetných květenstvích.\n\nPřestože je katrán tatarský považován za vytrvalou rostlinu, v přírodních podmínkách ČR však jen malý počet (okolo 10 %) vykvetlých rostlin přežívá do dalšího roku. Následkem vlhkého počasí v zimním období kořenové krčky původních růstových vrcholů a obnovovací pupeny podléhají hnilobě. Rostliny které s úspěchem přežijí vlhké zimní období zakládají jednu nebo více růžic s drobnými listy po stranách kořene a rostlina pak v některém následném roce opět vykvete, opakovaná květenství jsou menší. V jihovýchodní Evropě se mladých listů a dužnatých kořenů používá do salátů, proto se tam občas i katrán tatarský za tímto účelem pěstuje.\n\n \n"}
{"id": "889669", "url": "https://cs.wikipedia.org/wiki?curid=889669", "title": "Franz Steindachner", "text": "Franz Steindachner\n\nDr. Franz Steindachner, dvorní rada (11. listopadu 1834 Vídeň - 10. prosince 1919, tamtéž) byl rakouský zoolog a ichtyolog.\n\nSteindachner zpočátku studoval ve Vídni práva, než v roce 1856 na doporučení svého profesora a přítele rakouského paleontologa Eduarda Suesse (1831 - 1914) a díky své vrozené tendenci a pozitivnímu vztahu k vědě brzy začal navštěvoval přednášky profesorů Carla Josepha Hyrtla, Eduarda Fenzla, Franze Ungera a Rudolfa Knera. Ještě jako asistent a posluchač studia geologie a paleontologie se nechal přesvědčit a inspirovat ke studiu ichtyologie. Začal se zabývat studiem fosilních ryb z vídeňské pánve a také publikoval svou první práci.\n\nNa základě jeho vynikající práce, mu bylo v roce 1860 nabídnuto vedení sbírek sekce ryb v Přírodovědném muzeu ve Vídni. Místo přijal a v témže roce byl jmenován. Svěřena mu byla správa těchto sbírek, která byla od smrti Jana Jakoba Heckela (1790–1857) neobsazena.\nNásledující rok, poté, co museum opustil Leopold Fitzinger, převzal také správu sbírek obojživelníků a plazů.\n\nPrvní vědecké výpravy k rozšíření sbírek vedly Steindachnera do Španělska, Portugalska, na Kanárské ostrovy a do Senegalu.\n\nMezi roky 1859 a 1868 Steindachner publikoval 55 ichtyologických děl v celkovém objemu téměř 900 stran, čímž se stal jednou z nejuznávanějších ichtyologických vědeckých osobností. Rostoucí Steindachnerova reputace jako ichtyologa, měla v roce 1868 za následek pozvání Louisem Agassizem (1807–1873) získat místo v Muzeu srovnávací zoologie na Harvardově univerzitě. Steindachner se v letech 1871–1872 zúčastnil expedice Hassler.\n\nV roce 1874 se vrátil do Vídně na Naturhistorisches Museum, a v roce 1887 zde byl jmenován ředitelem oddělení zoologie. V roce 1898 byl povýšen a jmenován ředitelem celého muzea. Od 1875 se stal členem vídeňské Akademie věd.\n\nV průběhu své kariéry často cestoval. V roce 1890 vedl Rakousko-Uherskou podmořskou expedice ve východním Středomoří, dále vedl výzkumné cesty v Jaderském a Rudém moři, na Kanárských ostrovech, v Latinské Americe, aj. V roce 1892 se stal členem německé akademie věd \"Leopoldina\".\n\nVe svých zoologických studiích, byly předmětem jeho zájmu hlavně systematická a faunistická hlediska.\n\nV oblasti taxonomie nesou jeho jméno následující rybí rody:\n\nMezi jeho známější díla v oblasti ichtyologie jsou:\nZ oblasti herpetologie vydal:\n\n"}
{"id": "889671", "url": "https://cs.wikipedia.org/wiki?curid=889671", "title": "Kostel svatého Blažeje (Žerotín)", "text": "Kostel svatého Blažeje (Žerotín)\n\nKostel svatého Blažeje je pozdně barokní římskokatolický poutní kostelík v lokalitě Pacov u Žerotína. U kostela se nachází studna s barokním čtvercovým altánem s baldachýnem, jejíž léčivý pramen měl být podle jedné z místních pověstí důvodem pro vystavění kostela. Kostel byl vybudován v druhé polovině 17. století a přestavěn kolem roku 1800. Celá samota je památkově chráněna.\n\nFiliální kostel zasvěcený svatému Blažejovi je prostá, jednolodní orientovaná omítnutá stavba z lámané opuky bez ozdob. Má obdélníkový půdorys se seseknutými rohy kněžiště. Vnitřní prostory mají křížové klenutí tvořené třemi poli, které spočívají na dórských pilastrech. Rozměry vnitřních prostor jsou 13 na 6 metrů.\n\nKostelní lavice z 18. století byly kvalitně vykládané. Na hlavních dveřích spočíval 52 centimetrů dlouhý zámek, který byl velmi kvalitní prací z 18. století a v jehož prolamovaném štítku se nacházel rakouský orel. V roce 2001 byl interiér nezvěstný díky krádežím nebo poničený.\n\nNad vyvěrajícím pramenem studánky zvaným Poklad byl postaven barokní čtvercový altán s baldachýnem.\nSamota kromě kostelíka čítá ještě obytné doprovodné stavby.\nNa nejstarší historii kostela svatého Blažeje a jeho založení odkazují některé dochované lidové pověsti.\n\nVáclav Beneš Třebízský zachytil některé pověsti, které se váží k Pacovu a jeho okolí. Jedna vypráví o tom, že synovi hraběte Jiřího Adama II. Martinice ze Smečna uvízla v krku rybí kost a zachránila ho až voda ze zdejší studánky. Napil se jí, kýchl a z krku mu kost vyskočila. Lidovou sbírku na postavení sochy svatého Blažeje, ochránce nemocí hrdelních, hrabě doplnil a na místě kříže, který ještě roku 1680 připomínal zaniklou vesnici Pacov, pak jako dík nechal postavit kostel svatého Blažeje.\n\nJiná pověst zachycená Rudolfem Tschornem vypráví o lakomém mlynáři, který žil na pacovském mlýně v průběhu třicetileté války. Zatímco Švédové plenili okolní vesnice, klášter i hrad, mlynář Pacovák vnikl v převleku do sklepení kláštera a odnesl zlatý poklad klarisek. Bohatý a zlý mlynář si chtěl koupit obdiv a chválu a tak v době, kdy všude hořely vesnice, předměstí, kostely i kláštery, nechal vystavět u studánky kostelík. Kromě syna dědice měl jedinou dceru Blaženu, kostel tak dostal jméno \"svatý Blažej\". Dceru mlynář přislíbil panu Sokolovi z Mor se sídlem ve Slavětíně, ten ale, poslední svého rodu a věrný nekatolík, odešel ze země, kde byl zatčen a carskými mu byl zabaven majetek. Do Čech se vrátil jako důstojník v saském vojsku a dcera byla natěšená na sňatek s pánem ze Slavětína, který jí otec sliboval v novém kostelíku. Jenže to se nezmínil, že půjde o jiného pána, Papasana z Mirndolu. Starý Protiva, hodný a soucitný pacovský sedlák svému jménu navzdory, o jejím trápení věděl a doufal, že přeruší svatbu tím, že naplní oltářní svíci střelným prachem a ta vybouchne. Na to se ale bohužel přišlo a kněz je navzdory vyhrocené situaci oddal. Nakonec ale nikoho nic dobrého nečekalo. Ženich zemřel brzy po svatbě, Blažena se vrátila do mlýna, který ale vyhořel a v jeho troskách později zemřel starý osamělý mlynář na mor. Syn se někde potuloval, někdo říkal, že se snad stal poustevníkem, dcera klariskou v Praze. A z vesničky Pacov nezbylo ani pár zdí, do kterých by se mohl někdo vrátit, celá lehla popelem. Ukradený poklad tak místo očekávaného štěstí, chvály a obdivu přinesl pouze neštěstí a zkázu.\n\nDruhá verze příběhu z roku 1875 zachycená Třebízským v jeho povídce se liší v detailech. Švédové během třicetileté války přepadli obec Pacov a mlynář z tamějšího mlýnu zvaného Pacov či Pacovák je poslal dobýt hrad Žerotín, jehož poklad ale sám z hradního sklepení později potají odcizil. Švédové zničili celou obec Pacov, mlynáře a jeho rodinu ale zachránil rytíř Adam Sokol z Mor. Ten se tou dobou tajně vrátil do svého kraje, když předtím musel po Bílé hoře uprchnout ze země. Za záchranu mu slíbil mlynář dceru Blaženku za ženu a jako dík Bohu nechal vystavět právě pacovský \"kostelík svatého Blažeje\". Když se ale rytíř vrátil pro svou snoubenku, zjistil, že její otec porušil slib a ona už je zadaná cizáckému velmoži, žoldnéři Papazonimu. Rytíř se pak toulal nešťastný jako psanec. Při těch cestách se pak setkal se svým přítelem, starým Protivou, s kterým se ukrývali v chatrči ve strži. Když přišla svatba, Protiva převlečený za poustevníka naplnil velkou svíci střelným prachem, ale kostelník to při zapálení zjistil a výbuch byl překažen. Svatba tak proběhla a Papazoni si Blaženku odvezl na Slavětín. Papazoni ale brzy na to zemřel, lakotného mlynáře skolil mor a Blaženka vstoupila do řádu klarisek.\n\nPodle lidového vyprávění vytéká léčivý pramen studánky zvaný \"Poklad\", díky kterému podle jedné verze vznikl i samotný kostelík, přímo zpod oltáře kostela, kde jsou také ukryty zasypané krypty naplněné poklady včetně zlaté kvočny se dvanácti kuřaty.\n\nStudánku navštěvují v současnosti často senzibilové. Ti objevili pomocí virgulí několik pramenů: pod Bílým vrchem, v poli mezi kostelem a nedalekou vsí Úherce a ve skalách nedaleko Pacova. Voda má údajně velmi pozitivní účinek na horní cesty dýchací a údajně obsahuje dvojmocný zinek. Lidé si často chodí vodu nabírat.\n\nPodle jiných léčí studánka oční nemoci a nebo obtíže spojené s lidskou psychikou, jako je trudomyslnost, deprese či neklid a špatná nálada. Někteří lidé přisuzují tyto účinky nedalekému chrámu v Panenském Týnci.\n\nKostel byl postaven v druhé polovině 17. století a více než po sto letech, okolo roku 1800 přestavěn. Oprava kostela proběhla roku 1932 a po ní zůstalo v jeho okolí velká spousta stavebního materiálu a sutě.\n\nV roce 1989 koupil kostel společně s doprovodnými stavbami od Vladimíra Lukšíka Miroslav Janda, který se začal o objekty starat. O záměru koupit usedlost přitom řekl panu Lukšíkovi už ve svých 16 letech, což mu nakonec osud splnil. Po koupi vyvezl padesát tater a 70 avií stavebního odpadu a vysekal pozemek zarostlý bezinkami a kopřivami. Do roku 1992 opravil usedlost se záměrem vytvořit a provozovat v ní motorest. Od té doby se ale do doprovodných objektů začali stahovat zloději a jenom mezi lety 1992 a 2001 byly tyto objekty osmnáctkrát vykradeny. Zařízení hospody zmizelo úplně a z podnikatelského záměru sešlo.\n\nVykrádán byl také samotný kostel a ačkoliv například v roce 2001 vypadal z venku velice zachovale, uvnitř už bylo ukradeno vše, co šlo. Ukradené byly obrazy nebo historická kování, poničená byla okna i vrata. Vrata byla zahrazena traverzami. Majitel přitom ještě pamatoval dobu, kdy byl kostel funkční a vybavený církevními předměty, obrazy a oltářem s otáčecí plošinkou se soškou svatého.\n\n"}
{"id": "889673", "url": "https://cs.wikipedia.org/wiki?curid=889673", "title": "Povodí Doubravy", "text": "Povodí Doubravy\n\nPovodí Doubravy je povodí řeky 2. řádu a je součástí povodí Labe. Tvoří je oblast, ze které do řeky Doubravy přitéká voda buď přímo nebo prostřednictvím jejich přítoků. Jeho hranici tvoří rozvodí se sousedními povodími. Na jihu je to povodí Sázavy, na východě povodí Chrudimky a na západě a severu povodí menších přítoků Labe. Nejvyšším bodem povodí je s nadmořskou výškou 803 m Kamenný vrch v Žďárských vrších. Rozloha povodí je 592,4 km² a nachází se zcela na území Česka.\n\nNa území Česka se správou povodí zabývá státní podnik Povodí Labe, závod Pardubice, provozní středisko Čáslav. \n\n"}
{"id": "889682", "url": "https://cs.wikipedia.org/wiki?curid=889682", "title": "Úmoří Černého moře", "text": "Úmoří Černého moře\n\nÚmoří Černého moře patří k hlavním úmořím na rozhraní Evropy a Asie a je součástí úmoří Atlantského oceánu. Tvoří je oblast, ze které do Černého moře přitéká voda buď přímo nebo prostřednictvím jeho přítoků. Jeho hranici tvoří rozvodí se sousedními úmořími. Na jihu je to úmoří Jaderského moře, úmoří Egejského moře, úmoří Marmarského moře, úmoří Středozemního moře, úmoří Perského zálivu a také bezodtoká povodí v Turecku, na západě úmoří Severního moře, na severu úmoří Baltského moře a úmoří Azovského moře, na východě povodí Kaspického moře. Nejvyšším bodem úmoří je s nadmořskou výškou 5201 m Šchara na Kavkaze.\n"}
{"id": "889688", "url": "https://cs.wikipedia.org/wiki?curid=889688", "title": "Mónica Puigová", "text": "Mónica Puigová\n\nMónica Puigová, celým jménem Mónica Puig Marchán, (* 27. září 1993 San Juan) je portorická profesionální tenistka a olympijská vítězka z ženské dvouhry Her XXXI. letní olympiády, čímž se stala prvním sportovcem reprezentujícím Portoriko, který získal zlatou olympijskou medaili. Ve své dosavadní kariéře na okruhu WTA Tour vyhrála v květnu 2014 turnaj na štrasburské antuce. V rámci okruhu ITF získala šest titulů ve dvouhře.\n\nNa žebříčku WTA byla ve dvouhře nejvýše klasifikována v září 2016 na 27. místě a ve čtyřhře pak v květnu 2015 na 210. místě.\n\nV portorickém fedcupovém týmu debutovala v roce 2008 utkáním základního bloku 1. skupiny Americké zóny proti Paraguyai, v němž s Marií-Angelou Ferreirovou vyhrála čtyřhru. Do roku 2019 v soutěži nastoupila k dvaceti pěti mezistátním utkáním s bilancí 19–5 ve dvouhře a 8–7 ve čtyřhře.\n\nV roce 2010 získala zlatou medaili ve dvouhře na portorických Středoamerických a karibských hrách, když v boji o titul porazila Venezualanku Adrianu Pérezovou. Na Letních olympijské hry mládeže v Singapuru vypadla jako druhá nasazená již v prvním kole s Čeng Saj-saj ve dvou setech.\n\nV juniorské kategorii si zahrála dvakrát singlové finále Grand Slamu. Na Australian Open 2011 byla nad její síly belgická juniorka An-Sophie Mestachová, jíž podlehla ve dvou setech. Na pařížské antuce French Open 2011 ji v boji o titul přehrála Tunisanka Ons Jabeurová.\n\nNa Panamerických hrách 2011 konaných v Mexiku vybojovala stříbrný kov, když ve finále nestačila na Američanku Irinu Falconiovou.\n\nV říjnu 2012 nejdříve zvítězila na turnaji ITF s dotací 50 000 dolarů ve francouzském Joué-lès-Tours, kde v úvodním kole vyřadila nejvýše nasazenou Rusku Alexandru Panovovou. Ve finále přehrála Portugalku Marii João Köhlerovou. O čtrnáct dní později si připsla premiérový titul z události ITF s nejvyšší dotací 100 000 dolarů v Poitiers, když na ni ve finálovém zápase nestačila ruská hráčka Jelena Vesninová.\n\nV tomto roce se poprvé dostala do druhé stovky žebříčku.\n\nNa Portugal Open na přelomu dubna a května se dostala do hlavní soutěže jako lucky loser a dokázala v prvním kole porazit osmou nasazenou Julii Görgesovou a ve druhém vyřadit bývalou vítězku French Open Francescu Schiavoneovou. Až ve čtvrtfinále ji vyřadila Carla Suárezová Navarrová.\n\nDařilo se jí také na grandslamových turnajích. Na French Open vyřadila v prvním kolem jedenáctou nasazenou Naděždu Petrovovou. Její cestu turnajem zastavila opět Suárezová Navarrová ve třetím kole. Na následujícím Grand Slamu ve Wimbledonu dosáhla největšího vítězství kariéry, když vyřadila v prvním kole turnajovou pětku Saru Erraniovou. Na turnaji došla až do čtvrtého kola, kde podlehla Sloane Stephensové ve třech setech.\n\nRok 2013 zakončila na 56. místě žebříčku.\n\nV květnu 2014 vybojovala premiérovou turnajovou trofej na okruhu WTA Tour, když na antukovém Internationaux de Strasbourg vyhrála soutěž dvouhry. Ve finále přehrála Španělku Silvii Solerovou Espinosovou.\n\nDo debutového ročníku soutěže vycházejících hvězd na Turnaji mistryň splnila kvalifikační kritéria a fanoušci ji následně zvolili jako jednu ze čtyř účastnic. V základní skupině vyhrála všechny tři zápasy nad Zarinou Dijasovou, Shelby Rogersovou i Čeng Saj-saj, kterou poté opět přehrála ve finále.\n\nNa začátku sezony 2015 se jí podařilo projít do druhého kola Australian Open a v únoru do semifinále turnaje v Pattaye a do čtvrtfinále turnaje v Acapulcu, kde ve druhém kole porazila druhou nasazenou Saru Erraniovou. V dubnu se do čtvrtfinále probojovala také v Bogotě.\n\nPo nepodařené obhajobě ve Štrasburku a sérii vypadnutí v prvních kolech dalších turnajů klesla v žebříčku WTA na konec první stovky. V červenci reprezentovala Portoriko na Panamerických hrách v kanadském Torontu, kde vybojovala bronzovou medaili. Sezónu zakončila na 91. místě žebříčku WTA.\n\nNa začátku sezóny se probojovala do finále turnaje kategorie Premier v Sydney, kde ovšem hladce prohrála se Světlanou Kuzněcovovou. Na následujícím Australian Open na úvod ztratila jen tři gamy proti Polce Magdě Linetteové. Ve druhém kole sehrála dramatickou bitvu proti české kvalifikantce a 114. hráčce žebříčku Kristýně Plíškové, v níž odvrátila pět mečbolů. Po výhře 9–7 v rozhodující sadě poprvé prošla do třetí fáze melbournského grandslamu. V ní nestačila na další polskou tenistku, čtvrtou nasazenou Agnieszku Radwańskou, která jí uštědřila „kanára“.\n\nV antukové části sezóny sice nikdy neprohrála první zápas na turnaji, ale nikdy do roku 2016 nepřešla třetí kolo. Ve čtvrtfinále J&T Banka Prague Open nestačila na nejvýše nasazenou Světlanu Kuzněcovovou ve třech setech. Na grandslamovém Roland Garros v Paříži se probojovala do třetího kola, kde ji porazila Američanka Madison Keysová.\n\nVýkonostní vzestup potvrdila na začátku travnaté části sezóny, když si dvakrát zahrála semifinále. Na AEGON Open Nottingham v něm jako čtvrtá nasazená uhrála čtyři gamy na turnajovou jedničku Karolínu Plíškovou. Následující týden dohrála mezi poslední čtveřicí na eastbournském AEGON International, kde prošla do hlavní soutěže z kvalifikace. V boji o finálový duel byla nad její síly pozdější vítězka Dominika Cibulková, jíž odebrala tři hry. Po turnaji postoupila na nové žebříčkové maximum, když figurovala na 36. místě. Ve Wimbledonu dohrála v úvodním kole, v němž ji zdolala šestnáctá nasazená Britka Johanna Kontaová.\n\nV srpnové ženské dvouhře na Hrách XXXI. letní olympiády v Riu de Janeiru startovala jako světová čtyřiatřicítka. Na úvod porazila slovinskou hráčku Polonu Hercogovou. Totožným skóre zdolala i další soupeřku, Rusku Anastasiji Pavljučenkovovou, jež v turnaji figurovala jako čtrnáctá nasazená. Ve třetím kole pak deklasovala třetí nasazenou Garbiñe Muguruzaovou ze Španělska. Ve čtvrtfinále ji po shodném výsledku nezastavila ani Němka Laura Siegemundová. Postup do bojů o medaile komentovala slovy: „\"Chci hrát o zlatou medaili, to je můj cíl. Budu se snažit pro to udělat maximum\",“ uvedla, když přitom cestou do semifinále neztratila žádný set. V něm ji čekala česká jednička a turnajová jedenáctka Petra Kvitová, kterou v prvním vzájemném střetnutí dokázala přehrát po divokém třísetovém průběhu.\n\nVe finále olympijského turnaje si Mónica Puigová za 2:09 hodin připsala překvapivé vítězství nad německou světovou dvojkou Angelique Kerberovou po třísetovém průběhu. Stala se tak historicky prvním sportovcem reprezentujícím Portoriko, jenž vybojoval olympijské zlato.\n\nPo olympiádě vynechala severoamerické turnaje Western & Southern Open a Connecticut Open. Ve dvouhře US Open startovala z pozice poslední nasazené. Na turnaji vypadla, stejně jako ve Wimbledonu, již v úvodním kole, když ve dvou setech prohrála s Čeng Saj-saj z Číny. V srpnu se stala hráčkou měsíce na okruhu WTA Tour. Poražena v prvních zápasech skončila na zářijovém Wuhan Open i říjnovém China Open, když ve Wu-chanu nestačila na Robertu Vinciovou a v Pekingu uhrála jen dva gamy na Yaninu Wickmayerovou.\n\nZa začátku roku nedokázala obhájit finálovou účast na Apia International Sydney ani třetí kolo na Australian Open a v žebříčku se propadla zpět do čtvrté desítky.\n\nV žebříčku dále klesala. Až po střídání koučů se jí začalo dařit, když na březnovém Miami Open a opět na čínském Wuhan Open ve třech setech porazila Carolinu Wozniackou.\n\nNa jaře se dostala zpět do šesté desítky žebříčku WTA, když na Volvo Car Open v Charlestonu postupně porazila Arynu Sabalenkovou a Danielu Collinsovou.\n\nNarodila se kubánskému otci Josému Puigovi a portorikánské matce Astrid Marchánové. Prarodiče z otcovy strany jsou Španělé a pocházejí z Katalánska. S tenisem začala v šesti letech a trénoval ji otec.\n\n"}
{"id": "889695", "url": "https://cs.wikipedia.org/wiki?curid=889695", "title": "Spline", "text": "Spline\n\nSpline (/splajn/ z angličtiny, též spline křivka či neformálně „\"splajna\"“) je:\nV matematice, zejména oborech matematické analýzy a numerických metod polynomická funkce definovaná po intervalech tak, aby byla dostatečně jemná, dobře reprezentovala cílovou křivku na hranicích intervalů byla pokud možno spojitá popř. i derivovatelná.\n\nV počítačové grafice je spline aproximace křivky (již ne nezbytně polynomiální), která může být pro svou grafickou reprezentaci definovaná spojitou množinou souřadnic bodů, jimiž má procházet („multi-line“). Zde je taktéž požadavkem dostatečná jemnost pro dojem spojitosti, daná dostatečným počtem vypočítaných bodů.\n\n"}
{"id": "889697", "url": "https://cs.wikipedia.org/wiki?curid=889697", "title": "Zeman (příjmení)", "text": "Zeman (příjmení)\n\nPříjmení Zeman (Zemanová) mělo k roku 2011 v Česku 18 015 osob. Podobné příjmení \"Zemánek\" (Zemánková) pak mělo 3 414 nositelů.\n\n\n\n\n"}
{"id": "889701", "url": "https://cs.wikipedia.org/wiki?curid=889701", "title": "Kumaka", "text": "Kumaka\n\nKumaka je vesnicí v Guyaně v regionu East Berbice-Corentyne. Leží na horním toku řeky Essequibo a je zcela obklopena tropickým deštným pralesem. Nachází se v nadmořské výšce 105 m n. m. V roce 2007 tamní populace čítala 2190 obyvatel.\n"}
{"id": "889702", "url": "https://cs.wikipedia.org/wiki?curid=889702", "title": "Wel te Vreeden", "text": "Wel te Vreeden\n\nWel te Vreeden (neboli také New Ground Village) je obcí v East Berbice-Corentyne regionu v Guyaně při řece Canje. Leží 32 kilometrů od Corrivertonu.\n"}
{"id": "889703", "url": "https://cs.wikipedia.org/wiki?curid=889703", "title": "Valdemar Horváth", "text": "Valdemar Horváth\n\nValdemar Horváth (* 6. listopadu 1966 Trnava) je trenér a bývalý profesionální fotbalista, který pochází ze Slovenska a usadil se v České republice, jejímž je občanem.\n\nZačínal v Sučanech, dále působil v Dukle Banská Bystrica a VTJ Slaný. V české lize hrál za FC Petra Drnovice. V české lize nastoupil ve 27 utkáních. Ve druhé české lize hrál za SK Chrudim a SK Prostějov, nastoupil v 99 utkáních a dal 6 gólů.\nPo skončení hráčské kariéry se stal trenérem. Začínal ještě jako hráč v Prostějově, v roce 2000 se přesunul k dorostencům Sigmy Olomouc. Poté působil ve Vyškově, kde byl devět let šéftrenérem mládeže v klubu MFK Vyškov a zároveň učitelem na ZŠ Purkyňova. V letech 2016–2017 byl trenérem v Regionální fotbalové akademii Jihomoravského kraje. Od 1. července 2017 je šéftrenérem mládeže v FC Zbrojovka Brno (v této pozici nahradil Luďka Zajíce).\n\n"}
{"id": "889705", "url": "https://cs.wikipedia.org/wiki?curid=889705", "title": "Řeka Canje (Guyana)", "text": "Řeka Canje (Guyana)\n\nŘeka Canje se nalézá v Guyaně, je hlavním přítokem řeky Berbice.\n\nHolandští kolonisté založili při řece osadu s názvem Concordia Post. V roce 1763 tam začala vzpoura otroků na dvou plantážích.\n\nŘeka Canje dodává vodu pro Guyanskou cukrovou kooperaci.\n\nKanál Torani je 19 km dlouhý a spojuje řeky Canje a Berbice.\n"}
{"id": "889707", "url": "https://cs.wikipedia.org/wiki?curid=889707", "title": "Petr Hruška (fotbalista)", "text": "Petr Hruška (fotbalista)\n\nPetr Hruška (* 5. července 1968) je bývalý český fotbalista, záložník.\n\nV české lize hrál za FC Petra Drnovice, SK Dynamo České Budějovice, FK Teplice a FK Jablonec. V československé a české lize nastoupil ve 177 utkáních a dal 14 gólů. Ve druhé lize nastoupil za České Budějovice v 17 utkáních a dal 1 gól.\n"}
{"id": "889710", "url": "https://cs.wikipedia.org/wiki?curid=889710", "title": "José Carlos Mariátegui", "text": "José Carlos Mariátegui\n\nJosé Carlos Mariátegui La Chira (14. června 1894 – 16. dubna 1930) byl peruánský novinář, politik a politický filozof.\n\nByl představitelem marxismu a měl silný vliv na vývoj celé jihoamerické levice, a to především svým spisem \"7 ensayos de Interpretación de la Realidad Peruana\" z roku 1928. Ve stejném roce patřil k zakladatelům \"Partido Socialista del Perú\" (která se později přejmenovala na \"Partido Comunista Peruano\"), jejímž se stal prvním generálním tajemníkem. Roku 1926 založil časopis \"Amauta\". Přišel s vlivnou koncepcí, že latinskoamerická levice nemůže slepě přejímat evropské teoretické vzorce, a že socialistická revoluce vyvře v této oblasti ze specifických místních podmínek a bude úzce souviset s bojem za práva původních obyvatel („indiánů“), kteří podle něj přirozeně inklinují ke komunitarismu, který býval typický pro jejich kulturu. Zemřel v 35 letech.\n\n"}
{"id": "889712", "url": "https://cs.wikipedia.org/wiki?curid=889712", "title": "Nižyn", "text": "Nižyn\n\nNižyn (, – \"Něžin\") je město v Černihivské oblasti na Ukrajině. Leží na řece Oster přibližně 150 kilometrů na severovýchod od Kyjeva. V roce 2011 mělo zhruba 74 tisíc obyvatel.\n\nPrvní písemná zmínka o městě pochází z roku 1078, tehdy se jmenovalo \"Uněněž\". V roce 1625 udělil král Zikmund III. Vasa Nižynu magdeburské právo a znak se svatým Jiřím. Roku 1648 město dobyl Bohdan Chmelnický a po podepsání Andrusovského příměří bylo připojeno k Rusku. V roce 1805 založil kníže Ilja Bezborodko lyceum (od roku 1998 Nižynská státní univerzita), kde studoval Nikolaj Vasiljevič Gogol, který má ve městě pomník a muzeum. Nižyn byl také významným centrem chasidismu, zdejší židovská komunita byla vyhlazena za druhé světové války. Město a jeho okolí je vyhlášeno pěstováním zeleniny (okurky, rajčata, dýně, melouny), nachází se zde velká konzervárna. Významným průmyslovým závodem je také NVK Progres, zabývající se výrobou optických přístrojů. Město má množství historických památek, jako je barokní chrám svatého Mikuláše nebo nejstarší zachovaná poštovní stanice na Ukrajině.\n\n\n\n"}
{"id": "889715", "url": "https://cs.wikipedia.org/wiki?curid=889715", "title": "Petr Hlavsa", "text": "Petr Hlavsa\n\nPetr Hlavsa (* 22. března 1974) je bývalý český fotbalista, záložník.\n\nV české lize hrál za Bohemians Praha a FC Viktoria Plzeň. Nastoupil ve 22 ligových utkáních a dal 1 gól. Ve druhé lize hrál i za SC Xaverov Horní Počernice a FK Mladá Boleslav, nastoupil ve 39 utkáních a dal 3 góly.výborný ofenzivní záložník s vynikajicí kopací technikou.\n\n"}
{"id": "889721", "url": "https://cs.wikipedia.org/wiki?curid=889721", "title": "Marian Bedrich", "text": "Marian Bedrich\n\nMarian Bedrich (* 19. prosince 1965) je bývalý český fotbalista. Po skončení aktivní kariéry působí jako trenér.\n\nV české lize hrál za FC Svit Zlín. V české lize nastoupil v 8 utkáních. Hrál ze reprezentaci do 21 let. Ve druhé lize hrál za Opavu.\n"}
{"id": "889725", "url": "https://cs.wikipedia.org/wiki?curid=889725", "title": "Patrick Deville", "text": "Patrick Deville\n\nPatrick Deville (* 14. prosince 1957) je francouzský spisovatel.\n\nPo studiu srovnávací literatury a filozofie na nantské univerzitě, Patrick Deville pracoval na Středním východu a v Africe. V 90. letech navštívil Kubu, a Uruguay.\n\nV roce 1996 založil « prix de la jeune littérature latino-américaine » a revue \"Meet\" (\"Maison des écrivains étrangers et des traducteurs\", česky \"Dům zahraničních spisovatelů a překladatelů\") v Saint-Nazaire, kde působí jako redaktor..\n\nV roce 2011 vyhlásila redakce magazínu Lire jeho román \"Kampuchéa\" nejlepším francouzským románem roku. \n\nV roce 2012 byl jeho román \"Peste et Choléra\" (podle života bakteriologa Alexandra Yersina) oceněn prix du roman Fnac a prix Femina \n\nJeho knihy vycházejí i mimo Francii.\n\n\n"}
{"id": "889730", "url": "https://cs.wikipedia.org/wiki?curid=889730", "title": "Leopold von Auersperg", "text": "Leopold von Auersperg\n\nLeopold von Auersperg (16. května 1855 Budapešť – 23. února 1918 Baden) byl rakousko-uherský, respektive předlitavský státní úředník a politik, v letech 1905–1906 ministr obchodu Předlitavska, v letech 1906–1907 ministr zemědělství Předlitavska.\n\nV roce 1886 se stal okresním hejtmanem v Lilienfeldu. V této funkci umožnil v roce 1888 konání sjezdu sociálně demokratické strany. Od roku 1890 byl okresním hejtmanem v Badenu. V roce 1905 přešel na ministerstvo obchodu, kde zastával post sekčního šéfa.\n\nVrchol jeho politické kariéry nastal na počátku 20. století, kdy se za druhé vlády Paula Gautsche stal dodatečně ministrem obchodu jako provizorní správce tohoto rezortu. Post si udržel i v následující vládě Konrada Hohenloheho. Funkci zastával v období 11. září 1905 – 28. května 1906. V další vládě Maxe Becka byl od 2. června 1906 do 9. listopadu 1907 ministrem zemědělství. Ve funkci ministra ustavil veterinární poradní sbor, ale dostal se kvůli tomu do konfliktu s vedením města Vídně.\n\nV roce 1907 se stal členem Panské sněmovny. Zastával funkci prezidenta pojišťovny soukromých úředníků a zbrojovky a hutí ve městě Enzesfeld.\n"}
{"id": "889733", "url": "https://cs.wikipedia.org/wiki?curid=889733", "title": "Gorki Águila", "text": "Gorki Águila\n\nGorki Águila (* 11. listopadu 1968, Havana, Kuba) je kubánský punkrockový hudebník, frontman skupiny Porno para Ricardo. Skupina zpočátku mohla hrát bez omezení, postupně ale sílil její protirežimní charakter. Poté, co byl Gorki Águila vězněn, se stal disidentem a otevřeným kritikem komunistického zřízení Kuby i jejích představitelů.\n\nÁguila byl uvězněn v roce 2003 v souvislosti s šířením drog. Obviněn byl s využitím policejní léčky: policistka, která se vydávala za jeho fanynku, jej požádala o amfetaminy; Águila jí dal dvě pilulky. Odsouzen byl na 4,5 roku ve vězení. V březnu 2005 byl podmínečně osvobozen. Věznění vyhrotilo jeho politické názory. \n\nV roce 2007 se Águila objevil v dokumentárním filmu Alessia Cuoma a Sandera de Nooij \"Cuba RebelioN\". Film ukazuje situaci kubánského hudebního undergroundu, který se staví na odpor Castrovu režimu. \n\nGorki rád kreslí, hraje na kytaru a poslouchá hudbu Led Zeppelin, Scorpions a grungeových kapel ze Seattlu. Skupinu Porno para Ricardo založil v roce 1999 spolu s kytaristou Cirem Díazem, baskytaristou Oscarem Pitou a bubeníkem Luisem Davidem Gonzálezem. Skupinu nazvali podle svého kamaráda, malíře Richarda, jenž se proslavil svou erotickou posedlostí.\n\n"}
{"id": "889745", "url": "https://cs.wikipedia.org/wiki?curid=889745", "title": "Franz Xaver von Schönaich", "text": "Franz Xaver von Schönaich\n\nFranz Xaver von Schönaich (27. února 1844 Vídeň – 26. ledna 1916 Vídeň) byl rakousko-uherský, respektive předlitavský generál a politik, v letech 1905–1906 ministr zeměbrany Předlitavska, pak v letech 1906–1911 ministr války Rakousko-Uherska.\n\nVe věku deseti let nastoupil do kadetní školy ve městě Hainburg an der Donau, od roku 1858 přešel na Tereziánskou vojenskou akademii ve Vídeňském Novém Městě. Od roku 1862 zastával posty v rakouské (později rakousko-uherské) armádě, kde postupně dosáhl hodnosti generála. Zúčastnil se tažení v rámci dánsko-německé války v roce 1864 i bojů během prusko-rakouské války roku 1866. V letech 1865–1867 učil na válečné škole ve Vídni, v roce 1868 se stal členem generálního štábu armády. V roce 1878 se podílel na hladkém průběhu mobilizace. V roce 1899 nastoupil na post sekčního šéfa a zástupce říšského ministra války. Od roku 1902 velel jednotce armády v Josefově.\n\nVrchol jeho politické kariéry nastal na počátku 20. století, kdy se za druhé vlády Paula Gautsche stal dodatečně ministrem zeměbrany. Post si udržel i v následující vládě Konrada Hohenloha a vládě Maxe Becka. Funkci zastával v období 9. dubna 1905 – 24. října 1906. Následně přešel na post ministra války Rakouska-Uherska, tedy představitele společné armády celé monarchie. Zde setrval od 24. října 1906 do 20. září 1911.\n\nPo odchodu z ministerského postu se věnoval zejména za první světové války sociálním aktivitám v péči o vdovy a sirotky padlých vojáků. Byl nositelem četných státních vyznamenání.\n"}
{"id": "889748", "url": "https://cs.wikipedia.org/wiki?curid=889748", "title": "Chrám svatého Václava (Litoměřice)", "text": "Chrám svatého Václava (Litoměřice)\n\nChrám svatého Václava v Litoměřicích je barokní stavba z 1. poloviny 18. století a v současné době je chrámem litoměřické Pravoslavné církevní obce. Jde o kulturní památku České republiky.\n\nNejstarší zmínka o kostele na dnešním místě pochází z roku 1363. Tato stavba utrpěla mnoho za třicetileté války a byla zbořena. Na jejím místě byl v letech 1714–1716 vybudován dnešní barokní kostel. Stavba byla poděkováním Bohu za konec morové epidemie.\n\nPrvní katolické bohoslužby v novém kostele se konaly na svátek sv. Václava, patrona kostela, 28. září 1716. Za josefinských reforem byl zrušen jako bohoslužebné místo. Od té doby sloužil pouze jako skladiště až do 28. září 1852, kdy jej znovu vysvětil litoměřický biskup Hille.\n\nV roce 1927 byl adaptován na památník obětí 1. světové války. V roce 1950 získala kostel do užívání pravoslavná církev, a kostel byl adaptován pro potřeby východních bohoslužeb.\n\nVelká rekonstrukce byla provedena v letech 1992–1993. V roce 2008 byl pořízen nový ikonostas. Chrám dodnes slouží pravoslavným bohoslužbám (každou sobotu v 19,00 je sloužena večerní bohoslužba, a každou neděli v 10,00 Božská liturgie).\n\nV roce 2011 byla v chrámu instalována IP kamera, umožňující sledování bohoslužeb přes internet.\n\nKostel je poměrně malá stavba. Základem jeho dispozice je čtverec se zaoblenými rohy, k němuž na západě přiléhá malý, trojboce uzavřený presbytář. Průčelí kostela jeví příbuznost s dalšími Broggiovými realizacemi sakrálních objektů v Bohosudově a v Oseku.\n\nPresbytář je od zbytku kostela oddělen ikonostasem od Michaila Adlera Procenko z Krymu z roku 2008. Na čelní stěně presbytáře (v lunetě pod klenutím) je ikona Panny Marie, u jejíchž nohou jsou vymalovány všechny litoměřické kostely, pocházející z r. 2010. V kopuli nad chrámovou lodí jsou zobrazení čtyř evangelistů, Matouše, Marka, Lukáše a Jana.\n\n"}
{"id": "889752", "url": "https://cs.wikipedia.org/wiki?curid=889752", "title": "Ludwig Wrba", "text": "Ludwig Wrba\n\nLudwig Wrba (6. března 1844 Benátky – 20. srpna 1927 Pressbaum) byl rakousko-uherský, respektive předlitavský státní úředník a politik, v letech 1905–1906 a znovu v období let 1909–1911 ministr železnic Předlitavska.\n\nStudoval ve Vídni a Praze. Od roku 1866 byl pracovníkem finančního zemského ředitelství ve Vídni. Od roku 1869 pak působil jako adjunkt na ministerstvu obchodu. V roce 1895 přešel na nově vytvořený rezort železnic, kde se stal sekčním šéfem.\n\nVrchol jeho politické kariéry nastal na počátku 20. století, kdy se za druhé vlády Paula Gautsche stal dodatečně ministrem železnic jako provizorní správce rezortu. Post si udržel i v následující vládě Konrada Hohenloheho. Funkci zastával v období 2. května 1905 – 28. května 1906. Na ministerský post se vrátil znovu za vlády Richarda Bienertha a ministrem železnic byl od 10. února 1909 do 9. ledna 1911.\n"}
{"id": "889755", "url": "https://cs.wikipedia.org/wiki?curid=889755", "title": "Kanton Castifao-Morosaglia", "text": "Kanton Castifao-Morosaglia\n\nKanton Castifao-Morosaglia ( ) je francouzský kanton v departementu Haute-Corse v regionu Korsika. Tvoří ho 10 obcí.\n\n"}
{"id": "889756", "url": "https://cs.wikipedia.org/wiki?curid=889756", "title": "Vláda Konrada Hohenloheho", "text": "Vláda Konrada Hohenloheho\n\nVláda Konrada Hohenloheho byla předlitavská vláda, úřadující od 2. května 1906 do 28. května 1906. Sestavil ji Konrad Hohenlohe-Waldenburg-Schillingsfürst poté, co skončila předchozí druhá vláda Paula Gautsche.\n\nVláda Konrada Hohenloheho nastoupila ve chvíli, kdy do svého závěru spěla jednání o volební reformě, v jejímž rámci mělo být v Předlitavsku zavedeno všeobecné a rovné volební právo. Složitá parlamentní jednání o detailní podobě reformy (včetně politicky citlivých otázek stanovení volebních obvodů) ovšem nebyla hladká a vedla v květnu 1906 k demisi druhé vlády Paula Gautsche. \n\nJedinou změnou bylo obsazení postu předsedy vlády, řadoví ministři setrvali na svých postech z předchozího kabinetu. Konrad Hohenlohe měl mít coby bývalý místodržitel Terstu a šlechtic s demokratickými názory (dokonce byl přezdíván \"rudým princem\") předpoklady pro úspěšné dokončení prací na nových volebních zákonech. Očekávalo se, že jeho osoba utlumí očekávané námitky proti reformě z řad konzervativní pravice a šlechty. Jeho vláda ale po pouhých několika týdnech podala demisi. Důvodem nebylo ani tak selhání v otázce volební reformy, nýbrž neúspěch v jednáních o finančním vyrovnání mezi oběma polovinami monarchie. Volební reformu dopracovala až následující vláda Maxe Becka.\n"}
{"id": "889759", "url": "https://cs.wikipedia.org/wiki?curid=889759", "title": "Vláda Maxe Becka", "text": "Vláda Maxe Becka\n\nVláda Maxe Becka byla předlitavská vláda, úřadující od 2. června 1906 do 15. listopadu 1908. Sestavil ji Max Wladimir von Beck poté, co skončila předchozí vláda Konrada Hohenloheho.\n\nVláda Maxe Becka nastoupila ve chvíli, kdy vrcholila jednání o volební reformě, v jejímž rámci mělo být v Předlitavsku zavedeno všeobecné a rovné volební právo. Kvůli složitosti a politické citlivosti detailů chystaného volebního zákona rezignovala druhá vláda Paula Gautsche a bez jasného závěru se touto otázkou zabývala i krátce existující vláda Konrada Hohenloheho. \n\nNástup Maxe Wladimira von Becka na post předsedy vlády, s minulostí vysokého úředníka na ministerstvu zemědělství, byl překvapivý. Neočekávané bylo i složení nové vlády. Na rozdíl od převládající tendence předchozích vlád k úřednickým, nadstranickým osobnostem usedlo v nové vládě sedm parlamentních politiků, včetně zástupců německé, české i polské politické scény. Beck byl sice založením konzervativec, ale neměl předsudky vůči parlamentarismu a byl rozhodnut dokončit jednání o volební reformě, což se podařilo jejím schválením v dolní i horní komoře parlamentu v prosinci 1906. Beckova vláda tak přijala zásadní politickou reformu, která proměnila politickou scénu Předlitavska. To se projevilo ve volbách do Říšské rady roku 1907. Dramaticky posílily sociálně demokratické ale i agrární a další stavovské strany, naopak ústup zaznamenaly dosavadní národně liberální a konzervativní formace. Parlament byl ovšem rozstříštěn do velkého množství frakcí podle ideologických a etnických linií.\n\nNa podzim 1907 se Beckovi podařilo prosadit v parlamentu i další zásadní předlohu, obnovené finanční vyrovnání mezi oběma polovinami monarchie. V téže době provedl i částečnou rekonstrukci kabinetu, ale udržel si v něm zástupce významných politických sil, včetně mladočechů. V roce 1908 složitě manévroval při mezinárodně sledované krizi okolo Rakousko-uherské anexi Bosny a Hercegoviny. Na rozdíl od vojenských a dynastických elit neměl pro anexi pochopení a jeho pozice zeslábla. Kromě toho musel řešit regionální problémy související s pokračující etnickou polarizací zemských sněmů, zejména českého, kde po zemských volbách došlo opětovně k obstrukcím a potyčkám. Existenci vlády nakonec ukončila změna postoje německých křesťanských sociálů. On sám se považoval za oběť komplotu a zrady z vlastních řad.\n"}
{"id": "889761", "url": "https://cs.wikipedia.org/wiki?curid=889761", "title": "Samir Amin", "text": "Samir Amin\n\nSamir Amin, arabsky: سمير أمين‎ (3. září 1931, Káhira – 12. srpna 2018) byl egyptský marxistický ekonom a teoretik žijící v Senegalu, částečně francouzského původu. Zaobíral se především problematikou třetího světa a imperialismem. Studoval ve Francii v letech 1947–1957. Zde byl člen Komunistické strany Francie, avšak odvrátil se od sovětského marxismu a koketoval s maoismem. V letech 1960–1963 pracoval pro vládu v Mali. Je znám svou kritikou radikálního islámu, kterému vyčítá, že zakrývá skutečné sociální rozpory v islámských společnostech a umožňuje centrům globálního světového systému imperiálně ovládat periferii s využitím konceptu \"střetu kultur\". Odmítá ovšem, že by jeho názory byly islamofobní.\n\n\n"}
{"id": "889765", "url": "https://cs.wikipedia.org/wiki?curid=889765", "title": "Tao-kuang", "text": "Tao-kuang\n\nTao-kuang (mandžusky ᡩᠣᡵᠣ ᡝᠯᡩᡝᠩᡤᡝ) (16. září 1782 Zakázané město, Čína – 25. února 1850, Starý letní palác, Peking, Čína) byl šestým císařem dynastie Čching, který vládl v Číně v letech 1820–1850.\n"}
{"id": "889770", "url": "https://cs.wikipedia.org/wiki?curid=889770", "title": "Miss Yacht Model International", "text": "Miss Yacht Model International\n\nMiss Yacht Model International je mezinárodní soutěž krásy kombinovaná s jachtingovým životním stylem, konaná od roku 2011 v Čině.\n\n\n"}
{"id": "889775", "url": "https://cs.wikipedia.org/wiki?curid=889775", "title": "Mistrovství Evropy v judu 2006", "text": "Mistrovství Evropy v judu 2006\n\nMistrovství Evropy se konalo v Tampereen jäähalli v Tampere, Finsko, ve dnech 26.-28. května 2006 a kategorie bez rozdílu vah proběhla v SPENS v Novim Sadu, Srbsko, 9. prosince 2006.\n\n Tampere\n\n\nME v Tampere se administrativně nepovedlo. V oficiálních výsledcích je v řadě případů uvedený jiný judista než skutečně startoval. Chyby vznikly při výběru jmen z databáze kde zafungoval lidský faktor. Tak se například oficiálním účastníkem stal 46letý Pavel Petřikov, přitom na turnaji startoval jeho syn. Zajímavě se musel cítit Maďar Barna Bor, když se dozvěděl, že v prvním kole bude zápasit s Gordanou Radulović (žena).\n\n"}
{"id": "889778", "url": "https://cs.wikipedia.org/wiki?curid=889778", "title": "Max Wladimir von Beck", "text": "Max Wladimir von Beck\n\nMax Wladimir von Beck (6. září 1854 Vídeň – 20. ledna 1943 Vídeň) byl rakousko-uherský, respektive předlitavský státní úředník a politik, v letech 1906–1908 předseda vlády Předlitavska.\n\nV roce 1878 získal titul doktora práv. Působil pak ve státní službě, nejprve na finanční prokuratuře, v letech 1880-1906 jako úředník ministerstva zemědělství, kde postupně dosáhl postu sekčního šéfa. Podílel se na přípravě významných předloh v oblasti agrární reformy. Jako odborník měl na starosti zasvěcení nástupníka trůnu Františka Ferdinanda d'Este do otázek státního práva a ústavy. Až do smrti Ferdinanda d'Este byl jeho blízkým spolupracovníkem a přítelem.\n\nVrchol jeho politické kariéry nastal na počátku 20. století. Od 2. června 1906 do 15. listopadu 1908 byl předsedou vlády Předlitavska (vláda Maxe Becka). Jeho nástup do funkce předsedy vlády byl přitom nečekaný. Beck měl ovšem výhodu konzervativního původu a zároveň i pochopení pro parlamentarismus. Díky tomu dokázal dokončit práce na volební reformě (všeobecné rovné volební právo), podle které pak proběhly volby do Říšské rady roku 1907. Do vlády na rozdíl od předchozích spíše úřednických kabinetů povolal několik parlamentních politiků včetně zástupců německé, polské a české politické scény. Po volbách se udržela vláda u moci, ačkoliv musela složitě manévrovat v roztříštěném parlamentu rozděleném na stavovské a etnické frakce. Na podzim 1907 takto dokázal prosadit v parlamentu i zásadní předlohu v podobě obnoveného finančního vyrovnání mezi oběma polovinami monarchie. V roce 1908 ovšem čelil jako předseda vlády oslabování svých pozic. Vyhrotilo se česko-německé napětí v českém zemském sněmu a dostal se do rozporu s vojenskými a dynastickými elitami, protože neměl pochopení pro rakousko-uherskou anexi Bosny a Hercegoviny. Když vládě vypověděli loajalitu němečtí křesťanští sociálové, byl nucen podat demisi, přičemž svůj konec v čele vlády hodnotil jako výsledek komplotu a zrady ve vlastních řadách.\n\nV roce 1907 se stal členem Panské sněmovny. Veřejně se angažoval i po zániku monarchie. Od roku 1919 do roku 1938 byl prezidentem rakouské organizace Červeného kříže a v období let 1915–1934 taky prezidentem rakouského Nejvyššího účetního dvora.\n\nJeho otec Antonín Jaroslav Beck (1812–1895) byl v polovině 19. století poslancem ústavodárného Říšského sněmu a náležel zde ke konzervativnímu křídlu české pravice.\n\nJeho spolužákem na vídeňském Akademickém gymnáziu v letech 1868 až 1872 byl Tomáš Garrigue Masaryk.\n"}
{"id": "889779", "url": "https://cs.wikipedia.org/wiki?curid=889779", "title": "Daemonica", "text": "Daemonica\n\nDaemonica je česká počítačová hra z roku 2005. Vznikla ve spolupráci studií RA Images a Cinemax, který hru zároveň distribuoval. Jde o 3D akční adventuru s prvky RPG. V září 2009 mělo vyjít pokračování jménem Legends of Daemonica: Farepoynt's Purgatory.\n\nDěj hry je zasazen do malého anglického města Cavorn, v roce 1350. Nicholas Fareypoint je sem pozván, aby vyšetřil záhadná zmizení místních obyvatel. Brzy však dochází k vraždám a jiným podivným událostem.\n\nHra je rozdělena do pěti aktů a obsahuje tři konce, které závisí na rozhodnutí, která musí hráč učinit ke konci hry.\n\n"}
{"id": "889783", "url": "https://cs.wikipedia.org/wiki?curid=889783", "title": "Karolína Ludvíková", "text": "Karolína Ludvíková\n\nKarolína Ludvíková je česká modelka a úspěšná účastnice soutěží krásy.\n\nKarolína Ludvíková pochází z Prahy. Studuje na Fakultě sociálních věd Univerzity Karlovy.\n\nKarolína Ludvíková se věnuje modelingu. Fotí různé reklamní kampaně nebo kalendáře, točí reklamy, atd.\n\nZúčastnila se těchto soutěží krásy:\n"}
{"id": "889785", "url": "https://cs.wikipedia.org/wiki?curid=889785", "title": "Veselohra na mostě (Martinů)", "text": "Veselohra na mostě (Martinů)\n\nVeselohra na mostě ( \"Comedy on the Bridge\", \"Komödie auf der Brücke\", \"La comédie sur le pont\"), H. 247, je jednoaktová opera Bohuslava Martinů, složená v roce 1935 na objednávku Československého rozhlasu. Libreto napsal sám skladatel na námět stejnojmenné divadelní komedie Václava Klimenta Klicpery.\n\nČeskoslovenský rozhlas, respektive ředitel jeho hudebního vysílání skladatel Karel Boleslav Jirák, objednal u Bohuslava Martinů počátkem roku 1935 dvě jednoaktové opery. Martinů objednávku přijal především z finančních důvodů. Poté, co dokončil první z nich (\"Hlas lesa\" na libreto Vítězslava Nezvala) první jednoaktovou rozhlasovou operu. Martinů hledal další vhodný námět, pokud možno kontrastní, a během prázdninového pobytu v Poličce se mu dostalo do rukou staré vydání Klicperových her. Na námět jedné z nich – \"Veselohra na mostě\" – si sám napsal libreto. Při adaptaci ponechal text téměř beze změny, jen některé opakující se dialogy zkrátil a upravil závěr – v činoherní podobě akcentovaný příchodem komparsistů – do hudební podoby (vojenský pochod).\n\nJeho cílem bylo v návaznosti na tradice českého divadla oživit jeden ze zapomínaných žánrů, komedii dell'arte. Krátké dílo si vybral proto, že mohlo dosáhnout lepšího účinku v rozhlase než na divadle: „Její divadelní provedení pro její krátkost jsou dosti obtížná a působí spíše jako hezká vzpomínka, kdežto úprava pro rádio může z této výborné veselohry znovu mnoho získat.“ Navíc měl v úmyslu využít zvukové efekty rozhlasu: podle jeho poznámek je „začátek mostu a nepřátelská stráž \"blízko\" milenců. Druhý konec mostu se stráží (a bitvou na konci jednání) je od mikrofonu \"vzdálen\". Vzniká akustická distance, již možno dobře využitkovat…“.\n\nPřitom však Martinů neztrácel ze zřetele použitelnost díla pro malá divadla, dokonce se později vyjádřil, že tato opera není pro rozhlas vhodná. Operu psal během podzimu v Paříži a dokončil ji 10. prosince 1935.\n\nMartinů nabízel vydání opery na počátku 50. let 20. století československým vydavatelstvím, ta však neprojevila zájem a dílo nakonec vydalo roku 1951 londýnské nakladatelství Boosey & Hawkes. To spravuje dosud autorská práva k opeře pro celý svět s výjimkou České republiky a Slovenska, kde je zastupuje DILIA. Roku 1952 vydal Martinů v témže nakladatelství i „Malou svitu z opery Veselohra na mostě“ pro komorní orchestr, kterou napsal již roku 1935 a revidoval roku 1951.\n\nOperu poprvé uvedl Československý rozhlas 18. března 1937 v nastudování dirigenta Otakara Jeremiáše.\n\nScénicky byla provedena poprvé 9. ledna 1948 ve Státním divadle v Ostravě, dirigoval František Jílek. Následovala uvedení v Brně (27. listopadu 1948) a Plzni (23. září 1950). V napjaté době vrcholných 50. let 20. století se opera skladatele žijícího v emigraci nehrála, vrátila se však na konci této dekády a od té doby ji vcelku pravidelně uvádějí standardní operní divadla (Ústí nad Labem 1959, 1986, 2009, Brno 1960, 1987, Praha Národní divadlo 1961, 1975, Liberec 1962, 1978, Plzeň 1964, 1981, České Budějovice 1975, 1993, Opava 1976, Ostrava 1978, Olomouc 1986), často ale také hudební školy: Akademie múzických umění v Praze (1958, 1970, 1978, 1998, 2008) a Janáčkova akademie múzických umění v Brně (1970, 1980).\n\nSvětový ohlas získala po inscenaci v New Yorku, v podání Mannes School of Music v prostorách na Hunter College 28. května 1951, a to v anglickém překladu Waltera Schmolky za přítomnosti autora. Pro Martinů to bylo poprvé, co tuto operu viděl na jevišti, a napsal o tom: „[…] mělo to ohromný úspěch […] je to opravdu veliký rozdíl mezi rádiem a vidět to skutečně hrát na scéně […] Je to české, lidové, prosté, neformální a zdá se, že to lidem něco říká.“ Kruh newyorských hudebních kritiků vyhlásil \"Veselohru na mostě\" nejlepší operou roku.\n\nV září téhož roku byla uvedena na festivalu v Benátkách. Následovaly rychle další inscenace po celém světě: finskou premiéru měla \"Veselohra na mostě\" v Helsinkách v květnu 1952, německou v Hagenu a ve Wiesbadenu v září 1952, norskou v Oslu v prosinci téhož roku, švýcarskou v Curychu roku 1952, švédskou v Göteborgu v listopadu 1953, argentinskou v Buenos Aires v únoru 1954, rakouskou v Salcburku roku 1955, belgickou v Bruselu v říjnu 1956, britskou v Londýně (Royal Academy of Music) v únoru 1958 atd.\n\nPro svou inscenační nenáročnost i hudební přitažlivost (ale i proto, že její partitura je dostupná u velkého mezinárodního nakladatelství) se stala především oblíbeným kusem vysokých škol, zejména ve Spojených státech amerických, a je označována za „klasiku v oboru komorní opery“. Je nejhranější operou Bohuslava Martinů.\n\n\"Veselohra na mostě\" se zpravidla hraje v překladech: vedle původního Schmolkova jsou to například německý překlad Ernsta Rotha nebo francouzský Bronislawa Horowicze. Novou, volnější adaptaci textu v angličtině vytvořil významný americký dramatik Tony Kushner v roce 2003 pro Chicago Opera Theatre; v kombinaci s jeho adaptací \"Brundibára\" od Hanse Krásy a s dekoracemi Maurice Sendaka měla tato úprava, zejména od uvedení v New Victory Theater v New Yorku roku 2006, značný úspěch a byla provozována na různých místech Spojených států.\n\nVedle rozhlasových a divadelních provedení byla opera inscenována častokrát i v televizi. Československá televize pořídila inscenace roku 1959 a roku 1980, vždy na základě rozhlasové nahrávky. Původní televizní film ve spolupráci s ní pořídila v roce 1968 TV Ljubljana.\n\nUprostřed krajiny je prudká řeka a přes ni široký most. Je válka a na jedné straně stojí stráž přátelské armády, na druhé straně stráž nepřátelské armády.\n\nZ nepřátelské strany přichází Popelka. Na základě průvodního listu je vpuštěna na most. Přátelský strážný ji ale nechce pustit z mostu na druhou stranu. Popelka se rozhodne vrátit zpět, ale nepřátelský strážný ji rovněž nechce pustit z mostu, neboť průvodní list jí dovoloval vstup na most, ale nikoliv výstup z mostu zpět. Popelka si zoufá, protože ji jistě bude hledat její žárlivý ženich Sykoš, se kterým mají mít za čtyři týdny svatbu.\n\nZ přátelské strany přichází chmelař Bedroň. Je vpuštěn na most, ale není mu dovoleno most opustit. Rozmlouvá s Popelkou, ale ani jeden z nich nechce prozradit pravý důvod návštěvy na druhé straně mostu.\n\nObjevuje se Sykoš a ztropí své nevěstě žárlivý výstup. Z druhé strany přichází Bedroňova manželka Eva a rovněž podezírá manžela z nevěry. Ani jeden z nařčených nechce prozradit pravý důvod své návštěvy na druhé straně. Sykoš se rozhodne zrušit zasnoubení a Eva chce podat na svého manžela žalobu. Tu přichází na most pan učitel. I on je vpuštěn, ale není mu dovoleno most opustit. Eva i Sykoš se na něj obracejí se svými žádostmi. Učitel ale hledá důstojníka, který mu dal hádanku, na kterou nemůže najít odpověď: jelen je v oboře, zeď kolem obory je vysoká a není v ní žádná brána, žádná díra ani žádná strouha. Kudy jelen uteče?\n\nNáhle začne kanonáda. Ani to neoblomí stráže k tomu, aby osoby na mostě propustily. V této těžké situaci, kdy nad hlavami létají kule, se Popelka přiznává, že byla hledat tělo svého padlého bratra. Našla jej, ale bez hlavy. Tělo vlastníma rukama pohřbila. Bedroň se přiznává, že byl prozradit velitelům přátelské armády, jak vyzrát na nepřítele. Oba žárlivé páry se smíří a odpustí si. Pouze pan učitel stále blouzní o své hádance.\n\nKanonáda ustane a u mostu se objeví důstojník přátelské armády a propouští uvězněné z mostu, neboť tudy potáhne armáda. Potvrzuje slova Popelčina a oznamuje jí, že její bratr ve skutečnosti žije, že pohřbila mrtvolu jiného. Potvrzuje i slova Bedroňova. Panu učiteli prozradí řešení hádanky: jelen nemůže utéci nikudy! Teprve teď je možno volat \"Vítězství!\"\n\nFlétna (=pikola), klarinet, hoboj, fagot, dva lesní rohy, trubka, pozoun, tympány, bicí souprava: cimbál, triangl, velký buben, vířivý buben, klavír, smyčcové nástroje (housle, violy, violoncella, kontrabasy).\n\n\n"}
{"id": "889787", "url": "https://cs.wikipedia.org/wiki?curid=889787", "title": "ČAFC Židenice 2011", "text": "ČAFC Židenice 2011\n\nČAFC Židenice 2011 (celým názvem: Český atleticko-footballový club Židenice 2011) je český fotbalový klub, který sídlí v brněnské městské části Židenice v Jihomoravském kraji. Založen byl v roce 1921.\n\nNejvětší fotbalový úspěch dosáhla \"Čafka\" v roce 1952, kdy se stala účastníkem první fotbalové ligy. Do ligy se dostala poněkud nezvyklým způsobem, a sice jako semifinalista odborářského poháru 1951 (stejně tak Armaturka Ústí nad Labem, SONP Kladno a Kovosmalt Trnava).\n\nHistoricky 3. brněnský účastník nejvyšší soutěže (po SK Židenice – 1933/34, Moravské Slavii Brno – 1935/36 a před Rudou hvězdou Brno – 1957/58 a Spartakem KPS Brno – 1961/62) však hrál nejvyšší soutěž jen jeden rok. Nejvíce prvoligových startů za tento klub mají na kontě František Samuelčík a Eduard Schön (26 – jako jediní zasáhli do všech utkání), nejlepšími prvoligovými střelci byli Jan Procházka (5) a Eduard Šabatka (4).\n\nV domácím poháru byl pro klub největší úspěch postup do čtvrtfinále Československého poháru v sezóně 1973/74 (v osmifinále vyřadil tehdejší ZKL Brno prvoligovou Duklu Praha).\n\nFinanční spory s vlastníkem stadionu (Tělocvičná jednota Sokol Brno Židenice) v Gajdošově ulici vedly k tomu, že sezóna 2010/11 byla poslední, do které klub mužů ČAFC Židenice nastoupil. V sezonách 2011/12 a 2012/13 vystupoval jako ČAFC Židenice 2011 v brněnských městských soutěžích. Většina mládežnických týmů v roce 2012 přešla pod nově vzniklý klub, zaregistrovaný jako občanské sdružení s názvem ČAFC Židenice 2011 a působí na původním tréninkovém hřišti v Pastrnkově ulici v Brně. V sezóně 2016/17 se nová „\"Čafka\"“ vrátila po čtyřleté odmlce do soutěží dospělých.\n\n\n\nZdroje: \n\n\n\nZdroje: \n\nPoznámky:\n\nKarel Čapek (13/0/-),\nJosef Krejčí (-/0/-),\nAntonín Palán (-/0/-) –\nFrantišek Buchta (21/4),\nJosef Doubek (-/0),\nBohumil Halva (-/1),\nJosef Hlobil (-/0),\nVlastimil Hloucal (-/0),\n... Hranička (-/0),\nJosef Hronek (20/3),\nJosef Jaroš (13/1),\nMiroslav Jirůšek (-/0),\nOldřich Klimeš (2/0),\n... Kozel (-/0),\nFrantišek Kříž (-/0),\nMiloš Leder (-/0),\nJan Mikulášek (-/0),\nKarel Nepala (18/1),\nJaroslav Polešovský (-/2),\nJan Procházka (23/5),\nFrantišek Samuelčík (26/0),\nEduard Schön (26/1),\nLudvík Sukup (5/0),\nEduard Šabatka (15/4),\nTheodor Šmídek (-/0),\nRichard Tříska (-/1),\nVít Veselý (-/0),\nJiří Zamastil (14/2) –\nhrající trenér Karel Nepala\n\nČAFC Židenice Brno „B“ byl rezervním týmem židenických, který se pohyboval převážně v krajských soutěžích.\n\n\nZdroj: \n\n\n\nZdroj: \n\n"}
{"id": "889791", "url": "https://cs.wikipedia.org/wiki?curid=889791", "title": "Witold Korytowski", "text": "Witold Korytowski\n\nWitold Korytowski, též Witold von Korytowski (8. srpna 1850 Grochowiska – 10. července 1923 Poznaň), byl rakousko-uherský, respektive předlitavský politik polské národnosti z Haliče.\n\nPůsobil jako ministr financí Předlitavska ve vládě Maxe Becka. Funkci ministra zastával v období 2. června 1906 – 15. listopadu 1908.\n\nVe volbách do Říšské rady roku 1907 se stal i poslancem Říšské rady (celostátní parlament), kam byl zvolen za okrsek Halič 19. Usedl do poslanecké frakce Polský klub. Mandát obhájil i ve volbách do Říšské rady roku 1911. Rezignoval 15. května 1913. V parlamentu ho pak nahradil Emil Bobrowski.\n"}
{"id": "889794", "url": "https://cs.wikipedia.org/wiki?curid=889794", "title": "Francouzské Somálsko", "text": "Francouzské Somálsko\n\nFrancouzské Somálsko ( , \"Al-Soumal Al-Fransi\", ) byla francouzská kolonie na africkém rohu, která byla založena poté, co Francouzi mezi lety 1883 až 1887 podepsali různé úmluvy s tehdy vládnoucími somálskými sultány.Kolonie existovala v letech 1896 až 1946, kdy se stala zámořským územím Francie. V roce 1967 bylo Francouzské Somálsko přejmenováno na Francouzské území Afarů a Isů a roku 1977 se stalo nezávislým státem Džibutsko.\n"}
{"id": "889797", "url": "https://cs.wikipedia.org/wiki?curid=889797", "title": "Ša'ul Avigur", "text": "Ša'ul Avigur\n\nŠa'ul Avigur (: שאול אביגור, rodným jménem Saul Meyeroff; 22. října 1899, Dvinsk – 29. srpna 1978, Izrael) byl jeden ze zakladatelů izraelského zpravodajského společenství. Stál v čele tajné židovské imigrace do britské mandátní Palestiny a během izraelské války za nezávislost byl náměstkem ministra obrany. V roce 1953 se stal prvním ředitelem izraelské zpravodajské služby Liškat ha-kešer.\n\nNarodil se v Dvinsku v carském Rusku (dnešní Daugavpils v Lotyšsku) a ve dvanácti či třinácti letech s rodinou přesídlil do osmanské Palestiny, kde studoval na telavivském gymnáziu Herzlija. V roce 1918 se usadil v kibucu Kvucat Kineret u Galilejského jezera, kde zůstal členem po celý svůj život. O dva roky později vstoupil do židovské vojenské organizace Hagana a v témže roce byl jedním z obránců židovské osady Tel Chaj. V roce 1934 sehrál společně s Re'uvenem Šiloachem klíčovou roli v ustavení zpravodajské části Hagany, známé pod názvem Šaj. Od roku 1939 se zapojoval do tajných operací pašování Židů do britské mandátní Palestiny v rámci aliji Bet, a byl jmenován velitelem Mosadu le-alija Bet. Během izraelské války za nezávislost působil jako náměstek ministra obrany Davida Ben Guriona. Když ve válce zahynul jeho syn Gur, změnil si příjmení na Avigur, což znamená doslova „otec Gura“. V roce 1953 byl jmenován zakládajícím ředitelem zpravodajské služby Liškat ha-kešer, též známé jako Nativ, která během Studené války zprostředkovávala kontakt s Židy v Sovětském svazu. V jejím čele stál až do roku 1970.\n\nV roce 1973 mu byla udělena Izraelská cena za zvláštní přínos společnosti a státu.\n\nJeho švagrem byl bývalý izraelský premiér Moše Šaret.\n"}
{"id": "889801", "url": "https://cs.wikipedia.org/wiki?curid=889801", "title": "Římskokatolická farnost Arnoltice", "text": "Římskokatolická farnost Arnoltice\n\nŘímskokatolická farnost Arnoltice (lat. \"Arnsdorfium\") je územní společenství římských katolíků v Arnolticích a okolí. Organizačně spadá do děčínského vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní zmínka o tzv. \"staré farnosti\" pochází z roku 1240. Farnost byla obnovena v roce 1647. Od roku 1785 byly v lokalitě vedeny matriky.\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Děčín I, jehož součástí je i farnost Arnoltice, která je tak duchovně spravována \"excurrendo\". Přehled těchto kolatur je v tabulce farních obvodů děčínského vikariátu.\n\n"}
{"id": "889806", "url": "https://cs.wikipedia.org/wiki?curid=889806", "title": "Larva Mortus", "text": "Larva Mortus\n\nLarva Mortus je česká akční arkáda viděná shora. Vytvořil ji tým Rake in Grass. Hra také obsahuje RPG prvky. Hra má otevřený zdrojový kód.\n\n"}
{"id": "889809", "url": "https://cs.wikipedia.org/wiki?curid=889809", "title": "Albert Hill", "text": "Albert Hill\n\nAlbert George Hill (24. března 1889 Londýn – 8. ledna 1969 London, Kanada) byl britský atlet, běžec na střední tratě, dvojnásobný olympijský vítěz z roku 1920.\n\nNa začátku své sportovní dráhy se věnoval dlouhým tratím, po návratu z první světové války se přeorientoval na střední tratě.\nMěl problémy s kvalifikací na olympiádu v Antverpách v roce 1920, protože byl ve věku 31 let považovaný na starého sportovce. Na olympiádě však zvítězil ve finále běhů na 800 i 1500 metrů a současně získal bronzovou medaili v běhu družstev na 3000 metrů. Krátce po olympiádě zakončil aktivní sportovní kariéru a stal se trenérem.\n\n"}
{"id": "889811", "url": "https://cs.wikipedia.org/wiki?curid=889811", "title": "Gustav Marchet", "text": "Gustav Marchet\n\nGustav Marchet (29. května 1846 Baden – 27. dubna 1916 Ostrov) byl rakousko-uherský, respektive předlitavský vysokoškolský pedagog, právník a politik, v letech 1906–1908 ministr kultu a vyučování Předlitavska.\n\nVystudoval právo na Vídeňské univerzitě, kde roku 1869 získal titul doktora práv. Pak působil na lesnické škole Forstakademie Mariabrunn a později přešel na nově založenou Vysokou školu zemědělskou ve Vídni. Specializoval se na agrární právo a vyučoval i správní vědu. Na této škole později zastával opakovaně post rektora. Ve volbách do Říšské rady roku 1891 byl zvolen do Říšské rady (městská kurie, obvod Baden, Mödling atd.), kde zasedal do roku 1897. Opětovně sem byl zvolen až ve volbách do Říšské rady roku 1901 (opět městská kurie, obvod Baden, Mödling, Perchtoldsdorf atd.) a v parlamentu setrval do roku 1907. V Říšské radě zastupoval Německou pokrokovou stranu.\n\nVrchol jeho politické kariéry nastal počátkem 20. století, kdy se za vlády Maxe Becka stal ministrem kultu a vyučování Předlitavska. Funkci zastával v období 2. června 1906 – 15. listopadu 1908. V roce 1908 byl jmenován doživotním členem Panské sněmovny.\n"}
{"id": "889817", "url": "https://cs.wikipedia.org/wiki?curid=889817", "title": "Vysoká škola hotelová v Praze 8", "text": "Vysoká škola hotelová v Praze 8\n\nVysoká škola hotelová v Praze 8 působí v oblasti vysokoškolského vzdělávání se zaměřením na obory hotelnictví, gastronomie, cestovního ruchu a marketingových komunikací od roku 1999.\n\nStudenti získávají během svého studia jak teoretické znalosti z oblasti managementu, ekonomie, marketingu, tak znalosti cizích jazyků a praktické dovednosti v oboru, který si zvolili ke studiu.\n\nŠkola podporuje studenty při jejich dalších aktivitách vztahujících se ke studovanému oboru, pracovní stáže a studijní pobyty v zahraničí.\n\nBakalářské studium připravuje absolventy pro funkce v nižším a středním managementu společností, pro vlastní podnikání a poskytuje základ pro případné další studium v magisterském stupni.\nStudium je založeno na společném ekonomicko-manažerském základu, více než polovina obsahu studia je věnována oborovým a volitelným předmětům, které profilují a prohlubují znalost v příslušném oboru. Významnou složkou studia je výuka cizích jazyků, povinným jazykem je angličtina, druhý jazyk je volitelný – v nabídce je francouzština, němčina, ruština a španělština.\n\nV případě dostatečného počtu zájemců je možné zvolit i jiný jazyk. Nedílnou součástí studia je spolupráce s praxí. V průběhu prvního ročníku absolvuje student čtyřtýdenní praxi, ve druhém ročníku potom šestitýdenní praxi.\n\nStudium je zaměřeno na profesní výchovu odborníků připravených na pozice nižšího a středního managementu v ubytovacích, stravovacích a dalších službách souvisejících s hotelnictvím a cestovním ruchem (např. obchodní, kongresové, wellness). Kompatibilita studijního oboru s obdobnými programy v zahraničí umožňuje absolventům uplatnit se v tuzemských i mezinárodních společnostech hotelového průmyslu, ale současně nabízí možnost dalšího vzdělávání a prohlubování odborných znalostí v navazujícím magisterském studiu na VŠH.\n\nVýuka v anglickém jazyce probíhá ve stejném časovém a obsahovém rozsahu jako výuka oboru Hotelnictví v jazyce českém.\n\nAbsolventi naleznou uplatnění v organizacích destinačního managementu, v podnicích zajišťujících služby cestovního ruchu, v marketingových organizacích cestovního ruchu, v oblasti veřejné správy a v mezinárodních institucích.\nMohou zastávat pozice v soukromých společnostech či institucích veřejné správy na úrovni nižšího a středního managementu i v mezinárodních řetězcích.\n\nMarketingové komunikace ve službách vycházejí ze společného ekonomicko-manažerského základu, jsou však zaměřeny na mediální komunikace v rámci marketingu služeb. Absolventi naleznou uplatnění jako tiskoví mluvčí, v oboru public relations, v podnikových časopisech, rozhlase a televizi, v grafických studiích i reklamě a to nejen v podnicích cestovního ruchu, ale i v jiných oborech služeb.\n\nStudium dále rozšiřuje znalosti získané v bakalářském studiu a prohlubuje jejich úroveň. Absolventi navazujícího magisterského studia jsou připravováni pro funkce ve středním a vyšším managementu společností dle vybrané studijní specializace v oblasti hotelnictví, cestovního ruchu, lázeňských služeb a marketingových komunikací. Ke studiu jsou přijímáni i bakaláři z jiných vysokých škol. Stejně jako na bakalářském stupni se vyučují dva cizí jazyky, zaměřené zejména na odbornou terminologii; angličtina je povinná.\n\nObor navazuje na pragmaticky zaměřený stupeň bakalářského studia a je formován tak, aby se absolventi orientovali teoreticky i prakticky ve všech činnostech potřebných pro úspěšné podnikání a fungování v oboru hotelnictví a lázeňství. Studenti jsou připravováni pro práci ve středním a vyšším managementu hotelů, lázeňských, sportovních, ubytovacích, stravovacích a wellnessových zařízení, včetně vlastních podnikatelských aktivit. Mohou se uplatnit rovněž v oblasti odborného vzdělávání, rezortního výzkumu, oblasti státní správy i mezinárodních institucí zabývajících\nse hotelnictvím, lázeňstvím a cestovním ruchem.\n\nAbsolventi magisterského oboru budou profesně připraveni na výkon povolání v oblasti veřejné správy, ve státních institucích i v soukromém sektoru, a to na pozicích středního a vyššího managementu. Absolventi najdou uplatnění v činnostech typických pro organizace destinačního managementu, jako jsou analytické, koordinační a řídicí aktivity.\n\nObor je určený zejména pro absolventy bakalářského oboru marketingových komunikací na VŠH i ostatních školách s tímto zaměřením. Absolventi tohoto programu mohou očekávat uplatnění v mediálních a PR agenturách, rozhlasových a televizních studiích, nakladatelstvích či ve vlastní podnikatelské činnosti v oboru.\n\nProgram ERASMUS je v rámci programu celoživotního učení zaměřen na vysokoškolské vzdělávání a na odborné vzdělávání na vysokoškolské úrovni. Program je určen především studentům, pedagogům a zaměstnancům vysokoškolských institucí. VŠH vyhověla náročným kritériím a získala tzv. Extended University Charter, který ji opravňuje k organizování nejen studijních mobilit, ale také k organizování pracovních pobytů pro studenty a zaměstnance školy na celé programové období 2007-2013.\n\nVŠH má uzavřeno 22 bilaterálních smluv s veřejnými i soukromými vysokoškolskými institucemi (Dánsko, Estonsko, Finsko, Francie, Itálie, Litva, Německo, Polsko, Portugalsko, Slovensko, Španělsko, Turecko, Velká Británie). Při zajišťování pracovních stáží spolupracujeme s partnery v Řecku a ve Španělsku. V současné době je VŠH na druhém místě mezi soukromými vysokými školami v počtu výjezdů studentů do zahraničí.\n\nStudium na VŠH probíhá na bakalářském i magisterském stupni v prezenční a kombinované formě.\nDélka prezenčního studia je na bakalářském stupni studia tři roky (šest semestrů). V průběhu 1. ročníku absolvuje student čtyři týdny odborné praxe, ve 2. ročníku je odborné praxi věnováno šest týdnů. Na závěr studia vykonají studenti státní závěrečnou zkoušku skládající se ze zkoušky oborových předmětů a obhajoby bakalářské práce. Na úspěšné absolventy čeká slavnostní promoce.\n\nNavazující magisterské prezenční studium má standardní délku dva roky (čtyři semestry). Začátek 3. semestru je věnován odborné čtyřtýdenní praxi. Po ukončení 4. semestru následuje státní závěrečná zkouška včetně obhajoby diplomové práce. Na úspěšné absolventy čeká slavnostní promoce.\n\nKombinovaná forma studia (obdoba dřívějšího dálkového studia) má s prezenční formou stejný obsahový rozsah a náročnost zkoušek. Z časového hlediska mají studenti kombinované formy studia dobu na skládání zkoušek prodlouženu o dva semestry s ohledem na rozvrh studia. Kombinovaná forma je organizována formou týdenních soustředění v průběhu studia (15 na bakalářském a 10 na magisterském stupni).\n\nStudium na VŠH probíhá v jednotném systému evropských kreditů ECTS (European Credit and Transfer System), který umožňuje lepší mezinárodní srovnání, uznávání zkoušek z jiných vysokých škol a studentům umožňuje i studium v zahraničí.\n\nPodmínkou pro přijetí k bakalářskému studiu je dosažení úplného středního vzdělání ukončeného maturitou a zdravotní způsobilost. Podmínkami pro přijetí k magisterskému studiu je ukončené bakalářské studium a znalost dvou cizích jazyků (v rozsahu úrovně znalosti bakalářského stupně).\n\nPřijímací řízení zahrnuje ověření splnění podmínek pro přijetí, volbu cizích jazyků pro studium (anglický jazyk je povinný) a testy ze zvolených jazyků pro zařazení do výuky dle stupně dosažených znalostí. Bakaláři z jiných vysokých škol, kteří se hlásí ke studiu v magisterském programu VŠH, předloží ověření dosavadní odborné přípravy, případně praxe. O přijetí uchazeče rozhoduje na základě přijímacího řízení rektor. Rozhodnutí o přijetí s termínem uzavření smlouvy a výzvou k úhradě školného za 1. semestr studia obdrží uchazeči v den konání přijímacího řízení. Pokud uchazeč smlouvu neuzavře ve stanoveném termínu, budou takto uvolněná místa nabídnuta dalším uchazečům.\n\nVŠH zajišťuje stravování ve vlastním zařízení, ubytování obdobné vysokoškolským kolejím je zabezpečeno ve smluvním, dopravně snadno dostupném komerčním zařízení ve výhodné cenové relaci. VŠH má k dispozici velmi dobře vybavený školní areál se dvěma klimatizovanými aulami a řadou dalších velkokapacitních učeben umožňujících multimediální prezentace, včetně prostor kompletně vybavených náročnou technikou pro praktickou a laboratorní výuku - gastronomickou posluchárnu, cvičnou restauraci a kuchyň, salonky a dva bary pro výuku sommelierů a barmanů.\n\nSoučástí školy jsou dále počítačové učebny, studovna s počítačovou technikou s možností tisku, kopírování a s přístupem na internet, knihovna vč. čítárny, fitness středisko. Celá budova VŠH je současně pokryta bezdrátovým připojením na internet WiFi.\nVŠH je soukromou vysokou školou, organizovanou jako společnost s ručením omezeným. Ke krytí nákladů své činnosti vybírá školné.\n\n"}
{"id": "889818", "url": "https://cs.wikipedia.org/wiki?curid=889818", "title": "Baner", "text": "Baner\n\nBaner může být:\n\n"}
{"id": "889827", "url": "https://cs.wikipedia.org/wiki?curid=889827", "title": "Seznam měst v Jižním Súdánu", "text": "Seznam měst v Jižním Súdánu\n"}
{"id": "889834", "url": "https://cs.wikipedia.org/wiki?curid=889834", "title": "Josef Fořt (ministr)", "text": "Josef Fořt (ministr)\n\nJosef Fořt (25. prosince 1850 Kly – 11. května 1929 ve vlaku mezi městy Karlsruhe a Kehl v Německu) byl český národohospodář a novinář a rakousko-uherský, respektive předlitavský, mladočeský politik. V letech 1906–1907 ministr obchodu Předlitavska.\n\nVystudoval právo na Karlo-Ferdinandově univerzitě v Praze. Jako rezervní důstojník se účastnil rakousko-uherské okupace Bosny a Hercegoviny v roce 1878. V období let 1874–1883 byl členem redakce deníku Národní listy (byl národohospodářským redaktorem). Od roku 1884 pracoval jako koncipista v pražské obchodní a živnostenské komoře, v níž od roku 1891 působil jako tajemník. Představoval první garnituru etnických Čechů ve vedení komory, která se po nabytí české většiny stala významným politickým a hospodářským nástrojem českého hnutí. Podílel se na organizování Jubilejní zemské výstavy v Praze roku 1891.\n\nByl členem mladočeské strany. V roce 1893 se stal poslancem Říšské rady (celostátní parlament). Nastoupil sem 10. října 1893 místo Václava Němce. Reprezentoval kurii obchodních a živnostenských komor v Praze. Poslancem byl do 10. března 1896, kdy na schůzi byla oznámena jeho rezignace. Již ve volbách do Říšské rady roku 1897 se ovšem do vídeňského parlamentu vrátil, tentokrát jako poslanec zvolený v městské kurii, obvod Kolín, Poděbrady atd. Za stejný volební okrsek uspěl i ve volbách do Říšské rady roku 1901. Jeho rezignace byla oznámena na schůzi 28. listopadu 1905. Za krátkou dobu nicméně znovu do Říšské rady nastoupil, protože mandát získal ve volbách do Říšské rady roku 1907, konaných poprvé v systému rovného volebního práva, bez kurií (zvolen za obvod Čechy 028). Setrval ze do konce funkčního období sněmovny, tedy do roku 1911.\n\nV letech 1894–1906 zasedal rovněž jako poslanec Českého zemského sněmu. Politicky se profiloval jako odpůrce rakousko-uherského vyrovnání a zastánce volební reformy českého zemského sněmu. V roce 1905 se stal sekčním šéfem na ministerstvu železnic.\n\nVrchol jeho politické kariéry nastal počátkem 20. století, kdy se za vlády Maxe Becka stal ministrem obchodu Předlitavska. Funkci zastával v období 2. června 1906 – 9. listopadu 1907. Jeho jmenování bylo součástí strategie ministerského předsedy Maxe Becka zapojit do svého kabinetu i parlamentní politiky. Fořt přitom v minulosti býval mladočeským radikálem a jeho vstup do vlády tak byl výraznou změnou v pozici mladočechů vůči vládě. Jako ministr prosazoval rozvoj lodní dopravy. V roce 1917 byl jmenován doživotním členem Panské sněmovny (jmenovaná horní komora Říšské rady).\n\nPo roce 1918 opustil aktivní politiku a působil nadále v České společnosti národohospodářské, které až do své smrti předsedal.\n"}
{"id": "889836", "url": "https://cs.wikipedia.org/wiki?curid=889836", "title": "Josef Fořt", "text": "Josef Fořt\n\nJméno a příjmení Josef Fořt má více nositelů:\n\n"}
{"id": "889837", "url": "https://cs.wikipedia.org/wiki?curid=889837", "title": "Intruze (archeologie)", "text": "Intruze (archeologie)\n\nIntruze v archeologii je obdobou intruze geologické. Označuje archeologické prameny, které svým stářím nebo účelem neodpovídají kontextu, ve kterém se nalezly. Intruzivní materiál může být mladší i starší než tento kontext. Příkladem je nález několika fragmentů lengyelské keramiky v zásobní jámě z doby bronzové nebo zachycení zlomků cihel v zásypu hrobové jámy. \n\nIntruze jsou důsledkem archeologických transformací a vytváří se díky různorodým procesům. Často je jako příklad jejich vzniku udáván případ, kdy se do zahloubeného objektu (např. zásobní jámy) dostanou kromě artefaktů starých stejně jako samotný objekt i artefakty či ekofakty z okolní kulturní vrstvy. Tato kulturní vrstva, vznikající postupným ukládáním nepotřebných a zničených artefaktů v osídleném prostoru, může v případě dlouhodobého nebo opakovaného osídlení určitého místa obsahovat předměty i stovky let staré. Do mladší zásobní jámy se pak takové předměty mohou dostat jak jejím záměrným zasypáním (přičemž je použita zemina kulturní vrstvy z okolí), tak erozí nebo splachem při silném dešti. Intruze ale mohou být způsobeny i činností rostlin a hlodavců nebo nepozorností archeologa během výzkumu. \n\nIntruzivní předměty mohou značně komplikovat relativní datování archeologických situací. Zároveň ale mohou být cenným zdrojem poznání. To když je kulturní vrstva jediným pozůstatkem osídlení z určitého období a je později zničena například silnou erozí. Artefakty a ekofakty tohoto období se pak mohou zachovat právě jen jako intruze v objektech mladšího osídlení. Střepy lengyelské keramiky ze zásobní jámy doby bronzové tak mohou být jediným dokladem osídlení prostoru v období neolitu.\n\n"}
{"id": "889839", "url": "https://cs.wikipedia.org/wiki?curid=889839", "title": "Travie McCoy", "text": "Travie McCoy\n\nTravie McCoy, vlastním jménem Travis Lazarus McCoy (* 6. srpna 1981, Geneva, New York, USA) je americký zpěvák a rapper, vedoucí vokalista skupiny Gym Class Heroes, kterou založil spolu s kamarádem z dětství Mattem McGinleym. Skupina je momentálně na tři roky mimo hudební scénu a McCoy se tak začal soustředit na sólovou kariéru. V roce 2010 vydal své debutové album Lazarus s pilotním singlem \"Billionaire\", který nazpíval spolu se zpěvákem Bruno Marsem. McCoy nyní spolupracuje s vydavatelstvím zpěváka T-Paina Nappy Boy Entertainment.\n\nZpěvák chodil se světoznámou zpěvačkou Katy Perry. S tou se však v roce 2008 rozešli.\n"}
{"id": "889841", "url": "https://cs.wikipedia.org/wiki?curid=889841", "title": "Římskokatolická farnost Hřensko", "text": "Římskokatolická farnost Hřensko\n\nŘímskokatolická farnost Hřensko (lat. \"Herrnskretschna\") je územní společenství římských katolíků v Hřensku a okolí. Organizačně spadá do děčínského vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nMatriky byly vedeny od roku 1785, avšak farnost byla kanonicky zřízena od roku 1786, do té doby patřilo Hřensko pod farnost Arnoltice.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Děčín I, jehož součástí je i farnost Hřensko, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "889847", "url": "https://cs.wikipedia.org/wiki?curid=889847", "title": "Ferrari 208 GTB", "text": "Ferrari 208 GTB\n\nFerrari 208 bylo vyráběno od poloviny roku 1980 až do 1986. Jedná se o menšího bratra Ferrari 308 GTB/GTS\n\nMotor byl s obsahem 1991 ccm, což je jeden z nejmenších motorů V8 které kdy byly vyrobeny. 208 se vyrábí pouze s výkonem 155 koní (116 kW), což znamenalo, že výkon byl nezajímavý, zejména pro Ferrari. 160 208 GTS a 140 208 GTB vozy byly vyrobeny v roce 1980 a 1981.\nV roce 1982, přeplňování a vstřikování paliva zvýšil výkon na 220 koní (164 kW), ale zpočátku to bylo k dispozici pouze ve formě GTB, GTS turbo byl představen v roce 1983\n\nV roce 1986 byly nahrazeny Ferrari 328 - GTB / GTS Turbo.\n"}
{"id": "889848", "url": "https://cs.wikipedia.org/wiki?curid=889848", "title": "Hana Monská", "text": "Hana Monská\n\nHana Monská je česká modelka.\n\nHana Monská se narodila v Ostravě. \n"}
{"id": "889850", "url": "https://cs.wikipedia.org/wiki?curid=889850", "title": "Moleson Creek", "text": "Moleson Creek\n\nMoleson Creek je osada v guyanském regionu East Berbice-Corentyne při řece Courantyne. Nachází se 10 km od osady Orealla a asi 90 km od New Amsterdamu. Od roku 1998 spojuje trajekt CANAWAIMA Moleson Creek se Surinamem. Je to jediný legální spoj mezi těmito dvěma státy.\n"}
{"id": "889851", "url": "https://cs.wikipedia.org/wiki?curid=889851", "title": "Mistrovství Evropy v judu 2005", "text": "Mistrovství Evropy v judu 2005\n\nMistrovství Evropy se konalo v Ahoy Rotterdam v Rotterdamu, Nizozemsko, ve dnech 20.-22. května 2005 a kategorie bez rozdílu vah proběhla v Moksvě, Rusko, 3. prosince 2005.\n\n Rotterdam\n\n\n"}
{"id": "889854", "url": "https://cs.wikipedia.org/wiki?curid=889854", "title": "Crabwood Creek", "text": "Crabwood Creek\n\nCrabwood Creek je malá osada v guyanské provincii East Berbice-Corentyne. Leží na břehu řeky Courantyne při hranici se Surinamem.\n\nPopulaci čítající asi 10 000 osob tvoří především potomci sezónních dělníků z Indie, kteří sem byli převezeni okolo roku 1830.\n\nCrabwood Creek leží 2,8 km od Corrivertonu, sídla Guyanské cukrové kooperace. Také zde se pěstuje cukrová třtina a staví se nové továrny na její zpracování. Také je zde asi 10 pil, které zaměstnávají přes 150 dělníků.\n"}
{"id": "889856", "url": "https://cs.wikipedia.org/wiki?curid=889856", "title": "Kenny Ball", "text": "Kenny Ball\n\nKenny Ball (22. května 1930 Ilford, Anglie − 7. března 2013 Basildon, Anglie) byl britský jazzový trumpetista a kapelník.\n\nSvou kariéru zahájil v padesátých letech 20. století. Hrál například s Ericem Delaneyem nebo Terry Lightfootem a v roce 1958 založil vlastní skupinu nazvanou Kenny Ball and his Jazzmen. V roce 1962 skupina vydala svůj hit „Midnight in Moscow“ a o rok později spolu se skupinou vystoupil v hudebním filmu \"Live It Up!\", ve kterém mimo něj hráli například Mitch Mitchell a Steve Marriott. V roce 1968 skupina doprovodila Louise Armstronga při jeho evropském turné.\n\nZemřel v březnu 2013 ve věku 82 let na zápal plic. Až do své smrti byl aktivním hudebníkem.\n"}
{"id": "889858", "url": "https://cs.wikipedia.org/wiki?curid=889858", "title": "Maria Sanchezová", "text": "Maria Sanchezová\n\nMaria Sanchezová, rodným jménem \"Maria Victoria Sanchez\" (* 26. listopadu 1989 Modesto) je americká profesionální tenistka. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do března 2013 dva tituly ve dvouhře a šest ve čtyřhře.\n\nNa žebříčku WTA byla ve dvouhře nejvýše klasifikována v únoru 2013 na 111. místě a ve čtyřhře pak v září 2012 na 108. místě. Trénuje ji Kanaďan Pierre-Luc Tessier. Připravuje se v Tenisové akademii Chris Evertové v Boca Raton.\n\nV květnu 2012 získala premiérový titul na okruhu ITF, když ve finále turnaje dotovaného 50 000 dolarů v Sacramentu zdolala krajanku Jessicu Pegulaovou. V září téhož roku si připsala druhé vítězství na události s dotací 75 000 dolarů v Albuquerque, když v boji o titul přehrála další Američanku Lauren Davisovou hladce 6–1 a 6–1.\n\nV americkém fedcupovém týmu neodehrála do roku 2013 žádné utkání.\n\n"}
{"id": "889868", "url": "https://cs.wikipedia.org/wiki?curid=889868", "title": "Kateřina Kubačková", "text": "Kateřina Kubačková\n\nKateřina Kubáčková je česká modelka a úspěšná účastnice soutěží krásy. \n\nKateřina Kubáčková pochází z Těrlicka. V letech 2005-2009 studovala na Obchodní akademii v Českém Těšíně obor \"Ekonomické lyceum\".\nPoté studovala na Filozofické fakultě Ostravské univerzity v Ostravě bakalářský obor \"Management v neziskovém sektoru\", který absolvovala v roce 2012 a získala titul Bc.\n\nKateřina Kubáčková se účastnila desítek soutěží. Na většině z nich se umístila na předních místech. Jsou to:\n\n \n"}
{"id": "889871", "url": "https://cs.wikipedia.org/wiki?curid=889871", "title": "Orealla", "text": "Orealla\n\nOrealla (nebo Orealla Mission) je osada v guyanském regionu East Berbice-Corentyne v nadmořské výšce 11 m. Leží na břehu řeky Courantyne, která tvoří hranici se Surinamem a na proti této osadě leží Apoera. Až do Orealla se mohou dostat velké lodě po řece Courantyne.\n"}
{"id": "889874", "url": "https://cs.wikipedia.org/wiki?curid=889874", "title": "Projekt 21630", "text": "Projekt 21630\n\nProjekt 21630 (v kódu NATO třída Bujan) je třída dělových člunů ruského námořnictva sloužících v jeho Kaspické flotile. Díky malému ponoru mohou operovat jak v Kaspickém moři, tak na řece Volze. Celou třídu tvoří tři jednotky vstoupivší do služby v letech 2006–2012. Z dělových člunů projektu 21630 dále vychází korvety projektu 21631 (Bujan-M) s téměř dvojnásobným výtlakem.\n\nCelou třídu tvoří tři jednotky pojmenované \"Astrachaň\" (101), \"Volgodonsk\" (161) a \"Machačkala\" (162). Jejich stavbu v letech 2004–2012 provedla loděnice Almaz v Petrohradu.\n\nV dělové věži na přídi se nachází jeden 100mm kanón A-190. Za hlavní nástavbou jsou instalovány dva 30mm obranné systémy AK-630. Za nimi je šestinásobný protiletadlový raketový komplet krátkého dosahu 3M-47 Gibka využívající střel Igla-1M. Zcela na zádi plavidla se nachází čtyřicetinásobné vypouštěcí zařízení 122mm neřízených raket MS-73 Grad-M. Na palubě jsou též dva 14,5mm kulomety. Pohonný systém tvoří dva diesely M507D o výkonu 8000 hp a dvě vodní trysky. Nejvyšší rychlost dosahuje 26 uzlů.\n"}
{"id": "889878", "url": "https://cs.wikipedia.org/wiki?curid=889878", "title": "Alexandr Leopold Habsbursko-Lotrinský", "text": "Alexandr Leopold Habsbursko-Lotrinský\n\nAlexandr Leopold Jan Josef Habsbursko-Lotrinský (14. srpna 1772, Florencie – 12. července 1795, Laxenburg) byl rakouský arcivévoda a uherský palatin v letech 1790–1795.\n\nByl čtvrtým synem toskánského velkovévody a budoucího císaře Leopolda a Marie Ludoviky Španělské. Byl vnukem Marie Terezie a španělského krále Karla III.\n\nMládí strávil ve Florencii a v roce 1790 po zvolení jeho otce císařem se přestěhoval do Vídně.\nPo znovuobnovení uherské ústavy jej otec navrhl na palatina a uherským říšským sněmem byl jednomyslně zvolen.\nV roce 1791 odešel do Budína, kde pobýval v budínském hradě. Na císařském dvoře se snažil prosazovat uherské zájmy. Po odhalení jakobínského spiknutí prosadil přísné tresty a popravu jeho vůdců.\nZemřel na následky smrtelného zranění, které utrpěl při přípravě ohňostroje v Laxenburgu. Pohřben byl do kapucínské krypty ve Vídni.\n"}
{"id": "889893", "url": "https://cs.wikipedia.org/wiki?curid=889893", "title": "The Read-Through", "text": "The Read-Through\n\nThe Read-Through je pátá epizoda druhé série amerického televizního seriálu \"Smash\" a v celkovém pořadí dvacátá epizoda tohoto seriálu. Scénář k epizodě napsala Liz Tuccillo a režíroval ji David Petrarca. Epizoda se poprvé vysílala ve Spojených státech dne 5. března 2013 na televizní stanici NBC.\n\nV tomto díle se Julia a Peter připravují na čtenou zkoušku \"Bombshell\", ale Julia se bojí, že mu nemůže důvěřovat, zatímco se Jimmy a Kyle připravují na neformální veřejné čtení \"Hit Listu\". Mezitím si Ivy musí poradit s komediální filmovou hvězdou Terrym Fallsem, který ohrožuje její úspěšný broadwayský debut ve hře \"Liasons\".\n\nV této epizodě se objevili poprvé dvě hostující hvězdy, a to Sean Hayes v roli komediálního herce Terryho Fallse a Nikki Blonsky v roli Jerryho sekretářky Margo.\n\nJulia (Debra Messing) a Peter (Daniel Sunjata) horečnatě pracují na dokončení nového scénáře pro \"Bombshell\", aby mohla proběhnout první čtená zkouška muzikálu s Eileen (Anjelica Huston), Jerrym (Michael Cristofer), Derekem (Jack Davenport) a Tomem (Christian Borle). Julia se strachuje, že nemůže Peterovi důvěřovat, že si s ní zahrává a že píše nový scénář, za který si připíše zásluhy jen on sám. Čtená zkouška muzikálu proběhne velmi dobře. Jerry si myslí, že je to úžasný scénář, ale s tímto scénářem muzikál produkovat nebude, protože si nemyslí, že příběh o Marylin, která je vyprávěna prostřednictvím mužů, by byl dobrý muzikál. Ukáže se, že to Tom cítí stejně, protože zaslal Jerrymu starší verzi scénáře, která se oběma líbila. Tom, Jerry, Julia, Peter a Derek se ohledně toho hádají a dohodnou se, že finální rozhodnutí učiní Eileen. Epizoda končí těsně před tím, než oznámí své rozhodnutí.\n\nKaren (Katharine McPhee) a Ana (Krysta Rodriguez) se baví ohledně Kareniny přitažlivosti k Jimmymu (Jeremy Jordan) a co znamenal jejich polibek (viz předchozí epizoda). Ana řekne, že Jimmy je přitažlivý a talentovaný, ale také je hráč a navrhuje Karen, aby byl jejich vztah pouze pracovní. Karen a Ana se setkávají s Jimmym a Kylem (Andy Mientus) a navrhují jim čtenou zkoušku jejich muzikálu \"Hit List\", na kterou pozvou své přátele. Náhle jsou věci trapné, když Jimmyho dámská noční návštěva přijde do pokoje pro kávu. Čtení se koná později ten den a účastníci neochotně řeknou Jimmymu a Kylovi, že sice písně jsou skvělé, tak dialogy jsou strašné. Poté se Kyle cítí mizerně a diskutují o tom, co dělat. Karen navrhuje, že můžou změnit scénář, aby v muzikálu byly zatím pouze písně a žádné dialogy, s čímž oba dva souhlasí a rozhodnou se připravit si čtenou zkoušku při divadelním festivalu, který se koná následující týden a navrhl jim ho Derek. Jimmy řekne Karen, že spolu budou udržovat pouze pracovní vztah, ale na Karen je vidět, že jí to moc příjemné není.\n\nIvy zkouší s obsazením muzikálu \"Liasons\", když konečně (po týdenní absenci) přichází hvězda Terry Falls (Sean Hayes). Vypadá zmatený ohledně žánru představení a začne ho hrát jako komedii. Ivy si s ním jde promluvit a řekne mu, že představení je opravdu hodně dramatické. Zdá se, že to pochopil, ale na další zkoušce producent řekne, že mluvil s Terrym a řekne, že žánr by měl být trochu více komický. Nicméně Ivy svou roli hraje stále jako v dramatu, což Terryho vyděsí a uteče ze zkoušky. Terry se později Ivy zeptá, jak může cítit tak hluboce a ona se mu snaží dát radu. On navrhuje, že se chce cítit tak materiálně a emocionálně jako ona a řekne jí, že přestal brát všechny své léky, aby tak prospěl své roli a mohl to více cítit. Netřeba říkat, že je Ivy ohledně tohoto velice vyděšená.\n\nSara Brady ze serveru \"Television Without Pity\" dala epizodě hodnocení C- .\n\nEpizodu v den vysílání sledovalo 2,68 milionů amerických diváků a získala rating 0,8/2 ve věkovém okruhu od osmnácti do čtyřiceti devíti let .\n\n"}
{"id": "889895", "url": "https://cs.wikipedia.org/wiki?curid=889895", "title": "Kaple svatého Cyrila a Metoděje (Smolín)", "text": "Kaple svatého Cyrila a Metoděje (Smolín)\n\nKaple svatého Cyrila a Metoděje je římskokatolická kaple ve vesnici Smolín, části města Pohořelice v okrese Brno-venkov. Je chráněna jako kulturní památka České republiky.\n\nByla postavena v pozdně barokním slohu v roce 1758 na návsi Smolína. Jedná se o jednoduchou stavbu obdélného půdorysu s půlkruhově ukončeným kněžištěm. Na východní straně ke kapli přiléhá přistavěná sakristie, nad lodí se na střeše nachází čtyřboká zvonice.\n\nU kaple se nachází hřbitov.\n\nJe filiálním kostelem medlovské farnosti.\n"}
{"id": "889899", "url": "https://cs.wikipedia.org/wiki?curid=889899", "title": "Kaple Nanebevzetí Panny Marie (Mělčany)", "text": "Kaple Nanebevzetí Panny Marie (Mělčany)\n\nKaple Nanebevzetí Panny Marie je římskokatolická kaple v obci Mělčany v okrese Brno-venkov.\n\nPostavena byla na mělčanské návsi v letech 1869–1872 na místě zvoničky. Finanční částku na výstavbu kaple daroval vsi mělčanský rodák Matouš Šimbera, který působil jako kněz. Základní kámen byl posvěcen v září 1869, stavba kaple podle projektu stavitele Mátla z Rajhradu byla zahájena ještě téhož roku, dokončena byla o tři roky později. Zpočátku se plánovalo i zřízení fary, k tomu však nikdy nedošlo. Kaple má jednoduchou loď obdélného půdorysu, polygonálně ukončené kněžiště a zvonici v průčelí lodě. Sakristie byla přistavěna v roce 1926.\n\nJe filiálním kostelem dolnokounické farnosti.\n\n"}
{"id": "889901", "url": "https://cs.wikipedia.org/wiki?curid=889901", "title": "Podhostýnská Miss Open", "text": "Podhostýnská Miss Open\n\nPodhostýnská Miss Open je soutěž krásy, kterou pořádal Taneční soubor Stars o.s. z Bystřice pod Hostýnem v roce 2009 a 2010.\n\n"}
{"id": "889903", "url": "https://cs.wikipedia.org/wiki?curid=889903", "title": "Pohár federace 1963", "text": "Pohár federace 1963\n\nPohár federace 1963 byl 1. ročník týmové tenisové soutěže žen v Poháru federace, od roku 1995 konané pod názvem Fed Cup. Turnaj byl založen jako obdoba mužského Davis Cupu při jeho padesátém ročníku. Soutěž se odehrála mezi 17. až 20. červnem 1963 na otevřených travnatých dvorcích. Dějištěm se stal oddíl Queen's Club v britské metropoli Londýně.\n\nPremiérový ročník vyhrálo družstvo Spojených států amerických, které ve finále zdolalo hráčky Austrálie. Vítězství Američankám zajistily Billie Jean Moffittová a Lesley Turnerová. Za Austrálii nastoupily Darlene Hardová a Margaret Smithová.\n\nTurnaj zahrnoval hlavní soutěž hranou vyřazovacím systémem, z níž vzešel celkový vítěz Poháru federace.\n\n<br>\n"}
{"id": "889906", "url": "https://cs.wikipedia.org/wiki?curid=889906", "title": "Dong Ha", "text": "Dong Ha\n\nDong Ha ( ) je hlavním městem provincie Quang Tri ve Vietnamu. Žije zde 82 000 obyvatel na ploše 72,96 km². Đông Hà bylo důležitým městem ve vietnamské válce, protože bylo nejsevernějším bodem Jižního Vietnamu.\n"}
{"id": "889907", "url": "https://cs.wikipedia.org/wiki?curid=889907", "title": "Veselohra na mostě", "text": "Veselohra na mostě\n\nVeselohra na mostě může znamenat:\n"}
{"id": "889929", "url": "https://cs.wikipedia.org/wiki?curid=889929", "title": "František Fiedler", "text": "František Fiedler\n\nFrantišek Fiedler (13. prosince 1858 Dvory u Prachatic – 28. ledna 1925 Praha) byl český národohospodář a rakousko-uherský, respektive předlitavský, mladočeský politik. V letech 1907–1908 ministr obchodu Předlitavska.\n\nOdborně se profiloval jako národohospodář a právník. Po studiích práv byl promován \"sub auspiciis imperatoris\", publikoval knihy o dějinách zemědělství v českých zemích. Krátce působil v justici, pak se stal tajemníkem českého zemského výboru (v zemském výboru setrval až do konce roku 1898). Přednášel na obchodní akademii. Vyučoval na české technice, kde od roku 1891 nastoupil docenturu v oboru zemědělského zákonodárství a kde byl roku 1899 jmenován profesorem právních a státních věd. Učil také na právnické fakultě Univerzity Karlovy v Praze jako profesor správní vědy a správního práva, kde byl navíc jedno funkční období děkanem.\n\nOd roku 1901 byl poslancem Říšské rady (celostátní parlament) za městskou kurii, obvod Karlín, Smíchov. Nastoupil sem 29. října 1901 místo Josefa Kaizla. Mandát obhájil ve volbách roku 1907, konaných již podle rovného volebního práva, bez kurií, kdy byl zvolen za okrsek Čechy 016. Opětovně získal za tentýž obvod poslanecké křeslo ve volbách roku 1911. V Říšské radě setrval až do konce monarchie. Od roku 1901 rovněž zasedal jako poslanec Českého zemského sněmu. \n\nRoku 1901 je uváděn jako mladočeský kandidát. Po volbách roku 1907 i 1911 zasedl v poslaneckém klubu Český klub.\n\nNa českém sněmu se podílel na vypracování zákona o zápisu do pozemkových knih a dalších předloh. Byl do něj volen za obvod Poděbrady-Městec Králové, na Říšskou radu za obvod Smíchov-Karlín.\n\nVrchol jeho politické kariéry nastal počátkem 20. století, kdy se za vlády Maxe Becka stal dodatečně ministrem obchodu Předlitavska. Funkci zastával v období 9. listopadu 1907 – 15. listopadu 1908. Byl členem mladočeské strany a poslancem za tuto stranu. Do funkce ministra ho vybral výkonný výbor strany. Původně měl být ministrem jiný mladočeský předák, Josef Herold. Když už se chystal na převzetí úřadu, bylo mu ovšem sděleno, že vedení strany pro vládní post vybralo Fiedlera. Ve funkci ministra řešil přetrvávající jazykové česko-německé spory a vleklá jednání o rakousko-uherském finančním vyrovnání.\n\nI po odchodu z vlády byl aktivní v politice, zejména na parlamentní úrovni. V listopadu 1910 byl zvolen předsedou Českého klubu, volné aliance etnicky českých nesocialistických stran na Říšské radě. V roce 1915 se podílel za mladočeskou stranu na konzultacích ohledně vytvoření Národního souručenství (nezaměňovat se stejnojmennou organizací za Protektorátu Čechy a Morava), které mělo být střechovou koalicí všech českých politických stran. V této době představoval v mladočeské straně aktivistické, prorakouské křídlo. Když se roku 1916 stal Karel I. novým rakouským císařem, povolal si Fiedlera na konzultaci ohledně českých postojů k vládě a státu. V té době již ale údajně Fiedler panovníkovi tlumočil, že samostatnost je převažujícím stanoviskem Čechů. Poslancem Říšské rady zůstal Fiedler až do zániku monarchie v roce 1918.\n\nPo vzniku Československa se již výrazněji veřejně neangažoval. Když byl počátkem 20. let zavražděn ministr financí Alois Rašín, spekulovalo se o něm jako o možném nástupci, ale ministrem se nestal. Zemřel na srdeční chorobu.\n\n"}
{"id": "889934", "url": "https://cs.wikipedia.org/wiki?curid=889934", "title": "Altenfelden", "text": "Altenfelden\n\nAltenfelden je městys v rakouské spolkové zemi Horní Rakousy, v okrese Rohrbach.\n\nV roce 2012 zde žilo 2 142 obyvatel.\n"}
{"id": "889941", "url": "https://cs.wikipedia.org/wiki?curid=889941", "title": "Alfred Ebenhoch", "text": "Alfred Ebenhoch\n\nAlfred Ebenhoch (18. května 1855 Bregenz – 30. ledna 1912 Vídeň) byl rakousko-uherský, respektive předlitavský politik, v letech 1907–1908 ministr zemědělství Předlitavska, předseda Katolické lidové strany, později jeden z hlavních politiků Křesťansko-sociální strany.\n\nVystudoval právo na Karlo-Ferdinandově univerzitě v Praze a na univerzitě v Innsbrucku. V roce 1881 získal titul doktora práv. Pracoval jako advokát v Linci.\n\nOd roku 1889 zasedal rovněž na hornorakouském zemského sněmu. V období let 1895–1907 zastával post zemského hejtmana Horních Rakous.\n\nPodle některých zdrojů se již v roce 1883 stal taky poslancem Říšské rady (celostátní parlament). Databáze poslanců ho ale ve funkčním období 1879–1885 neuvádí a podle ní nastoupil do vídeňského parlamentu až 6. listopadu 1888 poté, co zemřel poslanec Franz Fischer. Reprezentoval kurii venkovských obcí, obvod Rohrbach, Urfahr atd. v Horních Rakousích. Poslanecký post obhájil za stejný volební obvod i ve volbách do Říšské rady roku 1891. Ve volbách do Říšské rady roku 1897 byl zvolen za všeobecnou kurii, 1. volební obvod: Linec, Urfahr, Freistadt atd. a v parlamentu setrval do konce jeho funkčního období, tedy do roku 1901. Do Říšské rady se vrátil po jisté přestávce 3. března 1903, kdy sem nastoupil za kurii venkovských obcí (obvod Wels, Vöcklabruck, atd.) po doplňovací volbě poté, co zemřel poslanec Josef Wenger.\n\nVrchol jeho politické kariéry nastal počátkem 20. století, kdy se za vlády Maxe Becka stal dodatečně ministrem zemědělství Předlitavska. Funkci zastával v období 9. listopadu 1907 – 15. listopadu 1908.\n\nOd mládí se politicky profiloval jako katolický konzervativec. Patřil do okruhu Karla Hohenwarta (tzv. Hohenwartův klub, respektive Strana práva). V listopadu 1895 odešel na Říšské radě z Hohewartova klubu do nové poslanecké frakce Katolické lidové strany. Později byl předsedou Katolické lidové strany.\n\nV květnu 1906 se uvádí jako jeden z 26 členů poslaneckého Klubu středu (\"Zentrum-Klub\"), který sdružoval konzervativně a katolicky orientované poslance a jehož hlavní součástí byla Katolická lidová strana. Před volbami do Říšské rady roku 1907, sloučil Katolickou lidovou stranu s Křesťansko-sociální stranou. Ve volbách roku 1907 byl opětovně zvolen do Říšské rady, za volební okrsek Horní Rakousy 11. V parlamentu zastupoval klub Křesťansko-sociální sjednocení.\n\nKdyž byli ve volbách do Říšské rady roku 1911 křesťanští sociálové výrazně oslabeni a jejich parlamentní zastoupení se zmenšilo, dokázal Ebenhoch obhájit svůj mandát a stal se následně předsedou poslaneckého klubu Křesťansko-sociální strany a zůstal jím až do svého onemocnění. Byl zvolen za okrsek Horní Rakousy 11. Již na schůzi 16. listopadu 1911 nicméně byla oznámena jeho rezignace na poslanecký mandát.\n"}
{"id": "889942", "url": "https://cs.wikipedia.org/wiki?curid=889942", "title": "Julius von Latscher-Lauendorf", "text": "Julius von Latscher-Lauendorf\n\nJulius von Latscher-Lauendorf, též Julius von Latscher (22. července 1846 Jihlava – 2. srpna 1909 Salzburg), byl rakousko-uherský generál a předlitavský politik, v letech 1906–1907 ministr zeměbrany Předlitavska.\n\nVystudoval Tereziánskou vojenskou akademii ve Vídeňském Novém Městě a působil trvale v armádě, kde postupně dosáhl hodnosti generála.\n\nVrchol jeho politické kariéry nastal počátkem 20. století, kdy se za vlády Maxe Becka stal dodatečně ministrem zeměbrany Předlitavska. Funkci zastával v období 24. října 1906 – 12. ledna 1907.\n"}
{"id": "889943", "url": "https://cs.wikipedia.org/wiki?curid=889943", "title": "Blažkov (zámek)", "text": "Blažkov (zámek)\n\nZámek Blažkov je novobarokní zámeček, který se nachází na severním okraji katastru obce Myštěves. Od roku 1990 je chráněn jako kulturní památka České republiky.\n\nMylně je zámeček uváděn často jako barokní z 18. století. Ve skutečnosti byl však vystavěn v novobarokním slohu v roce 1901.\n\nMyštěves byla součástí panství Skřivany, které v roce 1897 zakoupil průmyslník a šlechtic Gaston Ritter von Mallmann. Jeho sídlem byl novogotický zámek sousedící s cukrovarem ve Skřivanech. Blažkovský zámek nechal vystavět v roce 1901 jako své letní sídlo. K zámku patřil i anglický park. Rytíř Mallmann se však záhy zadlužil, celé panství nechal zastavit a následně přenechal Pozemkové bance v Praze. Od té jej v roce 1913 koupil prof. MUDr. Václav Piťha, věhlasný lékař a od roku 1908 profesor porodnictví a gynekologie na Karlově univerzitě. Václav Piťha zemřel v roce 1922, ale jeho manželka Hermína zde bydlela až do znárodnění celého majetku Piťhových včetně zámečku v roce 1950. Zámeček měl sloužit nejprve pro sirotky Řecké občanské války, ale objekt v roce 1951 obsadila Státní bezpečnost a vybudovala v suterénu objektu vězeňské cely pro zvláštní osoby. V letech 1955–1957 zde byl internován pražský katolický primas kardinál Josef Beran a dále českobudějovický biskup Josef Hlouch, brněnský biskup Karel Skoupý a apoštolský administrátor rožňavské diecéze Róbert Pobožný. Spekuluje se, že zde byla držena i vdova po Klementu Gottwaldovi za to, že vykřikovala, že jejího manžela otrávili v Sovětském svazu. Státní bezpečnost zde byla až do roku 1960. Zámeček poté sloužil jako sklad košil a knih. V roce 1976 jej získala Československá televize, která zde vybudovala rekreační a školící středisko ČST. V letech 1991/92 byl původní majetek rodiny Piťhů včetně zámečku navrácen v restituci. Rodina Piťhů zde od roku 2003 provozuje Queens Park Golf Club.\n"}
{"id": "889944", "url": "https://cs.wikipedia.org/wiki?curid=889944", "title": "Franz Metzner", "text": "Franz Metzner\n\nFranz Metzner (18. listopadu 1870 Všeruby – 24. března 1919 Berlín) byl český sochař německé národnosti. Jeho styl obsahuje prvky secese a monumentalismu. Metznerovým nejznámějším dílem je vnitřní výzdoba památníku Bitvy národů v Lipsku. V Čechách působil především v Liberci, Jablonci nad Nisou, Teplicích a v Praze. Řada jeho děl v Německu byla během 2. světové války zničena. Většina jeho děl v Čechách nepřežila období komunismu.\n\n\n\n"}
{"id": "889947", "url": "https://cs.wikipedia.org/wiki?curid=889947", "title": "Fotosazba", "text": "Fotosazba\n\nFotosazba byl způsob vytváření tiskové předlohy pro ofsetový tisk (tisk z plochy) pomocí fotografického filmu a papíru. Fotosázecí stroj promítal obrázky písmen na citlivý materiál, který po vyvolání sloužil k výrobě ofsetového listu. Fotosazba v 60. letech téměř vytlačila „horkou sazbu“ a pomohla nahradit knihtisk ofsetem. Během 70. let se optické promítání písmen nahradilo obrazovkou a v 90. letech vytlačila fotosazbu digitální sazba počítačem (DTP).\n\nPrincip fotosázecího stroje předvedli francouzští vynálezci R. Higonnet a L. Moyroud v roce 1946 a celou metodu patentovali v USA roku 1957. První stroje užívaly otáčivý skleněný disk, na němž byly negativy celé sady znaků. Záblesk výbojky v přesně určeném okamžiku promítl obrázek písmene a další optický systém jej umístil na správné místo na filmu. Operátor psal na klávesnici a výsledkem byl široký filmový pás s jedním sloupcem sazby, který se po vyvolání rozstříhal („zlomil“) a sestavil do stránky. Ta se vcelku opět ofotografovala a negativ se použil k osvitu ofsetového listu.\n\nU fotosázecích strojů německé firmy Berthold volil operátor znak pohybem páky a exponoval jeden po druhém. Rychlejší modely měly místo otočného disku nepohyblivou desku s negativy znaků a s výbojkou pro každý znak zvlášť. Ovládaly se děrnou páskou a dosahovaly rychlosti až 600 znaků za sekundu.\n\nKolem roku 1965 se objevily první stroje, kde se znaky nepromítaly, ale vytvářely programem na stínítku obrazovky s vysokým jasem. Obrazovka se řádek po řádku snímala na pás filmu. Počítačovým programem bylo možno velikost písma libovolně měnit, kombinovat různé fonty a automatizovat další funkce. Tím byl připraven nástup čistě digitální počítačové sazby celých stránek (DTP), které se přímo přenášejí na ofsetový list nebo tisknou na papír.\n\n\n\n"}
{"id": "889948", "url": "https://cs.wikipedia.org/wiki?curid=889948", "title": "Bělohorská", "text": "Bělohorská\n\nJméno Bělohorská má v České republice více ulic v několika městech:\n\n"}
{"id": "889949", "url": "https://cs.wikipedia.org/wiki?curid=889949", "title": "JK Shagya Zborovice", "text": "JK Shagya Zborovice\n\nJK Shagya Zborovice je jezdeckým klubem zabývajícím se chovem a tréninkem koní pro vytrvalostní disciplíny. Specializací klubu jsou převážně koně plemene shagya arab, se kterými se členové klubu pravidelně účastní českých národních vytrvalostních soutěží. V nynější době má jezdecký klub 10 stálých členů a 8 koní ve stálém tréninku. Pýcha celého klubu je plemenný Shagya arabský hřebec Saklavi IV-CZ (Scott Al Sah´r), který již po několik závodních sezón vyniká na poli české vytrvalosti a současně působí jako plemeník pro klisny shagya.\n\nJezdecký klub JK Shagya Zborovice vznikl z iniciativy paní Ing. Jany Švecové a její dcery Ing. Lucie Švecové v roce 2009. V této době ovšem klub vlastnil pouze jednoho shagya arabského hřebce (Scott Al Sah´r). V nynější době se pod hlavičkou JK Shagya Zborovice účastní vytrvalostních soutěží hned několik shagya arabských koní a jejich jezdců se skvělou sportovní budoucností.\n\nHistorie klubu JK Shagya Zborovice počíná koupí prvního shagya arabského hříběte paní Ing. Janou Švecovou. Roku 1998 se v Jihočeském Paračově, u chovatelky paní Hany Toncarové, narodil arabský hřebeček jménem Lukas. Jeho temperament a klasický arabský vzhled jen iniciovaly jeho koupi, a byl to právě on, kdo zasel v rodině Švecových lásku k shagya arabským koním. Lukas ukázal jak výjimečné je plemeno shagya araba a jaký se v něm skrývá potenciál pro dálkové závody. Lukas je velice ceněn pro jeho klidný temperament a charakter. I přesto, že se tento výjimečný kůň nyní nachází ve vlastnictví jiného majitele (Miroslava Boudová), stále je ustájen u JK Shagya Zborovice.\n\nJako klíčový pro vznik klubu JK Shagya Zborovice je ovšem označován rok 2004. V tomto roce se totiž opět u paní Toncarové, narodilo další hříbě, a to pravý bratr Lukase. Ohnivý temperament Scotta Al Sah´ra však naznačoval, že tento kůň bude mít slibnou sportovní budoucnost. Scott již od malička projevoval svůj osobitý charakter, nesmírnou pracovitost a vytrvalost. Zejména proto, se majitelky klubu začaly zajímat o pravidla a principy vytrvalostních soutěží. V roce 2008 se tedy poprvé Scott Al Sah´r objevil na poli české vytrvalosti v soutěži pořádané v Mníšku pod Brdy. Od té doby následovala celá série závodů které Scott zakončoval většinou se skvělými výsledky, a proto v roce 2009 bylo rozhodnuto založit jezdecký klub s čistě endurance zaměřením.\nV roce 2009 byl tedy na popud Scottových výjimečných vlastností založen jezdecký klub JK Shagya Zborovice. Od té doby se klub rozrostl o několik členů a koní, taktéž soutěžících ve vytrvalostních disciplínách. Jezdci a jejich koně společně trénují v prostředí před šumavské krajiny a současně se pravidelně účastní jízdárenských tréninků pod vedením zkušených trenérů, jako je pan Ing. Jiří Ptáček, či Lucie Poláková.\n\nJezdecký klub Shagya Zborovice se sídlem nachází v malebné Jihočeské vesničce Přední Zborovice. Ta je svou geografickou lokací přímo určená pro náročný trénink vytrvalostních koní. Jezdci klubu trénují své koně v kopcovité krajině v okolí Strakonic a Tažovic, a připravují je tak na náročné terény českých vytrvalostních závodů.\n\nShagya arabský hřebec Scott Al Sah´r, po matce: Lukava CZ-Sh-A-99 a otci: 637 Saklavi I-CZ (Galán) s.v., se narodil 15.04.2002 u chovatelky Hany Toncarové (Paračov). Scott byl komisí shagya araba označen jako tmavý ryzák. V roce 2008 Scott splnil zkoušky výkonnosti hřebců a zapsal se tak do plemenné knihy Shagya araba pod jménem 1320 Saklavi IV-CZ. Hřebec byl zároveň v roce 2011 zapsán do seznamu plemenných hřebců ISG (Internationale Shagya-Araber Gesellschaft). Scott připouští klisny shagya a to přirozenou plemenitbou. Ve vytrvalostních disciplínách dosáhl úrovně \"S\".\n\n„Endurance je životní styl, ne závod“\n\n"}
{"id": "889954", "url": "https://cs.wikipedia.org/wiki?curid=889954", "title": "Girls (and Boys) On Film", "text": "Girls (and Boys) On Film\n\nGirls (and Boys) On Film je patnáctá epizoda druhé série amerického hudebního televizního seriálu \"Glee\" a v celkovém pořadí osmdesátá první epizoda tohoto seriálu. Napsal ji Michael Hitchcock, režíroval ji Ian Brennan, jeden z tvůrců, a poprvé se vysílala ve Spojených státech dne 7. března 2013 na televizní stanici Fox.\n\nEpizoda obsahuje již 500. hudební číslo od začátku natáčení seriálu.\n\nVedoucí sboru Will Schuester (Matthew Morrison) sní o tom, že zpívá „You're All the World to Me“ se svou bývalou snoubenkou, školní výchovnou poradkyní Emmou Pillsbury (Jayma Mays), která ho nechala u oltáře (viz předchozí epizoda). Willa sen inspiruje a ve sboru jako týdenní úkol zadá předvést píseň z oblíbeného filmu a v přípravě na nadcházející regionální kolo Will uspořádá každoroční soutěž mashupů mezi dívky a chlapci. Dále také oznámí, že vítěz soutěže se objeví v nízkorozpočtovém studentském filmu, který režíruje Artie Abrams (Kevin McHale). Blaine Anderson (Darren Criss) a Brittany Pierce (Heather Morris) vedou sbor ve skladbě \"Shout\", která je má na soutěž připravit.\n\nV New Yorku jsou Rachel Berry (Lea Michele), Kurt Hummel (Chris Colfer), Santana Lopez (Naya Rivera) a Adam Crawford (Oliver Kieran-Jones) donuceni zůstat v bytu Rachel a Kurta kvůli sněhové vánici a rozhodnou se společně sledovat film \"Moulin Rouge!\", během kterého začne Kurt fantazírovat, že zpívá \"Come What May\" s Blainem. Santana později řekne nahlas své podezření, že Brody Weston (Dean Geyer) je drogový dealer, protože u něj našla velkou sumu peněz, pager a on neustále mizí. Toto zjištění ale Rachel pokládá za nesmyslné.\n\nV Limě chlapci předvádějí mashup písní „Old Time Rock and Roll“ a „Danger Zone“ a následně i dívky s vystoupením „Diamonds Are a Girl's Best Friend“ a „Material Girl“. Marley Rose (Melissa Benoist) se svěřuje Kitty Wilde (Becca Tobin), že ji Ryder Lynn (Blake Jenner) políbil na Den svatého Valentýna. Finn přesvědčí Emminy rodiče, aby mu řekli, kde se Emma ukrývá. Když zjistí, že se nachází v domě své sestry, tak přesvědčuje Willa, aby bojoval za získání jí zpět.\n\nWill a New Directions zpívají Emmě skladbu „In Your Eyes“ a Emma přiznává, že utelka, protože se cítí, že Willa již nezná. Oba dva souhlasí, že na svůj vztah půjdou pomalu. Mezitím Jake Puckerman (Jacob Artist) přizná, že valentýnské dárky pro Marley byl Ryderův nápad. Jake pozve Marley, aby s ním vytvářela keramiku a během toho jí zpívá „Unchained Melody“. Marley se ale zmítá mezi ním a Ryderem, přizná se, že se líbila s Ryderem a Jake díky tomu vybouchne vzteky a odchází.\n\nV New Yorku, Kurt přiznává Adamovi, že je do Blaina státe zamilovaný, ale chce se posunout dál a Adam se rozhodne posunout jejich vztah. Santana konfrontuje Rachel ohledně těhotenského testu, který našla. Rachel se v jejím náručí zhroutí a Santana si uvědomí, že Rachel může být těhotná.\n\nV Limě, Will oznámí, že obě dvě skupiny vyhrály soutěž a objeví se v Artieho filmu a následně děkuje Finnovi, za to že našel Emmu. Finn mu poté přiznává, že ji políbil, když se začínala hroutit ohledně jejich svatby a rozzuřený Will ho nechává o samotě, zatímco studenti oslavují své společné vítězství v písni „Footloose“.\n\nEpizodu napsal seriálový dohlížející producent Michael Hitchcock a režíroval ji jeden z tvůrců, Ian Brennan. Pro epizodu bylo také natáčeno již 500. hudební číslo s názvem \"Shout\" z filmu \"Zvěřinec časopisu National Lampoon\". Epizoda se natáčela dne 30. ledna 2013.\n\nMezi vedlejší postavy, které se objevily v této epizodě, patří školní výchovná poradkyně Emma Pillsbury (Jayma Mays), členové sboru Sugar Motta (Vanessa Lengies), Joe Hart (Samuel Larsen), Wade \"Unique\" Adams (Alex Newell), Marley Rose (Melissa Benoist), Jake Puckerman (Jacob Artist), Kitty Wilde (Becca Tobin) a Ryder Lynn (Blake Jenner), maturant na NYADĚ Adam Crawford (Oliver Kieran Jones) a Emmini rodiče Rose a Rusty Pillsbury (Valerie Mahaffey a Don Most).\n\nV epizodě zaznělo deset písní, všechny jsou spojeny s filmem a byly vydány jako osm singlů. Skládá se ze svou mashupů: „Diamonds Are a Girl's Best Friend“ z filmu \"Páni mají radši blondýnky\" a „Material Girl“, založené na „Sparkling Diamonds“ z filmu \"Moulin Rouge!\" v podání Mellisy Benoist a Alexe Newella a „Old Time Rock and Roll“ z \"Riskantního podniku\" a „Danger Zone“ z \"Top Gun\" v podání Chorda Overstreeta a Darrena Crisse a šest samostatných písní včetně „Come What May“ z \"Moulin Rouge!\" v podání Darrena Crisse a Chrise Colfera, „Unchained Melody“ z filmu \"Duch\" v podání Jacoba Artista a Blaka Jennera, „You're All the World to Me“ z \"Královské svatby\" v podání Matthewa Morrisona a Jaymy Mays, „Footloose“ ze stejnojmenného filmu v podání Chorda Overstreeta, Kevina McHala a Samuela Larsena a „In Your Eyes“ z filmu \"Řekni cokoliv...\" v podání Matthewa Morrisona a Alexe Newella. Výtěžky ze stahování zbývající písně „Shout“, která je v podání Darrena Crisse a Heather Morris s New Directions, jsou darovány až do konce série společnosti Give a Note Foundation, což je hudební vzdělávací charitativní organizace pro děti.\n\n"}
{"id": "889955", "url": "https://cs.wikipedia.org/wiki?curid=889955", "title": "Karl Korsch", "text": "Karl Korsch\n\nKarl Korsch (14. srpna 1886 – 21. října 1961) byl německý marxistický filozof a teoretik. \n\nK jeho nejznámějším pracím patří kniha \"Marxismus und Philosophie\" z roku 1923 (psaná ještě v Německu) a pozdní studie \"Ten Theses on Marxism Today\" z roku 1950 (psaná již anglicky v USA). V první knize se pokusil skloubit některé hegeliánské a marxistické koncepce. V pozdějších Deseti tezích zdůraznil, že některé klasické marxistické kategorie jsou překonané a lpění na nich je „reakčním utopismem“. Již \"Marxismus und Philosophie\" byla odmítnuta sovětskými oficiálními marxisty, byla například tvrdě kritizována Grigorijem Zinovjevem, o to více poválečné Korschovy práce. Měly však vliv na eurokomunistické hnutí konce 60. a 70. let. \n\nKorsch uváděl do marxismu Bertholda Brechta. \n\n\n\n"}
{"id": "889958", "url": "https://cs.wikipedia.org/wiki?curid=889958", "title": "Cesta tří králů", "text": "Cesta tří králů\n\nCesta tří králů je český animovaný televizní seriál z roku 2002 vysílaný v rámci Večerníčku. Námět i scénář napsal Oldřich Selucký. Kameru obstaral Ondřej Všetíček. Hudbu zkomponoval Jérome Boudin, výtvarně seriál zabezpečila Zdena Krejčová. Seriál namluvil Marek Eben. Střih zabezpečila Věra Benešová. Režii se věnoval Pavel Kubant. Bylo natočeno 8 epizod, v délce po 7 až 8 minutách.\n\nZajímavostí je, že původně byl seriál natočen pro francouzskou CFRT, tvůrcem byla společnost Imago Praha, která točila ploškovou technologií snímanou ve více plánech.\n\nAnimovaný seriál byl inspirován legendárním putováním Tří králů za narozeným Ježíškem do Betléma a přináší jednoduché zpracování známých biblických motivů…\n\n\n"}
{"id": "889959", "url": "https://cs.wikipedia.org/wiki?curid=889959", "title": "An Awesome Wave", "text": "An Awesome Wave\n\nAn Awesome Wave je debutové album britské indie rockové skupiny ∆ (Alt-J), které vydalo hudební vydavatelství Infectious Music dne 25. května 2012. Album obsahuje singly \"Matilda\"/\"Fitzpleasure\", \"Breezeblocks\" a \"Tessellate\". V britské hitparádě UK Albums Chart se vyšplhalo na 13. místo a objevilo se také v hitparádách v Belgii, Francii, Nizozemsku a Švýcarsku. Album \"An Awesome Wave\" získalo v roce 2012 cenu Mercury Prize za nejlepší britské album roku.\n\nOd většiny kritiků získalo album \"An Awesome Wave\" vesměs pozitivní reakce. Z nichž MusicOHM byl nejvíce nadšený, říkající, že ,i když \"An Awesome Wave\" obsahuje velký mix hudby a použití velkého množství nástrojů, tak nepůsobí nikterak nuceně nebo komplikovaně... Toto nebude naposledy, co slyšíme o tomto naprosto neodolatelném kvartetu.\" Drowned in Sound popisuje album jako ,velmi zralé, báječné debutové album\" a dodává ,ať už se alt-j snažili o cokoliv, s tímto debutovým albem dokázali, že jsou velmi talentovaní mladí umělci, doslova zanícení a opravdoví nadšenci.\" Jenny Stevens z \"NME\" napsala pro album \"An Awesome Wave\" pozitivní kritiku, ve které píše: ,Kouzlo hudební zmatenosti, které čiší z alba je o to větší, že skutečně funguje. Na povrchu je to chytrý alt-pop, ale Alt-J si s touto formulí hrál natolik, že se z alba stal skvěle zneklidňující debut. Chlapci se rozhodli zamítnout tvrdost žánru natolik, že se možná stali mistry svého vlastního žánru.\" Jen Long z BBC Music se k albu vyjádřil také pozitivně: ,Toto album obsahuje veškeré možné fungující nápady, žánry a vlivy, které se mohou zdát, napěchované pod hlavičkou kytarové hudby a přesto nepůsobí jakkoliv matoucně. To, co se ladně line z reproduktorů není nic jiného, než zcela srozumitelná a přístupná sbírka krásných popových písní.\" Allmusic napsal, že ,album je občas vino domýšlivostí a tím, že obsahuje eklektická pole zvuku, která se proplétají tak ladným způsobem, že výsledek vůbec nepůsobí nuceně nebo vymyšleně...\" Časopis \"Mojo\" byl svou kritikou nejvíce negativní. ,Skupina se snažila o mystický experimentální pop, ale vyšel z toho pompézní rozmar. Celé album je nejisté a nepřesvědčivé.\" Stejně tak Pitchfork Media ohodnotil album negativně: ,Skladby jsou jednoduše moc protáhlé a vyčerpávající.\"\n\n\"An Awesome Wave\" zahájilo své působení v britské hitparádě UK Albums Chart jako číslo devatenáct se 6 720 prodanými kopiemi za první týden. Poté, co album získalo Mercury Prize vyšplhalo se na 13. místo se 13 527 prodanými kopiemi. Od té doby se alba v Anglii prodalo již 86 013 kopií.\n\n\nNa obalu alba je vyobrazen více-vrstvený radarový obrázek delty řeky Gangy nacházející se v Bangladéši. Obraz v každé ze tří vrstev byl nasnímán European Space Agency odděleně 20. ledna, 24. února a 31. března 2009. Překrytý obrázek (nazvaný \"Ganges' Dazzling Delta\") odhaluje velké množství barev vyplývajících ze změn záření na pozadí, které nastaly mezi třemi akvizačními časy.\n"}
{"id": "889960", "url": "https://cs.wikipedia.org/wiki?curid=889960", "title": "Čajda a Obřisko", "text": "Čajda a Obřisko\n\nČajda a Obřisko je československý animovaný televizní seriál z roku 1984 vysílaný v rámci \"Večerníčku\". Poprvé byl uveden v říjnu téhož roku.\n\nBylo natočeno 13 epizod.\n\n"}
{"id": "889966", "url": "https://cs.wikipedia.org/wiki?curid=889966", "title": "Horka (Vyskeřská vrchovina)", "text": "Horka (Vyskeřská vrchovina)\n\nHorka (310 m n. m.) je vrch, resp. souvrší v okrese Mladá Boleslav Středočeského kraje. Leží asi 2 km jihovýchodně od města Mnichovo Hradiště a obklopují ho místní části Dobrá Voda, Lhotice a Veselá. Na severním svahu Horky se nalézá osada \"Pod Horkou\". Převážně zabrané katastrální území je Lhotice u Bosně.\n\nHorka tvoří těsné souvrší s jižněji ležící Kozlovkou (někdy též \"Malá Horka\"), což je o něco nižší suk (300 m n. m.) tvaru ploché kupy s asymetrickým vrcholovým hřbítkem na vypreparované nefelinitové žíle v komínové brekcii, obklopené coniackými vápnitými jílovci. Na vrchu jsou opuštěné lůmky a zalesněný je převážně dubovými porosty.\n\nDvojici zalesněných neovulkanických vrchů zčásti pokrývají přirozené víceetážové dubohabřiny až teplomilné doubravy s bohatým bylinným patrem. Na severovýchodním úpatí Horky jsou rozsáhlé plochy extenzivních mezofilních luk s prameništěm a rybníčkem na kraji intravilánu vsi Dobrá Voda. Dva rybníky jsou také ve Lhotici. Jelikož jsou oba vrcholy hustě zalesněny, výhledy (Mnichovo Hradiště, Vyskeřská vrchovina, Mnichovohradišťská kotlina, Ještěd, Velký Bezděz) jsou možné jen od hranice lesa. Podél západní strany souvrší prochází dálnice D10.\n\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina, podokrsku Příhrazská vrchovina, a Boseňské části.\n\nAutomobilem se dá přijet do osady Pod Horkou, do obcí Dobrá Voda a Lhotice. Z nich je pěší přístup na oba vrcholy velmi jednoduchý. Nejbližší železniční zastávka je v Mnichově Hradišti.\n"}
{"id": "889993", "url": "https://cs.wikipedia.org/wiki?curid=889993", "title": "Kate &amp; Anna McGarrigle", "text": "Kate &amp; Anna McGarrigle\n\nKate & Anna McGarrigle bylo kanadské hudební duo, skládající se ze sester Kate a Anny McGarrigleových. Duo vzniklo v roce 1974 v Montréalu. Jejich první album nazvané \"Kate and Anna McGarrigle\" vyšlo v roce 1975 a vedle jiných na něm hráli Tony Levin a Lowell George. Druhé, \"Dancer with Bruised Knees\", vyšlo v roce 1977 a opět zde hrála řada dalších hudebníků, jako jsou John Cale, Dave Mattacks nebo Pat Donaldson. V následujících letech vyšla řada dalších alb. Kate McGarrigleová zemřela v roce 2010.\n\n"}
{"id": "889995", "url": "https://cs.wikipedia.org/wiki?curid=889995", "title": "Dirndl", "text": "Dirndl\n\nDirndl je tradiční ženský lidový kroj nošený především v Rakousku a v jižním Německu (zvláště v některých oblastech Bavorska), který má kořeny v historickém venkovském oděvu německy hovořících regionů alpských zemí – Německa, Rakouska a Lichtenštejnska. V současnosti je dirndl také součástí módního ženského oblékání i mimo oblasti svého tradičního rozšíření, a to zvláště při lidových slavnostech.\n\nDirndl sestává ze tří hlavních částí: šatů, blůzky a zástěry. Horní část šatů tvoří těsně upnutý živůtek s hlubokým kvadratickým nebo častěji kruhovým výstřihem, často vpředu se zapínáním (zip, šněrování, háčky a očka), spodní část tvoří široká sukně, jejíž délka se mění podle aktuální módy. Pod tyto šaty se obléká blůzka (většinou bílá, s nabíranými polodlouhými rukávy nebo krátkými rukávky), celek doplňuje zástěra, jež se uvazuje v pase. Tradiční součástí je kapsa vpředu nebo po straně šatů, jež je skrytá pod zástěrou. Dirndl je doplňován šátkem přes ramena nebo na krk. Oděv se šije z tradičních materiálů (bavlna, len, hedvábí), v závislosti na tom, při jaké příležitosti má být dirndl nošen. Další součásti moderního dirndlu jsou spodnička a správná podprsenka, která vykouzlí vysněný výstřih. U spodničky je třeba dbát na formu. Jestliže majitelce vykukuje zpod sukně, je to považováno za flirtování.\n\nNázev pochází ze zastaralého německého výrazu \"Dirn\" – ženská služebná; jmenovitě se tak označovaly alpské venkovanky. V jihoněmeckých dialektech, např. v Bavorsku, znamená termín \"Dirndl\" (\"das Dirndl\") nejen oděv, ale i označení mladé dívky. Nelze jej však vztahovat k výrazu používanému pro prostitutky – \"Dirne\" (dříve \"Lustdirne\"). \n\nZimní dirndl je těžký, vyrobený z teplých, hřejivých materiálů. Naopak dirndl nošený v létě je lehký, světlý, živých barev.\n\nDirndl, pocházející z východních oblastí Alp, byl původně prostým lidovým, výlučně venkovským oděvem. Později ho nosily i ve městech služebné nebo pracující ženy, z nichž mnohé byly původem z venkova. Od 70.–80. let 19. století ho začaly nosit i ženy z vyšších společenských tříd a aristokracie jako oblíbený letní oděv a dirndl se stal velmi módním oblečením. Známými představiteli aristokracie, s oblibou nosícími lidový, resp. venkovský oděv, byli rakouský císař František Josef I. a jeho manželka Alžběta Bavorská, zvaná Sissi.\n\nModerní dirndl se rozšířil v Mnichově, hlavním městě Bavorska, i díky obchodu \"\"Wallach\"\", vlastněnému židovskými obchodníky Juliem a Moritzem Wallachovými; zde se prodávaly látky a materiál k výrobě těchto oděvů. Bratří krom toho organizovali přehlídky při Oktoberfestu a operetní představení v divadle \"„Im Weißen Rössl“\" (U bílého koníčka), což napomohlo k rozšíření dirndlu i mezi vyššími vrstvami společnosti ve městě; jméno Wallach se stalo synonymem pro moderní dirndl v Mnichově a Horním Bavorsku. V roce 1939 byli Wallachovi v důsledku rasistické politiky Adolfa Hitlera přinuceni svůj podnik prodat; po druhé světové válce ho však dostali zpět.\n\nJe důležité rozlišovat mezi dirndlem a lidovým krojem, který je typický pro ten který region, ba i vesnici, které měly původně každý/každá svůj vlastní styl, kroj. Lidový kroj má určité znaky a různé detaily, podle kterých lze rozlišit jak místo původu, tak i sociální postavení nositele/nositelky. Dirndl (především v současné podobě) tyto charakteristické rozlišující detaily postrádá, je silně stylizovaný, ale je zřetelně ovlivněn typickým krojem bavorským. Rozlišuje se také mezi typickým dirndlem (jednodílný oděv se zástěrou, z látek s tradičními vzory a výšivkami) a venkovským domácím oděvem, zhotoveným z šedého nebo barevného lnu, někdy s koženým živůtkem nebo lemováním.\n\nTkanice, jimiž je uvázána zástěra, jsou důležitým symbolem informujícím o stavu její nositelky: je-li uzel uvázán na pravé straně, jde o vdanou, zasnoubenou nebo zadanou ženu, je-li na straně levé, je jeho nositelka svobodná a „k mání“. Vpředu uvázaný uzel symbolizoval panenství mladé ženy, pouze vdovy nosily uzel vzadu. Není jasné, odkud tato symbolika pochází, podle všeho však nejde o zcela tradiční, ale spíše novodobou záležitost.\n\nTřebaže dirndl vyhlíží jako prostý a běžný úbor, je často velmi nákladnou záležitostí.\nDnes je dirndl v zemích svého původu stále populárnější a s oblibou se v Bavorsku a Rakousku stále nosí, samozřejmě již ne jako běžný, každodenní oděv, ale jako úbor pro zvláštní příležitosti a svátky (podobně jako lidový kroj v našich zemích nebo kilt ve Skotsku). Jeho nošení se považuje za výraz národní hrdosti a sounáležitosti s regionem. Mnohé ženy ovšem nosí dirndl i proto, že jej považují za „sexy“ – dirndl zdůrazňuje ženské křivky a pomáhá zvýšit erotickou přitažlivost nositelky. Na druhou stranu může i skrývat eventuální nedostatky postavy.\nDívky a ženy oblečené v dirndlu je možno mj. vidět na populárním festivalu Oktoberfest v Mnichově, který se hovorově nazývá \"Wiesn\" („Louka“). Nosí ho často také turistické průvodkyně, číšnice a samozřejmě i zpěvačky lidových písní. Dirndly pronikly i do mnoha jiných zemí, kde žijí němečtí vystěhovalci slavící \"Oktoberfest\", například do Spojených států a do Venezuely (osada Colonia Tovar blízko Caracasu).\n\n"}
{"id": "889996", "url": "https://cs.wikipedia.org/wiki?curid=889996", "title": "Archeologické transformace", "text": "Archeologické transformace\n\nArcheologické transformace jsou procesy, které doprovázejí vznik archeologických pramenů, to znamená vydělování předmětů z původní živé kultury. Často jsou tyto procesy nazývány také jako \"archeologizace\". Nejrůznější změny probíhají po celou dobu existence předmětů. Postihují jak předměty, které ještě slouží svému účelu (transformací je i opotřebení nástroje), tak i ty odložené.\n\nPůsobením archeologických transformací se mění kvalita i kvantita archeologických pramenů a ztrácí se velké množství informací. Z toho důvodu jsou archeologické prameny takzvaně „mrtvé“ a nevypovídají o životě v minulosti přímočaře. Artefakty či ekofakty je proto potřeba hodnotit pomocí archeologické metody, která může být nazývána inverzní transformací; to znamená, že usiluje o zpětné zachycení transformacemi zastřených informací a o pochopení živé lidské kultury v minulosti. \n\nPři vzniku archeologických pramenů se mění jejich poloha i forma (podoba). \n\nPolohové transformace jsou takové procesy, kdy jsou archeologické prameny přesunuty na místo odlišné od místa jejich původního používání. Tyto transformace mohou probíhat vlivem přírodních sil, například když jsou artefakty či ekofakty přemístěny spolu se zeminou silnou erozí, ale i vlivem lidské činnosti. Lidé mohou změny polohy způsobovat záměrně (odnesení střepů rozbitého talíře na smetiště) i nezáměrně (přemístění zeminy s artefakty orbou).\n\nFormální transformace způsobují nejen značný úbytek archeologických pramenů, ale také změny v poměru mezi nimi. Artefakty a ekofakty, které se z minulosti dochovávají, tvoří jen velmi malé procento původního množství předmětů. Míra dochování je závislá na materiálu, z něhož je předmět vyroben, na prostředí, v němž je uložen, i na čase. Zániku nejsnáze podléhají organické materiály. K jejich dochování je potřeba existence speciálních podmínek, např. značné vlhko nebo naopak extrémní sucho. Mimo taková specifická prostředí se dřevěné, kožené či textilní artefakty téměř nenalézají. Z archeologického záznamu však nemusí zmizet pouze obuv, ale v případě nepříznivých podmínek například i celé sídliště. \n\nKeramika, kámen či kov jsou vůči rozkladu mnohem odolnější. Avšak i předměty z těchto materiálů se obvykle rozpadají na větší či menší množství zlomků. Většinou se pak tyto fragmenty nedochovají všechny, ale část jich zcela zanikne nebo je přemístěna polohovými transformacemi, a to i do značné vzdálenosti. V případě archeologického výzkumu, který mívá jen omezený rozsah, tak nemohou být zachyceny všechny fragmenty z určité nádoby, ale jen jejich část.\n\nZměny poměru mezi jednotlivými artefatky či ekofakty jsou způsobeny zejména jejich odlišnou životností. Například v případě, že obytný dům je trvanlivější stavbou než přístřešek na dříví, postaví jeden člověk během svého života pouze jeden dům, ale šest přístřešků. Ačkoliv stojí v jednom okamžiku vždy jen jeden dům a jeden přístřešek, při výzkumu je nalezen dům i všech šest příštřešků současně. Tento zkreslený obraz je nutné řešit právě pomocí archeologické metody.\n\n"}
{"id": "889997", "url": "https://cs.wikipedia.org/wiki?curid=889997", "title": "Jonas Mekas", "text": "Jonas Mekas\n\nJonas Mekas (24. prosince 1922 Biržai, Litva – 23. ledna 2019 New York, USA) byl litevsko-americký experimentální filmový režisér, básník a fotograf.\n\nBěhem druhé světové války byl spolu se svým bratrem Adolfasem převezen do pracovního tábora v německém Elmshornu, kde strávil osm měsíců. V letech 1946−1948 studoval filosofii na Univerzitě Johannese Gutenberga. V roce 1949 se svým bratrem emigroval do USA a usadili se v Brooklynu. Zde začal točit své první experimentální filmy. V roce 1954 spoluzaložil časopis \"Film Culture\" a v roce 1961 pak The Film-Makers' Cooperative.\n\nZemřel 23. ledna 2019 ve věku 96 let.\n\nNěmecký režisér Peter Sempel o něm natočil tři filmy – \"Jonas in the Desert\" (1991), \"Jonas at the Ocean\" (2004) a \"Jonas in the Jungle\" (2013).\n\n"}
{"id": "890000", "url": "https://cs.wikipedia.org/wiki?curid=890000", "title": "Régis Debray", "text": "Régis Debray\n\nJules Régis Debray (* 2. září 1940, Paříž) je francouzský filozof, novinář, spisovatel a aktivista.\n\nVystudoval filozofii na École Normale Supérieure, kde byl žákem Louise Althussera. V 60. letech byl profesorem filozofie na univerzitě v Havaně. Analyzoval levicová hnutí latinské Ameriky, jeho kniha \"Révolution dans la révolution?\" z roku 1967 měla mezinárodní ohlas. Měl blízko k Ernestu Che Guevarovi, svými koncepcemi ho silně ovlivnil, zejména ve strategii \"dvou, tří Vietnamů\". Doprovázel ho i při jeho guerillové výpravě do Bolívie, při níž byl Che Guevara zabit. Debray sám byl při této výpravě uvězněn a odsouzen ke 30 letům vězení. Propuštěn byl po masivní mezinárodní kampani, na níž participoval Jean Paul Sartre, André Malraux, Charles de Gaulle i papež Pavel VI. Odešel poté do Chile, kde podporoval Salvadora Allendeho. Po Pinochetově puči se roku 1973 vrátil do Francie. V letech 1981-1988 byl poradcem francouzského socialistického prezidenta François Mitterranda pro oblast zahraniční politiky. Připisuje se mu oslabení vazeb s USA. V novém tisíciletí na sebe upozornil svým bojem za zákaz náboženských symbolů ve francouzských školách. Je znám též svou kritikou současné politiky jako antipolitiky zříkající se minulosti i budoucnosti a omezující se na politický marketing.\n\nV oblasti filozofie proslul svými analýzami role obrazu ve společnosti. Rozlišuje tři epochy obrazu: éru ikony, éru idolu a éru vize. Svou nauku nazývá mediologie. Píše i prózu a divadelní hry. Za beletristickou knihu \"La neige brûle\" získal roku 1977 Prix Femina.\n\n\n"}
{"id": "890001", "url": "https://cs.wikipedia.org/wiki?curid=890001", "title": "Důl 9. květen", "text": "Důl 9. květen\n\nDůl 9. květen je nečinný černouhelný důl patřící mezi nejmladší doly v ostravskokarvinské uhelné oblasti. Důl leží ve Stonavě na pomezí s Horní Suchou. Důlní pole zasahuje obce Stonava, Horní Suchá, Albrechtice a Karviná. Důl byl v provozu od roku 1960, v roce 2016 byl vytěžen a těžba ukončena.\n\nNa začátku 50. let 20. století se v souvislosti s požadavky průmyslu začalo uvažovat o stavbě nového dolu. V rámci průzkumu terénu tzv. sušsko – stonavského přídatkového pole byly vystavěny nové jámy – jáma Prezident Gottwald III (patřící pod důl Prezident Gottwald) a jáma Barbora V (patřící pod důl Barbora). Hloubení těchto jam se ovšem potýkalo s různými problémy – průtržemi vody a plynu. V roce 1952 dosáhly jámy hloubky 340 metrů. Otvírkové práce byly vedeny z dolu 1. Máj (ze 6. patra). V roce 1955 bylo ministerstvem paliv rozhodnuto, že bude investováno do této stavby. Samotné založení je datováno na 1. května 1957, v tomto měsíci se také začalo s hloubením první jámy (tzn. Su-Sto I). První uhlí bylo vytěženo v 15. listopadu 1960. V prvních letech existence byl důl úzce spojen s dolem 1. Máj, přičemž vytěžené uhlí se upravovalo až na dole Doubrava. Úpravna uhlí byla na dole zprovozněna až v roce 1964. 1.1. 1964 získala lokalita svůj název – důl 9. Květen.\nDůl získal samostatnost v roce 1965, kdy se oddělil od dolu 1. Máj. V tomto roce taktéž vytěžil přes 1 mil. Tun uhlí. Důl byl z velké části mechanizovaný – již v roce 1963 činil podíl kombajnové těžby 93 procent. Na přelomu šedesátých a sedmdesátých se prováděla otvírka 8. patra dolu. Od 80. let 20 století se roční těžba pohybuje okolo 1,4 mil tun uhlí. V tomto období také dochází k těžbě v mocných slojích a nasazují se dobývací komplexy. V roce 1985 dosáhl důl nejvyšší roční těžby – 1,577 mil. tun uhlí.\n\n1. 4. 1988 byl důl opět připojen k dolu 1. máj. Na konci 80. let 20. století také dochází k otvírce 9 patra. 1.4. 1990 se důl opět osamostatňuje, ale v roce 1995 je (jako závod 3) opět připojen k dolu Darkov, který se stává následníkem dolu 1. Máj. V srpnu 2001 je důl zapojen do společného větracího systému a je zprovozněna linka dálkové pásové dopravy, díky které dochází k zrušení pravidelné těžby jámou Su-Sto I a ukončení provozu úpravárenského komplexu II v této lokalitě.\n\nSymbolický poslední vozík uhlí byl v dole vytěžen 24. března 2016. Oficiálně byla hornická činnost ukončena 31. března. Likvidace důlních děl bude probíhat v roce 2017.\n\n"}
{"id": "890002", "url": "https://cs.wikipedia.org/wiki?curid=890002", "title": "Římskokatolická farnost Huntířov", "text": "Římskokatolická farnost Huntířov\n\nŘímskokatolická farnost Huntířov (lat. \"Günthersdorfium\") je územní společenství římských katolíků v Huntířově a okolí. Organizačně spadá do děčínského vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nOd roku 1602 byly ve farní lokalitě vedeny matriky. Farnost byla kanonicky zřízena od roku 1725. Kostel sv. Jiří v Huntířově byl stržen v roce 1969. Předtím se totiž zřítila konstrukce krovu. Při zboření kostela byla zároveň zbořena i fara v Huntířově. Tato fara byla v Huntířově téměř od založení farnosti a nazývala se \"„Maria Geburt“\" (Narození Marie).\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Děčín I, jehož součástí je i farnost Huntířov, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "890003", "url": "https://cs.wikipedia.org/wiki?curid=890003", "title": "Essequibo Islands-West Demerara", "text": "Essequibo Islands-West Demerara\n\nEssequibo Islands-West Demerara je regionem v Guyaně. Protéká jím řeka Essequibo.\nRegion byl v minulosti kolonií Nizozemska zvanou Kolonie Essequibo. Poté částí Britské Guyany až do doby dnešní - tedy Guyanská kooperativní republika.\nRegiony v Guyaně se ještě dělí na tzv. \"Neighbourhood Councils\". V regionu Essequibo Islands-West Demerara jsou to tyto:\n\n"}
{"id": "890004", "url": "https://cs.wikipedia.org/wiki?curid=890004", "title": "Václav Šturm", "text": "Václav Šturm\n\nVáclav Šturm (1533, Horšovský Týn – 27. dubna 1601 Olomouc) byl český jezuita, kněz a spisovatel.\n\nPatřil k té generaci jezuitů, která musela zápasit s tím, že české země byly v druhé polovině 16. století nábožensky tolerantní a existoval zde prostor pro spolupůsobení různých konfesí, včetně těch, které nebyly součástí Basilejských kompaktát. Povolání jezuitů do Prahy králem Ferdinandem v roce 1556 znamenalo počátek velkého zápasu římskokatolické církve o obnovu své nadřazenosti v „kacířské“ zemi.\n\nŠturm se narodil v roce 1533 a studoval na českých, což znamenalo spíše nekatolických, luteránských školách. V roce 1555 byl poslán na studia do Říma, zde vstoupil do jezuitského řádu a po návratu do Čech zastával funkci českého kazatele v Praze, v kostele sv. Klimenta u Karlova mostu. Pobyt v cizině ovšem způsobil, že Šturm ztratil obratnost ve svém rodném jazyce, takže jeho kázání nebyla plynulá, nemohla kladně působit na věřící, což si Šturm následně uvědomoval a veřejným působením se snažil vyhýbat. Proto se začal mnohem více věnovat psaní a učeným disputacím. V roce 1559 byl proto opět povolán ke studiu do Říma a do Čech se vrací v roce 1565 již jako doktor teologie. Poté působil v Praze, na rožmberském panství v jižních Čechách, kde se podílel na založení koleje v Českém Krumlově, působil i v Jindřichově Hradci a nakonec i v Olomouci, kde v roce 1601 zemřel.\nŠturm nebyl jen řádovým bratrem a knězem, ale byl i význačným spisovatelem. Právě spisování mu šlo mnohem lépe než vlastní kázání, byl břitkým polemikem a nebál se pouštět do ostrých sporů. Šturm se obracel především proti Jednotě bratské a naopak ve svých spisech respektoval Basilejskými kompaktáty uznané utrakvisty, kteří se v jeho době stali téměř souputníky římských katolíků nebo se přidali k luteránům a nazývali se novoutrakvisty. Šturm se v této době soustředí právě na Jednotu, protože se domnívá, že je pod tlakem dalších konfesí a též je, v rámci protestantského tábora, vyznáním s nejslabším mocenským zázemím.\n\nKdyž aristokrat Fridrich ze Žerotína nakloněný Jednotě vznesl ostrou stížnost na Šturmovo Srovnání víry a učení bratří, považoval olomoucký biskup Stanislav Pavlovský za potřebné se omluvit. Těžko obhajitelné výpady knihy se pokoušel mírnit a jako vysvětlení nabídl senilitu Šturma, který knihu publikoval jako 49letý.\n\n\n\n"}
{"id": "890006", "url": "https://cs.wikipedia.org/wiki?curid=890006", "title": "Joannes", "text": "Joannes\n\nJoannes († květen nebo červen 425) byl uzurpátor vládnoucí jako západořímský císař v letech 423 až 425.\n\nPoté, co císař Honorius 15. srpna 423 v Ravenně zemřel, nastalo v Itálii politické vakuum. Vláda nad celou říší formálně přešla na Honoriova synovce, východního císaře Theodosia II., který však nebyl schopen prosadit na Západě svoji autoritu. Tři měsíce po Honoriově smrti se proto chopil moci představený konceptních úředníků (\"primicerius notariorum\") Joannes, prohlášený 20. listopadu 423 v Římě za augusta. Prokopios z Kaisareie ho popisuje jako člověka velmi jemné povahy, moudrého a neobyčejně ctnostného. Joannes na rozdíl od císařů theodosiovské dynastie toleroval všechny křesťany bez rozdílu. Před nástupem na trůn si zajistil podporu vůdčích představitelů armády a císařské byrokracie. Mezi jeho významné zastánce náležel především velitel vojska (\"magister militum\") Castinus, jmenovaný Joannem za konzula pro rok 424. Na jeho stranu se připojil rovněž Aetius, ustavený do funkce správce císařského paláce (\"cura palatii\"). Joannes si přesto nedokázal zajistit úplnou kontrolu nad západořímskou říší. Jeho pretoriánského prefekta v Galii zavraždili vzbouření vojáci v Arelate (dnešní Arles). Místodržitel v severní Africe a Castinův protivník, \"comes Africae\" Bonifatius, se navíc zdráhal přiklonit k uzurpátorovi a zachovával loajalitu císařské dynastii. Vojenská expedice vypravená posléze do Afriky proti Bonifatiovi byla odražena.\n\nJoannes se diplomatickými prostředky snažil dosáhnout toho, aby Východ uznal jeho povýšení do císařské hodnosti. Ihned tedy poslal do Konstantinopole svého emisara, jemuž se ale místo přijetí na Theodosiově dvoře dostalo vypovězení do vyhnanství. Theodosius dal roku 424 jmenovat caesarem svého pětiletého bratrance Valentiniana, pobývajícího se svou matkou Gallou Placidií v konstantinopolském exilu, kam se odebrali ještě za Honoriova života. Současně se začalo připravovat východní vojsko pod velením Ardabura, jeho syna Aspara a Candidiana k invazi do Itálie. Jakmile se o tom dozvěděl Joannes, vyslal Aetia se žádostí o pomoc k Hunům, neboť Aetius mezi nimi strávil část mládí jako rukojmí.\n\nV roce 425 Ardabur vyplul s loďstvem shromážděným v Soluni směrem na západ a Aspar vytáhl po souši. Vojsko postupovalo podél pobřeží Jaderského moře na sever a dobylo dvě důležitá města, Salonu (Solin) a Aquileiu. Bouře ale rozptýlila Ardaburovu flotilu a sám její velitel upadl do zajetí, načež ho uzurpátorovi vojáci odvedli do Ravenny. Joannes se vůči němu choval vstřícně, jelikož stále doufal v možnost vyjednávání s Theodosiem. Třebaže nepříznivý vývoj událostí znejistil Aspara a Placidii, uzurpátor se rozhodl vyčkat příchodu Aetiových posil, čímž promeškal vhodnou příležitost k protiútoku. Candidianus pak obsadil četná italská města, zatímco Ardabur nahlodal věrnost Joannových přívrženců. Aspar se přiblížil k Ravenně, kde prý jakýsi pastýř provedl jeho muže bažinami obklopujícími město, a po krátkém boji se zmocnil Joanna, jehož zradili vlastní lidé. Sesazeného uzurpátora nejprve potrestali useknutím pravého zápěstí, pak ho nechali jezdit na oslu v cirku v Aquileii a nakonec popravili.\n\nTři dny po Joannově smrti dorazil Aetius v čele početného hunského vojska do Itálie a střetl se v krvavé a nerozhodné bitvě s Asparem. Aetius se následně dohodl s nepřáteli, štědrými dary přesvědčil většinu Hunů k návratu do svých domovů a vstoupil do služeb nové západořímské vlády. V říjnu 425 byl Placidiin syn Valentinianus III. korunován v Římě císařem Západu.\n\n\n"}
{"id": "890009", "url": "https://cs.wikipedia.org/wiki?curid=890009", "title": "Goya (opera)", "text": "Goya (opera)\n\nGoya je opera o třech dějstvích italsko-amerického hudebního skladatele Giana Carla Menottiho na vlastní libreto. Premiéru měla 11. listopadu 1986 a uvedla ji Washington Opera v budově Kennedy Center. Opera inspirovaná životem španělského malíře Francisca Goyi vznikla z popudu tenoristy Plácida Dominga, který také v prvním nastudování i některých dalších inscenacích ztvárnil titulní roli.\n\nMyšlenka na Menottiho poslední celovečerní operu vznikla roku 1977, když skladatel pozval do svého domu Yester House poblíž Edinburghu na večeři Plácida Dominga, který právě vystupoval na Edinburském festivalu v \"Carmen\", a ten jej požádal, aby pro něj napsal operu. Domingo současně navrhl i námět, život Francisca Goyi, kterému jeho slovy „vždy patřil můj obdiv jako umělci, ale také jako velkému španělskému vlastenci“. Menotti ihned souhlasil. Později se o tom vyjádřil: „Myslím, že to bylo poprvé, co jsem akceptoval myšlenku někoho jiného.“\n\nMenotti \"Goyu\" dokončil až o řadu let později. Inscenace byla konečně připravena jako vrchol sezóny 1986/87 washingtonské operní společnosti; produkce byla financována mimořádným milionem dolarů a předcházela jí značná mediální kampaň. Partitura nebyla ještě nedlouho před uvedením hotova a na poslední chvíli pomáhali Menottimu s orchestrací skladatelé Stephen Douglas Burton a William Brohl.\n\nSlavnostní premiéra se konala pro vybrané obecenstvo (v hledišti seděla i španělská královna Sofie a americký ministr zahraničí George P. Shultz), které autory a účinkující zahrnulo ovacemi. Představení z 28. listopadu 1986 bylo rovněž přenášeno televizí PBS v rámci série „Great Performances“.\n\nHlavní příběh opery se zakládá na domnělém milostném vztahu mezi Goyou a jednou z jeho mecenášek, vévodkyní z Alby. Menotti o tom řekl: „Někteří si mohou myslet, že je to jen milostný příběh, ale ve všech mých operách se skrývá i symbolický význam. Vévodkyně je symbolem krásy. Domnívám se, že ten muž celý život usiloval o uměleckou dokonalost, a alespoň v opeře ona symbolizuje dokonalou krásu, která je nedosažitelná.“ Téma však podle skladatele spočívalo v něčem jiném: „V opeře jsem se snažil zachytit dualitu postavy: hrdinského umělce a plachou lidskou bytost. To je téma opery, a to je proč bylo tak těžké ji napsat!“\n\nStyl opery – označovaný při uvedení jako „vyšlý z módy“ – jde vědomě proti soudobým hudebním proudům, je podle skladatele „bezostyšně melodický a určitě hluboce zakořeněný v italské belcantové tradici, nebo jak tomu chcete říkat. Je hned vidět, že to je opera objednaná tenoristou a napsaná pro tenoristu.“ Zmíněný tenorista, Domingo, si také Menottiho chválil: „Píše svou hudbu melodickým způsobem, jediným možným způsobem pro zpěváka – a vždy pro potěšení publika.“\n\nKritický ohlas na první inscenaci však byl vesměs negativní. New York Times kritizoval neobratnost a nepůvodnost jak libreta, tak hudby, nazval celou operu „ohromujícím cvičením v banalitě, svou povrchností podobným jiným [Menottiho] současným dílům,“ a recenze je uzavřena slovy „Tentokrát napsal pan Menotti parodii na menottiovskou operu.“ Los Angelese Times označil libreto za „hloupý, rozvláčný, afektovaný text, který redukoval složitého hrdinu na pouhého dalšího zamilovaného pozéra“ a v hudbě nalézal „krátkodeché melodie, předvídatelná samostatná čísla, kýčovité harmonie a otřepané dramatické obraty“. Jen Washington Times nalezl některá zajímavá místa, avšak „… na každý krátký výron melodie připadaly věky nudné vokální hudby“.\n\nPoměrně náročná opera s poměrně nepříznivým kritickým ohlasem není uváděna často. V roce 1991 byla uvedena na Menottim založeném Festivalu dvou světů (Festival dei Due Mondi / Festival of Two Worlds) v italském Spoletu; skladatel ji po tento účel poněkud revidoval tak, aby hlavní role byla méně specifická pro Domingův hlas, a libreto přeložil do italštiny. Kritický ohlas byl tentokrát příznivější. Novou revizi partitury, tentokrát pro změněný Domingův hlas, provedl Menotti při příležitosti inscenace roku 2004 ve vídeňské divadlo Theater an der Wien. Nejnověji (sezóna 2012/2013) byl \"Goya\" nastudován v městském divadle v Giessenu.\n\nMenotti nebyl jediný skladatel inspirovaný slavným španělským malířem. Nejznámějším z hudebních děl na náměty Goyových obrazů je klavírní suita „Goyescas“ španělského skladatele Enriqua Granadose z roku 1915. Operu inspirovanou Goyovými kresbami napsal též Michael Nyman (\"Facing Goya\", 2000), existuje též opera \"Goya\" švédského skladatele Daniela Börtze, jež měla premiéru v Göteborgu roku 2009, nebo i stejnojmenná „techno-opera“ Lomeho Altmana z roku 2013, primát však má opera \"Goya\" českého skladatele Josefa Boháče z roku 1978.\n\nDvě flétny a pikola, dva hoboje a anglický roh, dva klarinety a basklarinet, dva hoboje, čtyři lední rohy, tři trubky, pozoun, tympány, bicí souprava, klavír, harfa, smyčce; za jevištěm: dvě trubky.\n\n(1. obraz) V hostinci v Madridu je zábava v plném proudu, cikáni, žebráci, toreadoři, dívky a mladí muži tančí a zpívají. Mezi nimi se nacházejí dva mladíci právě přibyvší z venkova, malíř Francisco Goya a jeho přítel Martín Zapater. Do vřavy vstoupí, obklopena několika ctiteli z řad toreadorů, dáma zahalená závojem. Goya je její osobností a zjevem okouzlen; představí se jí s nemenším sebevědomím jako nejlepší malíř Španělska a žádá ji, aby směl namalovat její portrét. Krásce se jeho opovážlivé chování líbí; představí se mu jako služebná z doprovodu doni Cayetany, krásné, bohaté a vlivné vévodkyně z Alby, a smluví si s malířem schůzku ve vévodkynině paláci na zítřek, kdy má být její paní pryč. Pak se vytratí tak tajemně, jak se zjevila. Goya za ní vyhlíží z vrat hostince, je však zděšen pohledem na průvod, ve kterém mniši-inkvizitoři ženou osoby obviněné z kacířství k soudu.\n\n(2. obraz) Nazítří je Goya uveden jednou z dvorních dam do nádherné komnaty, kde se mu v doprovodu dvořanů a sloužících, včetně maurských tanečnic, představí jeho včerejší známost – není to nikdo jiný než sama vévodkyně. Vévodkyně se baví překvapení, které mladému malíři přichystala, ale Goya se rychle vzpamatuje a připomene, že přišel namalovat její obraz – pokud se všichni vzdálí. Vévodkyně všechny propustí a chvíli malíři pózuje. Brzy ji to však unaví, začne s Goyou laškovat a nabídne mu místo plátna vlastní tvář, na niž má namalovat podobu svého ženského ideálu. Goya k ní přistoupí a žertem hladí svými štětci Cayetaniny líce. Když však štětec dorazí k jejím rtům, je malířské náčiní zapomenuto a malíř a vévodkyně spočinou ve vášnivém objetí.\n\nKrálovna Maria Louisa si stěžuje svému milenci, prvními ministru Manuelu Godoyovi, na skandální chování vévodkyně z Alby. Dovoluje si nosit hezčí šaty i cennější šperky a mít kolem sebe mnohem vice přátel než sama královna. Maria Louise se doslechla i o jejím novém milenci, malíři Goyovi, a Godoyovi ukládá jednak zničit opovážlivou vévodkyni, jednak přivést malíře ke dvoru. Na Godoyovu radu pak král Karel IV. své manželce slibuje, že Goyu předvolá hned k dnešní audienci. Ještě větší radost udělá královně francouzský vyslanec, který jí přináší krásnou róbu od nejlepšího pařížského krejčího.\n\nAudience začíná, Goya je představen Godoyovi, králi a posléze i královně. Dojem z jeho přítomnosti však přehluší skandál: dorazila vévodkyně s Alby a všechny dámy z jejího doprovodu mají na sobě tytéž šaty jako královna. Ta zuřivě opouští sál, dvořané se po koutku situací baví, Godoy však vévodkyni za její chování kárá. Na ministrův pokyn chce Cayetaně domluvit i Goya, vévodkyně jej však hněvivě obviní ze zbabělosti a ukončuje jejich vztah.\n\nZasmušilého malíře se ujímá král a nabízí mu, aby se stal jeho dvorním portrétistou. Při tomto hovoru si Goya postupně uvědomuje, že přestává slyšet; hlučná místnost je náhle tichá a nakonec slyší jen jediný vysoký tón. Malíř je zdrcen: „Cayetano, Cayetano, i tvůj hlas mi berou!“\n\n(1. obraz) Cayetanu stihla záhadná nemoc a vévodkyně leží na smrtelné posteli. Posílá Martína Zapatera, aby k ní přivedl Goyu. Mezitím k ní přicházejí královna a Godoy, ale místo útěchy královna prohlašuje, že Cayetanina nemoc je trest za její hříchy. Cayetana je ale přesvědčena, že byla z návodu Jejího Veličenstva otrávena. Všechny své statky odkazuje svým sloužícím a adoptivnímu dítěti a brzy nato umírá. Maria Louisa jí snímá diamantový náhrdelník a prsten a před přispěchavším služebnictvem prohlašuje, že jí je vévodkyně darovala. Goya přispěchá, až když je již odnášeno Cayetanino tělo. Povšimne si jejího prstenu na královnině ruce a hluboce si zoufá, že nepřišel včas, aby milovanou Cayetanu zachránil.\n\n(2. obraz) O mnoho let později je Goya nejen hluchým, ale i slepý. Žije se svou milenkou Leocadií v ústraní a cítí, že se blíží jeho konec. V horečnatém snu se mu zjevují postavy z jeho obrazů a malíř se trápí úzkostí i pocitem viny za to, že opustil svou ženu Pepu. Tu se mezi postavami objevuje Cayetana. Konejší ho a poukazuje na jeho nesmrtelné dílo, v němž prokázal větší odvahu než kterýkoli voják, větší vášeň než kterýkoli milenec a větší soucit než kterýkoli kněz. Nemá se bát smrti, protože jeho duše si jistě zaslouží věčný mír.\n\n\nExistuje rovněž televizní záznam premiérové inscenace z roku 1986, který však není komerčně dostupný.\n\nKritika premiéry v New York Times\nKritika premiéry v Chicago Tribune\n"}
{"id": "890022", "url": "https://cs.wikipedia.org/wiki?curid=890022", "title": "Gymnázium Jana Nerudy", "text": "Gymnázium Jana Nerudy\n\nGymnázium Jana Nerudy je státní šestileté gymnázium v Praze na Malé Straně v Hellichově ulici. Své jméno získalo při příležitosti stého výročí narození Jana Nerudy. Roku 2010 bylo gymnázium označeno Ministerstvem školství za 2. nejlepší střední školu v České republice. Gymnázium je oceněno certifikátem LabelFrancÉducation.\n\nVýuka na škole byla zahájena 6. října 1865 a do stávající budovy v Hellichově ulici se škola přestěhovala v roce 1876. Tradiční název školy byl Malostranské gymnasium.\n\nOd roku 1948 pracuje na škole dramatický soubor, od roku 1967 hudební a pěvecký soubor. Od roku 1978 je GJN přidruženou školou UNESCO. Novodobou tradicí se stal vzdělávací program Malostranská akademie.\n\nPrvním ředitelem byl literát a politik Václav Zelený. Ve škole studovalo, odmaturovalo nebo vyučovalo několik stovek významných osobností, mezi nimi například akademik Bohumil Bydžovský, první česká lékařka B. Kecková, profesor Jan Patočka, profesor Radim Palouš, spisovatel Vladislav Vančura, herci Jan Tříska, Martin a Petr Štěpánkové a mnoho dalších.\n\nNa gymnázium je možnost výběru ze dvou zaměření, všeobecné (dříve bylo rozděleno na humanitní a přírodovědné) a dvojjazyčné česko-francouzské. \n\nDvojjazyčné studium je součástí gymnázia od roku 1990. Mezi lety 1996/97 a 2011/12 měla škola osmileté hudební studium v budově na Komenského náměstí.\n\nDne 23. 2. 2018 navštívil toto gymnázium neúspěšný kandidát na prezidenta a bývalý předseda Akademie věd ČR Jiří Drahoš. Debatoval zde se zdejšími žáky.\n\n"}
{"id": "890023", "url": "https://cs.wikipedia.org/wiki?curid=890023", "title": "Kanton La Conca-d'Oro", "text": "Kanton La Conca-d'Oro\n\nKanton La Conca-d'Oro ( ) je francouzský kanton v departementu Haute-Corse v regionu Korsika. Tvoří ho 8 obcí.\n\n"}
{"id": "890024", "url": "https://cs.wikipedia.org/wiki?curid=890024", "title": "Římskokatolická farnost Těchlovice", "text": "Římskokatolická farnost Těchlovice\n\nŘímskokatolická farnost Těchlovice () je územní společenství římských katolíků v Těchlovicích a okolí. Organizačně spadá do děčínského vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nMatriky byly v místě vedeny od roku 1674. Od roku 1785 zde byla lokálie. Farnost byla kanonicky zřízena od roku 1873.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti – děkanství Děčín I, jehož součástí je i farnost Těchlovice, která je tak spravována \"excurrendo\".\n\n\n"}
{"id": "890026", "url": "https://cs.wikipedia.org/wiki?curid=890026", "title": "Brad Bird", "text": "Brad Bird\n\nBrad Bird (celým jménem \"Phillip Bradley Bird\") (* 24. září 1957, Kalispell, Montana, Spojené státy americké) je americký režisér, scenárista a animátor.\n\nNarodil se v Kalispellu v Montaně, jako nejmladší ze čtyř dětí matce Marjorie A. (rozená Cross) a Philipu Cullenu Birdovi. Jeho otec pracoval v propanovém podnikání a jeho dědeček Francis Wesley \"Frank\" Bird, který se narodil v Irsku ve Sligu, byl prezidentem a generálním ředitelem ve společnosti Power Montana. Do svých 11 let se díval na pohádky z pocházející produkce Walt Disney Studios, jednoho dne oznámil, že se jednou stane součástí animačního týmu. Brzy nato začal pracovat na svých vlastních patnáctiminutových animovaných filmech. Do dvou let dokončil svoji animaci, která ohromila animační společnost. Do 14 let byl externím animátorem, za svou práci byl pochválen Miltem Kahlem, jedním z legendárních Disney Nine Old Men. Po absolvování Corvallis High School v Corvallis v Oregonu v roce 1975 si udělal tříletou pauzu. Poté získal stipendium v Disney účasti California Institute of the Arts, kde se setkal a ujal dalšího budoucí animátora, spoluzakladatele Pixaru a ředitele Johna Lassetera.\n\n"}
{"id": "890028", "url": "https://cs.wikipedia.org/wiki?curid=890028", "title": "H. L. A. Hart", "text": "H. L. A. Hart\n\nHerbert Lionel Adolphus Hart (18. června 1907, Harrogate. – 18. prosince 1992) byl vlivný právní filosof 20. století. Byl profesorem právní vědy na Oxfordské univerzity a stál v čele Brasenose College. Jeho nejznámější prací je \"Pojem práva\" (v originále \"Concept of Law\").\n\nNarodil se v roce 1907 v Harrogate. Jeho rodiči byli Rose Samson Hart a Simeon Hart. Z Harrogate se s rodiči přestěhoval do čtvrti East End v Londýně. Jeho otec byl úspěšný židovský krejčí německého a polského původu, jeho matka byla polského původu a dcerou úspěšného obchodníka. Hart měl staršího bratra Alberta a mladší sestru Sybilu.\n\nVzdělání získal na Cheltenham College na Brandford Grammar School a následně na New College v Oxfordu. Dosahoval vynikajících studijních výsledků.\n\nPo svých studiích působil mezi léty 1932-1940 jako advokát. Během druhé světové války pracoval pro britskou kontrašpionáž MI5, kde mimo jiné znovu navázal přátelství s filosofy Gilbertem Rylem a Stuartem Hampshirem. Úzce spolupracoval s Dickem Whitem, který později vedl MI5 a MI6.\n\nPo válce se nevrátil ke své právní praxi, ale přijal nabídku učit na New College v Oxfordu. Od roku 1948 vyučoval společně s J. L. Austinem seminář s názvem \"Legal and Moral Responsibility\" (\"Právní a morální odpovědnost\"). V roce 1952 se stal v Oxfordu profesorem právní vědy. V létě toho roku začal psát svou nejznámější knihu \"Pojem práva\", která ovšem byla publikována až v roce 1961. V tomto mezidobí vydal svou další významnou práci \"Causation in the Law\" (1959). V letech 1959-1960 byl prezidentem Aristotelian Society. Mezi jeho studenty patřili významní právní a političtí filosofové Joseph Raz, Ronald Dworkin, Brian Barry, John Finnis a Neil MacCormick. V roce 1969 opustil místo profesora právní vědy (na toto místo za něj nastoupil Ronald Dworkin) a následně začal vést Brasenose College v Oxfordu.\n\nOženil se s Jenifer Fischer Williams, úřednicí na ministerstvu vnitra a pozdější historičkou na St Anne's College v Oxfordu. Byla v 30. letech 20. století členkou Komunistické strany Velké Británie. Byla kvůli tomu později vyslýchána kvůli podezření ze špionáže ve prospěch sovětů, ale nebylo proti ní vzneseno žádné obvinění. Měl s ní čtyři děti.\n\nJeho myšlení bylo ovlivněno myšlenkami Johna Austina, Jeremyho Benthama a Ludwiga Wittgensteina. Šlo o představitel právního pozitivismu. V teorii práva se snažil využít postupy analytické filosofie (a to hlavně ty lingvistické). Tvrdil, že by teorie práva měla být deskriptivní a jazykově neutrální. Právo je podle něj výsledkem tvořivé lidské (volní) činnosti, není to nic, co by existovalo nezávisle na lidské vůli (tím se staví proti přirozenoprávním teoriím). Ačkoliv je právním pozitivistou, je podle něj možná situace, kdy soudce odmítne aplikovat platnou právní normu, protože je mimořádně nespravedlivá (navrhoval tento přístup namísto tzv. Radbruchovy formule, protože jeho přístup nezpochybňuje formální platnost „nemorálního“ práva). Připouští, že existuje tzv. \"minimální obsah přirozeného práva\" v právu pozitivním. Ten ale podle něj vychází z antropologických hledisek (např. lidé jsou zranitelní - právo trestá zabití, zdroje jsou omezené - právo chrání soukromé vlastnictví), ne z morálních soudů.\n\n\n\n"}
{"id": "890029", "url": "https://cs.wikipedia.org/wiki?curid=890029", "title": "Joe Dunthorne", "text": "Joe Dunthorne\n\nJoe Dunthorne (* 1982 ve Swansea, Wales, Británie) je velšský spisovatel, básník a novinář, který se proslavil hlavně humoristickým románem Ponorka. V současné době žije v Londýně.\n\nJoe Dunthorne je autorem dvou románů a jedné básnické sbírky. Román Ponorka (2008) o dospívajícím velšskem chlapci byl zfilmován Richardem Ayoadem v roce 2010 pod názvem Jmenuji se Oliver Tate. V roce 2010 byla v edici Faber New Poets vydána sbírka jeho poezie. Za svůj druhý román, Wild Abandon (2011) si vysloužil britské ocenění Society of Authors' Encore.\n\n\n\n"}
{"id": "890030", "url": "https://cs.wikipedia.org/wiki?curid=890030", "title": "Mistrovství Evropy v judu 2004", "text": "Mistrovství Evropy v judu 2004\n\nMistrovství Evropy se konalo v Sala Polivalentă v Bukurešti, Rumunsko, ve dnech 14.-16. května 2004 a kategorie bez rozdílu vah proběhla v Elektromos sportcsarnok v Budapešti, Maďarsko, 4. prosince 2004.\n\nTurnaj se měl původně konat v Bělehradě, ale kvůli vyhrocené situaci v Kosovu byl turnaj přesunut do Bukurešti.\n Bukurešť\n\n\n"}
{"id": "890031", "url": "https://cs.wikipedia.org/wiki?curid=890031", "title": "The Scream (album)", "text": "The Scream (album)\n\nThe Scream je první studiové album britské post-punkové skupiny Siouxsie and the Banshees. Jeho producentem byl Steve Lillywhite a album vyšlo v listopadu 1978 u vydavatelství Polydor Records. Vedle devíti autorských skladeb obsahuje i píseň „Helter Skelter“ od skupiny The Beatles.\n\n"}
{"id": "890034", "url": "https://cs.wikipedia.org/wiki?curid=890034", "title": "Sovětský svaz na Letních olympijských hrách 1964", "text": "Sovětský svaz na Letních olympijských hrách 1964\n\nSovětský svaz na Letních olympijských hrách 1964 reprezentovala výprava 317 sportovců, z toho 254 mužů a 63 žen v 19 sportech.\n\n"}
{"id": "890035", "url": "https://cs.wikipedia.org/wiki?curid=890035", "title": "Adam Nemec", "text": "Adam Nemec\n\nAdam Nemec (* 2. září 1985, Banská Bystrica, Československo) je slovenský fotbalový útočník a reprezentant, který v současnosti působí v klubu FC Dinamo București.\nMimo Slovensko působil na klubové úrovni v Belgii, Německu, USA, Nizozemsku a Rumunsku.\nJeho otcem je bývalý československý fotbalový reprezentant a pozdější trenér Milan Nemec.\n\nNemec hrál ve slovenských a německých klubech. Začínal ve slovenském klubu MFK Žarnovica, ve slovenské lize debutoval v dresu ZTS Dubnica v 17 letech.\n\nV roce 2004 přestoupil do MŠK Žilina. V podzimní části sezóny 2006/07 Corgoň ligy byl první v tabulce střelců, v jarní části však nastupoval pouze sporadicky a o primát nejlepšího střelce ligy ho připravil Tomáš Oravec (který vstřelil celkem 16 gólů). Nemec nakonec skončil se 14 góly na dělené třetí příčce.\n\nSezónu 2007/08 strávil na hostování v německém druholigovém klubu FC Erzgebirge Aue. Tou dobou o něj projevil zájem jiný německý druholigový klub FC St. Pauli, ale po skončení hostování ho Žilina prodala za 900 000 eur do belgického Genku.\n\nV Aue Nemec nastřílel 10 ligových gólů, k nimž přidal 7 gólových asistencí, ale klub i tak obsadil se šestibodovým odstupem 16. místo z osmnácti, což znamenalo sestup do nižší soutěže. O služby Adama Nemce měly zájem i další německé kluby 1. FSV Mainz 05 a FC Energie Cottbus.\n\nV sezóně 2008/09 tedy působil v Belgii v klubu KRC Genk. Podepsal kontrakt na 4 roky, ale vydržel zde pouze tuto jednu sezónu. Během ní získal s Genkem belgický fotbalový pohár.\n\nV červenci 2009 proběhla rokování o přestupu do skotského celku Heart of Midlothian (zájem měly ještě další dva kluby), nicméně z přestupu sešlo. 28. července se Nemec upsal na tři roky německému 1. FC Kaiserslautern. S ním zažil ve své první sezóně 2009/10 postup do 1. německé Bundesligy.\n\n27. ledna 2012 se Nemec připojil do konce sezóny k německému týmu FC Ingolstadt 04.\n\n24. července 2012 podepsal dvouletou smlouvu s německým týmem 1. FC Union Berlin. 15. března 2013 vstřelil v 81. minutě vítězný gól proti hostujícímu FC St. Pauli, zápas skončil vítězstvím Unionu Berlín 4:2. 19. srpna 2013 zařídil svými 2 brankami vítězství 2:1 nad Fortunou Düsseldorf. Začátkem listopadu 2014 byl pro porušení pracovních povinností (absence na zápase) přeřazen do rezervního týmu.\n\nV lednu 2015 se dohodl na ukončení smlouvy s 1. FC Union Berlin a odešel do amerického klubu New York City FC hrajícího Major League Soccer.\n\nV americké MLS se příliš neprosadil. V srpnu 2015 se dohodl na roční smlouvě s nizozemským klubem Willem II Tilburg.\n\nV létě 2016 trénoval na Slovensku s mužstvem FK Pohronie. Začátkem září 2016 přestoupil jako volný hráč (zadarmo) do rumunského klubu FC Dinamo București. V květnu 2017 zařídil dvěma brankami výhru Dinama 2:0 nad ACS Poli Timișoara ve finále Cupa Ligii (rumunský ligový pohár).\n\nReprezentační kariéru v A-mužstvu Slovenska načal v roce 2006, když debutoval 10. prosince v přátelském zápase v Abú Zabí proti domácí reprezentaci Spojených arabských emirátů. Nemec odehrál kompletní zápas, který skončil vítězstvím hostujícího Slovenska 2:1. Na svůj druhý zápas v reprezentačním dresu si musel počkat až do 9. února 2011, kdy nastoupil na stadionu Josy Barthela v základní sestavě do přátelského utkání proti domácímu Lucembursku (Slovensko prohrálo 1:2). V březnu 2013 figuroval v širší nominaci slovenského národního týmu pro kvalifikační zápas s Litvou (22. března) a přátelské utkání se Švédskem (26. března, oba zápasy měly dějiště v Žilině na stadiónu Pod Dubňom). Do žádného zápasu však nezasáhl. Další příležitost mu dal až nový reprezentační trenér Slovenska Ján Kozák 14. srpna 2013 během přátelského utkání s domácím Rumunskem, kdy jej poslal do druhého poločasu. Slovensko remizovalo se svým soupeřem 1:1. Nastoupil poté v odvetném kvalifikačním zápase s Bosnou a Hercegovinou 10. září 2013 v Žilině, kde Slovensko podlehlo svému balkánskému soupeři 1:2 a ztratilo naději alespoň na baráž o Mistrovství světa 2014 v Brazílii.\n\nVe třetím kole kvalifikace na EURO 2016 12. října 2014 proti Bělorusku prodloužil v nastaveném čase hlavou dlouhý výkop brankáře Matúše Kozáčika na Stanislava Šestáka, který vstřelil branku na konečných 3:1. Slovensko získalo ze tří úvodních zápasů plný počet devíti bodů. Se slovenskou reprezentací slavil 12. října 2015 postup na EURO 2016 ve Francii (historicky první pro Slovensko od rozdělení Československa).\n\nTrenér Ján Kozák jej vzal na EURO 2016 ve Francii. V prvním utkání nastoupil proti Walesu, Slovensko prohrálo 1:2. Ve druhém zápase proti Rusku byl u výhry 2:1 a v posledním zápase základní skupiny proti Anglii (remíza 0:0) nehrál. Slovenští fotbalisté skončili se 4 body na třetím místě tabulky, v osmifinále se představili proti reprezentaci Německa (porážka 0:3, Nemec nenastoupil), a s šampionátem se rozloučili.\n\n"}
{"id": "890040", "url": "https://cs.wikipedia.org/wiki?curid=890040", "title": "Pop (album, U2)", "text": "Pop (album, U2)\n\nPop je deváté studiové album irské rockové skupiny U2. Jeho nahrávání probíhalo v různých studiích v Dublinu a Miami v období let 1995 a 1996. Producenty alba byli Flood, Howie B a Steve Osborne a vyšlo v březnu 1997 u vydavatelství Island Records.\n\n"}
{"id": "890045", "url": "https://cs.wikipedia.org/wiki?curid=890045", "title": "Wales (rozcestník)", "text": "Wales (rozcestník)\n\nWales je země Spojeného království Velké Británie a Severního Irska, slovo může rovněž znamenat:\n\n"}
{"id": "890056", "url": "https://cs.wikipedia.org/wiki?curid=890056", "title": "Nermin Abadan-Unat", "text": "Nermin Abadan-Unat\n\nNermin Abadan-Unat (* 18. září 1921, Vídeň) je německo-turecká socioložka. \n\nJe dcerou Němce a Turkyně. V období 1953 až 1989 působila na fakultě politických věd na ankarské univerzitě, kde vyučovala politickou sociologii. Hostovala na několika zahraničních univerzitách. Od roku 1978 je členkou senátu (jmenovaná prezidentem).\n\nPři své vědecké činnosti se zabývá migrací Turků do Německa – sepsala na toto téma řadu prací, které byly přeloženy do dalších jazyků. Za své aktivity byla oceněna německým spolkovým křížem za zásluhy.\n\n"}
{"id": "890068", "url": "https://cs.wikipedia.org/wiki?curid=890068", "title": "Jaroslav Kratěna", "text": "Jaroslav Kratěna\n\nJaroslav Kratěna (* 18. srpna 1947, Dvůr Králové nad Labem, Československo) je český cestovatel a spisovatel. Je autorem cestopisů zemí Severní Ameriky, které navštívil a procestoval. V roce 2012 vydal již desátý cestopis s názvem Zlatá hora. Napsal také řadu písňových textů, například pro country skupiny Rangers – Plavci nebo Newyjou.\n\n\n\n"}
{"id": "890071", "url": "https://cs.wikipedia.org/wiki?curid=890071", "title": "Nicolás Maduro", "text": "Nicolás Maduro\n\nPůvodně pracoval jako řidič autobusu, poté se stal odborovým předákem. V politice je od roku 1999 – nejdříve jako poslanec, pak předseda parlamentu, ministr zahraničních věcí a nakonec jako viceprezident.\n\nNěkdejší viceprezident složil přísahu na mimořádném zasedání Národního shromáždění v Caracasu; opozice však schůzi bojkotovala. Prezidentem se stal na základě faktu, že zesnulý Hugo Chávez nepřísahal k 4. prezidentskému období, a proto z právního hlediska byla doba jeho smrti považována stále za 3. prezidentské období. V případě, že prezident zemře, nebo odstoupí během posledních 2 let svého mandátu, pozici prezidenta přejímá viceprezident a to do svolání legitimních voleb. Po složení prezidentské přísahy oznámil, že požádal o okamžité vyhlášení prezidentských voleb. Ty se podle ústavy mají uskutečnit do 30 dnů po prezidentově smrti.\n\nMaduro kandidoval v následných prezidentských volbách, konaných 14. dubna 2013. Socialisté chtěli využít odkazu masově oblíbeného Cháveze, který Madura v posledním veřejném vystoupení označil za svého nástupce. Na jeho stranu se navíc po Chávezově smrti postavila armáda, které ústava zakazuje hrát jakoukoli roli v politice. Maduro nakonec vyhrál velice těsně, získal 50,66 %. Jeho protivník Henrique Capriles výsledky prohlásil za zfalšované.\n\nOd března 2017 čelil Maduro masovým demonstracím, stále však měl podporu armády. Protesty si vyžádaly několik mrtvých a desítky zraněných. Podnětem pro tuto vlnu demonstrací byl kromě hyperinflace, nedostatku potravin a vysoké zločinnosti pokus nejvyššího soudu (nakloněného Madurovi) převzít pravomoci parlamentu. Opozice pak Madura označila za diktátora. Během 48 hodin soud pod tlakem od svého rozhodnutí ustoupil.\n\nI přes všechny problémy, kterým země za jeho prezidentování čelila a jež vedly k předčasným prezidentským volbám, dokázal Maduro 21. května 2018 svůj mandát obhájit, v předběžném součtu s 68 % odevzdaných hlasů, s termínem následných řádných voleb v roce 2025.\n\nV červenci 2013 si Maduro po dvacetiletém vztahu vzal generální prokurátorku Cilii Floresovou, která byla v dobách prezidentství Huga Cháveze dlouhou dobu ministryní zahraničí. Stala se také první ženou v zemi, která zastávala funkci předsedkyně venezuelského Národního shromáždění. V této funkci v srpnu 2006 nahradila právě Madura poté, co byl jmenován ministrem zahraničí.\n\nZ předchozího manželství má Floresová tři děti, Maduro jedno.\n\n\n"}
{"id": "890075", "url": "https://cs.wikipedia.org/wiki?curid=890075", "title": "Seznam dílů seriálu Pes a jeho blog", "text": "Seznam dílů seriálu Pes a jeho blog\n\nToto je seznam dílů seriálu \"Pes a jeho blog\". Americký komediální seriál \"Pes a jeho blog\" měl premiéru USA 12. října 2012 s v Česku 13. dubna 2013. V obou zemích se vysílá na dětské stanici Disney Channel. Seriál sleduje životy nevlastních sourozenců Avery Jegginsové a Tylera Jamese (G. Hanneliusová a Blake Michael), kteří jsou kompletně odlišní. Do rodiny také patří Chloe (Francesca Capaldi), často zapomínané třetí dítě jejich rodičů Bennetta Jamese a Ellen Jenniingsové (Regan Burns a Beth Littleford). Součástí je také jejich adoptovaný mluvící rodinný pes Stan (hlas v originále Stephen Full), který vede svůj blog o všem co se v rodině James-Jegginsových děje. Pouze děti ví o jeho tajemství.\n\n<onlyinclude></onlyinclude>\n\n"}
{"id": "890076", "url": "https://cs.wikipedia.org/wiki?curid=890076", "title": "Antonín Haffenecker", "text": "Antonín Haffenecker\n\nAntonín Haffenecker (Anton, Hafenecker, Hawenecker a další varianty pravopisu jména) (4. června 1720, Berg (Horní Tyrolsko) – 16. srpna 1789 Praha) byl architekt a císařský dvorní stavitel v období konce baroka do klasicismu. \n\nDo Čech přišel asi roku 1752 a pracoval zprvu jako polír. Poprvě se připomíná jménem na stavbě v Přešticích. Dále pracoval ve službách rodiny Nosticů, od nichž roku 1765 koupil Dientzenhoferův malostranský domek 465/III, ve kterém bydlel. Roku 1769 byl jmenován císařským dvorním stavitelem a dokončil tereziánskou přestavbu Pražského hradu podle plánů Nicolo Pacassiho. \n\n\nByl architektem středoevropského významu. V tradici monumentálního baroka navázal na Bernarda Fischera z Erlachu, přes rokokovou dekorativnost v pozdním díle dospěl ke klasicismu, v němž se budova Stavovského divadla jeví jako vrchol, srovnatelný se soudobou tvorbou divadelních budov v Evropě. \n\n"}
{"id": "890082", "url": "https://cs.wikipedia.org/wiki?curid=890082", "title": "Wilhelm Friedrich Boger", "text": "Wilhelm Friedrich Boger\n\nWilhelm Friedrich Boger (19. prosince 1906, Zuffenhausen, Německé císařství - 3. dubna 1977, Bietigheim-Bissingen, Západní Německo), známý jako \"Tygr z Osvětimi\", byl německý policejní komisař a dozorce v koncentračním táboře v Osvětimi. Byl nechvalně známý pro své otřesné zločiny spolu se svým rakouským nadřízeným, důstojníkem a šéfem gestapa Maximilianem Grabnerem.\n\nV mládí vstoupil do Hitlerjugend. Po ukončení školy v roce 1925 získal práci v kanceláři ve Stuttgartu, kde také v roce 1929 vstoupil do nacistické strany. Zaměstnání ztratil v roce 1932. V letech 1936 až 1937 chodil do policejní vzdělávací školy a po ukončení byl jmenován policejním komisařem.\n\nPo vypuknutí druhé světové války byl převelen ke státní policii v Zichenau. V roce 1940 se připojil k SS se sídlem v Drážďanech, odkud byl poslán na frontu, kde byl v roce 1942 zraněn. O devět měsíců později byl převezen do Osvětimi, kde mu byl svěřen dohled nad vězni, příjem vězňů, udržování bezpečnosti tábora, boj proti vnitřnímu odporu a vedení výslechů. Zde si svou krutostí vysloužil přezdívku \"Tygr z Osvětimi\". Jeho brutální zločiny v koncentračním táboře trvaly až do osvobození Osvětimi v lednu 1945.\n\nPo ukončení války byl pět měsíců na útěku. Nakonec byl zadržen v roce 1946 a měl být vydán do Polska k soudu, ale podařilo se mu uniknout. Od roku 1948 žil v Crailsheimu nedaleko Stuttgartu, kde byl dva roky zaměstnán v při výrobě letadel. V roce 1959 byl znovu zatčen a obviněn z válečných zločinů, které spáchal v Osvětimi. 20. srpna 1965 stanul před soudem ve Frankfurtu nad Mohanem, kde byl souzen za pomoc a účast při vraždění židů. Po sérii svědeckých výpovědí byl nakonec odsouzen k doživotnímu trestu odnětí svobody. Zemřel ve vězení v Bietigheimu-Bissingenu v Baden-Württembergu 3. dubna 1977, 19 let po jeho zatčení.\n"}
{"id": "890083", "url": "https://cs.wikipedia.org/wiki?curid=890083", "title": "Lentulův dopis", "text": "Lentulův dopis\n\nLentulův dopis je údajný dopis římského prokurátora v Jeruzalémě Publia Lentula římskému Senátu, ve kterém popisuje Ježíše Krista. Hovoří o něm velmi nadšeně jako o mocném muži, který je lidem nazýván „prorokem pravdy“ a Synem Božím, jsou zde zmínky o jeho zázracích. Závěr dopisu, a tedy i účel jeho napsání, v textu chybí. \n\nV dopise je podrobně popsán Ježíšův vnější vzhled a vystupování - podle dopisu byl Ježíš velmi krásný muž střední postavy, prostého, ale úctyhodného vzhledu, vlnitých hnědých vlasů, dlouhých až na ramena a upravených po vzoru starozákonních nazírů, jasné a přívětivé tváře bez jediné vrásky nebo kazu, hustých dlouhých vousů, vážného a skromného chování. Lentulus se také zmiňuje o tom, že se „nikdy nesmál, ale často plakal“. Tento popis odpovídá celkovému ikonografickému úzu zobrazování Ježíše Krista, jak ji písemně i obrazem zachycuje církevní tradice. \n\nPublius Lentulus, který se v dopise tituluje jako prokurátor jeruzalémský, je historická postava, v dokumentu \"Res Gestae Divi Augusti\" je zmiňován jako římský konzul, ale mnohem dříve, v roce 18 př. n. l. O jeho působení ve funkci prokurátora v Jeruzalémě nejsou žádné další doklady a v dobách, do nichž zřejmě spadá veřejné působení Ježíše Krista, tato funkce patřila jiným osobám (jejich podrobnou chronologii uvádí Josephus Flavius: v letech 12-15 byl prokurátorem Judeje Annius Rufus, v letech 15-26 Valerius Gratus, v letech 26-36 Pilát Pontský). \n\nDopis většina církevních i mimocírkevních historiků považuje za podvrh či fikci: předně neodpovídá konvencím římských úředních dopisů (Judea byla císařskou provincií, její prokurátor by tedy nesměřoval svůj dopis Senátu, nýbrž císaři) a obsahuje četné hebraismy, odvozené očividně z novozákonních textů. Cituje také starozákonní knihu Žalmů, což je v dopise Římana Římanům podivné. \n\nDopis byl poprvé publikován koncem 15. století v \"Životě Kristově\" Ludolfa Kartuziána, ten však zřejmě není jeho autorem. \n"}
{"id": "890085", "url": "https://cs.wikipedia.org/wiki?curid=890085", "title": "Olivier Assayas", "text": "Olivier Assayas\n\nOlivier Assayas (* 25. ledna 1955 Paříž, Francie) je francouzský filmový režisér, scenárista a filmový kritik. Svůj první film \"Désordre\" natočil v roce 1986. V roce 2004 režíroval jednu epizodu filmu \"Paříži, miluji tě\". Jeho film \"Carlos\" z roku 2010 získal Zlatý glóbus za nejlepší minisérii nebo TV film.\n\nV letech 1998−2001 byla jeho manželkou herečka Maggie Cheung a později se oženil s režisérkou Miou Hansen-Løve.\n\n\n"}
{"id": "890093", "url": "https://cs.wikipedia.org/wiki?curid=890093", "title": "Prštice (zámek)", "text": "Prštice (zámek)\n\nZámek Prštice se nachází na severozápadním okraji obce Prštice v okrese Brno-venkov. Je chráněn jako kulturní památka České republiky.\n\nNa místě současného zámku se nacházela středověká tvrz, která byla obnovena na konci 15. století Janem Lechvickým ze Zástřizl. Její zdivo je dodnes částečně dochováno v obvodové zdi kolem západního nároží zámku. V dalších desetiletích byla rozšířena o nové křídlo (pravděpodobně za Žabků z Limberka v první třetině 16. století). Na přelomu 16. a 17. století ji Thurnové nechali upravit na renesanční sídlo a postavili další dvě křídla, takže objekt dostal současnou čtyřkřídlou podobu. K zásadní barokní přestavbě došlo na začátku 18. století za Želeckých z Počenic, kterou realizoval stavitel Christian Alexander Oedtl. Práce však probíhaly pomalu, přestavba byla dokončena až ve 30. letech 18. století, kdy prštické panství již vlastnili Ditrichštejnové, kteří zámek dále využívali pouze účelově (byty panských úředníků, sklady, apod.) Ditrichštejnové panství drželi do roku 1819, poté vystřídalo několik majitelů, až nakonec připadlo při pozemkové reformě ve 20. letech 20. století moravskoslezské zemi. Zámek postupně chátral, v roce 1948 jej zakoupila obec Prštice. která plánovala bývalé šlechtické sídlo zbořit a postavit na jeho místě novou školu. Zámek byl ale díky památkářům zachráněn, vznikly zde kanceláře místního národního výboru, později zde začala působit také mateřská škola a zámek byl postupně rekonstruován. V majetku obce je budova dosud, nadále ji využívá obecní úřad.\n\n"}
{"id": "890097", "url": "https://cs.wikipedia.org/wiki?curid=890097", "title": "Lukáš Lhoťan", "text": "Lukáš Lhoťan\n\nLukáš Lhoťan (* 8. července 1980, Čeladná) je český bloger, nakladatel, zakladatel nevládní organizace Česko-muslimského institutu, bývalý ortodoxní muslim a pro-palestinský aktivista. V současné době je Lhoťan redaktorem serveru Eurabia.cz, kde mj. publikoval i Adam B. Bartoš, aktivista známý svými antisemitskými a extremistickými názory.\n\nPodle časopisu Týden je Lhoťan vyučeným truhlářem. V současnosti pracuje jako dělník v továrně na plasty Hanwha. V dospělosti odmaturoval na střední odborné škole ve Frýdku-Místku. Ve svých článcích se věnuje aktivismu na téma islám. Od dubna 2011 působí v obci Pstruží jako vydavatel. V roce 2012 byl zapojen ve filmovém projektu o menšinách.\n\nK islámu konvertoval již v 15 letech. V muslimském prostředí používal jméno Abdalláh. V roce 1998 v islámském centru ve Stuttgartu absolvoval čtyřměsíční vzdělávací kurs o islámu. Je absolventem opakovaných školení saúdskoarabské organizace World Assembly of Muslim Youth (WAMY) v ČR. V roce 2002 také absolvoval pouť do Mekky za peníze saúdské královské rodiny. V roce 2010 se zúčastnil studijního pobytu v USA The International Visitor Leadership Program. Aktivním členem muslimské komunity v Brně byl v letech 1998–2012. Od roku 1998 do roku 2010 byl zaměstnancem Islámské nadace v Brně. \n\nPo svém neúspěšném pokusu o získání vlivnější pozice v Islámské nadaci se začal vymezovat vůči jejím představitelům, což na veřejnosti odůvodňoval svým příklonem k liberálnímu islámu. V roce 2010 odešel z Islámské nadace v Brně a z Ústředí muslimských obcí. Na počátku roku 2012 Lhoťan veřejně oznámil opuštění islámu a přihlásil se ke katolické církvi. Uvádí, že se jako muslim svou tehdejší víru snažil pouze bránit. Jako muslim podal například žalobu na tehdejšího premiéra Miloše Zemana pro urážku islámu, který Zeman nazval anticivilizací a náboženstvím nenávisti. Za svůj nejzásadnější omyl považuje Lhoťan svoji někdejší představu, že by šlo otupit protiamerický, protižidovský a protievropský kurz ve struktuře kolem islámských nadací a Ústředí muslimských obcí a že většina obyčejných muslimů má zájem na tom, aby zde fungovaly skutečné umírněné organizace.\n\nPo svém odchodu z muslimského prostředí se Lukáš Lhoťan profiluje jako známý odpadlík od islámu. V rozhovoru pro časopis Týden obviňuje Lhoťan české muslimy z příklonu k radikálnímu islamismu a extremismu. Muslimská komunita v ČR vystupuje na veřejnosti umírněně, avšak interně šíří fundamentální formu islámu, čímž porušuje české zákony. Podle Lukáše Lhoťana jsou nejvyšší představitel českých muslimů Muneeb Hassan Alrawi a konvertita Lukáš Větrovec příznivci ortodoxního islámu, nejsou schopni reálného dialogu a jsou závislí na svých ideolozích a na saúdskoarabských sponzorech islámu a islamizace v ČR a upozaďují všechny, kteří mají jiný názor než oni. Muneeb Alrawi, předseda Ústředí muslimských obcí, však o Lhoťanovi pouze tvrdí: \"Mstí se, je to případ pro psychiatra, chtěl být nejvýznamnějším konvertitou, ale nakonec tu skončil jako outsider, přišel i o svou židli, postával támhle v rohu.\"\n\nVe své brožurce z roku 2011 \"Islám a islamismus v České republice\" Lhoťan shrnuje své údajné poznatky z muslimského prostředí a upozorňuje na problematické případy radikálních projevů v rámci komunity, jakými bylo např. antisemitské kázání konvertity Lukáše Větrovce v brněnské mešitě z roku 2009 či kázání Muneeba Hassana Alrawiho o nenávisti a bití dětí z roku 2010.\n\nV důsledku odchodu Lukáše Lhoťana z muslimské komunity a jeho kritiky islámu se vůči němu zvedla vlna nevole. Alrawi jej v roce 2014 charakterizoval jako „velkou nulu plnou nenávisti, komplexů a islamofobie a konspiračních teorií“. V roce 2012 nazýval Alrawi Lhoťana Jidášem. V době, kdy byl Lhoťan členem muslimské obce, patřil podle Alrawiho mezi ty nejradikálnější, ale muslimská obec se podle Alrawiho již všech radikálů zbavila. Někteří jeho známí z muslimských kruhů vyjadřovali po jeho rozkolu s muslimskou obcí názor, že byl mezi české muslimy nasazen jako agent.\n\nPo svém odchodu od islámu Lhoťan navázal těsnou spolupráci s hnutím Islám v České republice nechceme včetně jeho bývalého představitele Martina Konvičky. Ve svém nakladatelství vydal Lhoťan Konvičkovi jeho knihu Sex, drogy a islám (2014). Již o několik let později se však Lhoťan, stejně jako v případě muslimů, i s kritiky islámu rozchází ve zlém. Svého bývalého spolupracovníka Konvičku na svém blogu očerňuje a tvrdí, že jej potkal pouze \"asi 3 -5 x v životě.\"\n\nPodle iDnes.cz podal Lukáš Lhoťan v roce 2014 trestní oznámení kvůli knize radikálního islámského kazatele Bilala Philipse Základy tauhídu, kterou v roce 2012 vydala česká muslimská obec. Autor knihy Philips je znám svým ospravedlňováním sebevražedných atentátů jako legitimní součásti džihádu a podle americké vlády byl zapojen do prvního teroristického útoku na Světové obchodní středisko v roce 1993. Je řazen k salafistickým kazatelům, kteří usilují o vznik božího státu na základě islámského práva šaría.\n\nAutorství monografií:\n\n"}
{"id": "890104", "url": "https://cs.wikipedia.org/wiki?curid=890104", "title": "Ben Segenreich", "text": "Ben Segenreich\n\nBen Segenreich (* 3. března 1952, Vídeň) je rakousko–izraelský novinář, korespondent ORF v Izraeli (Tel Aviv).\n\nBen Segenreich absolvoval francouzské lyceum ve Vídni a dále studoval v Paříži a Vídni matematiku a fyziku. V tomto období se také angažoval například v pomoci obětem antisemitské diskriminace a židovským disidentům v Sovětském svazu. Po promoci pracoval jako vývojář softwaru a zároveň jako rakouský korespondent izraelského deníku \"Maariv\".\n\nV roce 1983 odjel pracovat do Izraele. Od roku 1989 byl korespondentem několika rakouských a německých novin. Od roku 1990 pracuje pro ORF.\n\nJe ženatý a má dvě dcery.\n\n\n"}
{"id": "890106", "url": "https://cs.wikipedia.org/wiki?curid=890106", "title": "Montilla", "text": "Montilla\n\nMontilla [\"montilja\"] je město v Andalusii v jižním Španělsku, v provincii Córdoba. Má 23 840 obyvatel a leží asi 45 km jižně od Córdoby, 115 km severně od Malagy. Město je střediskem vinařské oblasti Montilla-Morales, kde se z hroznů odrůdy Pedro Ximenez vyrábí \"amontillado\" a z něho španělské portské.\n\nMísto bylo osídleno už v paleolitu, roku 45 př. n. l. se zde patrně odehrála bitva u Munsy mezi Caesarem a republikány. Ve středověku zde bylo město s hradem, což potvrzuje první písemná zmínka o městě z roku 1333. Roku 1453 se na tomto hradě narodil vojevůdce Gonzalo Fernández de Córdoba, nazývaný \"El capitano\" či \"El Gran Capitán\".\n\n\nMontilla leží na železnici Córdoba – Malaga a na dálnici A-45, asi 80 minut jízdy ze Sevilly i z Córdoby.\n\n\n\n"}
{"id": "890107", "url": "https://cs.wikipedia.org/wiki?curid=890107", "title": "Mistrovství Evropy v judu 2003", "text": "Mistrovství Evropy v judu 2003\n\n? mistrovství Evropy se konalo v Philips Halle v Düsseldorfu, Německo, ve dnech 16.-18. května 2003\n\n\n"}
{"id": "890110", "url": "https://cs.wikipedia.org/wiki?curid=890110", "title": "Love Kraft", "text": "Love Kraft\n\nLove Kraft je sedmé studiové album velšské skupiny Super Furry Animals. Album vyšlo v srpnu 2005 u vydavatelství Epic Records. Album produkovala skupina Super Furry Animals a Mario Caldato, Jr.\n\nV žebříčku UK Albums Chart se umístilo nejlépe na 19. místě.\n\n"}
{"id": "890112", "url": "https://cs.wikipedia.org/wiki?curid=890112", "title": "Zlínské hnutí nezávislých", "text": "Zlínské hnutí nezávislých\n\nZlínské hnutí nezávislých (zkratka ZHN) je registrovaným politickým hnutím, které se pravidelně účastní voleb ve Zlínském kraji.\n\nZHN bylo zaregistrováno Ministerstvem vnitra ČR v květnu 1998. Vzniklo z přesvědčení, že vedle politických stran by mělo veřejně působit i společenství nezávislých osobností, s možností ovlivňovat veřejné záležitosti.\n\nNejvyšším orgánem ZHN je valná hromada. Tvoří ji všichni členové hnutí. Valná hromada volí členy orgánů ZHN, tj. dozorčí radu, představenstvo a dva mluvčí z členů představenstva.\n\nVe volbách do zastupitelstev obcí v roce 1998 (13. a 14. listopadu 1998) obsadilo ZHN ve Zlíně čtvrtou příčku a s podílem 11,62 % hlasů získalo 4 mandáty (Zdeněk Dostál, Svatava Nováčková, František Petr a Petr Kotík). Lídr kanditátky Zdeněk Dostál byl po koaličním vyjednávání zvolen 27. 11. 1998 primátorem města Zlína (funkci zastával do 14. 11. 2002).\n\nVe volbách do zastupitelstev obcí v roce 2002 (1. a 2. listopadu 2002) obsadilo s podílem 14,52 % třetí místo a získalo 6 mandátů (Svatava Nováčková, František Petr, Zdeněk Dostál, Ludvík Pavlištík, Jaromír Šebek a Karel Jankovič). Do vedení města se však ZHN nedostalo a zůstalo v opozici.\n\nMimo vládnoucí koalici zůstalo i po volbách do zastupitelstev obcí v roce 2006 (20. a 21. října 2006), kdy páté místo znamenalo 7,23 % hlasů a 3 mandáty (Svatava Nováčková, Zdeněk Dostál a Karel Markytán).\n\nVe volbách do zastupitelstev obcí v roce 2010 (15. a 16. října 2010) obsadilo ZHN osmou příčku se ziskem 5,28 % hlasů a dvou mandátů (Karel Markytán, František Petr). ZHN se po volbách v roce 2010 (po osmileté přestávce) stala součástí vládnoucí koalice a Karel Markytán byl zvolen neuvolněným členem Rady města Zlína pro oblast sociálních věcí, církví, kultury, národnostních menšin a památkové péče.\n\nV průběhu volebního období na svůj zastupitelský mandát rezignoval František Petr a nahradila jej Kateřina Francová.\n\nV komunálních volbách v roce 2014 hnutí do Zastupitelstva města Zlína samostatně nekandidovalo, jeho členové se však objevili na kandidátkách jiných subjektů. Konkrétně se jednalo o Kateřinu Francovou a Karla Bartoňka na kandidátce STAN a Karla Markytána, kterého hnutí Zlín 21 umístilo na kandidátku subjektu \"KDU-ČSL a Zlín 21 - Společně pro Zlín\". Uspěli Kateřina Francová a Karel Markytán a dál tak pokračují ve funkcích zastupitelů města.\n\nKateřina Francová se stala neuvolněnou náměstkyní primátora, která má na starosti školství, sociální oblast a péči o zdravotně postižené. Dále působí jako členka komisí Sociální a pro zdravotně postižené a Pro výchovu a vzdělávání. Karel Markytán je členem Kulturní komise.\n\nZlínské hnutí nezávislých kandiduje také ve volbách do Zastupitelstva Zlínského kraje.\n\nV krajských volbách v roce 2000 (12. listopadu 2000) skončilo ZHN se ziskem 11,95 % na pátém místě, což znamenalo 6 mandátů (Jaroslav Kubín, Jiří Deml, Jiří Severin, Pavel Horák, Zdeněk Pánek a Jaromír Čáp).\n\nV krajských volbách v roce 2004 (5. a 6. listopadu 2004) kandidovalo ZHN s nezávislými kandidáty pod názvem \"ZHN a SNK společně\", se ziskem 4,69 % však neuspělo.\n\nI v krajských volbách v roce 2008 (17. a 18. října 2008) kandidovalo ZHN s nezávislými kandidáty, tentokrát však pod názvem \"Starostové a nezávislí pro Zlínský kraj\". Toto uskupení obsadilo páté místo s podílem hlasů 10,08 % a pěti mandáty (dva byli nominanti ZHN, a to Jaroslav Kubín a Pavel Horák).\n\nPro krajské volby v roce 2012 (12. a 13. října 2012) vytvořilo ZHN volební koalici s hnutím Doktoři za uzdravení společnosti. Společná kandidátka pod názvem \"Lékaři a odborníci za ozdravení kraje\" získala 2,59 % hlasů a do krajského zastupitelstva se tak její zástupci nedostali.\n\nV krajských volbách v roce 2016 (7. a 8. října 2016) hnutí ZHN nekandidovalo. Respektive se voleb ve Zlínském kraji účastnil pouze jeden člen, a to Vítězslav Vicherek na kandidátce STAN (zvolen však nebyl).\n\nVolby do Zastupitelstva města Zlína:\nVolby do Zastupitelstva Zlínského kraje:\n\n\n"}
{"id": "890117", "url": "https://cs.wikipedia.org/wiki?curid=890117", "title": "Cvalda Olda", "text": "Cvalda Olda\n\nCvalda Olda je československý animovaný televizní seriál z roku 1983 vysílaný v rámci Večerníčku. Poprvé byl uveden v květnu téhož roku.\n\nBylo natočeno 7 epizod.\n\n"}
{"id": "890118", "url": "https://cs.wikipedia.org/wiki?curid=890118", "title": "46. ročník udílení Zlatých glóbů", "text": "46. ročník udílení Zlatých glóbů\n\n46. ročník udílení Zlatých glóbů se konal 28. ledna 1989 v hotelu Beverly Hilton v Beverly Hills, Los Angeles. Asociace zahraničních novinářů sdružených v Hollywoodu, která Zlatý glóbus uděluje, vyhlásila nominace 4. ledna. Miss Golden Globe byla pro tento rok herečka a modelka Kyle Aletter, dcera herce Franka Alettera a herečky Lee Meriwether. Držitelkou Ceny Cecila B. DeMilla se stala Doris Day.\n\nNejvíc cen, čtyři, vyhrála komedie Mike Nicholse \"Podnikavá dívka\", která byla nominována na šest Glóbů. Pět nominací měl snímek \"Čas zastavit se\", který zvítězil pouze v kategorii nejlepší scénář. Dramatický film \"Rain Man\" si ze čtyř nomonací odnesl dva Zlaté glóby včetně toho za nejlepší film.\n\nV kategorii ženský herecký výkon v dramatické roli byly tři vítězky – Jodie Foster, Shirley MacLaine a Sigourney Weaver. Weaver si odnesla za ten večer ještě jeden Glóbus a to za vedlejší výkon. V historii udílení Zlatých glóbů se stalo pouze čtyřikrát, aby herečka vyhrála dvě ceny.\n\nV televizních kategoriích měl nejvíce nominací kriminální seriál \"Právo v Los Angeles\" (angl. \"L.A. Law\") a to sedm. Televizní film \"War and Rememberance\" získal ze čtyř nominací tři ceny, včetně nejlepšího televizního filmu.\n\nV kategorii nejlepší herec v seriálu (komedie / muzikál) byli tři vítězové – Michael J. Fox, Judd Hirsch a Richard Mulligan. V průběhu 46. ročníku udílení cen byl nerozhodný výsledek hned v pěti kategoriích.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "890119", "url": "https://cs.wikipedia.org/wiki?curid=890119", "title": "Kostel svatého Šimona a Judy (Radostice)", "text": "Kostel svatého Šimona a Judy (Radostice)\n\nKostel svatého Šimona a Judy je římskokatolický chrám v obci Radostice v okrese Brno-venkov. Je chráněn jako kulturní památka. Je filiálním kostelem ořechovské farnosti u svatého Jiří. Bohoslužby jsou zde slouženy každou sobotu (s nedělní platností) v 15.30 hodin.\n\nRadostický kostel byl založen v roce 1333 vladyky Mikulášem a Petrem z Radostic. V roce 1366 byl postaven dodnes dochovaný gotický presbytář, který je zaklenut křížovou klenbou a ukončen je polygonálně. V roce 1722 došlo k přestavbě chrámu, kdy byla vybudována současná barokní loď.\n\nOd poloviny 14. století v obci fungovala vlastní duchovní správa, farář zde působil až do konce 16. století, poté byla obec přifařena do ořechovské farnosti. \n\nDalší obnovou prošel kostel v roce 1850. Na evangelní straně kostela je zazděn pamětní kámen s nápisem o založení kostela.\n"}
{"id": "890121", "url": "https://cs.wikipedia.org/wiki?curid=890121", "title": "Nezapomeň, že zemřeš", "text": "Nezapomeň, že zemřeš\n\nNezapomeň, že zemřeš (: ) je film z roku 1995 francouzského režiséra Xaviera Beauvois, který v něm rovněž hraje hlavní roli. Hraje zde roli HIV pozitivního muže. Vedle něj zde hráli například Jean-Louis Richard, Chiara Mastroianni nebo Roschdy Zem. Scénář napsali Beauvois, Emmanuel Salinger, Anne-Marie Sauzeau, Marie Sauzeau a Zoubir Tligui a hudbu k filmu složil John Cale.\n\n"}
{"id": "890124", "url": "https://cs.wikipedia.org/wiki?curid=890124", "title": "Ján Ďurica", "text": "Ján Ďurica\n\nJán Ďurica (* 12. prosince 1981, Dunajská Streda) je slovenský fotbalový obránce a reprezentant, od léta 2016 hráč klubu Trabzonspor. Účastník Mistrovství světa 2010 v Jihoafrické republice a EURA 2016 ve Francii. Hraje na postu stopera (středního obránce). Mimo Slovensko působil na klubové úrovni v Rusku a Německu.\n\nJeho bratr Pavol Ďurica je také fotbalistou.\n\nJán Ďurica odešel do Ruska do klubu FK Saturn Moskevská oblast po úspěšném vystoupení Artmedie Bratislava v Lize mistrů UEFA.\n\n31. ledna 2009 podepsal tříletou smlouvu s jiným ruským klubem Lokomotiv Moskva. V lednu 2010 odešel na půlroční hostování do německého klubu Hannover 96. V sezoně 2013/14 bojoval s Lokomotivem o ruský titul, ale ten nakonec získal klub PFK CSKA Moskva.\nS Lokomotivem si zahrál v Evropské lize 2014/15. V dubnu 2015 se zranil a musel podstoupit operaci slabin. Sezóna tak pro něj skončila, ale neúspěšná nebyla, získal v ní ruský fotbalový pohár. V červnu 2016 v Lokomotivu po šesti letech skončil, nedohodl se na prodloužení spolupráce.\n\nNásledně podepsal dvouletý kontrakt s tureckým klubem Trabzonspor, kde se sešel s krajanem Matúšem Berem.\nOd roku 2004 hraje za A-mužstvo Slovenska. Debutoval v zápase Kirin Cupu 9. července 2004 proti Japonsku, který skončil výhrou domácího týmu (Japonska) 3:1. Slovenský trenér Dušan Galis jej nasadil v základní sestavě.\nZúčastnil se i Mistrovství světa 2010 v Jihoafrické republice.\n\nV kvalifikaci na EURO 2012 vstřelil v základní skupině B jeden gól (12. října 2010 proti Irsku, remíza 1:1), Slovensko se umístilo s 15 body na konečné čtvrté příčce tabulky a na evropský šampionát nepostoupilo.\n\n6. února 2013 nastoupil v Bruggách proti domácí Belgii. Slovensko sahalo po remíze, ale nakonec utkání prohrálo 1:2 gólem z 90. minuty. 22. března 2013 nastoupil v domácím kvalifikačním zápase v Žilině proti Litvě, který skončil remízou 1:1. 7. června 2013 vstřelil gól proti Lichtenštejnsku, ten ale znamenal pouze vyrovnání na konečných 1:1, Slovensko tak přišlo o další body v tomto kvalifikačním cyklu. V srpnu 2013 jej povolal nový trenér Slovenska Ján Kozák k přátelskému střetnutí s domácím Rumunskem (14. srpna, remíza 1:1). Nastoupil v odvetném kvalifikačním zápase s Bosnou a Hercegovinou 10. září 2013 v Žilině, Slovensko podlehlo svému balkánskému soupeři 1:2 a ztratilo naději alespoň na baráž o Mistrovství světa 2014 v Brazílii.\n\n5. března 2014 vstřelil v přátelském utkání na stadionu Netanja proti Izraeli druhý gól střetnutí, konečné skóre znělo 3:1 pro slovenský národní tým. 9. října 2014 byl u vítězství 2:1 v kvalifikačním zápase na EURO 2016 proti Španělsku. Slovensko si po úvodní výhře nad Ukrajinou zaknihovalo výhru i nad úřadujícími mistry Evropy Španěly (2:1) a potvrdilo tak výborný vstup do kvalifikace.\n\nNa světovém šampionátu 2010 v Jižní Africe se Slovensko dostalo do osmifinále, kde podlehlo pozdějšímu vicemistrovi Nizozemsku 1:2. Ján Ďurica odehrál na tomto vrcholovém turnaji všechna čtyři utkání slovenského týmu. V základní skupině F v prvním zápase proti Novému Zélandu (15. června 2010) byl u remízy 1:1. V utkání proti Paraguayi (20. června 2010) se Slovensku nedařilo a prohrálo jej 0:2, Ján odehrál kompletní počet minut a obdržel žlutou kartu. Třetí zápas proti Itálii (24. června 2010) skončil cenným vítězstvím 3:2, které slovenskému mužstvu zaručilo účast v osmifinále na úkor Itálie a Nového Zélandu. V osmifinále 28. června odehrál Ďurica také kompletní počet minut, Slovensko prohrálo 1:2 a s turnajem se rozloučilo.\n\nTrenér Ján Kozák jej vzal na EURO 2016 ve Francii, kam se Slovensko probojovalo poprvé v éře samostatnosti. V prvním utkání nastoupil proti Walesu, Slovensko prohrálo 1:2. Ve druhém zápase proti Rusku byl u výhry 2:1 a v posledním zápase základní skupiny proti Anglii utkání skončilo skončilo remízou 0:0. Slovenští fotbalisté skončili se 4 body na třetím místě tabulky, v osmifinále se představili proti reprezentaci Německa, kterému podlehli 0:3, a s šampionátem se rozloučili.\n\nGóly Jána Ďuricy za A-mužstvo Slovenska\n\n"}
{"id": "890125", "url": "https://cs.wikipedia.org/wiki?curid=890125", "title": "Agnes Monica", "text": "Agnes Monica\n\nAgnes Monica, rozená Agnes Monica Muljoto (* 1. červenec 1986, Jakarta, Indonésie) je indonéská zpěvačka, herečka a moderátorka. Její kariéra započala v šesti letech. Vydala tři dětská alba. Kromě zpěvu se věnuje moderování dětských televizních pořadů. Již v dospívání se začala věnovat herectví.\n\nPrvní album, jako dospělá vydala v roce 2003 s názvem \"A Story Goes\". Úspěch alba v Indonésii vzbudil i zájem v zahraničí a tak započala její kariéra na mezinárodní scéně. Druhé album vyšlo v roce 2005 s názvem \"Whaddup\"..?!\". Po té začala spolupracovat s americkým zpěvákem Keithem Martinem. Také se podílí na natáčení dvou asijských dramat.\n\n\n\n"}
{"id": "890126", "url": "https://cs.wikipedia.org/wiki?curid=890126", "title": "Veřejná nemocnice v New Amsterdamu", "text": "Veřejná nemocnice v New Amsterdamu\n\nNemocnice v New Amsterdamu se nachází v guyanském městě New Amsterdam (region East-Berbice Corentyne). Je typickou ukázkou dřevěné architektury vytvořené Cesarem Castellanim. Stavba byla dokončena roku 1885.\n"}
{"id": "890127", "url": "https://cs.wikipedia.org/wiki?curid=890127", "title": "Radim Ochvat", "text": "Radim Ochvat\n\nRadim Ochvat (* 1977 Ostrava) je bývalý novinář, PR manažer, bývalý tiskový tajemník předsedy vlády Mirka Topolánka, mluvčí prezidenta Václava Klause a ředitel Tiskového odboru Kanceláře prezidenta republiky.\n\nPochází z Ostravy. Absolvoval zde gymnázium a Pedagogickou fakultu Ostravské univerzity.\n\nPracoval jako redaktor a programový ředitel dvou ostravských rádií (Hellax a Orion). Od roku 2005 do roku 2008 podnikal v oblasti komunikace a PR. Byl členem správní rady Nadace ČEZ.\n\nS Mirkem Topolánkem se znal už z období, kdy se ten stal senátorem. Když pak byl zvolen předsedou ODS, Ochvat pro něj pracoval jako tiskový tajemník a zapojil se do přípravy parlamentní volební kampaně v roce 2006. Po nástupu Mirka Topolánka do funkce předsedy vlády (od roku 2006) působil jako jeho konzultant a vedoucí programové kanceláře. Zpočátku také komunikoval s médii spolu s ředitelem tiskového odboru Martinem Schmarczem.\n\nDne 1. června 2008 nahradil Petra Hájka ve funkci mluvčího prezidenta republiky Václava Klause. Formálně šlo o post ředitele tiskového odboru Kanceláře prezidenta republiky. Sám Ochvat v rozhovoru pro iDNES uvedl, že jej pro funkci doporučil poslanec ODS Boris Šťastný. Podle vyjádření Petra Hájka byl vybrán na základě Hájkova návrhu. Sám Hájek byl původně od roku 2003 ředitelem tiskového odboru a po odchodu mluvčího Tomáše Klvani převzal jeho úlohu. S Ochvatovým příchodem se ujal pozice zástupce ředitele Kanceláře prezidenta republiky pro oblast komunikačních a kulturních strategií. Při oficiálním představení nového tiskového mluvčího 2. června 2008 Václav Klaus uvedl, že se s Ochvatem potkával při volebních kampaních „řádově před deseti lety“, kdy působil jako redaktor v ostravském rádiu Orion.\n\nDne 4. března 2013 obdržel od končícího prezidenta Klause jako jeden z jeho letitých spolupracovníků Plaketu prezidenta republiky.\n\nOn-line deník Týden.cz v srpnu 2013 informoval, že by měl Ochvat od začátku září nastoupit do polostátní energetické firmy ČEZ. Měl by se zde zabývat mediální stránkou dostavby jaderné elektrárny Temelín. Server citoval mluvčího Skupiny ČEZ Jana Pavlů, který uvedl, že by Ochvat měl „mít na starosti koordinaci čtyř útvarů v rámci komunikace Skupiny ČEZ“, zejména „koordinaci jaderné komunikace“.\n\nV roce 2015 Radim Ochvat založil, spolu s dalšími blízkými spolupracovníky Václava Klause – lékařem a podnikatelem Borisem Šťastným a ekonomem Martinem Slaným, strategicko komunikační agenturu KOMUNIKÁTOR. Jako její hlavní specializaci společnost uvádí strategické a PR poradenství, lobbing a krizovou komunikaci. Agentura se prezentuje jako advokát komunikace s vizí bránit argumenty, objektivitu a svobodu v mediální i celé veřejné sféře.\n\nV současné době působí jako ředitel komunikace skupiny PPF.\n\n"}
{"id": "890133", "url": "https://cs.wikipedia.org/wiki?curid=890133", "title": "Čarodějné pohádky", "text": "Čarodějné pohádky\n\nČarodějné pohádky je český animovaný televizní seriál z roku 2002 vysílaný v rámci Večerníčku, kdy byla vysílána 1. série o sedmi dílech. Druhá šestidílná série byla natočena a vysílána o šest let později. Seriál byl natočen na základě knižní předlohy spisovatele Josefa Štefana Kubína. Scénář zpracovala Anna Habartová, která současně je podepsaná pod režií. Za kamerou stál Zdeněk Kovář. Hudbu složil Jan Holas. Seriál namluvila Barbora Hrzánová. Celkem bylo natočeno 13 epizod, v délce po 9 až 10 minutách.\n\nByl jednou jeden táta, který měl šest synů a jednu dceru. V první sérii je postupně posílal do světa na zkušenou, z nichž ten první jménem Pepin si vysloužil za ženu čarodějnickou dceru Meluzínku Amálku. Povedlo se jim utéct zlé čarodějnici i černokněžníkovi a oba pak bydleli ve studánce. V následujících epizodách pak švagrová Amálka pomáhala všem příbuzným svými kouzly…\n\nV druhé sérii je hlavním hrdinou Honzíček, kterého Amálka v posledním díle první série naučila také kouzlit. A ten si poté na střeše vyhlíží nevěstu, přičemž vždy uvidí něco zajímavého a následně zažije různá dobrodružství…\n\n\n\n"}
{"id": "890139", "url": "https://cs.wikipedia.org/wiki?curid=890139", "title": "Delfín Filík", "text": "Delfín Filík\n\nDelfín Filík je československý animovaný televizní seriál z roku 1990 poprvé vysílaný v rámci Večerníčku v dubnu 1991. Seriál byl natočen na základě scénáře Květy Kuršové. Kameru obstaral Jiří Větroň. Seriál namluvil František Filipovský. Režii vedl František Jurišič. Bylo natočeno 7 epizod, v délce po 9 minutách.\n\nAnimovaný seriál je o tom, jak lidé zkoumají delfíny a naopak.\n\n\n\n"}
{"id": "890141", "url": "https://cs.wikipedia.org/wiki?curid=890141", "title": "Zdeněk Dostál", "text": "Zdeněk Dostál\n\nZdeněk Dostál (6. května 1933 Zdounky – 13. srpna 2018) byl bývalý komunální politik, v letech 1998 až 2002 primátor města Zlína, v letech 1998 až 2010 zlínský zastupitel, bývalý člen ODS, později člen Zlínského hnutí nezávislých.\n\nPůvodním povoláním byl vysokoškolský pedagog. V letech 1990 až 1998 byl přednostou Okresního úřadu ve Zlíně.\n\nVe volbách do Senátu PČR v roce 1996 kandidoval jako člen ODS v obvodu č. 80 – Zlín. První kolo vyhrál a postoupil tak do kola druhého, v němž ho však porazil poměrem hlasů 39,84 % : 60,16 % kandidát KDU-ČSL Jiří Stodůlka.\n\nV komunálních volbách v roce 1998 byl zvolen zastupitelem Zlína, když vedl kandidátku Zlínského hnutí nezávislých. Po koaličním vyjednávání byl dne 27. listopadu 1998 zvolen primátorem města Zlína. Úspěchem radniční koalice pod jeho vedením byl věcnější způsob jednání rady i zastupitelstva a další zapojování místního obyvatelstva do řešení problémů rozvoje města. Funkci primátora zastával do 14. listopadu 2002. Mandát zastupitele města pak za ZHN obhájil ještě ve volbách v roce 2002 a v roce 2006.\n\nKandidoval také do Zastupitelstva Zlínského kraje. Ve volbách v roce 2004 jako člen ZHN na kandidátce subjektu \"ZHN a SNK společně\", ve volbách v roce 2008 jako člen ZHN na kandidátce Starostů a nezávislých pro Zlínský kraj a ve volbách v roce 2012 opět jako člen ZHN za subjekt \"Lékaři a odborníci za ozdravení kraje\". Ani jednou však neuspěl.\n"}
{"id": "890144", "url": "https://cs.wikipedia.org/wiki?curid=890144", "title": "Stegna", "text": "Stegna\n\nStegna může být:\n"}
{"id": "890145", "url": "https://cs.wikipedia.org/wiki?curid=890145", "title": "Kostel svaté Kateřiny Alexandrijské (Sloup v Čechách)", "text": "Kostel svaté Kateřiny Alexandrijské (Sloup v Čechách)\n\nKostel svaté Kateřiny Alexandrijské ve Sloupu v Čechách na Českolipsku byl postaven ve stávající podobě v roce 1706. Farní kostel je kulturní památkou stejně jako sousední fara.\n\nNa místě původního dřevěného kostelíka z roku 1327 byl postaven nový, zděný. Už v letech 1717–1719 byl značně přestavěn italským stavitelem Petrem Pavlem Columbanim z Roudnice. V roce 1815 byla přistavěna věž.\n\nV roce 1779 se bohoslužeb v kostele zúčastnil budoucí císař Josef II.\n\nBudova je barokní, trojlodní stavba, k jejíž severní straně byla postavena hranolovitá věž. Uvnitř jsou dvě postranní kaple a dvoupatrová kruchta. Klenba je křížová.\nKazatelna v kostele je od sochaře Matyáše Bernarda Brauna. Další, sloupský sochař Emmanuel Max je autorem sochy madony s děťátkem umístěné proti kazatelně. V kostele je řada cenných obrazů a dalších sochařských děl od Julia Melznera (socha Máří Magdaleny), Eduarda Veselého (Kristus na kříži), Františka Wernera (socha Matky Boží). Původní zvon byl věnován roku 1600 Adamem Berkou z Dubé, který byl tehdy majitelem zdejšího panství. Zvon byl v roce 1906 přelit.\n\nNad vchodem kostela je znak šlechtického rodu Kinských, kteří se o rozvoj obce po roce 1726 podstatně zasloužili. Hrabě Josef Jan Maxmilián Kinský byl v kostele roku 1780 pohřben a má poblíž oltáře náhrobek.\n\nV květnu 1958 byl kostel zapsán do celostátního seznamu kulturních památek pod e. č. 37403/5-3258. Blízká budova fary je pod č. 18068/5-3257 a v celostátním seznamu památek jsou sochařská díla u kostela a fary, tedy sousoší Kalvárie a Mariánský sloup.\n\nJe ve správě Římskokatolické farnosti Sloup v Čechách. Mše jsou slouženy knězem z Nového Boru zpravidla každou neděli od 8 hodin.\n\n\n"}
{"id": "890150", "url": "https://cs.wikipedia.org/wiki?curid=890150", "title": "Do pohádky", "text": "Do pohádky\n\nDo pohádky je český animovaný televizní seriál z roku 2000 vysílaný v roce 2003 v rámci Večerníčku, kdy byla vysílána 1. série. Druhá série byla natočena a vysílána v roce 2005. Seriál byl natočen podle námětu a scénáře Pavla Koutského a Jana Kutálka. Režii se věnoval Pavel Koutský. Hudbu složil Petr Skoumal. Seriál namluvil Jiří Lábus. Celkem bylo natočeno 26 epizod, v délce po 10 až 11 minutách.\n\n\n\n"}
{"id": "890153", "url": "https://cs.wikipedia.org/wiki?curid=890153", "title": "Dvakrát Alexandr", "text": "Dvakrát Alexandr\n\nDvakrát Alexandr (původně francouzsky Alexandre bis, do češtiny překládáno též jako \"Alexandr dvakrát\" či \"Alexandr podruhé\"), H. 255, je jednoaktová opera buffa Bohuslava Martinů z roku 1937.\n\nOpera vznikla u příležitosti Světové výstavy 1937 v Paříži. Při hledání vhodné předlohy doporučil kulturní atašé Československé republiky spisovatele André Wurmsesa. Martinů údajně projevil přání, aby v opeře mohla například zpívat kočka. Překvapený spisovatel tento požadavek nemohl splnit, nabídl ale předlohu, kde zpívá portrét na stěně. To skladatele zaujalo a předlohu přijal.\n\nOpera se odehrává v pařížském měšťanském salonu okolo roku 1900. Služebná Filoména uklízí a stěžuje si na svůj život. Manžel, vousatý Alexandr, žádá Filoménu, aby přinesla ukrytý kufr a potají odchází, údajně na nádraží, naproti svému stejnojmennému bratranci z Ameriky. Alexandrův portrét na stěně se pohoršuje nad zradou svého modelu, nad jeho útěkem od manželky. Na návštěvu za manželkou Armandou přichází Oskar, muž, se kterým se seznámila během dovolené. Je oblečen ve sportovním a nabízí jí lekci v jízdě na biciklu. Armanda jeho dvoření odmítne s poukazem na to, že \"je žena slušná a řádná\". Oskar odchází.\n\nPřichází bezvousý Alexandr-bratranec a naznačuje, že Alexand-manžel utekl. Armanda se do něj na první pohled zamiluje a podléhá mu, což s nelibostí komentuje Alexandrův obraz i služebná Filoména. Armanda má poté sny plné výčitek svědomí. V prvním snu se oba Alexandři navzájem vraždí. Ve druhém snu bohyně manželství v podání Filomény odsuzuje Armandu a ta je unášena démony - vousatými tanečnicemi. Ve třetím snu se objevuje nápadník Oskar a tančí s Armandou na kolečkových bruslích. Armanda prosí o sltování.\n\nJe opět ráno a služebná Filoména uklízí v salonu a stěžuje si na svůj život. Vchází Alexand-manžel, ale bez plnovousu a loučí se s Armandou před odchodem do úřadu. Během loučení zjišťuje, že se i jeho žena změnila.\n\nPo odchodu \"manželského milence\" přichází Oskar. K jeho překvapení Armanda pozvánku na lekci jízdy na kole tentokrát přijme. Manželův portrét zůstane sám a pronáší morality o tom, že manžel manželku nemá uvádět v pokušení.\n\n\n"}
{"id": "890159", "url": "https://cs.wikipedia.org/wiki?curid=890159", "title": "Hannibal (seriál)", "text": "Hannibal (seriál)\n\nHannibal je americký televizní seriál. Seriál je založen na románu amerického spisovatele Thomase Harrise s názvem \"Červený drak\". První a druhou sérii však provází i scény a události z knih \"Hannibal: Zrození\", či z posledního díla \"Hannibal\". Premiéru měl 4. dubna 2013 na americké televizní stanici NBC. Tvůrcem seriálu je Bryan Fuller.\n\nPrvní řada čítá celkem 13 dílů, stejně tak i druhá série. I přes průměrnou sledovanost a ratingy televize objednala i druhou, třináctidílnou řadu, která se své premiéry dočkala 28. února 2014. Dne 9. května 2014 NBC oznámila prodloužení \"Hannibala\" i o třetí sérii. Důvodem byly jednak velmi pozitivní ohlasy kritiky na celkové zpracování seriálu i na herecké výkony v hlavních rolích, jednak nenákladné natáčení, jež probíhalo v koprodukci se společnostmi Gaumont a AXN. Kromě vyzdvihování umělecké vizuální podoby se stával předmětem kontroverze kvůli své morbiditě a estetizaci násilí. Tvůrce seriálu Bryan Fuller se nechal slyšet, že má naplánován materiál na sedm řad. Dne 22. června 2015 však stanice NBC oznámila, že seriál po třetí řadě ruší.\n\nV Česku byla první řada seriálu vysílána premiérově na stanici AXN každou středu od 10. dubna 2013. Druhá série odstartovala 9. dubna 2014 na téže stanici. Od 30. června 2014 seriál začala vysílat také na Prima Cool.\n\nUznávaný psychiatr Dr. Hannibal Lecter má za úkol pomáhat agentovi Willu Grahamovi, agentovi, který se dokáže vcítit do mysli těch nejzvrácenějších sériových vrahů. To, co agent Graham netuší, je skutečná povaha jeho psychiatra.\n\nČtvrtá epizoda první série, Œuf, byla z vysílání na NBC stažena, protože se v ní vyskytovala zápletka s dětmi, které byly nuceny zabíjet. Některé servery se mylně domnívaly, že epizoda byla stažena kvůli podobnostem s masakrem v Bostonu, tvůrce tohoto seriálu to však vyvrátil. U nás se tato epizoda odvysílala, v Americe byla poupravena a zveřejněna na oficiálním YouTube kanálu NBC; nebyla tam obsažena zápletka s dětmi, které byly nuceny zabíjet, ale pouze scény s Willem Grahamem a Hannibalem Lecterem, které měly přiblížit jejich vztah.\n"}
{"id": "890162", "url": "https://cs.wikipedia.org/wiki?curid=890162", "title": "Cesta nikam", "text": "Cesta nikam\n\nCesta nikam (1930, Дорога никуда) je román ruského sovětského novoromantického spisovatele Alexandra Grina. Jedná se o poslední autorův román, ve kterém Grin na pozadí boje dobra se zlem vlastně vytvořil svou etickou závěť. Příběh chudého chlapce, který se dostane z bídy, ale zaplete se do boje s podlým boháčem, ve kterém zahyne, se odehrává v autorově vybájené zemi Grinlandie. Ta vykazuje rysy tehdejších demokratických kapitalistických zemí, sice s ostrými sociálními rozdíly, ale bez známky diktatury. Platí se v ní librami i franky, cestuje se z ní do Evropy, jezdí se v ní automobily a vlaky. Jména v románu jsou francouzská, anglická a španělská.\n\nHlavním hrdinou románu je Tirreus Davenant, kterému je v první části knihy sedmnáct let. Je to chudý ale čestný a mravně čistý chlapec, jehož otec, advokát, notorický pijan a neúspěšný hazardní hráč před jedenácti lety zmizel. Při své práci v hostinci získá Tirreus přízeň ušlechtilého a zámožného pana Footroseho a jeho dcer, kteří mu nabídnou možnost žít novým životem. Tuto příležitost mu překazí návrat jeho zpustlého otce, který mu vyhrožuje skandálem a dokonce navštíví jeho přátele a požaduje od nich za syna odstupné. Tirreus chce svým přátelům vysvětlit, že k nim otce neposlal, ale dozví se, že Footrose i s dcerami odjeli do vzdáleného města na divadelní představení. Tirreus se vydá za nimi, po vysilující cestě je sice ještě před divadlem zahlédne, ale pak upadne do mdlob a je hospitalizován se zápalem mozkových blan. Tím je jeho možnost cesty do lepšího světa zničena.\n\nDruhá část románu začíná po devíti letech, během kterých se Tirreus pod cizím jménem Gravelot vypracoval na majitele zájezdního hostince. Když v jeho hostinci urazí bohatý a zhýralý guvernérův syn Van Conet cizí dívku, Tirreus se jí zastane, protože bytostně nesnáší výsměch. Ve vzniklé hádce dojde i na pohlavky a vše skončí výzvou na souboj. Zbabělý Van Coet se však souboje bojí. Podstrčí proto Tirreovi kontraband a pošle na něho celní hlídku. Tirresus se schová na podloudnické lodi, ta je však celníky objevena. Dojde k přestřelce, při které jsou někteří celníci zabiti, Tirreus zraněn a zajat. Je uvězněn a odsouzen k smrti. Jeho přátelé se jej snaží zachránit a dokonce prokopou tajnou podzemní chodbu do jeho cely. Tirreus však již nedokáže uprchnout, protože jeho špatně léčené zranění mu přivodí otravu krve. Za této situace se Tirreusovi přátelé obrátí na Van Conetovu manželku Consuelu (což je španělsky utěšitelka), milou a důvěřivou dívku, která se domnívala že může Van Coneta změnit a kterou si Van Conet vzal kvůli věnu. Když se Consuela dozví, jak se její manžel podle zachoval, donutí ho, aby se přiznal a dokonce mu za toto přiznání zaplatí. Její manželství se tím rozpadá. Tirreus je sice omilostněn, ale na otravu krve umírá. \n\n\n"}
{"id": "890163", "url": "https://cs.wikipedia.org/wiki?curid=890163", "title": "Pekař", "text": "Pekař\n\nPekař je člověk, který dělá a peče chléb, housky, rohlíky a další rozmanité druhy pečiva. První skupina lidí, z nám známých zdrojů začala péct chleba 8 tisíc let př. n. l. v Egyptě. I v České republice je toto řemeslo značně rozšířené. Místu, kde pekař vykonává svou profesi, se říká pekárna.\n\nPatronem pekařů je Svatá Agáta.\n\n\n\n"}
{"id": "890165", "url": "https://cs.wikipedia.org/wiki?curid=890165", "title": "Římskokatolická farnost Bory", "text": "Římskokatolická farnost Bory\n\nŘímskokatolická farnost Bory je územním společenstvím římských katolíků v rámci velkomeziříčského děkanátu brněnské diecéze.\n\nPrvní zmínka o kostele v Horních Borech (dnes spolu s Dolními Bory jedna obec pod názvem Bory) je z roku 1348.\n\nV Borech jsou dva kostely – farní kostel sv. Martina v Horních Borech, a filiální kostel sv. Jiljí v Dolních Borech. V Dolních Borech byla původně fara, která byla od roku 1590 spravována protestantským pastorem. V roce 1609 byly Bory přifařeny k farnosti v Radostíně nad Oslavou. V Horních Borech byla původně také samostatná farnost, která zanikla v 16. století, a Horní Bory se staly filiálkou farnosti v Křižanově.\n\nV roce 1784 byla v Horních Borech zřízena lokálie (expozitura). Ta byla roku 1843 povýšena na samostatnou farnost, pod kterou spadaly i Dolní Bory s filiálním kostelem. Posledním sídelním knězem v Borech byl P. Karel Sobotka, který zemřel na místní faře v lednu roku 1991. Od té doby je farnost administrována ex currendo kněžími z Velkého Meziříčí.\n\nOltář čelem k lidu v kostele sv. Martina je dílem Jana Floriana.\n\nDnem vzájemných modliteb farností za bohoslovce a bohoslovců za farnosti brněnské diecéze je 12. únor. Adorační den připadá na nejbližší neděli po 4. červnu.\n\nKaždoročně se ve farnosti koná tříkrálová sbírka. V roce 2018 dosáhl výtěžek sbírky téměř 32 tisíc korun.\n\n\n"}
{"id": "890168", "url": "https://cs.wikipedia.org/wiki?curid=890168", "title": "Slzy nože", "text": "Slzy nože\n\nSlzy nože (francouzsky Les Larmes de couteau), H. 169, je jednoaktová opera Bohuslava Martinů z roku 1928.\n\n"}
{"id": "890171", "url": "https://cs.wikipedia.org/wiki?curid=890171", "title": "Michal Peňaška", "text": "Michal Peňaška\n\nMichal Peňaška (* 30. srpna 1986, Malacky) je slovenský fotbalový útočník či obránce, od července 2015 působící v SV Waidhofen/Thaya.\n\nSvoji fotbalovou kariéru začal v ŠK Malacky, odkud v průběhu mládeže zamířil do ŠK Slovan Bratislava. V roce 2005 se propracoval do seniorské kategorie, kde nastupoval za rezervu. Za první tým neodehrál žádný ligový zápas. V zimním přestupovém období sezony 2012/13 odešel na hostování do FK Dukla Banská Bystrica, kde působil do podzimní části ročníku 2014/15. V zimní pauze sezóny 2014/15 se vrátil do Slovanu Bratislava. V lednu 2015 odešel hostovat do prvoligového Spartaku Myjava. V létě 2015 Slovan definitivně opustil a podepsal kontrakt s rakouským týmem SV Waidhofen/Thaya.\n\n"}
{"id": "890176", "url": "https://cs.wikipedia.org/wiki?curid=890176", "title": "Fabián Slančík", "text": "Fabián Slančík\n\nFabián Slančík (* 22. září 1991, Veľký Krtíš) je slovenský fotbalový útočník, hráč klubu FC Zbrojovka Brno. Mimo Slovensko působil na klubové úrovni v Česku.\n\nSvoji fotbalovou kariéru začal v Veľkém Krtíši, odkud v průběhu mládeže přestoupil do Banské Bystrice. V roce 2010 se propracoval do prvního týmu, odkud odešel na hostování do LAFC Lučenec. Před sezónou 2014/15 se stal hráčem české Zbrojovky Brno, která se pro hráče stala prvním zahraničním angažmá. Ve Zbrojovce však příliš nehrál a v červenci 2015 proto zamířil na roční hostování s opcí do Spartaku Myjava. V lednu 2016 se však vrátil do Zbrojovky Brno.\n\n"}
{"id": "890180", "url": "https://cs.wikipedia.org/wiki?curid=890180", "title": "Marek Šovčík", "text": "Marek Šovčík\n\nMarek Šovčík (* 8. ledna 1993, Podlavice) je slovenský fotbalový útočník. Od roku 2012 působí v A-týmu FK Dukla Banská Bystrica.\n\nSvoji fotbalovou kariéru začal v FK Jupie Podlavice. Od dorostu působí v FK Dukla Banská Bystrica.\n"}
{"id": "890181", "url": "https://cs.wikipedia.org/wiki?curid=890181", "title": "O zlatém pokladu", "text": "O zlatém pokladu\n\nO zlatém pokladu je český pohádkový televizní film z roku 1994, který byl natočen dle předlohy Eduarda Petišky. Příběh je z doby rudolfínské za vlády Rudolfa II.. Zdejší primas má dvě dcery - Ráchel a Sáru, kterou již dlouho miluje Mordechaj. Ale protože Mordechaj je chudý, tak se živý jako vetešník. Také vypráví, jak se primasovi jeho chamtivost vymstila a co vše způsobila.\n\nJednoho večera se lakomý primas pražské židovské obce vrací domů z obchodních cest a objeví poklad. Zjeví se Velký duch a Strašný duch, kteří ho varovali. Primas si vezme peníz a už má zle. Oba duchové mu řekly, že nenajde štěstí ani pokoje, dokud ho bude mít u sebe. Dokud se nedostane k pravému majiteli, bude z něj mít zlost, což se i projeví. K primasovi chodí pro veteš Mordechaj Mayzl a ten ho přijme do učení. Primas by chtěl dát Mordechajovi dceru Ráchel, ale přizná se (Mordechaj), že má rád Sáru. Mordechaj si vezme Sáru za ženu. Pak se ale nepohodne s primasem a odchází domů. Pak odejde z otcovského domu Sára. Mordechaj má onen zlatý poklad a ten rozděluje pro potřeby obce. Když budou myslet jen na sebe - poklad se jednou vyčerpá. Když budou myslet na ostatní - bude ho pořád dost. Vše končí usmířením.\n\na další ...\n\n"}
{"id": "890182", "url": "https://cs.wikipedia.org/wiki?curid=890182", "title": "Lukáš Laksík", "text": "Lukáš Laksík\n\nLukáš Laksík (* 21. ledna 1990, Banská Bystrica) je slovenský fotbalový útočník. Od roku 2013 působí v FK ŽP ŠPORT Podbrezová.\n"}
{"id": "890186", "url": "https://cs.wikipedia.org/wiki?curid=890186", "title": "Mistrovství Evropy v judu 2002", "text": "Mistrovství Evropy v judu 2002\n\nMistrovství Evropy v judu 2002 se konalo v Philips Halle v Mariboru, Slovinsko, ve dnech 16.–19. května 2002\n\n\n"}
{"id": "890187", "url": "https://cs.wikipedia.org/wiki?curid=890187", "title": "Sechura (poušť)", "text": "Sechura (poušť)\n\nPoušť Sechura leží v Peru při pobřeží Tichého oceánu. Je to úzká aridní oblast táhnoucí se od hranic s Chile podél pobřeží na sever. Ve vnitrozemí je ohraničena svahy And. Zatímco chilské pobřeží s pouští Atacama má severojižní průběh, peruánské pobřeží se stáčí na západ a probíhá od jihovýchodu k severozápadu. Název Sechura je ještě jménem peruánského města na severu pouště Sechura, provincie okolo tohoto města a názvem vymřelého jazyka místních domorodců. Poušť Sechura někdy bývá označována alternativním názvem poušť Nazca.\n\nPoušť Sechura začíná u hranic s Chile, kde přechází v poušť Atacama. Na jedné straně je ohraničena pobřežím Tichého oceánu, na druhé podhůřím And, které se odsud zvedají až do náhorní plošiny Altiplano ve výšce 4 500 m n. m. Šířka pouště směrem do vnitrozemí je od 20 až do 100 km. Rozsah pouště Sechura není jednoznačně definován. Různost vymezení spočívá v určení severozápadního konce pouště.\n\nPodle zvyklostí v Peru leží konec pouště či pustiny Sechura u města Piura (5° j.š.) . Více na sever se již rozkládá oblast Tumbes–Piura s tropickým suchým lesem.\n\nSvětový fond na ochranu přírody World Wildlife Fund (WWF) definuje poušť Sechura jako celý aridní úsek od hranic s Chile až po severozápadní cíp Peru.\n\nNational Geographic Society považuje za poušť Sechura pouze velmi aridní jižní část sahající po město Ica (14° j.š.) .\n\nNejsušší část leží při hranici s Chile, která navazuje na severní část pouště Atacama, kde se nachází nejsušší místa na Zemi. Směrem na sever postupně přibývá vlhkosti a vegetace.\n\nV jižní části až po město Ica je klimatogeograficky poušť Sechura pokračováním pouště Atacama, za jejíž severní část bývá označována . Je to vyprahlá kamenitá oblast s většinou suchými koryty občasných říček, které sem stékají z vysokých hor z občasných srážek a letního tání horských ledovců a sněhu. Přímo v poušti Sechura je zdrojem vody pravidelná kondenzace husté mlhy garua, hovoří se též o garuaklima . Skutečné srážky jsou ojedinělé, mnohde prší jen jednou z několik let. Dosahují rozmezí 5 – 40 mm/rok . Celé pobřeží je ochlazováno studeným Humboldtovým proudem. Způsobuje ochlazení vlhkého oceánského vzduchu, který ztrácí většinu vody ve srážkách ještě před dosažením pevniny. Jeho vlivem je podnebí i přes přítomnost rovníku poměrně chladné. Např. u města Moquegua bylo teplotní maximum 33 °C a minimum 2,5 °C. Průměrná roční teplota je okolo 18 - 20 °C, s velkým kolísáním mezi dnem a nocí .\n\nSměrem na sever přibývá vlhkosti a pouštní charakter se mění více na pustinu se suchomilnou vegetací. Oblast také protíná množství malých říček stékajících z hor a umožňujících zemědělské využití jejich okolí.\n\nPři pobřeží leží rovinatý pás pouště. Mlhy zde kondenzují jen ráno a brzy dopoledne. Po prohřátí půdy se mlhy zvednou a jsou hnány do vnitrozemí. Za pobřežní rovinou je pásmo mírných svahů, ze kterých občas vystupují nízké pahorky a skaliska. Je zde mírně vlhčeji a vyskytuje se více chudé vegetace. Mírné svahy vedou až ke zdvihajícím se horám. V nižší části horských svahů, asi od 500 m n. m. výše, leží pásmo kondenzace mlh. Vegetace tohoto stupně se nazývá loma , rostou zde hustší křovité formace dřevin s cereusy. Nad pásmem mlh pokračují opět suché pustinné horské svahy až do náhorní plošiny Altiplano.\n\nV jižní pobřežní poušti rostou především bromeliovité tilandsie, např. \" Tillandsia latifolia, Tillandsia purpurea, Tillandsia straminea, Tillandsia tragophoba\", dále na pevných skaliscích uchycené lišejníky \" Cladonia\" a sinice . Endemické jsou zde kaktusy skupiny \" Islaya \" (dnes rod \" Eriosyce\"). I tyto odolné rostliny se vyskytují jen řídce na příhodných místech s vyšší kondenzací mlhy. Mnoho jedinců islaí jsou suché mumie, živých rostlin je málo. Jsou považovány za přirozeně vymírající druhy .\n\nNa severu přibývá vegetace, až dosahuje charakteru suchého lesa. Rostou zde zástupci vrb \"Salix\", hvězdnicovité rostliny rodu \"Tessaria\" a další. Na pahorcích se vyskytují endemity jako lichořeřišnice \"Tropaelum peltophorum\", hvozdíkovitá \"Drymaria weberbaueri\", a jam \"Dioscorea chancayensi\". Dalším endemitem je \"Griselinia carlomunozii\", která patří do specifické čeledi \"Griseliniaceae\", řád miříkotvaré . Na salinách u pobřeží roste travina \"Distichlis spicata\" a slanomil dřevnatějící \"Sarcocornia (Salicornia) fruticosa\".\n\nV oblasti bylo nalezeno okolo 1000 druhů rostlin. Fytogeograficky patří poušť Sechura do neotropické oblasti, andské podoblasti .\n\nŽije zde zajímavá endemická drobná šelma pes pouštní (\"Pseudalopex sechurae\") čili pes sechura. Obývá především planiny, polopustinné, ale i pustinné oblasti. Vydrží dlouho bez vody jen s vlhkostí z rosy. Jsou zde endemičtí ptáci z řádu pěvců, \"Xenospingus concolor\", čeleď strnadovití, \"Incaspiza pulchra\", strnadovití, \"Sicalis raimondi\", tangarovití a \"Anairetes reguloides\", tyranovití.\n\n\n"}
{"id": "890188", "url": "https://cs.wikipedia.org/wiki?curid=890188", "title": "Kotvice", "text": "Kotvice\n\nKotvice může být:\n\n"}
{"id": "890189", "url": "https://cs.wikipedia.org/wiki?curid=890189", "title": "Dobré chutnání, Vaše lordstvo", "text": "Dobré chutnání, Vaše lordstvo\n\nDobré chutnání, Vaše lordstvo je český animovaný televizní seriál z roku 1996 vysílaný v rámci Večerníčku. Seriál byl natočen na základě scénáře Pavly Merglové, pod výtvarnou podobou je podepsán její manžel Václav Mergl, který současně vedl režii. Za kamerou stál Jan Chvojka. Hudbu zkomponoval Zdeněk Zdeněk. Seriál je bez textu. Bylo natočeno 7 epizod, v délce po 8 minutách.\n\nPyšný Pes Vaše lordstvo bydlí ve výstavní psí boudě a má hned dva služebníky – Kocoura a Myšáčka. Ti mu každý den uvaří jídlo, které si Pes sám vybere ve staré kuchařské knize a úderem dvanácté je vyžaduje. Vaření je veselé, napínavé až groteskní, ale Pes se bohužel nikdy nenaobědvá, i když mu vždy naši kuchaři popřejí dobré chutnání, Vaše lordstvo ...\n\n\n"}
{"id": "890193", "url": "https://cs.wikipedia.org/wiki?curid=890193", "title": "Dobrodružství pavoučka Štěstíka", "text": "Dobrodružství pavoučka Štěstíka\n\nDobrodružství pavoučka Štěstíka je československý animovaný televizní seriál z roku 1983 poprvé vysílaný v rámci Večerníčku v roce 1985. Seriál byl natočen na základě scénáře Heleny Sýkorové a Garika Seka, který se současně ujal režie. Výtvarně zpracovala Marie Satrapová, ta i seriál namluvila. Kameramanem byl Miroslav Kuchař. Bylo natočeno 7 epizod, každá v délce 7 minut.\n\n\n"}
{"id": "890194", "url": "https://cs.wikipedia.org/wiki?curid=890194", "title": "Tatzelwurm", "text": "Tatzelwurm\n\nTatzelwurm (prackatý červ) je mýtické zvíře, které by podle legendy mělo žít v odlehlých alpských údolích. Podle výpovědí svědků je to plaz nebo obojživelník dlouhý půl metru až metr, má válcovité šupinaté tělo s krátkýma nohama (někteří pozorovatelé uvádějí, že zadní pár chybí). Je to údajně dravec, napadá lidi i dobytek. Nejznámější případ objevení tatzelwurmů se stal roku 1799 v rakouské obci Unken, kde po jejich útoku zemřel sedlák Hans Fuchs. V roce 1934 zveřejnil švýcarský fotograf Belkin snímek tatzelwurma, který byl označen za podvrh.\n\n"}
{"id": "890197", "url": "https://cs.wikipedia.org/wiki?curid=890197", "title": "Piz Buin", "text": "Piz Buin\n\nPiz Buin (, též \"Großer Piz Buin\", 3 312 m n. m.) je třetí nejvyšší hora pohoří Silvretta. Nachází se na státní hranici mezi Rakouskem (spolková země Vorarlbersko) a Švýcarskem (kanton Graubünden). Na vrcholu je postavený dřevěný kříž. Jedná se o nejvyšší horu Vorarlberska. \n\nV těsném sousedství stojí poněkud nižší hora Piz Buin Pitschen též \"Kleiner Piz Buin\" (3 255 m) oddělená úzkým sedlem Buinlücke (3 054 m n. m.) Oba vrcholy jsou dostupné pouze horolezeckým způsobem.\n\nJako první vystoupili na vrchol Piz Buin 14. července 1865 horolezci Joseph Anton Specht z Rakouska a Johann Jakob Weilenmann ze Švýcarska, doprovázení dvěma horskými vůdci z údolí Montafon jménem Jakob Pfitscher a Franz Pöll. \n\nDnes se převážná většina výstupů koná ze severu z rakouské strany od přehradní nádrže Silvretta-Stausee, přes horskou chatu Wiesbadener Hütte na ledovec Ochsentaler Gletscher a do sedélka Buinlücke. Odtud skalnatým severozápadním hřebenem na vrchol. Závěrečný hřeben dosahuje horolezecké obtížnosti 2 UIAA.\n\nDo sedélka Buinlücke se dá vystoupat také ze švýcarské strany od obce Guarda okolo horské chaty Chamonna Tuoi. \n\nVýstup je možný v létě pěšky a v zimě na lyžích. V každém ročním období je nezbytné použití horolezecké ledovcové výzbroje včetně lana, maček a cepínu.\n\n"}
{"id": "890204", "url": "https://cs.wikipedia.org/wiki?curid=890204", "title": "Dobrodružství pod vrbami", "text": "Dobrodružství pod vrbami\n\nDobrodružství pod vrbami je český animovaný televizní seriál z roku 1999 poprvé vysílaný v rámci Večerníčku téhož roku. Námět dodal spisovatel Keneth Grahame, který do scénáře rozpracovala Dagmar Doubková. Ta se současně ujala režie spolu s Janem Tománkem. Výtvarnou stránku seriálu dodala Dagmar Doubková. Seriál namluvili Naďa Konvalinková a Pavel Zedníček. Hudbu složili Jiří Strohner a Jan Kacián. Bylo natočeno 13 epizod v rozmezí od 7 do 8 minut.\n\nKrtek má nové kamarády a s nimi prožívá dobrodružství v divokém lese…\n\n\n"}
{"id": "890213", "url": "https://cs.wikipedia.org/wiki?curid=890213", "title": "Římskokatolická farnost Benešov u Boskovic", "text": "Římskokatolická farnost Benešov u Boskovic\n\nŘímskokatolická farnost Benešov u Boskovic je územní společenství římských katolíků s farním kostelem Povýšení svatého Kříže v děkanátu Boskovice. Do farnosti patří kromě Benešova také Kořenec a Okrouhlá.\nKostel v Benešově byl postaven v letech 1786 až 1787. Farnost byla ustanovena k 16. listopadu 1786, prvním farářem se stal P. Rafael Tobiáš Schmidt. Do farnosti patřily od počátku vzniku vesnice Benešov, Okrouhlá a Kořenec. Později k nim byl připojen ještě Pavlov (dnes část Benešova), který spadal pod Horní Štěpánov. Pavlov byl přifařen k Benešovu listinou z 31. května 1792. Farnost Benešov byla pak vyjmuta z arcidiecéze olomoucké 1. ledna 1863 (spolu s celým boskovickým děkanstvím) a připojena k diecézi brněnské.\nAž do roku 1916 v Benešově působili kromě farářů také kooperátoři (kaplani). Více než čtyřicet byl benešovským farářem P. Richard Zavadil (1930 až 1972), který 5. května 1945 zachránil obec před vypálením. Současným farářem je od listopadu 1999 P. Mgr. Pavel Koutník.\nDnem vzájemných modliteb farností za bohoslovce a bohoslovců za farnosti brněnské diecéze je 7. leden. Adorační den připadá na 9. prosince.\n\nVe farnosti se pravidelně pořádá tříkrálová sbírka. V roce 2015 se při ní v Benešově vybralo 20 083 korun, v Kořenci 10 910 korun a v Okrouhlé 17 328 korun. V roce 2017 dosáhl výtěžek sbírky v Benešově 22 680 korun.\n\n"}
{"id": "890220", "url": "https://cs.wikipedia.org/wiki?curid=890220", "title": "Geschriebenstein", "text": "Geschriebenstein\n\nGeschriebenstein (, též \"Gschriebenstein\", , 884 m n. m.) je zalesněný kopec v Günserských horách (maďarsky Kőszegi-hegység, německy Günser Gebirge), které patří do oblasti Hory východně od řeky Mury. Hory náleží do podhůří Alp. Nachází se přímo na státní hranici mezi Rakouskem (spolková země Burgenland) a Maďarskem (župa Vas). Je to zároveň nejvyšší bod Burgenlandu, ale i celého Západního Maďarska (Dunántúl). Na travnatém vrcholu, přímo nad hraničním patníkem, stojí kamenná rozhledna. \n\n"}
{"id": "890221", "url": "https://cs.wikipedia.org/wiki?curid=890221", "title": "Doktor Animo", "text": "Doktor Animo\n\nDoktor Animo je český animovaný televizní seriál z roku 2006 vysílaný poprvé v roce 2007 v rámci Večerníčku, kdy byla vysílána 1. série. Druhá série byla natočena ve stejném roce, v roce 2008 byla natočena 3. série uvedená na obrazovky v roce 2010. Seriál byl natočen podle námětu podle Edgara Dutky a Jiřího Kubíčka, scénář zpracoval Pavel Koutský. Výtvarníkem byl a režii se věnoval Pavel Koutský. Kameru měli na starosti Vojtěch Votýpka a Daniela Vašicová. Hudbu složil Petr Skoumal. První dvě série byly bez textu, 3. sérii namluvil Jiří Lábus. Celkem bylo natočeno 26 epizod, každá v délce 9 minut.\n\nDoktor Animo umí dobře léčit bolesti zvířat, ale umí splnit i jejich roztodivná přání. K jejich dobru jim však na monitoru své obrazovky ukáže, jak by dopadla splněná přání, kdyby se opravdu uskutečnila… V prvních 13 dílech seriálu zvířata pokukovala po přednostech, jimiž se pyšní jiné zvířecí druhy, ve 3. sérii jsou hrdiny seriálu nespokojená mláďata, která by nejraději dělala všechno jinak, než jak je to učí jejich starostliví rodiče…\n\n\n\n\n\n"}
{"id": "890224", "url": "https://cs.wikipedia.org/wiki?curid=890224", "title": "Viedma", "text": "Viedma\n\nViedma může znamenat:\n"}
{"id": "890225", "url": "https://cs.wikipedia.org/wiki?curid=890225", "title": "Římskokatolická farnost Bohuňov", "text": "Římskokatolická farnost Bohuňov\n\nŘímskokatolická farnost Bohuňov je územní společenství římských katolíků s farním kostelem svatého Jiljí v děkanátu Boskovice. Do farnosti patří kromě Bohuňova ještě Horní Poříčí, Hutě a Veselka.\nPrvní písemná zmínka o obcí je z roku 1382. Kostel sv. Jíljí byl postavený v roce 1820 v duchu klasicismu.\nAdministrátorem excurrendo byl od července 1988 do července 2014 R. D. Mgr. Zdeněk Veith z křetínské farnosti. Od 1. srpna 2014 byl administrátorem excurrendo ustanoven R. D. Mgr. Michal Polenda.\n\nKaždoročně se koná tříkrálová sbírka. V roce 2017 dosáhl výtěžek sbírky v Bohuňově 7 390 korun.\n\nDnem vzájemných modliteb farností za bohoslovce a bohoslovců za farnosti brněnské diecéze je 20. říjen. Adorační den připadá na 4. ledna.\n"}
{"id": "890226", "url": "https://cs.wikipedia.org/wiki?curid=890226", "title": "Tomáš Kubík", "text": "Tomáš Kubík\n\nTomáš Kubík (* 18. března 1992, Spišská Nová Ves) je slovenský fotbalový útočník, od roku 2011 působící v MFK Košice.\n\nSvoji fotbalovou kariéru začal v TJ Slovan Smižany. Mezi jeho další angažmá patří: FK Spišská Nová Ves, MFK Košice a FC Rimavská Sobota. V sezóně 2013/14 vyhrál s Košicemi slovenský fotbalový pohár, ve finále 1. května 2014 jeho mužstvo porazilo ŠK Slovan Bratislava 2:1.\n\n"}
{"id": "890228", "url": "https://cs.wikipedia.org/wiki?curid=890228", "title": "Breezeblocks", "text": "Breezeblocks\n\n\"Breezeblocks\" je skladba britského indie popového kvartetu Alt-J (∆) z jejich debutového alba z roku 2012 s názvem \"An Awesome Wave\". Skladba byla inspirována obrázkovou knihou Maurice Sendaka pojmenovanou Where the Wild Things Are. Song byl vydán 18. května 2012 jako druhý singl z alba. Autory skladby jsou Joe Newman, Gus Unger-Hamilton, Gwilym Sainsbury, Thom Green, Murad Merali a produkoval ho Charlie Andrew.\n\nVideoklip byl režírován Ellisem Bahlem a účinkují v něm herci Jonathan Dwyer, Jessica DiGiovanni a Eleanor Pienta. Je to vůbec první oficiální videoklip kapely. Premiéru měl na oficiálním kanálu skupiny na stránkách YouTube, a to 23. března 2012. 8. listopadu 2012 zvítězil v kategorii ,Nejlepší alternativní videoklip\" na udílení cen UK Music Video Award (UKMVA).\n\n"}
{"id": "890234", "url": "https://cs.wikipedia.org/wiki?curid=890234", "title": "Ondrej Duda", "text": "Ondrej Duda\n\nOndrej Duda (* 5. prosince 1994, Snina) je slovenský fotbalový útočník či záložník a reprezentant, od ledna 2020 působí na hostování v klubu Premier League Norwich City FC. Mimo Slovensko působil na klubové úrovni v Polsku.\n\nZa rok 2014 vyhrál cenu Petra Dubovského, která se na Slovensku uděluje nejlepšímu slovenskému hráči do 21 let.\nJeho oblíbeným klubem je Liverpool FC, oblíbeným hráčem anglický záložník Steven Gerrard. Je věřící.\n\nSvoji fotbalovou kariéru začal v týmu MFK Snina.\n\nOd dorostu působil v klubu MFK Košice, do A-týmu ho v jeho 17 letech povolal trenér Ján Kozák. V zimním přestupovém okně sezony 2013/14 se domlouval na přestupu do polského týmu Legia Warszawa. Smlouva s Košicemi mu končila v létě 2014, Ondrej chtěl odejít již v zimě, což by bylo výhodné i pro klub, který by za něj inkasoval peníze (v létě by totiž mohl odejít zadarmo i přes zavedený systém tabulkového odstupného, který se na přestupy do zahraničí nevztahoval).\n\nDo Legie nakonec v závěru února 2014 přestoupil. Podepsal smlouvu na 4½ roku. Polské mužstvo údajně za hráče zaplatilo 300 tisíc eur. V Ekstraklase debutoval 9. března 2014 v utkání se Śląskem Wrocław (remíza 1:1). Nastoupil v základní sestavě a hrál do 57. minuty. Při své premiéře se dostal do dvou brankových příležitostí, které ale neproměnil. O týden později 16. března vstřelil v Ekstraklase svůj první ligový gól proti týmu Wisła Kraków. Zvyšoval na průběžných 2:0, utkání skončilo remízou 2:2. Prakticky nepotřeboval čas na adaptaci v novém klubu, od začátku podával výkony na vysoké úrovni. Sezonu 2013/14 zakončil úspěšně, ziskem polského ligového titulu.\n\nV sezoně 2014/15 v domácím duelu 2. předkola Ligy mistrů UEFA proti irskému klubu St Patrick's Athletic FC (remíza 1:1) přihrával v samém závěru na gól Miroslavu Radovićovi. Stejnému hráči přihrával na branku i v odvetě 23. července, Legia vyhrála v Irsku 5:0 a postoupila do 3. kola proti skotskému Celtic FC. S Legií měl našlápnuto do play-off předkola po vítězstvích nad Celticem 4:1 doma a 2:0 venku, nicméně UEFA potrestala kontumací klub za administrativní chybu (neoprávněný start hráče Bartosze Bereszynského v závěru odvetného utkání) a Legia tak přišla o možnost zabojovat o základní skupinu LM. Místo toho se představila ve 4. předkole Evropské ligy 2014/15 proti kazašskému FK Aktobe. Duda vstřelil v prvním utkání v Kazachstánu vítězný gól a zařídil výhru Legie 1:0. Legia poté vyhrála i v odvetě a kvalifikovala se do základní skupiny. Vítězným gólem rozhodl i zápas 6. listopadu 2014 proti FK Metalist Charkov, Legia si vítězstvím 2:1 zajistila postup do jarního šestnáctifinále. V sezóně 2014/15 vyhrál s klubem polský fotbalový pohár. Obhajoba ligového titulu se nezdařila, Legia skončila těsně na druhém místě konečné tabulky. Po sezóně se v médiích vyrojily informace o zájmu italského klubu Inter Milán.\n\nS Legií postoupil do skupinové fáze Evropské ligy 2015/16. V sezóně 2015/16 obhájil s Legií prvenství v polském poháru a získal druhý titul v Ekstraklase.\n\nV červenci 2016 přestoupil z Legie do německého klubu Hertha BSC z Berlína, v médiích se uváděla přestupová částka 4–5 milionů eur. Podepsal pětiletý kontrakt a dostal dres s číslem 10. V mužstvu se sešel se svým krajanem Peterem Pekaríkem.\n\nDuda reprezentoval Slovensko v kategoriích U19 a U21. S týmem U21 vyhrál v září 2014 3. kvalifikační skupinu (zisk 17 bodů) před druhým Nizozemskem (16 bodů), což znamenalo účast v baráži o Mistrovství Evropy hráčů do 21 let 2015 v České republice.\n\n4. listopadu 2014 jej trenér Ján Kozák nominoval do A-mužstva slovenské reprezentace pro kvalifikační zápas s Makedonií a přípravný s Finskem. Proti Makedonii nenastoupil, debutoval až 18. listopadu proti Finsku, kde nastoupil na hřiště v 59. minutě (výhra 2:1). Při svém druhém reprezentačním startu 31. března 2015 v přátelském utkání proti České republice na žilinském Štadióně pod Dubňom vstřelil po přihrávce Jána Greguše vítězný gól na konečných 1:0.\n\nTrenér Ján Kozák jej vzal na EURO 2016 ve Francii, kam se Slovensko probojovalo poprvé v éře samostatnosti. V prvním utkání proti Walesu Slovensko prohrálo 1:2, Duda vstřelil jediný gól svého mužstva a historicky první pro Slovensko na evropských šampionátech. Ve druhém zápase proti Rusku hrál na hrotu útoku a svým výkonem přispěl k důležitému vítězství 2:1. V posledním zápase základní skupiny proti Anglii utkání skončilo skončilo remízou 0:0. Slovenští fotbalisté skončili se 4 body na třetím místě tabulky, v osmifinále se představili proti reprezentaci Německa (prohra 0:3, Duda již nenastoupil) a s šampionátem se rozloučili.\n\n"}
{"id": "890235", "url": "https://cs.wikipedia.org/wiki?curid=890235", "title": "Toni Kurz", "text": "Toni Kurz\n\nToni Kurz (13. ledna 1913, Berchtesgaden, Německo – 22. července 1936, Eiger, Švýcarsko) byl německý horolezec, který spolu s Andreem Hinterstoisserem dosáhl z počátku 20. století mnoha prvovýstupů. Zemřel za tragických okolností v roce 1936 jako člen skupiny, která se pokoušela uskutečnit prvovýstup na severní stěnu hory Eiger.\n\nToni Kurz byl původně zámečníkem, ale už v roce 1934 vstoupil do armády jako profesionální voják. Sloužil u reichenhallské horské jednotky, kde se v roce 1936 stal horským vůdcem.\n\nSpolu s Andreem Hinterstoisser uskutečnili řadu náročných prvovýstupů v době, kdy byl nejobtížnější stupeň VI.\n\n\nVe čtyřčlenném družstvu (Andreas Hinterstoisser, Toni Kurz, Willy Angerer, Edi Rainer) se v červenci 1936 pokusil zdolat smutně proslulou severní stěnu Eigeru. Během výstupu byl Willi Anger zraněn padajícím kamenem. Skupina horolezců nemohla postupovat dostatečně rychle vzhůru a zastihla ji sněhová bouře. Pokusili se proto o návrat. Kritickým místem se stal Hinterstoisserův traverz, který nebylo možné opačným směrem překonat, neboť se jednalo o traverz v tahu lana. Horolezci udělali osudovou chybu, že v něm nenechali zavěšené lano pro případný ústup.\n\nBěhem marného snažení o návrat se ze stěny sesunula lavina a smetla Andrease Hinterstoissera, který nebyl uvázán na laně. Ostatní jištěni byli, ale Willyho Angera usmrtil prudký náraz o stěnu a Edi Rainera udusila váha dvou mužů na laně. Toni Kurz zůstal živý, ale během sestupu se zcela vyčerpal. Nakonec zůstal viset na laně v místě posledního slanění doslova pár metrů od záchranářů, kteří se pod něj dostali z okna železničního tunelu na Jungfraubahn. Neměl už sílu dostat navazovací uzel na laně skrz karabinu, ve které visel. Jeho poslední slova vešla do dějin horolezectví: „I ka nimmer.“ (česky \"Já už nemůžu.\")\n\nPříběh horolezců ztvárnil Heinrich Harrer v knize \"Bílý pavouk\" (1960) a Joe Simpson v hraném dokumentu \"Vzývající ticho\" (2008). Událost byla též zfilmována ve snímku \"Nordwand (2008)\"\n\nPopis posledních chvil Toniho Kurze od Heinricha Harrera - český překlad\n\n\n"}
{"id": "890236", "url": "https://cs.wikipedia.org/wiki?curid=890236", "title": "William Tanui", "text": "William Tanui\n\nWilliam Kiptarus Tanui (22. února 1964 Kemeloi) je bývalý keňský atlet, běžec na střední tratě, olympijský vítěz v běhu na 800 metrů z roku 1992.\n\nDo světové běžecké špičky se dotal až na přelomu 80. a 90. let 20. století. Na halovém muistrovství světa v roce 1991 doběhl první do cíle ve finále běhu na 800 metrů, byl však diskvalifikován pro předčasné seběhnutí do první dráhy. O rok později se stal v Barceloně olympijským vítězem v běhu na 800 metrů. V roce 1993 na světovém šampionátu skončil v této disciplíně sedmý. Jeho hlavní tratí se v následujících letech stal běh na 1500 metrů - na olympiádě v Atlantě v roce 1996 skončil na této trati pátý, na halovém mistrovství světa v roce 1997 vybojoval bronzovou medaili, v roce 1999 na halovém šampionátu skončil čtvrtý.\n"}
{"id": "890237", "url": "https://cs.wikipedia.org/wiki?curid=890237", "title": "Dovžansk", "text": "Dovžansk\n\nDovžansk () je město v Luhanské oblasti na Ukrajině. Leží ve východní části Donbasu zhruba 80 kilometrů jižně od Luhansku a nedaleko hranice s ruskou Rostovskou oblastí. Jedná se o tradiční hornické město, jehož rozvoj je spjatý s těžbou uhlí. Od roku 1938 město neslo název Sverdlovsk (), kdy bylo pojmenováno po bolševickém vůdci Jakovu Sverdlovi; v témže roce se také stalo městem. Dne 12. května 2016 rozhodl Parlament Ukrajiny o přejmenování města na Dovžansk.\n\nV roce 2013 zde žilo zhruba 65 tisíc obyvatel.\n\n"}
{"id": "890240", "url": "https://cs.wikipedia.org/wiki?curid=890240", "title": "Katrán etiopský", "text": "Katrán etiopský\n\nKatrán etiopský (\"Crambe abyssinica\", syn. \"C. hispanica\" subsp. \"abyssinica\") je jednoletá rostlina pocházející z Etiopské vysočiny a přilehlé středovýchodní Afriky (Keňa, Uganda, Tanzanie) kde vyrůstá do nadmořské výšky 1200 až 2600 m n. m. Odtud se dostal do Středozemí a střední Evropy, severozápadní Afriky a na Blízký východ kde se původně objevoval na vápenitých a kamenitých svazích co rostlina planě rostoucí a mnohde i jako plevel.\n\nPostupně se katrán etiopský začal pěstovat jako olejnatá plodina která roste i v poměrně suchém podnebí a poskytuje kvalitní olej hlavně pro technické účely. Byl rozšířen do dalších částí Evropy, Severní Ameriky a Číny. V České republice je považován za příležitostně se vyskytující neofyt.\n\nJednoletá rostlina s lodyhou vysokou 0,5 až 1,5 m a u báze tlustou cca 5 mm která vyrůstá z vřetenovitého světlého kořene kůlovitého tvaru s mnoha postranními, do stran se rozbíhajícími kořínky. Vzpřímená lodyha s nazpět obrácenými chlupy se od poloviny silně větví v dlouhé, šikmo odstálé podélně rýhované větve které vyrůstají z paždí listenů.\n\nVariabilní spodní listy s řapíky až 20 cm jsou oboustranně chlupaté, bývají dlouhé 5 až 15 cm, jsou oválné až srdčité, okraje mají nepravidelně zubaté, někdy jsou zpeřené s vejčitými a tupými laloky. Jednoduché lodyžní listy s krátkými řapíky jsou široce vejčité a jen mělce nepravidelně zubaté a jejich listová čepel je u báze rozšířena ve dva úkrojky.\n\nNa koncích větví vyrůstá v řídkých vrcholových hroznovitých květenstvích dlouhých až 40 cm okolo 20 až 50 malých květů. Jsou pravidelné, čtyřčetné, oboupohlavné a rostou na stopkách asi 0,5 cm dlouhých. Žlutozelené eliptické kališní lístky asi 2,5 mm dlouhé jsou vypouklé a po obvodě mají bezbarvý lem. Bílé až světle žluté kopinaté, nehtovitě zúžené korunní lístky uspořádané do kříže jsou asi 4 mm dlouhé, jejich poupata mají fialové špičky.\n\nŠest tyčinek, vnější dvě kratší a vnitřní čtyři delší, měří 2 až 3,5 mm a jejich nitky jsou nafialovělé. Dvoudílný horní semeník soudečkovitého tvaru má pouze v horním segmentu oplodnění schopné vajíčko a na vrcholu má terčovitou bliznu, čnělka chybí. V květech jsou u báze tyčinek nazelenalé nektarové žlázky. Jednotlivé květy se otevírají postupně, od spodu nahoru a od středu do stran, doba kvetení je asi 3 týdny. Opylování je samosprašné nebo cizosprašné, nejčastějšími opylovači jsou včely a čmeláci.\n\nPlody jsou jen slabě pukavé, hnědavě žluté jednosemenné šešule s krátkou stopkou, jsou zralé asi za dva týdny po odkvětu. První uzrálé šešule zůstávají na rostlině většinou neotevřené do doby než dozrají poslední. Šešule je dvoudílná, spodní drobná část je prázdná, horní kulovitá o průměru 1,5 až 3 mm obsahuje jediné kulovité semeno. Semena jsou drobná, nazelenalá nebo nahnědlá a velmi lehká, HTS bývá průměrně 7 gramů.\n\nSemena této olejniny obsahují okolo 35 % oleje. Ten má vysoký podíl, průměrně 56 %, kyseliny erukové která se řadí ke kardiotoxickým látkám a proto se používá převážně pro technické účely. Pro potravinářství je nepoužitelný, neboť podle \"vyhlášky Ministerstva zdravotnictví ČR č. 299/2012 Sb., o obsahu kyseliny erukové v některých potravinách\" oleje určené k lidské spotřebě nesmí jí obsahovat více než 5 %.\n\nKatránového oleje se používá přímo jako biologicky odbouratelného maziva a derivátů kyseliny erukové jako změkčovadel při výrobě plastických hmot, inhibitorů koroze, při výrobě barviv, hydraulických i dielektrických olejů a v kosmetice jako účinné zvláčňovadlo pokožky. Svými vlastnostmi se přibližuje jojobovému oleji.\n\nVylisované pokrutiny s velkým obsahem bílkovin lze omezeně zkrmovat, v USA je povoleno přidávat do krmiva pro dobytek 5 % z denní dávky. Lze využít i sklizené slámy, kdy vznikne spalné teplo asi 30 GJ/ha. Katránu etiopského je možno použít i k ekonomické fytoremediaci arzénu z půdy který se váže v listech rostliny.\n\nJe to rostlina středně náročná na půdu a živiny. Vysévá se v druhé polovině dubna v období kdy již minuly jarní mrazíky. Mladé rostlinky krátkodobě přežijí i několikahodinový pokles teploty až k -5 °C. Semeno vyklíčí při teplotě nad +10 °C za 1 až 2 týdny, za 14 dnů po vyklíčení již mají rostliny 2 listy a za měsíc 6 listů, do té doby je nutno porost udržovat nezaplevelený. Rostliny pěstované v USA v Severní Dakotě mají vegetační dobu mezi 83 až 95 dny, v ČR ale kolísá mezi 100 až 150 dny v závislosti na poloze, teplotě a vlhkosti.\n\nPro docílení vysokých výnosů je nejlépe ji vysévat na nezaplevelené, lehké až středně těžké půdy s neutrálním pH a hnojené dusíkatými hnojivy. Je náročná na dostatek slunečního svitu. Vláhu si žádá hlavně v době kvetení, při dozrávání naopak vyhovuje spíše sušší podnebí. Snese poměrné sucho po celou dobu růstu, ale dává pak menší produkci semene i slámy. Při pokusném pěstování v ČR byl v létech 1994 až 2008 dosahován průměrný výnos 1,3 t/ha, což je méně než u ozimé řepky kde je průměr 2,75 t/ha. V USA se dlouhodobě dociluje obdobné produkce 1,4 t/ha.\n\nPěstování katránu etiopského je v Evropě ve stadiu pokusů a šlechtění, v USA se na místech s vhodnými podmínkami pěstuje na velkých plochách. V České republice se cíleně neseje, je však považován za perspektivní alternativní rostlinou.\n\n\n \n"}
{"id": "890242", "url": "https://cs.wikipedia.org/wiki?curid=890242", "title": "Galerie Smečky", "text": "Galerie Smečky\n\nGalerie Smečky zahájila činnost v nově rekonstruovaných prostorách v ulici Ve Smečkách 24, Praha 1, výstavou Jiřího Koláře a Ladislava Nováka v prosinci roku 2005. Tematicky se věnuje především české koláži.\n\nPodnětem pro vybudování galerie bylo rozhodnutí vedení společnosti Pražská plynárenská prezentovat veřejnosti postupně svoji ojedinělou sbírku české koláže a pořádat zde autorské výstavy významných osobností české poválečné moderny (Jiří Kolář, Libor Fára, Eduard Ovčáček, Vladimír Suchánek, Aleš Veselý, Jiří Kaloč, Kateřina Černá, Květa Pacovská). Galerii spravuje \"Nadační fond Galerie Smečky\", který zároveň podporuje i jiné neziskové projekty. Již od svého založení galerie spolupracovala s nakladatelstvím Gallery (Jaroslav Kořán), specializovaným na výtvarné umění, významnými fotografy (Hana Hamplová, Jaroslav Kvíz), typografy (Miroslav Kloss, Světla Kořánová) a teoretiky umění (Jiří Machalický, Marie Klimešová, Jiří Šetlík, Jiří Valoch, Vilma Hubáčková, Naďa Řeháková).\n\nGalerie vědomě odkazuje svým koncepčním výstavním programem na jiné významné kulturní instituce – zaniklou Galerii Vincence Kramáře (malíř František Doležal), výstavy na hradě Sovinec (Jindřich Štreit), galerii Ztichlá klika (Jan Placák), připomíná neprávem opomíjené české osobnosti s mezinárodním věhlasem (Vladimír Holub), prezentuje české ilustrátory (Karel Trinkewitz, Vladimír Jiránek, Jiří Trnka, Josef Lada, Jiří Slíva) a dává prostor i výtvarníkům mladších generací (Egerová, Singer, Skála).\n\nPavla Aubrechtová, Josef Bartuška, Zdeněk Bouše, Eugen Brikcius, Petr Brukner, Michal Cihlář, František Doležal, Libor Fára, Jiří Frajer, Radek Fridrich, Vladimír Fuka, Vladimír Gebauer, Oldřich Hamera, Josef Hampl, Adolf Hoffmeister, Pavel Holeka, Josef Hrubý, Miroslav Huptych, Dalibor Chatrný, Vladimír Janoušek, Věra Janoušková, Emil Juliš, Čestmír Kafka, Milan Knížek, Jan Koblasa, Jiří Kolář, Běla Kolářová, Ivan Komárek, Miroslav Koryčan, Jan Kotík, Petr Král, Radoslav Kratina, Libor Krejcar, Jánuš Kubíček, Milan Langr, Ivo Medek, Miloš Noll, Ladislav Novák, Eduard Ovčáček, Jindřich Procházka, Zbyněk Sekal, Zdenek Seydl, Viki Shock, Joska Skalník, František Skořepa, Jan Steklík, Michal Šanda, Jindřich Štreit, Jindřich Štyrský, Jan Švankmajer, Toyen, Karel Trienkewitz, Karel Valter, Ivo Vodseďálek, Jaroslav Vožniak, Ivan Wernisch, Pavel Zajíček, Václav Zykmund\n\n\n"}
{"id": "890250", "url": "https://cs.wikipedia.org/wiki?curid=890250", "title": "Lakušník niťolistý", "text": "Lakušník niťolistý\n\nLakušník niťolistý, někdy též lakušník vláskovitý (\"Batrachium trichophyllum\", syn.: \"Ranunculus trichophyllus\") je druh rostliny z čeledi pryskyřníkovité (\"Ranunculaceae\").\n\nJedná se o jednoletou až vytrvalou vodní bylinu, která může po vyschnutí růst i na bahnitých substrátech. Lodyha je větvená a lysá, zřídka řídce chlupatá, podle stanoviště může dorůstat délky 100 cm. Listy jsou střídavé, lupnité na hladině plovoucí listy u tohoto druhu chybí. Čepele ponořených listů jsou několikrát dlanitosečné s niťovitými úkrojky, po vytažení z vody se sbíhají do štětičky. Na bázi listů jsou palisty. Květy jsou jednotlivé, oboupohlavné a pravidelné s víceméně kuželovitým květním lůžkem, vykvétají nad hladinou a jsou opylovány hmyzem (entomogamie). Plodní stopka bývá až 5 cm dlouhá. Kališních lístků je 5, jsou zelené, asi 2,5-3,5 mm dlouhé. Korunních je většinou také pět, jsou bílé, na bázi se žlutou skvrnou. Květy jsou spíš malé, korunní lístky jsou asi 3,5–6, zřídka až 10 mm dlouhé. Tyčinek je asi 8–15, pestíků a později nažek je asi 15–35. Plodem je nažka, na vrcholu zakončená krátkým zobánkem, nažky jsou uspořádány na květním lůžku do souplodí, květní lůžko je chlupaté, řidčeji až lysé, nažky jsou za zralosti asi 1−2,2 mm dlouhé, chlupaté. Plody se šíří vodou (hydrochorie). Počet chromozómů je 2n=32., Květena ČR, uvádí i 16 a 48.\n\nDruh je velmi variabilní a je rozšířen v Evropě, Asii, Africe, Severní Americe a v Austrálii, ovšem záleží na taxonomickém pojetí. V České republice roste roztroušeně a nerovnoměrně, zpravidla v nižších polohách.\n\nJedná se o vodní rostlinu, která může po vyschnutí vegetovat i na obnažených dnech. Vyskytuje se ve stojatých nebo až pomalu tekoucích mesotrofních až eutrofních vodách, často s písčito-skeletovitým dnem.\n\n \n"}
{"id": "890257", "url": "https://cs.wikipedia.org/wiki?curid=890257", "title": "Pohár federace 1964", "text": "Pohár federace 1964\n\nPohár federace 1964 byl 2. ročník týmové tenisové soutěže žen v Poháru federace, od roku 1995 konané pod názvem Fed Cup. Soutěž se odehrála mezi 1. až 5. zářím 1964 na otevřených travnatých dvorcích. Dějištěm se stal oddíl Germantown Cricket Club v pensylvánské Filadelfii.\n\nTurnaje se zúčastnilo dvacet zemí. První vítězství si připsal australský tým, který v repríze předchozího finále oplatil prohru družstvu Spojených států amerických. Výhru Australankám zajistily dvěma body z dvouher Lesley Turnerová a Margaret Smithová, když porazily Billie Jean Moffittovou a Nancy Richeyovou.\n\nTurnaj zahrnoval hlavní soutěž hranou vyřazovacím systémem, z níž vzešel celkový vítěz Poháru federace.\n\n<br>\n"}
{"id": "890259", "url": "https://cs.wikipedia.org/wiki?curid=890259", "title": "Adoptuj kardinála", "text": "Adoptuj kardinála\n\nAdoptuj kardinála (též pod názvy \"Adoptuj si kardinála\" či \"Adoptujte kardinála\", , ) byla hromadná modlitební akce organizovaná a sponzorovaná v době konkláve v roce 2013 mezinárodním mládežnickým katolickým hnutím Jugend 2000, působícím od roku 1990 převážně v německojazyčných zemích v duchu Nové evangelizace navazující na druhý vatikánský koncil. Statisíce dobrovolníků si nechaly přidělit konkrétního kardinála, jemuž pak vyprošovali pomoc Ducha svatého při volbě nového papeže. \n\nInternetovou stránku www.adoptcardinal.com vytvořila 27letá Julia Kleinheizová z Allgäu spolu s dalšími sedmi nadšenci. Ve zprávě Francouzské tiskové agentury byl za skupinu tvůrců webové stránky jmenován 37letý Ulli Heckl. Původně akci zamýšleli v malém, jen pro své přátele a rodiny, nakonec vznikla v 9 jazycích.\n\nHnutí vyzvalo k modlitbám za účastníky konkláve, při němž byl volen nový papež. Pokud zájemce zaregistroval své jméno a e-mailovou adresu na internetových stránkách \"adoptcardinal.org\", redakční systém mu náhodně automaticky přidělil jednoho konkrétního kardinála, za něhož se dotyčný měl modlit k Duchu svatému před a během konkláve a tři dny po jeho skončení. Vybrat si kardinála podle vlastního vkusu nebylo v tomto systému možné. \n\nÚvodní otázky na webu doporučily účast na modlitební akci těm, kteří jsou nekonečně vděčni Bohu za to, že nám dal skvělého, moudrého a přívětivého papeže v Benediktu XVI., a kteří upřímně věří, že církev bude obdařena vhodným nástupcem, skálou víry, vůdcem otevřeným k Duchu svatému, papežem zbožným a svatým, a kteří jako důležitá část Kristova těla chtějí přispět silou svých modliteb k tomu, aby Duch svatý vedl, chránil a osvěcoval naše kardinály, když budou určovat dalšího nástupce svatého Petra.\n\nV pátek 8. března 2013 vatikánský mluvčí Federico Lombardi informoval veřejnost o modlitebním hnutí podporovaném webovou stránkou a o tom, že se již přes 350 tisíc lidí přihlásilo, a oznámil, že kardinálové byli o webu informováni, což francouzská tisková agentura prezentovala tak, že Vatikán webové stránce požehnal.\n\nDne 9. března 2013 bylo přihlášeno již kolem 400 000 zájemců, při zahájení konkláve již asi 500 000 zájemců a v době vyhlášení volby papeže Františka asi 550 000 zájemců.\n\nSvého kardinála si adoptovali nejen jednotlivci, ale i celé kláštery či školní třídy, novinoví zpravodajové i například slovenská televize Joj. Podle Ulliho Heckla byl o akci ohromný zájem z farností, náboženských kongregací a dokonce i z domovů seniorů.\n\nVíce než 40 dní před ohlášením rezignace papeže Benedikta XVI., tedy když se ještě ani nechystalo konkláve, zahájilo slovenské Združenie kresťanských spoločenstiev mládeže k 20. výročí vzniku samostatné Slovenské republiky 1. ledna 2013 modlitební akci \"Adoptuj si politika\". Akce probíhala v rámci projektu \"Tvoje věc\" a věřící si v jejím rámci mohli vybrat politika, za kterého se budou modlit, podle proklamace „místo nekonečného kritizování a distancování se od politiky chceme zaujmout postoj, v němž se bude zračit odpovědnost za tuto zemi a za její budoucnost“. Do akce se na Slovensku během prvního půlroku zapojilo na tisíc lidí. K výročí listopadové revoluce se 17. listopadu 2013 akce rozšířila i do České republiky, kde ji podle Českého rozhlasu měla organizovat Křesťanská misijní společnost, která už od 90. let koordinovala modlitby za poslance a senátory (na webu české akce je však podepsané slovenské ZKSM). Český rozhlas považoval za klíčovou otázku, zda se v dnešním Česku ještě najdou politici, za něž by se čeští věřící byli ochotní pomodlit. Webová stránka dává zájemci vybrat ze 4 náhodně vybraných politiků, ale i možnost zobrazit si další 4 náhodně vybrané politiky anebo seznam všech politiků, v němž je vyznačen počet lidí, který se za jednotlivé politiky modlí. Organizátoři zdůrazňují, že nejde o propagaci nějakých politických stran ani o prosazení jakéhokoli politického názoru. Cílem má být prosazení hodnot jako je spravedlnost, čestnost, úcta k životu, sjednocení křesťanů v modlitbě, nahrazení nadávek a arogance láskou ke státním představitelům, vytváření pravdivého obrazu o politickém dění a zapojení lidí do něj s úsilím o spravedlnost a pokoj a výkon státních funkcí v bázni Boží jako služby druhým.\n\n"}
{"id": "890262", "url": "https://cs.wikipedia.org/wiki?curid=890262", "title": "Joska Skalník", "text": "Joska Skalník\n\nJoska Skalník, \"vlastním jménem\" Josef Skalník (* 23. března 1948 v Praze), je český výtvarník a grafik. Vystudoval pražskou Střední uměleckoprůmyslovou školu a nastoupil do Státního divadelního studia, odkud roku 1977 přešel do Činoherního klubu, v němž pořádal i výstavy obrazů a fotografií umělců, kteří neměli přístup do tehdejších oficiálních galerií. V roce 1970 spoluzakládal Jazzovou sekci a působil též v samizdatových periodikách (například Revolver Revue a Lidových novinách). V Jazzové sekci také uskutečnil svůj projekt Minisalon.\n\nNa sklonku roku 1989 se účastnil zakládající schůze Občanského fóra, o níž měl, podle pozdějších obvinění, informovat Státní bezpečnost. Skalník toto obvinění odmítá. Po Sametové revoluci se stal poradcem prezidenta republiky Václava Havla, a před volbami v roce 1990 jím byl osloven, aby vytvořil nový státní znak. Své působení na Hradě na přelomu let 1990 a 1991 ukončil a od té doby se věnuje malířství a grafice. Od poloviny devadesátých let 20. století jezdí pravidelně čerpat inspiraci a regenerovat se na ostrov Bali, kam se dostal díky svým výstavám v Japonsku a jihovýchodní Asii. Kromě těchto lokalit vystavoval též v Evropě, Africe a v Severní Americe.\n\nV jeho dílech převažuje modrá barva a objevují se v nich ustálené motivy (bílá oblaka či geometrické útvary). Jeho výtvory jsou zastoupeny ve sbírkách galerií v České republice i ve světě.\n\nNarodil se v Praze, ale mládí prožil v Kolíně. Jeho otcem je Josef Skalník (* 1922), který pracoval jako horník, a matkou Jarmila Skalníková (* 1930), jež byla úřednicí. V dětském věku trpěl zdravotními obtížemi a chodit začal až v pěti letech po absolvování léčby u profesora Jana Zahradníčka. Roku 1970 dokončil Střední uměleckoprůmyslovou školu v Praze, kde studoval obor Užitá a propagační grafika. Již od patnácti let ale navštěvoval kolínskou Lidovou školu umění, v níž se věnoval studiu malířství. V osmnácti letech se setkal s malířem Františkem Foltýnem, což sám Skalník považuje za své velké štěstí. Měl totiž možnost navštěvovat jeho ateliér ve chvíli, kdy za Foltýnem přicházeli další malíři a přátelé (Josef Sudek či Jindřich Chalupecký), a Skalník je tak mohl pozorovat při práci a zároveň poslouchat jejich rozhovory. V roce 1969 však utrpěl úraz, jehož následkem vidí pouze na jedno oko.\n\nPo absolvování školy pracoval jako malíř písma a dekorací v pražském Státním divadelním studiu. Roku 1970 spoluzakládal Jazzovou sekci a vytvořil také její celkovou výtvarnou koncepci. V Jazzové sekci působil jako místopředseda. Díky zdejší činnosti měl možnost se seznámit s osobnostmi, jež podle svých slov obdivoval. Patřili mezi ně Jiří Kolář, Bohumil Hrabal nebo Václav Havel. V roce 1977 začal pracovat v Činoherním klubu, kde vystřídal Libora Fáru. Byl kmenovým výtvarníkem tohoto divadla a v tamních prostorách pořádal řadu výstav těch, kteří do tehdejších oficiálních galerií neměli přístup. Patřili mezi ně Adriena Šimotová, Stanislav Kolíbal či Čestmír Kafka. Ve spolupráci s Annou Fárovou a Miroslavem Pokorným tady začali pořádat také výstavy fotografií. V té době působil rovněž v dalších kulturních projektech: byl v redakci Revolver Revue, souběžně s tím též v samizdatových Lidových novinách či Originálním videojournálu. V rámci Jazzové sekce uskutečnil také svůj projekt \"Minisalon\". Kvůli angažování se v Jazzové sekci, což byla nezávislá organizace provozující alternativní či neoficiální aktivity vůči tehdejšímu vládnoucímu režimu ve státě, byl Skalník v procesu s Jazzovou sekcí v roce 1986 vězněn a odsouzen podmínečně na 3 roky.\n\nDíky svému zaměstnání v Činoherním klubu byl přítomen na zakládající schůzce Občanského fóra, která se právě v jeho prostorách 19. listopadu 1989 uskutečnila. O této události měl podle pozdějších obvinění, coby agent Státní bezpečnosti, informovat jejího generála Alojze Lorence. Když byl koncem prosince 1989 Václav Havel zvolen prezidentem republiky, ustavila se skupina jeho poradců pojmenovaná Kolegium prezidenta republiky. Jejím členem byl i Skalník, jenž v ní byl jediným výtvarníkem. Během jara 1990 ho prezidentem Havel oslovil, aby vytvořil novou podobu státního znaku. Téhož roku také z podnětu Václava Havla, Theodora Pištěka a Jiřího Koláře vznikla Cena Jindřicha Chalupeckého, kterou jsou oceňováni mladí výtvarní umělci. Sám Jindřich Chalupecký byl v té době již chorý a upoután na lůžko, ale Skalník s Havlem ho navštívili, přednesli mu svou myšlenku a on s návrhem souhlasil.\n\nSvé působení na Hradě ukončil Skalník v roce 1990, protože podle svých slov trpěl nezájmem svého okolí zabývat se kulturou. Od té doby se věnuje svobodnému povolání malíře a grafika. Roku 1992 uskutečnil výstavu v Japonsku, která mu otevřela dveře do Asie. Po této výstavě prezentoval své výtvory na dalších místech této části světa – v Indonésii, Malajsii a Thajsku. Během výstavy v indonéské Jakartě ho oslovil člověk žijící na Bali a pozval Skalníka k návštěvě tohoto ostrova. Prostředí, které na ostrově panuje, Skalníka ohromilo a od té doby na něj pravidelně jezdí. Rád by zde ke stáří i dožil. Během návštěv ostrova sice čerpá inspiraci ke své tvorbě, ale vlastní výtvory tvoří až ve svém ateliéru v domě na jižní straně pražských Riegrových sadů.\n\nRoku 1994 mu byla udělena Cena Masarykovy akademie umění za uměleckou činnost. O dva roky později se uskutečnila velká umělcova výstava v pražském Mánesu nazvaná „Cesta do snu“, na níž představoval své obrazy, grafiky, objekty a prezentoval zde i výběr z užité tvorby (například obaly gramodesek). Úvodní projev pronesl a záštitu nad celou výstavou přijal tehdejší prezident republiky Václav Havel. Roku 1998 se uskutečnila výstava v Českém centru v americkém New Yorku a na její vernisáži v polovině dubna byl premiérově promítnut film \"Skalník modrý\", který k umělcovým padesátým narozeninám natočila režisérka Judita Křížová a jehož tématem byl Joska Skalník.\n\nRoku 2009 vydal Ústav pro studium totalitních režimů ve spolupráci s Prahou 1 publikaci nazvanou \"Občanské fórum, den první\", v níž je uvedeno, že Skalník měl od 2. září 1982 založen spis kandidáta tajné spolupráce pod krycím jménem „Ohio“ s registračním číslem 24116, který byl zaveden 2. oddělením 1. odboru II. správy Sboru národní bezpečnosti. Dne 26. července 1983 byl podle téhož zdroje převeden na osobní svazek tajného spolupracovníka s krycím jménem „Black“, následně 4. července 1989 měla proběhnout změna krycího jména na „Gogh“ a 6. prosince 1989 byl na 1. oddělení 1. odboru II. správy Sboru národní bezpečnosti celý svazek zničen, včetně složek finančních dokladů (FD), vlastnoručních zpráv (VZ) a kopií pomocných písemností (KPP). Tento spolupracovník měl pro prvního náměstka federálního ministra vnitra Alojze Lorence připravit informaci o založení Občanského fóra a o prohlášení DAMU a FAMU pojmenované „Nečekat – jednat!“.\n\nV prosinci 2009 vydal server Lidovky.cz článek, v němž uvádí, že z dokumentů, jež Ústav pro studium totalitních režimů odhalil, vyplývají informace o Skalníkově informování Státní bezpečnosti (StB) o jeho schůzkách se zaměstnanci velvyslanectví Spojených států amerických. Ač již Skalníkův spis neexistuje, pracovníci ústavu našli ve svazcích vedených StB na americké diplomaty důkazy, v nichž Skalník coby tajný spolupracovník s krycím jménem „Black“ figuruje. Jsou to především agenturní zprávy, ve kterých kapitán StB Václav Čadek popisuje své schůzky se Skalníkem. Protože ovšem na žádném z dokumentů není Skalníkův podpis, české soudy by proto podobně jako v jiných podobných případech podle názoru internetového portálu Lidovky.cz pravděpodobně uznaly, že Skalníka StB registrovala neoprávněně. Zmíněné materiály, z nichž je vyvozována Skalníkova spolupráce s StB, si vyzvedl Skalníkův zmocněnec John Bok. Skalník se ke vzneseným obviněním sice sám nevyjádřil, ale podle Boka spolupráci s StB odmítá a tvrdí, že si Čadek vše vymyslel. Informace připisované Skalníkovi mohl Čadek (podle Bokova názoru) získat od jiných agentů nebo z odposlechů. Podle Boka se Čadek navíc dopustil několika chyb (například záměny Skalníka za vedoucího Jazzové sekce Karla Srpa staršího). Dřívější spolupracovník Václava Havla Jiří Křižan ale tvrdí, že Skalník se na jaře 1990 ke spolupráci s StB doznal, a kvůli tomu pak musel odejít z Pražského hradu, kde v té době působil. Tou dobou podle Křižana ještě existoval Skalníkův spis a výtvarník pod tíhou důkazů rezignoval. Bok však takové Křižanovo tvrzení označil za lež. I ředitel Ústavu pro studium totalitních režimů Pavel Žáček považuje úvahu, že si Čadek vše vymyslel, za nepravděpodobnou. Skalník podle Žáčka dostane příležitost se k obvinění vyjádřit na stránkách ústavního časopisu.\n\nProti nařčení ze spolupráce se Skalník na internetovém portále Lidovky.cz bránil tvrzením, že ani nedonášel StB informace o vzniku Občanského fóra, ani nebyl zaúkolován prací proti americkému velvyslanectví. Podklady z Ústavu pro studium totalitních režimů, z nichž takové informace vyplývají, označil za nekompletní. Své nařčení odmítl a toto odmítnutí podporuje skutečností, že po roce 1989 nejméně čtyřikrát bez problémů získal víza do Spojených států amerických, kde se s některými bývalými diplomaty i setkal. Tvrdil, že kontakty s příslušníky StB vždy považoval za vynucené a že je hluboce přesvědčen, že nikomu neublížil. O konkrétní podobě kontaktů s StB a dobových souvislostech se chystá napsat v knize, kterou připravuje.\n\nV roce 1972 se Skalník oženil s restaurátorkou Janou rozenou Otípkovou, a z manželství vzešly tři děti: Jan (* 1975), Lenka (* 1977) a umělecký řezbář Marek (* 1978). Dcera Lenka však zemřela při autonehodě a Joska Skalník se rozhodl pokračovat v dcerou započaté práci (chtěla se věnovat arteterapii). Založil proto nadaci, do níž přispěl i Václav Havel, jež umožňuje mladým lidem, kteří prošli osobní drogovou zkušeností (mezi něž patří i jeho dva synové), začít nový život. Navíc Skalník tvrdí, že „dotek s uměním může u lidí pozitivně měnit jejich vědomí, může je zjemňovat a kultivovat“. Ze druhého manželství má dceru Julii (* 2005).\n\nVe svém díle vytváří malby, koláže, knižní a plakátovou tvorbu, ilustrace a typografii. Často opakuje své oblíbené prvky (bílá oblaka, geometrické útvary nebo volné tahy štětcem přes monochromní plochu). V tvorbě převažuje modrá barva. Sám Skalník to zdůvodňuje tím, že jako malý chlapec měl na svých nohou sádru, a proto se nemohl pohybovat jako běžní kluci v tom věku. Pohyboval se po zdravotnických zařízeních, kde byly na zdech kachlíčky laděné do bleděmodré barvy a na nemocničních sálech byly chromované reflektory. Navíc se také často díval do nebe. To vše na něj působilo a formovalo jeho náklonnost k modré barvě.\n\nSvá díla vedle České republiky a zemí jihovýchodní Asie vystavoval také ve Francii, Německu, Spojeném království, Spojených státech amerických, Nizozemsku, Polsku, Mexiku, Jihoafrické republice či v Harare, hlavním městě afrického státu Zimbabwe. Na divácích v Asii či Africe oceňuje skutečnost, že se chtějí dobrat smyslu toho, co na obrazech vidí. To mu u Evropanů schází. Jeho díla jsou zastoupena ve sbírkách galerií v České republice i v zahraničí.\n\nZa vlády komunistické strany v Československu byl většině tehdejších umělců znemožněn přístup do galerií, kde by mohli vystavovat své výtvory. Roku 1984 proto Skalník s podporou Jazzové sekce vyzval celkem 284 českých a slovenských výtvarníků, aby vytvořili svůj výtvor na volné téma do dřevěné krabičky o rozměrech 15 × 15 × 5 cm, které nechal vyrobit u truhláře na Slovensku. Krabička musela zůstat v původním rozměru a vytvořené dílo nesmělo přesahovat její hloubku (5 cm). Autor výtvoru musel navíc současně počítat s tím, že krabička bude zavěšená, tedy že nebude položená. Zpátky se vrátila díla od 244 autorů (například Oldřicha Kulhánka, Kurta Gebauera, Karla Nepraše, Theodora Pištěka, Jaroslava Šerýcha či Olbrama Zoubka). Výstava se měla uskutečnit ve sklepní galerii Jazzové sekce na pražském Kačerově, leč nedošlo k ní, neb se stupňovaly perzekuce proti Jazzové sekci a tehdejší policie měla zájem i o Minisalon. Ten proto musel být ukryt a k výstavě celého souboru došlo až na přelomu května a června 1992 v pražské galerii Nová síň. Následujícího roku vystavovalo Minisalon Muzeum moderního umění v belgickém Monsu. A od roku 1994 soubor putoval tři roky po výstavách ve Spojených státech amerických. Jednou z těchto výstav byla také prezentace české kultury nazvané Oslava Prahy, která se konala v New Yorku. Od roku 1997 je z popudu prezidenta Václava Havla vystaven na Pražském hradě. V roce 2003 byl prezentován na přehlídce české kultury nazvané Bohemia Magica, která se konala v Paříži.\n\nKdyž se v roce 1990 blížily první svobodné československé volby po Sametové revoluci, uvědomoval si tehdejší prezident Václav Havel, že země má stále státní znak z doby socialismu. Oslovil proto Skalníka, jediného výtvarníka v Kolegiu prezidenta republiky, s úkolem, aby navrhl nový státní znak. Ten se proto scházel s heraldiky (především s Jiřím Loudou) a konzultoval s nimi podobu znaku. Vedle velkého státního znaku navrhl také malý český i malý slovenský znak a dále prezidentskou standartu s pečetí.\n\nPřehled výstav, na nichž bylo Skalníkovo dílo prezentováno buď samostatně, nebo spolu s díly dalších umělců.\n\n\n\n\n\n"}
{"id": "890264", "url": "https://cs.wikipedia.org/wiki?curid=890264", "title": "Josef Skalník", "text": "Josef Skalník\n\nJosef Skalník je jméno a příjmení, které má více nositelů:\n\n"}
{"id": "890268", "url": "https://cs.wikipedia.org/wiki?curid=890268", "title": "HC 07 Detva", "text": "HC 07 Detva\n\nHC 07 Detva je slovenský hokejový klub založený roku 2007.\n\nKlub byl založen v roce 2007, sídlící ve městě Detva. V minulosti hrával ve městě klub pod jménem HKm Detva, majitel a rovněž většinový vlastník klubu, rozhodl o přestěhování do Lučence. Bývalý reprezentant Dušan Pohorelec se dohodl se zastupiteli města na vytvoření nového klubu, ve kterém by větší příležitost dostali hlavně odchovanci místního klubu. Klub nejprve účinkoval ve 2. lize, kterou vyhrál a taktéž postoupil do 1. ligy. První sezónu v 1. lize se potkal s klubem HKm Lučenec, klub do kterého byl právě přestěhován původní tým Detvy. Jednu sezónu působil klub jako B-tým HKm Zvolena.\n"}
{"id": "890269", "url": "https://cs.wikipedia.org/wiki?curid=890269", "title": "Giorgi Zantaraia", "text": "Giorgi Zantaraia\n\nGiorgi Zantaraia, გიორგი ზანთარაია, Георгій Зантарая (\"Heorhij Zantaraja\"), * 21. října 1987 v Gali, Sovětský svaz, je ukrajinský zápasník-judista gruzínského (megrelského) původu.\n\nPochází ze separatistického území Abcházie, které jeho rodina opustila v roce 1992 kvůli občanské válce. Azyl jeho rodině poskytla Ukrajina, kde jeho otec v mládí studoval na vysoké škole. S judem v 10 letech začínal na základní škole v Kyjevě. Jeho osobním trenérem je Vitalij Dubrova. Mezi seniory se objevil poprvé v roce 2006 v superlehké váze. V roce 2008 prohrál nominaci na olympijské hry v Pekingu s Maksymem Korotunem.\n\nV roce 2009 získal pro Ukrajinu první titul mistra světa a v roce 2012 se odjížděl jak jeden z favoritů na olympijské hry v Londýně. V úvodním kole se utkal s Italem Elio Verdem a po vyrovnaném průběhu mu podlehl v prodloužení na šido za pasivitu. Od roku 2013 přestoupil do vyšší pololehké váhy, ve které plynule navázal na své dřívější úspěchy. V roce 2016 se kvalifikoval na olympijské hry v Riu, ale zopakoval vystoupení z předchozích her a nezvládl úvodní kolo proti Sergiu Oleinicovi z Portugalska.\n\nGiorgi Zantaraia je levoruký judista s mimořádným pohybovým rozsahem, jeho osobní technikou je curi-komi-goši, uči-mata, ko-soto-gake.\n\n\n\n"}
{"id": "890277", "url": "https://cs.wikipedia.org/wiki?curid=890277", "title": "Vladimír Vůjtek", "text": "Vladimír Vůjtek\n\nVladimír Vůjtek může být:\n\n"}
{"id": "890280", "url": "https://cs.wikipedia.org/wiki?curid=890280", "title": "Paul Ereng", "text": "Paul Ereng\n\nPaul Ereng (* 22. srpna 1967 Kitale) je keňský atlet, běžec na střední tratě, olympijský vítěz v běhu na 800 metrů z roku 1988.\n\nV mládí se specializoval na 400 metrů, s přechodem na vysokou školu se jeho hlavní disciplínou stal běh na 800 metrů. Na Letních olympijských hrách 1988 v Soulu se stal nečekaným vítězem na této trati, když porazil obhájce titulu z Los Angeles, Brazilce Cruze. Byl rovněž členem keňské štafety v běhu na 4 x 400 metrů, která skončila ve finále osmá.\n\nV roce 1989 zvítězil na halovém mistrovství světa v běhu na 800 metrů v novém světovém rekordu 1:44,84. Titul obhájil v roce 1991 na světovém šampionátu v Seville. Na mistrovství světa v Tokiu v témže roce doběhl ve finále běhu na 800 metrů čtvrtý. Olympijské vítězství se mu nepodařilo obhájit. Na Letních olympijských hrách 1992 v Barceloně vypadl v semifinále.\n\nPo skončení aktivní sportovní dráhy se stal trenérem v USA.\n\n"}
{"id": "890293", "url": "https://cs.wikipedia.org/wiki?curid=890293", "title": "Sechura", "text": "Sechura\n\nNázev Sechura (výslovnost \"sečura\") může označovat: \n\n\nSlovo Sechura je částí názvů: \n\n"}
{"id": "890297", "url": "https://cs.wikipedia.org/wiki?curid=890297", "title": "Inaugurace Miloše Zemana 2013", "text": "Inaugurace Miloše Zemana 2013\n\nInaugurace Miloše Zemana do úřadu prezidenta České republiky se konala 8. března 2013 ve Vladislavském sále na Pražském hradě. Do úřadu prezidenta České republiky byl uveden Miloš Zeman, jakožto vítěz historicky první přímých prezidentských voleb v lednu 2013. Slib složil při inauguraci do rukou předsedy Senátu Parlamentu Milana Štěcha. Mandát na druhé pětileté období obhájil v prezidentských volbách 2018. \n\nMiloš Zeman a jeho nejbližší rodina přijeli na Pražský hrad a poté vstoupili do Vladislavského sálu, kde se konala přehlídka historických praporů. Krátce poté Miloš Zeman položil ruku na slavnostní výtisk prezidentského slibu a zpaměti jej přednesl. Poté ho podepsal a od tohoto okamžiku byla vyvěšena vlajka prezidenta České republiky. Poté následoval jeho asi patnáct minut trvající projev. Kritizoval v něm extrémní pravici (nacisty a fašisty), některá česká média, která nevyjmenoval, a nabídl svůj úřad jako „neutrální půdu“ pro přátelský dialog a řekl, že bude spolupracovat se všemi českými politickými stranami. Po projevu následovala vojenská přehlídka na nádvoří Pražského hradu, kde také nechyběly historické prapory. U sochy Tomáše Masaryka položil květiny a zúčastnění zpívali Masarykovu oblíbenou píseň \"Ach synku, synku\". Miloš Zeman pak pronesl svůj stručný projev, ve kterém řekl, že se vzdává udělování amnestií a milostí. Poté následoval program v katedrále svatého Víta, Václava a Vojtěcha.\n\nPo dvanácté hodině se konal oběd, který zorganizoval Miloš Zeman. Krátce poté podepsal správně natištěnou verzi slavnostního výtisku Ústavy. Od tohoto okamžiku se stal třetím prezidentem samostatné České republiky. \n\nMiloš Zeman měl během celého inauguračního dne na sobě černý oblek a kravatu s ruskou trikolorou.\n\nV okolí Pražského hradu byli rozmístěni odstřelovači. Policisté v ulicích zabavovali kovové tyče a prohledávali objemnější zavazadla.\n\n\n"}
{"id": "890303", "url": "https://cs.wikipedia.org/wiki?curid=890303", "title": "Fotografický časopis", "text": "Fotografický časopis\n\nFotografický časopis je populárně-odborné médium, jehož hlavním tématem je fotografie, fotografování a fotoaparáty. Fotografické časopisy jsou k dostání v papírové podobě, existuje také řada internetových stránek v časopisecké formě, které spravuje stejná redakce. Obsah časopisů je závislý na jeho zaměření a skládá se často z testů fotoaparátů, objektivů a fotografického příslušenství, fotogalerií slavných fotografů, částečně také galerie čtenářů, zpráv z oboru, tipů pro zlepšení technické a estetické stránky fotografování a teoretických článků o fotografii.\n\n\"Amateur Photographer\" je fotografický týdeník vydávaný ve Velké Británii. Je nejstarším stále vycházejícím fotografickým týdeníkem na světě, jehož první číslo vyšlo 10. října 1884.\n\n\"British Journal of Photography\" je nejstarší vydávaný fotografický časopis. Kromě fotografií otiskuje rozsáhlé články, profily fotografů, analýzy a technické recenze. Začal vycházet v Liverpoolu v roce 1854 jako měsíčník pod názvem \"Liverpool Photographic Journal\". Od roku 1857 vycházel jako čtrnáctideník, nejprve pod názvem \"Liverpool and Manchester Photographic Journal\", v roce 1859 pak jako \"Photographic Journal\". Od roku 1860 nese současný název \"British Journal of Photography\". Od roku 1864 byl vydáván jako týdeník, od března 2010 vychází opět měsíčně.\n\n\"Picture Post\" byl prominentní fotožurnalistický časopis vydávaný ve Spojeném království v letech 1938 - 1957. Je považován za průkopníka fotožurnalistiky a měl tehdy okamžitý úspěch, dosáhl prodeje 1 600 000 výtisků týdně po dobu šesti měsíců. Říkalo se, že je to „magazín Life“ ve Spojeném království. Postoj časopisu byl liberální, antifašistický a populistický, od svého vzniku Picture Post vedl kampaň proti pronásledování Židů v nacistickém Německu.\n\nVogue je časopis se zaměřením na módu, design a životní styl. Vychází ve dvaceti třech zemích každý měsíc. V redakci se vystřídala celá řada světoznámých módních fotografů.\n\n\"Camera Notes\" byl fotografický čtvrtletník, který vycházel ve Spojených státech v letech 1897–1903. Vydavatelem byl americký spolek fotografů \"Camera Club of New York\". Do roku 1902 byl editorem časopisu Alfred Stieglitz. V časopise dále publikovali Frank Eugene, Gertrude Käsebierová, Joseph Keiley, Edward Steichen, Clarence White, William B. Post, Alfred Horsley Hinton a další.\n\n\"Camera Work\" byl fotografický a výtvarný čtvrtletník, který vycházel ve Spojených státech v letech 1903–1917. Vydavatelem byl americký fotograf, publicista a galerista Alfred Stieglitz. Časopis vycházel v nákladu 1000 výtisků. Vycházely v něm teoretické články o fotografii, umění a společnosti, reprodukce fotografií amerických a evropských autorů, a od roku 1911 také reprodukce avantgardních výtvarných děl. Začátkem roku 1909 začal do časopisu psát pravidelné sloupky Paul Haviland. O rok později byl jmenován zástupcem šéfredaktora a měl také funkci tajemníka galerie a pomohl zorganizovat mnoho výstav francouzských umělců.\n\nEdward Livingston Wilson (1838-1903) ve Filadelphii v 60. letech 19 století pracoval pro Fredericka Gutekunsta a v roce 1864 založil magazín \"Philadelphia Photographer\". V New Yorku od roku 1889 vydával časopis \"Wilson's Photographic Magazine\" (\"Photographic Journal of America\"). Mezi jeho spolupracovníky patřili: Michael F. Benerman a William H. Rau.\n\n\"American Amateur Photographer\" byl fotografický časopis vydávaný ve Spojených státech v letech 1889–1907. V letech 1893–1896 byl redaktorem tohoto měsíčníku americký fotograf a publicista Alfred Stieglitz. V červenci 1907 se sloučil s fotografickými časopisy \"Photo Beacon\" a \"Camera and Darkroom\" pod názvem \"American Photography\".\n\n\"Harper's Bazaar\" je americký módní časopis, který vyšel poprvé v roce 1867. Volně by se dal název magazínu přeložit jako „dobře oblečená žena a nebo také dobře naladěná mysl“. Měsíčník je zaměřen na čtenáře vyšší střední a horní třídy, sdružuje fotografy, umělce, designery a textaře a dává \"sofistikovaný\" pohled do světa módy, krásy a populární kultury.\n\n\"Life\" je americký magazín, který založil Henry Luce v roce 1936 se silným důrazem na fotožurnalistiku. \"Life\" začal vycházet jako týdeník až roku 1972 a jako „speciál“ vycházel do roku 1978, jako měsíčník od roku 1978 do roku 2000.\n\n\"Look\" byl čtrnáctideník publikovaný v Des Moines ve státě Iowa od roku 1937 do 1971, s velkým zaměřením na fotografie ilustrující články. Velký rozměr stránky, který byl od 11 do 14 palců, byl zaveden časopisem Life, který byl vydáván teprve o několik měsíců dříve a skončil v roce 1972. Ve své době měl časopis nezanedbatelné místo v historii fotožurnalistiky za svůj významný přínos v publikování obrazových zpráv.\n\n\"Sports Illustrated\" je americký fotografický sportovní magazín vlastněný mediálním konglomerátem \"Time Warner\".\n\n\"Berliner Illustrierte Zeitung\" (BIZ) byl ilustrovaný týdeník založený v roce 1891, první pravidelné vydávání bylo publikováno dne 4. ledna 1892. V roce 1894 koupil noviny Leopold Ullstein (Ullstein Verlag). Byly to vůbec první německé masové noviny. Technické inovace, jako byl ofsetový hlubotisk, sazečský stroj nebo zlevnění výroby papíru přispělo k tomu, že se BIZ prodával za 10 feniků. To tehdy byla cena dostupná pro pracující vrstvy. Na konci Výmarské republiky dosáhly BIZ nákladu téměř dva miliony kopií. Od roku 1926 do 1931 BIZ expedoval noviny v Německu svými vlastními letadly od roku 1931 spolupracovali s Lufthansou.\n\n\"Arbeiter Illustrierte Zeitung\" (\"AIZ\", česky \"Ilustrované noviny pracujících\") byl antifašistický prokomunistický týdeník vydávaný v letech 1921-1938 nejprve v Berlíně a později v Praze. Ve své době měl nezanedbatelné místo v historii fotožurnalistiky za svůj významný přínos v publikování obrazových zpráv. Přispívali do nich i autoři jako Maxim Gorkij nebo George Bernard Shaw. List se stal známým především díky propagandistickým fotomontážím Johna Heartfielda. Mezi největší tištěné fotografické časopisy v Německu patří \"Audio Video Foto Bild\", \"Chip Foto-Video\" a \"Fotomagazin\". Oblíbenými fotomagazíny na Internetu jsou například Kwerfeldein, Stilpirat a neunzehn72.\n\n\"Die Kunst in der Photographie\" (\"Umění ve fotografii\") byl umělecký německý fotografický magazín, který vydával v letech 1897 až 1908 v Berlíně vydavatel a amatérský fotograf Franz Goerke (1856 – 1931). Celkem vyšlo 66 vydání časopisu, vycházejících šestkrát do roka.\n\n\"Du\" je švýcarský kulturní fotografický časopis. Byl založen Arnoldem Küblerem a poprvé vyšel v březnu 1941 v curyšském vydavatelství Verlag Conzett & Huber pod názvem \"Schweizerische Monatsschrift\".\n\n\"Ogoňok\" (česky \"Ohníček\") je ruský týdenní ilustrovaný časopis, který byl v SSSR ve své době velmi populární. První vydání proběhlo 21. prosince 1899. Své sídlo má v Moskvě. \"Ogoňok\" má své nezanedbatelné místo v historii fotožurnalistiky pro svůj významný přínos v publikování obrazových zpráv.\n\n\"SSSR na strojke\" byl sovětský časopis vydávaný v Moskvě v letech 1930–1941 a také v roce 1949.\n\n\"Se\" byl švédský časopis obsahující převážně fotoreportáže, který vycházel od roku 1938 do roku 1981. Časopis založil novinář Carl-Adam Nycop a vydavatel Åke Bonnier jako odezvu na americké fotožurnalistické časopisy \"Life\" nebo \"Look\".\n\nČasopisy věnující se soudobé fotografické tvorbě: španělský \"Exit\", německá \"European Photography\" nebo americký \"Aperture\".\n\n\n\n\n\n\n\n\n\n\n\n\n"}
{"id": "890306", "url": "https://cs.wikipedia.org/wiki?curid=890306", "title": "Tharparkar (plemeno skotu)", "text": "Tharparkar (plemeno skotu)\n\nTharparkar, též thari, je plemeno zebu chované v poušti Thár. Oblastí původu je region Tharparkar v Pákistánské provincii Sindh, dále je rozšířené v indickém státě Rádžasthán. Je to skot středního tělesného rámce s hlubokým trupem a dobře vyvinutým hrbem i lalokem. Končetiny jsou dlouhé a jemné. Uši zvířat jsou dlouhé, rohy jsou malé, vysoko nasazené a směřují dozadu. Zbarvení je bílé až šedé, někdy červené, novorozená telata jsou světle červená. Plemeno je nenáročné a odolné proti nemocem a vysokým teplotám.\n\nTharparkar se vyznačuje slušnou mléčnou užitkovostí: během laktace, která trvá 280 dní, nadojí průměrně 2500 kg mléka s obsahem 4,3 % tuku. Při dobrých podmínkách může kráva dát i více než 4000 kg mléka. Je to plemeno pozdní, věk při prvním otelení je 40 měsíců a délka mezidobí je 430 dní.\n\nVoli dorůstají v kohoutku až 150 cm a k práci se využívají od tří a půl roku věku. Kolem pěti let jsou plně vyzrálí. Jsou to dobrá pracovní zvířata, která však vyžadují častý kontakt s pánem, aby nezdivočela. Mohou pracovat šest až deset hodin denně a táhnout náklad rychlostí až 10 km/h. Uspokojivá je také užitkovost masná.\n"}
{"id": "890308", "url": "https://cs.wikipedia.org/wiki?curid=890308", "title": "Hlas lesa", "text": "Hlas lesa\n\nHlas lesa, H. 243, je jednoaktová rozhlasová opera Bohuslava Martinů z roku 1935. Autorem libreta je Vítězslav Nezval. Opera byla uvedena v Československém rozhlase 6. října 1935 v nastudování Otakara Jeremiáše.\n\nVypravěčův úvod.\n\nNevěsta, která si má příštího dne vzít bohatého, ale nemilovaného ženicha, jde do večerního lesa na poslední dostaveníčko se svým milým Myslivečkem. Mysliveček ale na schůzku nepřijde a Nevěsta v nočním lese zabloudí.\n\nNevěstu nachází loupežník a nabízí jí přístřeší v loupežnické chatrči s tím, že ji ráno vyvede z lesa.\n\nLoupežníci hrají v karty. Jeden z nich vsadí do hry svého zajatce. Loupežník, který vyhrál se rozhodne, že zajatce prodá Bábě šenkýřce. Přichází první loupežník s Nevěstou. Ta se svěřuje se svým zoufalstvím a loupežníci ji utěšují. Náhle se ozve zaklepání. Za dveřmi je Baba šenkýřka, a protože „žádná baba dívku nesnese“, loupežníci Nevěstu přestrojí do loupežnického.\n\nLoupežníci nabízejí šenkýřce zajatce. Ukáže se, že je to Nevěstin milý Mysliveček. Mysliveček ale službu u šenkýřky odmítne a podle loupežnických pravidel má být zabit. Loupežníci losují, kdo ho má utratit, a los padne na „loupežníka“ – Nevěstu.\n\n\nNevěsta – loupežník odvádí Myslivečka do lesa. Jeho posledním přáním je možnost rozloučit se se svou milou – Nevěstou a poznat tvář svého vraha.\n\nNevěsta se dává poznat, vše končí šťastně. Závěrečný duet „A nikdo nás nerozdělí, i kdybychom sami chtěli…“\n\n\nV roce 2000 pořídila Česká televize filmovou verzi opery. Použita je hudební nahrávka Jiřího Bělohlávka z roku 1999. Režisérem byl Jiří Nekvasil.\n\n\n"}
{"id": "890311", "url": "https://cs.wikipedia.org/wiki?curid=890311", "title": "Sovětský svaz na Letních olympijských hrách 1968", "text": "Sovětský svaz na Letních olympijských hrách 1968\n\nSovětský svaz na Letních olympijských hrách 1968 reprezentovala výprava 312 sportovců, z toho 246 mužů a 66 žen v 18 sportech.\n\n"}
{"id": "890312", "url": "https://cs.wikipedia.org/wiki?curid=890312", "title": "Presto (album)", "text": "Presto (album)\n\nPresto je třinácté studiové album kanadské rockové skupiny Rush. Jeho nahrávání probíhalo od června do srpna 1989 a album pak vyšlo v listopadu stejného roku. Producenty alba byli členové skupiny Rush a Rupert Hine.\n\nVšechny texty napsal Neil Peart, hudbu složili Alex Lifeson a Geddy Lee.\n"}
{"id": "890313", "url": "https://cs.wikipedia.org/wiki?curid=890313", "title": "Kremlin Cup 2012", "text": "Kremlin Cup 2012\n\nV roce 2012 se konal tenisový turnaj Kremlin Cup pod:\n"}
{"id": "890314", "url": "https://cs.wikipedia.org/wiki?curid=890314", "title": "Anarcho-punk", "text": "Anarcho-punk\n\nAnarcho-punk je punk rock, který propaguje anarchismus. Termín „anarcho-punk“ je někdy používán jen u skupin, které byly součástí původního anarcho-punkového hnutí z konce 70. a začátku 80. let. Někdy je termín používán k označení punkrockových skupin, jejichž texty mají anarchistický obsah, včetně crust punku, d-beatu, folk punku, hardcore punku, garage punku a ska punku.\n\nPrvní anarcho-punkovou skupinou byla britská skupina Crass, která ve svých textech propagovala ideu \"Do it yourself\".\n\nVšeobecně se dá říci, že anarcho-punkové skupiny hrají rychle skladby, které se soustřeďují na hudební přednes méně, než průměrná punkrocková skupina.\n\n\n"}
{"id": "890315", "url": "https://cs.wikipedia.org/wiki?curid=890315", "title": "Mentór", "text": "Mentór\n\nMentór (řecky Μέντωρ) je postava z  řecké mytologie, z eposu \"Odysseia\". Byl synem Alkima či Anchiala či Hérakla a Asopis. Ve stáří byl přítelem Odyssea, který, když odjížděl do Trojské války, svěřil Mentórovi a jeho adoptivnímu bratrovi Eumaiovi do opatrovnictví svého syna Télemacha a svou domácnost.\n\nKdyž Télemacha navštěvovala bohyně Athéna, brala na sebe podobu Mentóra, aby se neprozdradila před nápadníky Télemachovy matky Pénelopé. Bohyně v Mentórově podobě Télemacha nabádala, aby se nápadníkům postavil a odjel do ciziny zjistit, co se stalo jeho otci. Když se později Odysseus vrátil na Ithaku, Athéna v Mentórově podobě se nakrátko objevila v Odysseově domě.\n\nZ vlastního jména Mentór je odvozeno slovo mentor, označující zkušenějšího či staršího člověka, který se stará o mladšího a méně zkušeného svěřence (podobně jako Mentór o Télemacha) a je mu oporou i rádcem (podobně jako Athéna).\n"}
{"id": "890324", "url": "https://cs.wikipedia.org/wiki?curid=890324", "title": "Inger Nilsson", "text": "Inger Nilsson\n\nKarin Inger Monica Nilsson (* 4. květen 1959, Kisa, Švédsko) je švédská herečka a zpěvačka.\n\nJiž v 10 letech získala první a hned svou nejslavnější roli v seriálovém zpracování klasické knížky pro děti \"Pippi dlouhá punčocha\" od Astrid Lindgren, které se pak dočkalo i několika filmových zpracování, ve kterých si hlavní roli opět zahrála Inger Nilsson.\n\nDalší větší role už nepřišly. Objevila se v několika televizních filmech a vystupovala v divadlech.\n\nO Pippi dlouhé punčoše nazpívala několik písní a v roce 1978 také nahrála několik diskotékových skladeb, které se však s úspěchem nesetkaly.\n\nKdyž nehrála v divadle či ve filmu, tak pracovala jako sekretářka.\n\nZa svou roli Pippi dlouhé pounčochy získala ve Španělsku v roce 1975 ocenění TP de Oro.\n\n\n\n\n"}
{"id": "890327", "url": "https://cs.wikipedia.org/wiki?curid=890327", "title": "Noctourniquet", "text": "Noctourniquet\n\nNoctourniquet je šesté a poslední studiové album americké rockové skupiny The Mars Volta. Album vyšlo v březnu 2012 u vydavatelství Warner Bros. Records, producentem byl frontman skupiny Omar Rodriguez-Lopez. Jde o jediné album skupiny, na kterém se podílel bubeník Deantoni Parks.\n\n"}
{"id": "890328", "url": "https://cs.wikipedia.org/wiki?curid=890328", "title": "Václav Melzer", "text": "Václav Melzer\n\nVáclav Melzer (26. srpna 1878 Vlkýš – 1. května 1968 Domažlice) byl český pedagog a mykolog. \n\nPatřil do skupiny mykologů, která na počátku 20. století vzešla z řad českých učitelů (mezi dalšími do ní patřili např. Jindřich Kučera, Rudolf Veselý nebo František Tyttl). Podstatnou část svého života působil na Domažlicku.\n\nVe svém díle se věnoval především holubinkám – vydal první české publikace specializované právě na tento rod vyšších hub. Objevil a popsal holubinku rašelinnou (\"Russula helodes\" ) na základě sběrů v oblasti Soběslavských blat a dále novou varietu holubinky jízlivé (\"Russula sardonia\" var. \"mellina\" ). Mykolog Josef Velenovský nazval jeho jménem nový druh hřib Melzerův (\"Boletus Melzerii\" Velen. 1922), který Melzer sbíral roku 1920 u Čechtic u Ledče.\n\n"}
{"id": "890330", "url": "https://cs.wikipedia.org/wiki?curid=890330", "title": "Seznam dílů seriálu Hannibal", "text": "Seznam dílů seriálu Hannibal\n\nToto je seznam dílů seriálu \"Hannibal\". Americký hororový televizní seriál \"Hannibal\" vysílá od 4. dubna 2013 americká televize NBC. Příběh je založen na motivech románu \"Red Dragon\" od Thomase Harrise. Zaměřuje se na začínající vztah zvláštního agenta FBI Willa Grahama (Hugh Dancy), vyšetřovatele schopného vcítit se do psychopatů a vrahů, a Dr. Hannibala Lectera (Mads Mikkelsen), forenzního psychiatra předurčeného stát se kanibalem.\n\nPremiéra na české verzi kanálu AXN proběhla 10. dubna 2013, od 30. června 2014 seriál vysílá i Prima Cool.\n\n<onlyinclude></onlyinclude>\n\n"}
{"id": "890332", "url": "https://cs.wikipedia.org/wiki?curid=890332", "title": "Mistrovství Evropy v judu 2001", "text": "Mistrovství Evropy v judu 2001\n\nMistrovství Evropy se konalo v Palais omnisports v Paříži, Francie, ve dnech 18.-20. května 2001\n\n\n"}
{"id": "890334", "url": "https://cs.wikipedia.org/wiki?curid=890334", "title": "GPS drawing", "text": "GPS drawing\n\nGPS drawing („kreslení pomocí GPS“) je poměrně nový druh aktivity na pomezí zábavy, sportu a umění. Princip spočívá v záznamu aktuální polohy pomocí zařízení GPS, obvykle při chůzi, běhu či jízdě na kole. Typicky stačí mobilní telefon ve spojitosti s aplikací pro zaznamenávání tras do mapy. Takto zaznamenané trajektorie vytvářejí obrazce a díky pečlivému plánování trasy tak mohou vznikat nápisy, jednoduché nebo i poměrně složité kresby.\n\nGPS drawing je poměrně nová disciplína, jejíž rozmach souvisí s vývojem technologií a jejich dostupnosti. Zatímco v roce 2003 psaly The New York Times o mladých britských průkopnících Jeremy Woodovi a Hugh Pryorovi jako poměrně ojedinělých umělcích, o desetiletí později už je kreslení pomocí GPS pojímáno jako poměrně rozšířená zábava. \n\nNejvětší kresbou pomocí GPS zaznamenanou v Guinnessově knize rekordů je dílo Yasushiho Takahasiho z Japonska, který vytvořil nápis „Vezmi si mě“ o délce 7 163,67 km napříč Japonskem. Rekord byl zaznamenán 9. června 2010. Média v roce 2008 zaznamenala i GPS kresbu přes šířku celé zeměkoule, údajně pořízenou pomocí balíčku s instrukcemi k doručení pomocí kurýrní služby. Jednalo se však o podvrh švédského umělce Erika Nordenankara v rámci umělecké reklamy. \n\n\n"}
{"id": "890336", "url": "https://cs.wikipedia.org/wiki?curid=890336", "title": "Burghausen", "text": "Burghausen\n\nBurghausen je město v německé spolkové zemi Bavorsko, v zemském okrese Altötting ve vládním obvodu Dolní Bavorsko. Leží na řece Salzach na hranicích s Rakouskem.\n\nV roce 2011 zde žilo 18 222 obyvatel. Ve starém centru města se tyčí nejdelší hradní komplex na světě dlouhý 1088m. Město je proslulé jazzovým festivalem.\n\nSeznam starostů od roku 1930:\n"}
{"id": "890341", "url": "https://cs.wikipedia.org/wiki?curid=890341", "title": "Rainer Ferdinand Habsbursko-Lotrinský", "text": "Rainer Ferdinand Habsbursko-Lotrinský\n\nRainer Ferdinand Habsbursko-Lotrinský (11. ledna 1827, Milán – 27. ledna 1913, Vídeň) byl rakouský arcivévoda, v letech 1861–1865 ministerský předseda Rakouska.\n\nByl čtvrtým synem arcivévody a lombardsko-benátského místokrále Rainera Josefa a Alžběty Savojsko-Carignanské. Byl vnukem císaře Leopolda II.\n\nVyrůstal v Horní Itálii a roku 1844 se s rodiči přestěhoval do Vídně. Mezi lety 1872–1906 byl ve službách rakouské armády, kde dosáhl hodnosti vrchního velitele c. a k. zeměbrany. Patřil mezi katolíky a liberály a také proto byl oblíbený.\nV roce 1857 byl zvolen předsedou stavovské říšské rady a tři roky později se stal předsedou rozmnožené říšské rady. V letech 1861–1865 působil jako ministerský předseda Rakouska. Po té z politického života odešel.\n\nByl zastáncem vědy a umění. Od roku 1861 byl kurátorem císařské akademie věd a zároveň se stal jejím čestným členem. V roce 1863 začal působit v rakouském Uměleckoprůmyslovém muzeu jako jeho protektor a roku 1873 byl v komisi pro světovou výstavbu jejím předsedou.\n\nTaké byl sběratelem knih a rukopisů. Ve svém sídle „Palais Rainer“ ve Vídni, si nechal vybudovat knihovnu se zhruba 40 000 knihami. Vlastnil firmu na vázání knih. Finančně se podílel na restaurování a třídění rukopisů z období let 1400 př. n. l. až 1400 n. l., které daroval císařské dvorní knihovně. Disponoval značným majetkem, zděděném po svém otci a bratrech. Byl vlastníkem několika statků v Rakousku a Horní Itálii. V souostroví Země Františka Josefa je po něm pojmenován Rainerův ostrov.\n\nOd roku 1852 byl ženatý se svou sestřenicí Marií Karolínou Rakousko-Těšínskou. Manželství bylo šťastné, ale bezdětné. Arcivévoda Rainer zemřel v roce 1913 a byl pohřben do rodinné hrobky ve Vídni.\n"}
{"id": "890342", "url": "https://cs.wikipedia.org/wiki?curid=890342", "title": "Tabes dorsalis", "text": "Tabes dorsalis\n\nTabes dorsalis, též syfilitická myelopatie, tabická neurosyfilis či vysychání míchy je degenerativní onemocnění zadních rohů a provazců míšních s výskytem 5 % mezi nemocnými s pozdní syfilidou. Objevuje se 15 až 30 let po luetické nákaze. Onemocnění se projevuje postupnou ztrátou polohocitu, poruchami chůze, citlivosti dolních končetin a hlubokého čití. Onemocnění výrazně převažuje mezi muži, dnes je však velmi vzácné, podobně jako ostatní projevy terciární syfilis, jakými jsou např. gummata, progresivní paralýza atd.\n\nPro tkáně postižené tabes dorsalis je typická nepřítomnost treponemat, podstatou nemoci je totiž autoimunitní reakce, při níž dochází ke vzniku jizevnatých sklerotických ložisek; tabes lze souhrnně označit za chronickou progresivní meningomyelitidu. Vlákna zadních provazců (bílá hmota) jsou atrofována a demyelinizována. Degenerovanou tkáň postupně nahrazuje zmnožená astroglie. Plena nad změněnými provazci je ztluštělá a lymfocytárně infiltrovaná. V případě současného postižení postranních provazců se objevuje symptomatika horních končetin.\n\nZpočátku se projevuje mírná slabost dolních končetin, parestézie (mravenčení, brnění), hypostézie (snížená citlivost, pocit chůze po mechu), následuje rozvoj spinální ataxie s pozitivním Rombergovým syndromem (nejistá chůze při zavřených očích nebo ve tmě) a příznačná tabická chůze (skákavá, nekoordinovaná, na široké bázi), přidružují se inkontinence moči, impotence, hyporeflexie až areflexie (vyhasnutí reflexů) nohou, týká se to zejména reflexu patelárního, únava, vzácně euforie či halucinace. Velmi časté jsou tabické krize. \n\nTabické krize jsou epizody silné bolesti v různých částech těla. Může se jednat o gastrické krize - nausea, zvracení, průjem, bolesti břicha mohou v krajních případech imitovat náhlou příhodu břišní. Vyskytnout se mohou laryngeální krize s dyspnoe a chrapotem, Pelovy krize s ostrými bolestmi za očima, slzením a světloplachostí. Pálivé bolesti mohou postihovat sedací a loketní nerv, častá je i glosodynie (pálení v ústech).\n\nPro tabes je patognomická tzv. Argyll-Robertsonova zornice (znekrouhlené, zúžené zornice, vyhaslá fotoreakce, zachovalá akomodace). S pokročilou tabes se rozvíjí Charcotova artropatie (poškození kloubů) a nebolestivá tvorba trofických vředů, rovněž může dojít k postižení sluchu a zrakového nervu. Neléčená tabes vyúsťuje v paraplegii a kachexii.\n\nMezi komplikace tabes patří převážně hluchota a slepota. V některých případech se k tabes může přidružit progresivní paralýza - atrofie mozku, demence provázená výraznými změnami osobnosti, ztrátou společenských zábran, bludy a postižením pyramidových drah; poté se hovoří o taboparalýze.\n\nSérologie bývá jen slabě pozitivní, likvor bývá blíže normě než u paralytické demence. RRR bývá až ve 30 % případů negativní. Léčbou první volby je nitrožilní podávání penicilinu, k tišení bolesti lze využít opioidů, důležitá je i příslušná rehabilitace. \n\nMezi osobnostmi, které trpěly tabes dorsalis, nalezneme např. slavného vojevůdce vévodu Albrechta z Valdštejna, českého impresionistického básníka Antonína Sovu, německého romantického povídkáře E.T.A. Hoffmanna, nebo francouzského spisovatele Alphonse Daudeta, jenž si dokonce vedl deník o své bolestivé nemoci, který byl později vydán pod názvem \"La Doulou\", v anglickém překladu \"In the Land of Pain\" (V zemi bolesti).\n\nSvůj doktorát z lékařství na téma \"Vazomotorické změny při tabes dorsalis\" obhájil tvůrce Sherlocka Holmese, spisovatel Arthur Conan Doyle. Co se týče literárního a filmového zobrazení tabes dorsalis, podrobně vykreslená taboparalýza je vyobrazena v románu Jaroslava Havlíčka - Petrolejové lampy, kinematografické zpracování poté ve stejnojmenném filmu od Juraje Herze. Muže postiženého taboparalýzou zde hrál Petr Čepek.\n\n"}
{"id": "890345", "url": "https://cs.wikipedia.org/wiki?curid=890345", "title": "Angelo Carbone", "text": "Angelo Carbone\n\nAngelo Carbone (* 23. března 1968, Bari, Itálie) je bývalý italský fotbalista. Pro AC Milan pracuje jako pozorovatel.\n\n\n"}
{"id": "890347", "url": "https://cs.wikipedia.org/wiki?curid=890347", "title": "Gabrielle Woods", "text": "Gabrielle Woods\n\nGabrielle Woods (* 7. prosinec 1911, USA – 23. září 2006, USA) byla americká herečka.\n\nGabrielle Woods byla příležitostnou filmovou herečkou, která se s první filmovou rolí setkala až ve svých 89 letech. Menší roli získala ve filmu \"\", kde se objevila po boku Kirsten Dunst.\n\nO rok později se objevila ve snímku \"Bug Off!\", natočeném podle populární knižní dětské předlohy.\n\nZemřela v roce 2006 ve věku 94 let.\n\n\n"}
{"id": "890348", "url": "https://cs.wikipedia.org/wiki?curid=890348", "title": "Decca Records", "text": "Decca Records\n\nDecca Records je britské hudební vydavatelství založené v roce 1929 Edwardem Lewisem. Jeho vlastníkem je společnost Universal Music Group. Mezi umělce, kteří u tohoto vydavatelství vydávali své nahrávky, patří Thin Lizzy, The Rolling Stones, Annie Lennox, The Who, Billie Holiday a mnoho dalších.\n"}
{"id": "890349", "url": "https://cs.wikipedia.org/wiki?curid=890349", "title": "Fernando De Napoli", "text": "Fernando De Napoli\n\nFernando De Napoli (* 15. března 1964, Chiusano di San Domenico, Itálie) je bývalý italský fotbalista.\n\n\n"}
{"id": "890350", "url": "https://cs.wikipedia.org/wiki?curid=890350", "title": "Pohár federace 1965", "text": "Pohár federace 1965\n\nPohár federace 1965 byl 3. ročník týmové tenisové soutěže žen v Poháru federace, od roku 1995 konané pod názvem Fed Cup. Soutěž se odehrála mezi 15. až 18. lednem 1965 na otevřených travnatých dvorcích. Dějištěm se stal oddíl Kooyong Lawn Tennis Club v australském Melbourne.\n\nTurnaje se zúčastnilo jedenáct zemí. Druhé vítězství si připsal australský tým, který ve finále potřetí v řadě nastoupil proti družstvu Spojených států amerických. Výhru Australankám zajistily dvěma body z dvouher Lesley Turnerová a Margaret Smithová, když porazily Billie Jean Moffittovou a Carole Caldwellou Graebnerou.\n\nTurnaj zahrnoval hlavní soutěž hranou vyřazovacím systémem, z níž vzešel celkový vítěz Poháru federace.\n\n<br>\n"}
{"id": "890352", "url": "https://cs.wikipedia.org/wiki?curid=890352", "title": "The Fiery Furnaces", "text": "The Fiery Furnaces\n\nThe Fiery Furnaces je americká rocková skupina, založená v roce 2000 v New Yorku. Jejími hlavními členy jsou sourozenci Matthew Friedberger a Eleanor Friedberger. Doprovází je Jason Loewenstein a Bob D'Amico. V roce 2002 skupina podepsala smlouvu s vydavatelstvím Rough Trade a vydala první album \"Gallowsbird's Bark\". Do roku 2009 jich vydala dalších sedm.\n\n\n"}
{"id": "890354", "url": "https://cs.wikipedia.org/wiki?curid=890354", "title": "Farní sbor Českobratrské církve evangelické v Přešticích", "text": "Farní sbor Českobratrské církve evangelické v Přešticích\n\nFarní sbor Českobratrské církve evangelické v Přešticích je součástí Západočeského seniorátu. Počet členů je cca 82. Sbor vznikl v roce 1923 na popud faráře Obenezera Ottera. Od roku 1948 sbor spravoval dvě budovy — evangelický kostel a sborový dům. Evangelický kostel — Chrám Mistra Jana Husa byla přestavěná židovská synagoga zakoupená také roku 1948. Roku 1974 byly kostel i sborový dům zbořeny z důvodů výstavby panelových domů v centru Přeštic. Sbor zakoupil rodinný dům čp. 557 v Nejedlého sadech (dnešní Rebcova ulice), kde sídlí dodnes.\n\nNa půdě sboru působí také mateřské centrum a denní stacionář Kristián, určený pro osoby se zdravotním postižením a seniory.\n\n\nV různých údobích historie sboru byl sbor administrován z Merklína nebo tvořil sousboří.\n\n\n"}
{"id": "890356", "url": "https://cs.wikipedia.org/wiki?curid=890356", "title": "Vebjørn Rodal", "text": "Vebjørn Rodal\n\nVebjørn Rodal (* 16. září 1972 Rennebu) je norský atlet, běžec na střední tratě, olympijský vítěz v běhu na 800 metrů z roku 1996.\n\nJako dvacetiletý startoval na olympiádě v Barceloně, kde v běhu na 800 metrů postoupil do semifinále. První medaili na mezinárodních soutěžích vybojoval v roce 1994, kdy na evropském šampionátu v Helsinkách vybojoval ve stejné disciplíně stříbrnou medaili. Na mistrovství světa v roce 1995 doběhl ve finále běhu na 800 metrů na třetím místě.\n\nŽivotního úspěchu dosáhl na olympiádě v Atlantě v roce 1996. Zvítězil v běhu na 800 metrů v osobním rekordu 1:42,58, který znamenal zároveň olympijský rekord. V následujícím roce na světovém šampionátu skončil ve finále osmistovky pátý. Jeho poslední medailí na světové scéně se stal bronz ve finále na 800 metrů z halového mistrovství Evropy ve Valencii v roce 1998.\n\n"}
{"id": "890362", "url": "https://cs.wikipedia.org/wiki?curid=890362", "title": "Kraj dvojí oblohy", "text": "Kraj dvojí oblohy\n\nKraj dvojí oblohy (1953) je dobrodružný román pro mládež českého spisovatele a cestovatele Ladislava Mikeše Pařízka. Pro námět svého románu využil autor poznatky ze svých četných cest po Africe.\n\nHlavním hrdinou knihy je černošský chlapec Fonséka, který žije v malé vesničce uprostřed pralesa v povodí řeky Ogooué (v románě jako Ogové) v Gabunu v odlehlém koutě Francouzské rovníkové Afriky. Autor nás seznamuje se životem lovců v pralese, s náboženskými zvyky černochů ovládaných čaroději i s těžkým osudem domorodých dělníků. Samotný Fonséka je také statečný a nebojácný, od svých vrstevníků se však odlišuje touhou po vzdělání. Když pozná prostředí nemocnice v Lambaréné, kam se po řece vydal hledat pomoc pro svou umírající matku, zatouží po tom, aby mohl v této nemocnici pracovat. Po mnohých dobrodružných loveckých zážitcích, kdy jej například starší přítel naučí, jak přemoci pardála-zabijáka, jenž okusil lidské maso, zachrání Fonséka život bílému lovci, který jej naučí číst a psát. Fonséka pak odchází pracovat do nemocnice jako pomocník bílého lékaře, protože chce pomáhat svému lidu.\n"}
{"id": "890364", "url": "https://cs.wikipedia.org/wiki?curid=890364", "title": "Arnošt Vašíček", "text": "Arnošt Vašíček\n\nArnošt Vašíček (* 27. srpna 1953 Ostrava) je český spisovatel, záhadolog a scenárista.\n\nVystudoval Fakultu žurnalistiky Univerzity Karlovy v Praze, obor Filmová a televizní žurnalistika. Jeho hlavním zájmem jsou záhady, avšak zabýval se i námořním jachtingem a zúčastnil se tří námořních expedicí. Během svých cest za záhadami navštívil mnoho zemí, kde hledá mimo jiné i důkazy o mimozemských civilizacích na Zemi.\n\nStuduje i dosud nezaniklé primitivních kmeny v různých koutech Země, které žijí prakticky na úrovni doby kamenné, například Veddy na Srí Lance, Dajáky na Borneu, Dani na Irian Jaya, Mentawaje na ostrově Siberut, Dogony v Mali, kmen Kubu na Sumatře nebo Antanosy na Madagaskaru.\n\nSvou tvorbu soustředí spisovatel také na Česko, kde se odehrává děj několika jeho knih (např. Strážce duší). Sám se také snaží rozluštit Ďáblovu bibli ve svém díle s názvem Tajemství Ďáblovy bible.\n\nPro Českou televizi napsal dva známé seriály s názvem Planeta Záhad a Setkání s tajemnem. Dílo Strážce duší, které bylo původní knižní dílo, bylo také adaptováno do podoby televizního seriálu.\n\nArnošt Vašíček byl kritizován za svou knihu \"Tajemství Ďáblovy bible\" na stránkách Českého klubu skeptiků Sisyfos. Autor článku Libor Gottfried, archivář a historik, se například pozastavuje nad tím, jak Vašíček dospěl k tomu, že v Ďáblově bibli (zvané i jako Codex gigas) je satan znázorňován neobvykle.\n\nArnošt Vašíček na tuto kritiku reagoval: „Největší rukopisnou knihu na světě Kodex gigas skutečně obklopuje celá řada nejasností. Obraz ďábla, který dal knize jméno, se naprosto vymyká podobě Satana, jak byl ztvárňován v l. polovině 13 století, kdy rukopis vznikl, a dokonce odporuje „oficiálnímu popisu“ uvedenému v bule papeže Řehoře IX. Pekelník z Kodexu gigas sedí na bobku, je oděný do bederní roušky a na hlavě má turban.  Jeho barva je stejná jako u bederní roušky, takže rozhodně nelze tuto pokrývku hlavy považovat za vlasy, jak se nám L.Gottfried snaží podsunout. Neobvyklých prvků, typických spíš pro vzdálené východní země než Českou kotlinu, si již v 19. století povšimnul badatel J. Pečírka. Podle jeho názoru může jít o vyobrazení  hinduistického boha tance\". Libor Gottfried se také podivoval Vašíčkovu názoru, že jediná, na prvý pohled prázdná schránka, je možná pokryta neviditelným inkoustem.:„Ve středověku, například v 13. století, neměli ještě potrhli blázni, kteří by snad zapisovali nějaké magické formule, potřebu psát neviditelným inkoustem. Vždyť kdo kromě nich, tj. mnichů v klášteře, vlastně tehdy uměl číst, a kdo se k takové knize někdy v životě dostal? Představa o neviditelných inkoustech ve středověku je naivní a hloupá.“\n\nDále Arnošt Vašíček odpověděl: „Byl tedy hlupákem i Plinius, žijící v 1.století, když ve svém známém díle Naturalis historia píše, že rostlinné mléko (z rostliny tithymallus)  lze využít jako neviditelný inkoust? Byl stejným pitomcem i básník Ovidius, který uvádí podobnou zmínku v Umění lásky? A co řecký vědec Filio byzantský? Spletl se ve své úvaze o inkoustu, vyrobeném z duběnek? Arabští chemici byli už po roce 1000 přeborníky v tomto oboru.  Ve středověku neviditelné inkousty využívali evropští písaři tajných diplomatických zpráv. Porta jim věnoval celou knihu svého díla Magia Naturalis. A ostatně i Umberto Eco nechává své středověké mnichy psát citronovou šťávou.“\n\nArnošt Vašíček je autorem desítek knih, z nichž některé se stalo předlohou k televizním seriálům.\n\n\n"}
{"id": "890366", "url": "https://cs.wikipedia.org/wiki?curid=890366", "title": "Ivo Krobot", "text": "Ivo Krobot\n\nIvo Krobot (* 28. října 1948 v Hrabišíně u Šumperka) je český dramatik, divadelní scenárista, režisér a pedagog.\n\nSvoji divadelní kariéru začal jako kulisák v oblastním divadle v Šumperku. Divadelní režii vystudoval na brněnské JAMU, kterou absolvoval v roce 1977. V letech 1978 až 1979 působil ve studiu Dílna 24 (Divadlo ve stanu), od roku 1979 až do roku 1993 byl režisérem v pražském Činoherním klubu. V letech 1994 až 1996 působil v pražském Divadle pod Palmovkou. Spolupracoval i s divadly Husa na provázku, s pražským Národním divadlem, s divadlem U stolu a Divadlem v Mladé Boleslavi. V letech 2005 až 2007 pracoval jako umělecký šéf v Klicperově divadle v Hradci Králové. V Jihočeském divadle v Českých Budějovicích působil od roku 2003 jako umělecký šéf činohry.\n\n\n\n"}
{"id": "890367", "url": "https://cs.wikipedia.org/wiki?curid=890367", "title": "Vol. 3... Life and Times of S. Carter", "text": "Vol. 3... Life and Times of S. Carter\n\nVol. 3… Life and Times of S. Carter je čtvrté studiové album amerického rappera Jay-Z. Album bylo nahráno u vydavatelství Roc-A-Fella Records a Def Jam Recordings, a vydáno 28. prosince 1999.\n\nJay-Z se zvukem alba vrátil ke svému debutu Reasonable Doubt (1996).\n\nNa albu se podíleli hudební producenti Swizz Beatz, Timbaland, DJ Premier, Rockwilder, DJ Clue, Irv Gotti nebo Lil Rob.\n\nHostujícími umělci byli: Beanie Sigel, Amil, Mariah Carey, Juvenile, UGK, Memphis Bleek a Dr. Dre.\n\nZ alba bylo vydáno pět singlů, čtyři z nich se umístily v žebříčku Billboard Hot 100, a to \"Jigga My Nigga\" (28. příčka), \"Girl's Best Friend\" (52.), \"Do It Again (Put Ya Hands Up)\" (65.) a \"Big Pimpin\" (18.).\n\nAlbum debutovalo na první příčce amerického žebříčku Billboard 200, jako již jeho třetí. O první týden prodeje v USA se prodalo 462 000 kusů. Do dvou měsíců bylo album v USA 2x platinové a v roce 2001 obdrželo třetí platinovou certifikaci za více jak tři miliony kusů prodaných v USA.\n"}
{"id": "890368", "url": "https://cs.wikipedia.org/wiki?curid=890368", "title": "Mistrovství Evropy v judu 2000", "text": "Mistrovství Evropy v judu 2000\n\nMistrovství Evropy se konalo v Hale Orbit ve Vratislavi, Polsko, ve dnech 18.-21. května 2000\n\nVyřazovací kola\n\nFinálová kola\n\n"}
{"id": "890369", "url": "https://cs.wikipedia.org/wiki?curid=890369", "title": "Werner Egk", "text": "Werner Egk\n\nWerner Egk (17. května 1901 Auchsesheim – 10. července 1983 Inning am Ammersee), vlastním jménem Werner Joseph Mayer, byl německý skladatel, dirigent a pedagog. Jako autor se prosadil především operami a balety, jejichž náměty obměňují staleté evropské syžety a také hudebně navazují na tradiční formy. Ohlasy publika mu zajistila barvitá instrumentace, vitální projev, v němž se lyrika pojí s důraznou rytmickou složkou, a vztah k lidové tradici.\n\nEgk se narodil do rodiny venkovského učitele jako mnohostranně nadaný syn. Absolvoval gymnázium v Augsburgu a nastoupil na obecní konzervatoř. V roce 1921 se přestěhoval do Mnichova, kde pracoval jako divadelní skladatel. Zde také potkal houslistku Elizabeth Karl, podle které si vytvořil i životní pseudonym, Elizabeth, geborne Karl – EGK. O tři roky později se narodil jeho jediný syn, Titus.\n\nRoku 1929, po ročním pobytu v Berlíně, začal v Mnichově pracovat pro místní rozhlasovou stanici. Egkova kariéra nejvíce stoupala po premiéře rádiové opery Columbus (1933).\n\nS nástupem nacistické moci se jeho hudební život zkomplikoval. V roce 1935 měla ve Frankfurtu nad Mohanem premiéru jeho první divadelní opera Kouzelné housle, která se od jeho rádiové opery Columbus výrazně lišila. 1938 uvedl premiéru opery Peer Gynt, již viděl i ministr propagandy Joseph Goebbels. Byl z ní nadšený, a proto byl umělec požádán o tvorbu oper na nacistická témata, jež nikdy nesložil.\n\nEgkova hlavní kariéra začala po II. světové válce, kdy byl převážně skladatelem a dirigentem. V letech 1950–53 se stal mimo jiné profesorem kompozice na vysoké hudební škole v Západním Berlíně. Roku 1954 se stal prezidentem Svazu skladatelů NSR, kde se účinně zasazoval o práva hudebníků. V témže roce se stal dirigentem Bavorské státní opery. Jeho pozdější léta byla ve znamení premiér na významných evropských festivalech a pozdních prací, které byly výhradně instrumentální. V roce 1974 zkomponoval Divertissement pro deset dechových nástrojů a pět kusů pro dechový kvintet.\n\n\"„Učil jsem se vždy a všude, kde jsem mohl, studoval jsem však jen u mála učitelů a mezi nimi nebyl žádný slavný mistr. Z hlediska hudebního jsem tedy bez rodiny … můj hudební původ nelze konkrétně doložit.“\"\n\n\n"}
{"id": "890370", "url": "https://cs.wikipedia.org/wiki?curid=890370", "title": "Pohár federace 1966", "text": "Pohár federace 1966\n\nPohár federace 1966 byl 4. ročník týmové tenisové soutěže žen v Poháru federace, od roku 1995 konané pod názvem Fed Cup. Soutěž se odehrála mezi 10. až 16. květnem 1966 na otevřených antukových dvorcích. Turnaj proběhl podruhé na evropském kontinentu, když se dějištěm stal oddíl Turin Press Sporting Club v italském Turínu.\n\nTurnaje se zúčastnilo dvacet jedna zemí. Druhé vítězství si připsalo družstvo Spojených států amerických, které ve finále zdolalo hráčky Západního Německa. Poprvé se tak do závěrečného boje o titul neprobojovaly Australanky. Výhru Američankám zajistily dvěma body z dvouher Billie Jean Kingová a Julie Heldmanová, když porazily Helgu Niessenovou a Eddu Budingovou. Kingová pak spolu Carole Graebnerovou vyhrály také čtyřhru.\n\nTurnaj zahrnoval hlavní soutěž hranou vyřazovacím systémem, z níž vzešel celkový vítěz Poháru federace.\n\n<br>\n"}
{"id": "890371", "url": "https://cs.wikipedia.org/wiki?curid=890371", "title": "HC 46 Bardejov", "text": "HC 46 Bardejov\n\nHC 46 Bardejov je slovenský hokejový klub založený roku 1946.\n\nKlub byl založen v roce 1943 pod názvem Sokol Bardejov. Během období 1983-1993 hrál třetí československou hokejovou ligu. Po rozpadu Československa byl klub přiřazen do 2. slovenské ligy, ve které hráli ve skupině východ. V sezóně 2006/07 se stali přeborníkem skupiny východ i nádstavbové části, po vyhrané baráži si zajistili účast v baráži o 1. ligu. V baráži se utkali s klubem ŠK Matterhorn Púchov nad kterým vyhráli 5:2 a 5:1, tím si zajistili účast v 1. lize. První sezónu jako nováček v lize obsadil 11. místo. Klub plní funkci B-týmu extraligového klubu HC Košice. Sezónu 2011/12 vyhráli základní část a play-off, jelikož byl B-tým HC Košic, nemohl se zúčastnit baráže o nejvyšší soutěž. Následující ročník zopakovali úspěch v lize a tentokrát si zahrají část baráže o extraligovou příslušnost s klubem MHC Martin.\n\n\n"}
{"id": "890372", "url": "https://cs.wikipedia.org/wiki?curid=890372", "title": "Jacques Ellul", "text": "Jacques Ellul\n\nJacques Ellul [\"žak elyl\"] (6. ledna 1912, Bordeaux – 19. května 1994, Pessac u Bordeaux) byl francouzský sociolog, historik, filozof, spisovatel, právní teoretik a protestantský teolog, který sám sebe řadil ke křesťanskému anarchismu.\n\nByl profesorem na univerzitě v Bordeaux. Silně ho ovlivnilo dílo Sorena Kierkegaarda a Karla Bartha, ovšem i Karla Marxe, jehož dílo vykládal z křesťanských pozic. Už od 30. let 20. století ovšem patřil k ostrým kritikům sovětského komunismu. K jeho velkým tématům patřil technologický pokrok (zejména slavná kniha \"La Technique ou l'enjeu du siècle\" z roku 1954), propaganda a vztah křesťanství a politiky. Byl přesvědčen, že moderní technologie ubíjejí humanitu. Je mu připisováno autorství hesla „mysli globálně, jednej lokálně“, které si osvojilo zejména protiglobalizační hnutí. Za druhé světové války bojoval v hnutí odporu a zachránil přitom také mnoho Židů, proto roku 2001 získal ocenění Spravedlivý mezi národy od organizace Jad Vašem. Sám silně podporoval stát Izrael.\n\n\n"}
{"id": "890373", "url": "https://cs.wikipedia.org/wiki?curid=890373", "title": "Řeka kouzelníků", "text": "Řeka kouzelníků\n\nŘeka kouzelníků (1956) je dobrodružný román pro mládež českého spisovatele a cestovatele Ladislava Mikeše Pařízka. Pro námět svého románu využil autor poznatky ze svých četných cest po Africe.\n\nRomán se odehrává Belgickém Kongu, v tajemném kraji kolem soutoku řek Mbomu, Bili a Uele, tam kde vzniká řeka Ubangi. Hlavní dějovou zápletku tvoří pronásledování dvou bělochů, belgického obchodníka Van Berga a francouzského učitele Jana Mortiera, koloniálními belgickými úřady. Zvláště Jan Mortier byl pro úředníky obzvláště nebezpečným, protože chodil po domorodých vesnicích a burcoval lid a byl proto propuštěn ze státních služeb. Oba běloši jsou ukrýváni pokrokovým černošským obyvatelstvem, které se vymaňuje z pout místních kouzelníků, kteří jej po dlouhá léta zastrašovali a udržovali tak v poslušnosti.\n\n"}
{"id": "890374", "url": "https://cs.wikipedia.org/wiki?curid=890374", "title": "Římskokatolická farnost Boskovice", "text": "Římskokatolická farnost Boskovice\n\nŘímskokatolická farnost Boskovice je územní společenství římských katolíků s farním kostelem svatého Jakuba v děkanátu Boskovice. Do farnosti patří kromě Boskovic ještě Lhota Rapotina a Vratíkov.\nVůbec první historická zpráva o Boskovicích pochází z roku 1222. První písemná zmínka o farním kostele pochází z roku 1346. Původní kostel měl tři věže, avšak po několika požárech a úpravách (zejména kolem roku 1500), změnil svůj vzhled. Do roku 1786 se v okolí kostela nacházel hřbitov. Kostelní věž, která v dnešní době měří 41 metrů, dosahovala před velkými požáry a úpravami 60 metrů.\nFarářem je od 1. srpna 2003 R. D. Miroslav Šudoma. Spolu s ním ve farnosti od 29. června 2014 působil farní vikář R. D. Mgr. Michal Seknička. K červenci 2017 je zde farním vikářem R. D. Sylwester Jurczak. \n\nVe farnosti slavil primici:\n\nJednou měsíčně vychází společný zpravodaj pro farnosti Boskovice a Svitávka. Výuka náboženství probíhá na faře v Boskovicích. Každou neděli dopoledne je na faře otevřená farní knihovna. Každé druhé úterý v měsíci (vždy od 20.00) bývá na faře setkání těch, kteří se chtějí nějak vzdělávat v otázkách víry. Na 8. ledna připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 10. prosince.\n\nKaždoročně se koná tříkrálová sbírka. V roce 2017 dosáhl výtěžek sbírky v Boskovicích 65 749 korun.\n\nDne 24. června 2017 přijal jáhenské svěcení kandidát stálého diakonátu Ing. Martin Klusáček, pocházející z boskovické farnosti.\n"}
{"id": "890376", "url": "https://cs.wikipedia.org/wiki?curid=890376", "title": "Rudolf Ferdinand Kinský", "text": "Rudolf Ferdinand Kinský\n\nRudolf Ferdinand Kinský (* 2. prosince 1859, Heřmanův Městec – 13. března 1930, Lysá nad Labem) byl druhorozený syn Ferdinanda Bonaventury a jeho manželky Marie Josefy z Lichtenštejna. Narodil se v Heřmanově Městci, který od roku 1828 vlastnila choceňská větev rodu Kinských.\n\nJeho otcem byl Ferdinand Bonaventura, 7. kníže Kinský. Rudolf Ferdinand byl jeho čtvrtým dítětem a druhým synem. Starší bratr Karel Kinský (1858–1919) se stal VIII. knížetem Kinským ze Vchynic a Tetova a Rudolf Ferdinand pak IX. knížetem Kinským z Vchynic a Tetova.\n\nVojenskou službu absolvoval u I. pluku Císařských dragounů. Až do začátku první světové války byl poručíkem v záloze. Poté, co do Lysé nad Labem přišla I. švardona Císařských dragounů, byl povýšen na nadporučíka.\n\n20. září 1881 se Rudolf Ferdinand oženil v Chocni s Marii hraběnkou Wilczekovou (* 24. prosince 1858), s níž měl 6 dcer.\n\nPo svém otci zdědil panství Rosice, Choceň a Freistadt. V roce 1905 koupil za 4 miliony korun panství Lysá nad Labem od vdovy po baronu Leitenbergerovi. Zámek nechal opravit a vybavit jej starožitným nábytkem. Zahájil i opravy zámku Bon Repos, které však přerušila světová válka. \n\nPo vyhlášení československé republiky přišel Rudolf Ferdinand Kinský nejen o šlechtický titul, ale z důvodu nucené pozemkové reformy i o část pozemků. Zámek tak ztratil ekonomickou soběstačnost. Ferdinand Kinský koupil i panství Benátky nad Jizerou. Většinu zámeckého vybavení však prodal v dražbě, vybrané sochy odvezl do Lysé nad Labem a některé do Nového Města nad Metují. V roce 1920 prodal Ferdinand Kinský zadlužený chátrající zámek i park v Benátkách nad Jizerou městu.\n\nPo otci mezi jeho záliby patřila jízda na koni a chov lipicánských koní. Účastnil se řady dostihových závodů, většinou v Anglii. Na zámku v Lysé nad Labem choval 23 koní a v hřebčíně na Karlově až 65 koní. Byl také horlivým hasičem.\n\nRudolf Ferdinand Kinský zemřel 13. března 1930 v Lysé nad Labem. Po jeho smrti se většina jeho rodiny odstěhovala do rakouského zámku Kremsegg v Kremsmünsteru, zakoupeném v roce 1929. Ze zámku v Lysé nad Labem byl převezen na 40 vagónech veškerý mobiliář a zámek byl následně v roce 1938 odprodán státu - Ministerstvu sociální péče. V Lysé nad Labem zůstala pouze dcera Gabriela provdaná za Ericha Thurn-Taxise, která se po prodeji zámku státu přestěhovala do zahradního domku, který jako jediný z panství nebyl prodán. Knížecí titul přešel skrze jeho mladšího bratra Ferdinanda Vincenca (1866–1916) na Oldřicha Ferdinanda, X. knížete Kinského z Vchynic a Tetova (1893–1938) a následně v roce 1938 na Františka Oldřicha, XI. knížete Kinského z Vchynic a Tetova (1936–2009) a jeho potomky.\n"}
{"id": "890377", "url": "https://cs.wikipedia.org/wiki?curid=890377", "title": "Sovětský svaz na Letních olympijských hrách 1972", "text": "Sovětský svaz na Letních olympijských hrách 1972\n\nSovětský svaz na Letních olympijských hrách 1972 reprezentovala výprava 371 sportovců, z toho 298 mužů a 73 žen v 22 sportech.\n\n"}
{"id": "890379", "url": "https://cs.wikipedia.org/wiki?curid=890379", "title": "Monvalle", "text": "Monvalle\n\nMonvalle je italská obec v provincii Varese v oblasti Lombardie. Území obce leží na břehu jezera Lago Maggiore.\n\nK 31. prosinci 2011 zde žilo 1 976 obyvatel.\n\nBelgirate (VB), Besozzo, Leggiuno\n"}
{"id": "890380", "url": "https://cs.wikipedia.org/wiki?curid=890380", "title": "Vlaštovčí jeskyně", "text": "Vlaštovčí jeskyně\n\nVlaštovčí jeskyně ( ) je otevřená jeskynní propast u městečka Aquismón v mexickém státě San Luis Potosí. Je oblíbenou turistickou destinací, která láká především možnostmi pozorování ptáků a adrenalinovými sporty.\n\n"}
{"id": "890382", "url": "https://cs.wikipedia.org/wiki?curid=890382", "title": "The Jesus Lizard", "text": "The Jesus Lizard\n\nThe Jesus Lizard je americká alternativní rocková skupina, založená v roce 1987 v Chicagu v Illinois. Původními členy skupiny byli David Yow (zpěv), Duane Denison (kytara) a David Wm. Sims (baskytara). V roce 1989 se ke skupině přidal ještě bubeník Mac McNeilly, který odešel roku 1996 a nahradil jej Jim Kimball. Ten ve skupině hrál pouze do roku 1998, kdy jej nahradil Brendan Murphy. V roce 1999 se skupina rozpadla. V letech 2008−2010 byla obnovena v sestavě Yow, Denison, Sims a McNeilly. Totožná sestava byla obnovena roku 2017.\n\nZa dobu své existence skupina vydala celkem šest studiových alb a tři EP. Na několika albech skupina spolupracovala s producentem Stevem Albini, mimo to také s Andym Gillem a Johnem Calem. Poslední jmenovaný produkoval skladbu „Needles for Teeth“ z eponymního EP z roku 1998; v roce 2012 tato skladba vyšla na kompilaci \"\" složené z nahrávek různých interpretů, které Cale produkoval. V roce 1993 skupina vydala společný singl se skupinou Nirvana nazvaný „Puss/Oh, the Guilt“.\n\n"}
{"id": "890384", "url": "https://cs.wikipedia.org/wiki?curid=890384", "title": "Sedmerovec", "text": "Sedmerovec\n\nSedmerovec ( ) je obec na Slovensku, v okrese Ilava v Trenčínském kraji. Žije zde  obyvatel. První písemná zmínka o obci pochází z roku 1229.\n\nV obci se nachází římskokatolický kostel Božského srdce Ježíšova a v místní části Pominovec je strobylý románský kostelík Stětí svatého Jana Křtitele z 12. století.\n\n"}
{"id": "890385", "url": "https://cs.wikipedia.org/wiki?curid=890385", "title": "Crocus Hill", "text": "Crocus Hill\n\nCrocus Hill (65 m n. m.) je kopec na ostrově Anguilla v Závětrných ostrovech v Malých Antilách v západním Karibiku. Jedná se o nejvyšší bod ostrova i celého britského zámořského území Anguilla.\n\n"}
{"id": "890386", "url": "https://cs.wikipedia.org/wiki?curid=890386", "title": "Římskokatolická farnost Cetkovice", "text": "Římskokatolická farnost Cetkovice\n\nŘímskokatolická farnost Cetkovice je územní společenství římských katolíků s farním kostelem svatého Filipa a Jakuba v děkanátu Boskovice. Do farnosti patří kromě Cetkovic ještě Světlá a Uhřice.\nCetkovický kostel sv. Filipa a Jakuba byl postaven v letech 1699 až 1700. Vystavěn byl pravděpodobně na místě, kde dříve stával dřevěný kostel. Od vybudování tohoto kostela zde nadále působili administrátoři dosazovaní sem premonstrátským klášterem v Olomouci. Nevýhodou však bylo, že se téměř každého roku měnili. Po zrušení kláštera vykonávali duchovní správu ve farnosti diecézní kněží.\n\nSoučasným farářem je od 1. srpna 2009 R. D. Jan Hodovský.\n\nRodákem z farnosti, konkrétně ze Světlé, byl významný český kněz a církevní historik Alois Krchňák, z Cetkovic pak pocházeli Josef Koutný a Alois Ambroz.\n\nNa 7. února připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 11. prosince. V roce 2014 se farnost zapojila do projektu Noc kostelů.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky v Cetkovicích 26 652 korun. Při sbírce v roce 2019 se vybralo 28 550 korun..\n\nPremiérový farní ples uspořádala cetkovická farnost v únoru 2019. \n\nDne 24. března 2019 ve farnosti uděloval svátost biřmování biskup Pavel Konzbul.\n\n"}
{"id": "890392", "url": "https://cs.wikipedia.org/wiki?curid=890392", "title": "Pribislavec", "text": "Pribislavec\n\nPribislavec je vesnice a opčina v Chorvatsku v Mezimuřské župě. V roce 2001 měla 2 929 obyvatel. Opčinu tvoří jediné sídlo - Pribislavec.\n"}
{"id": "890393", "url": "https://cs.wikipedia.org/wiki?curid=890393", "title": "Vanguardia Popular Socialista", "text": "Vanguardia Popular Socialista\n\nVanguardia Popular Socialista (VPS, lidový socialistický předvoj) byla chilská politická strana vytvořená v roce 1938. Byla to přímá nástupkyně Národněsocialistického hnutí Chile (MNS), které zaniklo v důsledků neúspěšného fašistického převratu v roce 1938 a jeho represí. Jeho členy byli Jorge González ven Marées a Miguel Serrano, zatímco bývalý člen MNS Carlos Keller se odmítl připojit. VPS získala 2,5 % v parlamentních volbách v roce 1941 se ziskem dvou poslaneckých mandátů\n\nVPS byla rozpuštěna v roce 1942, většina jejich členů se připojila k \"Unión Nacionalista de Chile\" Juana Gomez Millasa.\n"}
{"id": "890395", "url": "https://cs.wikipedia.org/wiki?curid=890395", "title": "Vince Bell", "text": "Vince Bell\n\nVince Bell (* 16. září 1951 Dallas, Texas, USA) je americký písničkář. Svou kariéru zahájil v sedmdesátých letech hraním po barech. V roce 1982 utrpěl těžkou autonehodu, ze které se zotavoval několik let. Své první album nazvané \"Phoenix\" vydal v roce 1994, produkoval jej Bob Neuwirth a hráli na něm například John Cale, Lyle Lovett nebo Geoff Muldaur. Následovala další dvě alba: \"Texas Plates\" v roce 1997 a \"Recado\" o deset let později. V roce 2001 vydal koncertní album \"Live in Texas\". Další studiové album, nazvané \"Ojo\", vydal až v dubnu roku 2018. Opět jej produkoval Bob Neuwirth, dále pak David Soldier a Patrick Derivaz.\n"}
{"id": "890397", "url": "https://cs.wikipedia.org/wiki?curid=890397", "title": "Moon River", "text": "Moon River\n\nMoon River je původně filmová píseň, jejíž nápěv také tvoří ústřední hudební motiv v americkém filmu \"Snídaně u Tiffanyho\" z roku 1961. Píseň složil proslulý hudební skladatel Henry Mancini a otextoval ji Johnny Mercer pro Audrey Hepburnovou, která ve filmu hrála hlavní roli. Píseň získala Oscara za nejlepší filmovou píseň, skladatel Henry Mancini pak v roce 1962 za tuto hudbu obdržel i cenu Grammy za nejlepší desku roku a Johnny Mercer obdržel tutéž cenu za píseň roku. Jde o jednoduchý nápěv v tónině C-dur, který byl úmyslně zkomponován tak, aby plně vyhověl omezenému hlasovému rozsahu Audrey Hepburnové, která tuto píseň zhruba v jedné třetině snímku sama osobně zpívá pouze s kytarou sedíc v okně svého bytu vedoucího na požární schodiště domu. \n\nPíseň byla později nahrána a intepretována mnoha dalšími herci a zpěváky, jako vůbec první ji nahrál Andy Williams, který ji i osobně zpíval v roce 1962 během slavnostního předávání Oscarů za rok 1961 a používal ji zpočátku i ve svém vlastním televizním pořadu.\n\nPíseň je tančena v 3/4 taktu jako Waltz.\n\nČeskou verzi otextovanou Jiřinou Fikejzovou pod názvem \"Měsíční řeka\" nazpívala v roce 1963 Judita Čeřovská, Karel Vlach se svým orchestrem\n\nDalší stejnojmennou verzi nazpíval v lednu 1964 Karel Gott; autorem českého textu je Karel Jelínek. Taneční orchestr Československého rozhlasu řídil Josef Vobruba.\n\n\n"}
{"id": "890398", "url": "https://cs.wikipedia.org/wiki?curid=890398", "title": "Emil Wald", "text": "Emil Wald\n\nIng. Dr.Tech Emil Wald (12. dubna 1885, Kladno, Rakousko-Uhersko – 19. dubna 1955, Brno, Československo) byl pracovník Západomoravských elektráren. Věnoval se problematice námraz na elektrických vodičích.\n\nNarodil se 12. dubna 1885 v rodině chemika kladenských železáren prof. Františka Walda jako druhý syn. Ve dvacátých letech 20. století působil ve Škodových závodech v Plzni. Od 1. dubna 1924 pracoval jako vedoucí provozního oddělení ve společnosti Západomoravské elektrárny. Díky technickým znalostem byl od roku 1927 jmenován místoředitelem a od roku 1938 působil jako ředitel sekce. 5. dubna 1935 byl na ČVUT promován doktorem technických věd. Spolupracoval s ing. B. Hrdličkou ze zeměpisného ústavu Masarykovy univerzity na výzkumu námrazy na elektrických vodičích a odvodil, že váha roste se čtvercem času. Stanovil váhu námrazků podle síly vodiče a místa, kde se vedení nachází. Pro ověřování poznatků bylo postaveno několik měřících stanic v Novém Městě na Moravě, v Rapoticích a v Předíně. Na základě těchto poznatků byly sestaveny mapy a vypracovány směrnice pro stavbu elektrických vedení v námrazových oblastech v Československé republice. Poznatky jsou platné i v současné době.\n\nV dubnu 1906 byl odveden a vojenskou službu vykonával jako jednoroční dobrovolník od října 1906 od října 1907. Následně v hodnosti poručík převeden do zálohy. Po vypuknutí 1. světové války reaktivován a od 1. července 1915 zařazen jako správce provozní telegrafní služby u 7. armádního velitelství. 4. března 1918 byl odeslán do telegrafního důstojnického kurzu ve Lvově, následně od 15. března 1918 jako velitel polní radiové stanice čís. 11. V prosinci 1920 byl převeden v hodnosti nadporučík do zálohy (veden u čs. telegrafního praporu č. III) a 31. prosince 1936 propuštěn z branné moci.\n\nV listopadu 1912 si vzal za manželku Boženu Sládečkovou (nar. 1891), dceru zakladatele Sládečkova vlastivědného muzea. Narodily se mu dvě dcery Věra a Marie, Marie se provdala za moravského historika PhDr. Adolfa Turka. Jeho švagrem byl československý legionář Josef Šindelář. Je pohřben na Ústředním hřbitově v Brně.\n\n\n"}
{"id": "890401", "url": "https://cs.wikipedia.org/wiki?curid=890401", "title": "Cikánův soud", "text": "Cikánův soud\n\nCikánův soud (v anglickém originále ) je jednoaktová dětská opera neboli dramatická kantáta (jevištní uvedení není podmínkou) italsko-amerického skladatele Giana Carla Menottiho na vlastní libreto z roku 1978.\n\nDílo je napsáno pro jednu hlavní roli (cikánský chlapec – chlapecký soprán), tři vedlejší (soudcové) a dětský sbor s doprovodem bicích (nepovinné) a klavíru.\n\n\"Cikánův soud\" poprvé uvedlo hudební oddělení Juilliard School v Alice Tuddy Hall (součást Lincoln Center) v New Yorku dne 24. května 1978. Účinkoval Newark Boys Chorus, jehož členové se zhostili i sólových rolí, dirigoval Terrence Shook.\n\nDěj: Mladý cikán je souzen za krádeže a jiné zločiny třemi soudci, zatímco sbor dodává průvodní informace, podporu a komentář. Porotou je obecenstvo.\n"}
{"id": "890402", "url": "https://cs.wikipedia.org/wiki?curid=890402", "title": "Seznam lodí Romulanského impéria", "text": "Seznam lodí Romulanského impéria\n\nVe fiktivním vesmíru Star Treku používá Romulanské impérium několik tříd hvězdných lodí. Romulané byli původně Vulkánci, kteří nepřijali Surakovo učení logiky a potlačení emocí a raději odletěli z Vulkánu hledat jinou planetu. První hlasový kontakt s lidmi byl sice zaznamenán ještě před vznikem Federace, ale obrazový kontakt nebyl navázán ani během první války se Zemí. Vyznačují se vášnivostí, vychytralostí a až úzkostlivou potřebou tajit veškeré informace o sobě nebo svých lodích.\n\nCílem Romulanského impéria v této době byla územní expanze. Když senátor Valdore zpochybnil tuto politiku, byl propuštěn ze senátu, ačkoli se později připojil k armádě a v roce 2154 se stal admirálem. Již v roce 2152 proběhl první kontakt mezi Romulany a lidmi, když Enterprise (NX-01) narušila romulanské minové pole. Romulané pochopili, že se lidé snaží spolupracovat s do té doby válčícími rasami Andorianů, Vulkánců a Tellaritů. To by přineslo oslabení vlivu Impéria v oblasti a Senát následně přijal opatření, aby se tyto druhy obrátili proti sobě. V roce 2154 Romulané použili dálkově ovládanou sondu schopnou holograficky měnit vzhled k napadání Andorianů a Tellaritů, aby mezi nimi vyvolal válku. Enterprise tuto taktiku odhalila, což rozzuřilo Romulany, kteří slíbil lidstvu pomstu. V roce 2156 začíná válka mezi Romulusem a Zemí: obě strany používaly jaderné fúzní bomby, které byly v té době nejpokročilejšími dostupnými zbraněmi. Nicméně mnoho romulanských lodí nemělo zprovozněný warp pohon, což byla velká výhoda Spojené Země. Po Bitvě u Cheronu a vítězství Země byla vyjednána mírová smlouva, na jejímž základě vznikla Neutrální zóna mezi oběma mocnostmi. V roce 2161 vzniká Spojená federace planet, aby chránila tento mír.\n\nRomulanský Válečný pták z 22. století je lehký křižník používaný Romulanským hvězdným impériem. Má zelenou barvu a svůj název dostal podle \"ptačího\" vzhledu. Má velmi úzký čelní profil a skládá se z jediného primárního trupu, k němuž jsou po stranách připojeny držáky warpových gondol. Je vybaven disruptorovými bankami, maskovacím zařízením a impulsním i warpovým pohonem. O ničem dalším, včetně rozměrů, vnitřního vybavení nebo názvů jednotlivých plavidel nejsou informace.\n\nNávrhem designu třídy pro epizodu byl pověřen John Eaves, který vyšel ze vzhledu Válečného ptáka v seriálu Star Trek. Umělecké oddělení původně přidalo na spodní část trupu obrázek ptáka podle vzoru epizody Rovnováha hrůzy, ale později bylo požádáno, ať ji odstraní. Trup má zelenou barvu jako lodě Romulanů ve 24. století. Moderně vypadající gondoly warp pohonu jsou stejné, jaké v té době používaly klingonské lodě třídy Raptor, což by ukazovalo na technologickou výměnu mezi oběma rasami.\n\nDron je pokročilá experimentální útočná loď vycházející z romulanského Dravce. Byly vyrobeny minimálně dva prototypy. Má upravené ovládání tak, aby mohla být dálkově kontrolována operátorem z planety Romulus. Operátor musí mít výjimečné psychické vlastnosti, aby mohl plavidlo ovládat, takže Romulané k tomuto účelu využili Aenara Gareba. Loď je velmi malá (v porovnání s třídou NX), ale rychlá a mimořádně obratná. Vnitřek lodi zůstal stejný jako u výchozího Dravce, včetně konzolí k ovládání jednotlivých systémů. Dron je vybaven samoopravovacím systémem, multispektrálním emitorovým systémem a třífázovými phasery schopnými imitovat libovolné mimozemské zbraně. Spolu se subprostorovými vysílači na povrchu lodi může Dron vytvořit holografický obraz jakéhokoliv plavidla a přesvědčit tak oběť, že je někým jiným. Tímto způsobem Romulané zničili několik Andorijských a Tellaritských lodí. Oba prototypy byly zničeny navzájem při útoku na Enterprise (NX-01) poté, co je jejich operátor obrátil proti sobě.\n\nS pomocí maskovacího zařízení napadli Romulané v roce 2266 několik federačních základen a porušili tak mírovou smlouvu z roku 2160. Jako odpověď USS Enterprise NCC-1701 vystopovala a zničila romulanského Válečného ptáka, a poprvé také zjistila pravdu o romulanském původu. Pravděpodobně od roku 2267 uzavřeli Romulani pakt s Klingonskou říší: Klingoni získali maskovací zařízení, Romulané klingonské bitevní křižníky třídy D7 (podle scénáře epizody Případ Enterprise se měla objevit nová třída romulanských lodí, jenže nebyl k dispozici původní model a vyrobení nového by bylo příliš drahé, takže se producenti rozhodli použít model klingonské třídy D7). V roce 2272 vedl kapitán Kor klingonské jednotky k několika vítězstvím nad Romulany v odvetě za Bitvu o Klach D'Kel Brakt.\nRomulanský Válečný pták z 23. století je přímým následníkem svého předchůdce z 22. století. Tyto lodě byly ve velkém množství nasazeny k ochraně Neutrální zóny před silami Federace: obvykle jedna loď donutila nepřítele zpomalit z warpové rychlosti na impuls a zbývající jednotky letky ho svým množstvím přemohly. Po roce 2268 se s uzavřením Klingonsko-Romulanské aliance stávají páteřním plavidlem Impéria lodě třídy D7 a Váleční ptáci slouží pouze jako podpůrné jednotky. Rozvržení a rozměry lodi zůstaly stejné jako ve 22. století, pouze byla změněna barva na šedou a v zadní části primárního trupu přibyla vertikální \"ocasní ploutev\". Přestože by Válečný pták v souboji jeden na jednoho proti federační lodi třídy Constitution neobstál, měl několik pokročilých technologických vylepšení: maskovací zařízení, silná plazmová torpéda a schopnost převážet nukleární zbraně.\n\nZákladní model v délce 2,5 metru navrhl a vytvořil designér Wah Ming Chang, poté byl doplněn o grafické doplňky, plastové a kovové součásti, a vznikl tak studiový model. S ním vznikla jediná sekvence záběrů, které byly použity jak v epizodě Rovnováha hrůzy, tak Smrtící roky. Tento model byl krátce po natáčení ztracen, takže pro epizodu Případ Enterprise byl využit model klingonské třídy D7. Pro remasterování seriálu Star Trek v roce 2006 vznikl nový CGI model Válečného ptáka a při té příležitosti bylo do seriálu zařazeno několik nových pohledů na loď.\n\nJedná se o bitevní křižníky Klingonské imperiální flotily, které Romulané získali díky technologické výměně mezi oběma rasami v 70. letech 23. století. Od klingonských plavidel se liší pouze namalovanými ptačími vzory na primárním trupu.\n\nV roce 2311 došlo mezi Federací a Romulany k Tomedskému incidentu, který stál tisíce životů. Výsledkem byla smlouva, která potvrdila Neutrální zónu jako bezletové pásmo a Federaci zakázala vyvíjet maskovací zařízení. Čtyři romulanští Váleční ptáci napadli roku 2344 klingonskou základnu na planetě Narendra III. Na nouzové volání odpověděla USS Enterprise (NCC-1701-C), ale byla zničena a přeživší trosečníci odvezeni do romulanského teritoria. Zhruba ve stejné době napadly romulanské síly planetu Khitomer a zajaly nebo zabily všechny Klingony kromě dvou osob. Tyto události vedly k Romulansko-Klingonské válce okolo roku 2350.\n\nPo pěti desetiletích izolace od Federace se Romulané vrací na scénu v roce 2364 s novými typy lodí. Podle svých zvyklostí se nadále tajně snaží ovlivňovat Klingony a jejich jednotlivé frakce v Klingonské občanské válce (2367), nebo získat prototyp nové federační lodě USS Prometheus (2374). Na začátku Války s Dominionem se romulanská tajná služba Tal Shiar a cardassijský Obsidiánský řád pokusili preventivním úderem zničit planetu Tvůrců, jenže akce skončila fatálním neúspěchem. Romulané se stáhnou a na konci roku 2373 dokonce podepíší s Dominionem smlouvu o neútočení. Díky tajné akci posádky Stanice Deep Space Nine vždy lehce paranoidní Romulané uvěří, že proti nim Dominion chystá vojenskou akci a obratem mu vypoví válku po boku Federace a Klingonů. Následně se pak účastní všech akcí a bitev, včetně Bitvy o Cardassii Prime i první a druhé Bitvy o Chin'toku.\n\nRoku 2379 je romulanský Senát na krátce ovládnut Shinzonem a jeho remanskými spojenci, a lze tak poprvé spatřit remanského Scimitara.\n\nTěžké křižníky nazývané také třída B-Typ nebo Dravec jsou nejpokročilejšími plavidly Romulanského impéria a celého kvadrantu Alfa vůbec. Podle Star Trek: Deep Space Nine Technical Manualu jsou dlouhé 1 041, široké 772 a vysoké 285 metrů, váží zhruba 4 320 000 tun a pojmou 1 500 osob. Svým uspořádáním se blíží klingonským plavidlům: směrem dopředu je vysunut primární trup, ve kterém se nachází většina klíčových systémů lodi, včetně hlavního můstku, strojovny a zbraňových systémů. Se sekundárním trupem je spojem dvěma oddělenými můstky, jedním velkým nahoře a druhým menším dole. Sekundární trup není jednolitý; z pohledu shora má půlkruhový tvar, ale z pohledu zezadu se jedná o ovál vertikálně spojený krátkou příčkou. Na koncích oválu jsou umístěny gondoly warp pohonu, které tak jsou součástí trupu. Jako zdroj energie využívá umělou kvantovou singularitu, jenže právě kvůli tomu nejsou lodě třídy D'deridex schopné vyvinout vysokou warp rychlost (maximálně 9,6) a pokud ano, neopravitelně tím poškodí warpové jádro. Křižníky mohou použít disruptory (paprsky i pulzy), phasery a odpalovače torpéd. Mezi další vybavení patří maskovací zařízení, vlečný paprsek, hangár a nákladový prostor.\n\nPro epizodu Neutrální zóna potřebovali producenti nový typ romulanského plavidla, které by bylo odlišné od předchozích a tak snadno zapamatovatelné. Vytvořením grafického návrhu byl pověřen Andrew Probert, který chtěl zachovat \"ptačí\" vzhled lodi, ale nejprve použil vertikální rozložení, aby tak plavidlo odlišil od \"horizontální\" Enterprise. Později se i kvůli připomínkám Genea Roddenberryho vrátil k horizontálnímu uspořádání . Studiový model o rozměrech 92x64x26 centimetrů vyrobil Greg Jein z pryskyřice a akrylátových plastů. Nakonec byly vyrobeny dva modely s různým nabarvením, první zeleno-šedý a druhý modro-šedý, který měl patřit Tal Shiaru. Druhý model byl 7. října 2006 prodán v aukci za 30 tisíc dolarů. Pro pozdější epizody seriálů a byl použit počítačový model vyrobený Koji Kuramuraou a animovaný Robertem Bonchunem.\n\nVybraná plavidla:\nModernější, ale menší a ne tak dobře vyzbrojená třída lodí v porovnání s třídou D'deridex. Je dlouhá 600, široká 900 metrů, vybavena disruptorovými kanóny na koncích křídel, odpalovači torpéd a maskovacím zařízením. Vzhledem a stavbou kopíruje klingonského Válečného ptáka, jen je mnohem větší. Na grafickém návrhu třídy pracovali nezávisle na sobě John Eaves a Dave Negron junior, Herman Zimmerman si nakonec vybral jeden z Eavesových návrhů. Eaves pak prozradil, že se nechal inspirovat jedním z raných návrhů třídy D'deridex pro rozložení a stavbu lodi, a klingonským Válečným ptákem pro detaily povrchu. CGI model pak vytvořil Andy Wilkoff ve studiích společnosti Digital Domain.\n\nVybraná plavidla:\nLehké transportní plavidlo srovnatelné velikostí i svým účelem s runabouty třídy Danube. Má rozměry 25x16x6,5 metru, váží 142 tun a pojme až 15 pasažérů. Je vybaveno maskovacím zařízením, impulsními a warpovými motory schopnými vyvinout warp rychlost 9,6, šesti disruptory a dvěma odpalovači torpéd. Návrh lodi připravili Gary Hutzel, Larry Nemecek a Doug Drexler, studiový model vyrobil Tony Meininger ve společnosti pro speciální efekty Brazil-Fabrication & Design. Model se objevil ve Star Treku pouze jednou v epizodě Za svitu Luny.\n\nVelká a těžce vyzbrojená válečná loď dlouhá 890 a široká 1350 metrů. Byl vyroben pouze jeden prototyp, který byl roku 2379 zničen v Bitvě u Bassenova zlomu. Stavba byla provedena na tajné remanské základně a účelem lodi byla podpora prétora Shinzona ve vedení Romulanského senátu, zničení Spojené federace planet a osvobození Remanů. Scimitar byl vybaven pokročilým systémem maskování, který nezanechával tachyonovu ani antiprotonovou stopu, takže ho bylo téměř nemožné vystopovat. Navíc mohl zamaskovaný střílet a zároveň vyvinout větší rychlost než loď třídy Sovereign. Mezi zbraňové vybavení patřilo 52 disruptorů, 27 odpalovačů fotonových torpéd a thalaronová zbraň schopná vyhladit život na lodi nebo dokonce planetě. Jeho doky pojaly několik útočných stíhačů třídy Scorpion, které také mohly napadnout nepřítele. Scimitar měl primární a sekundární štíty, které sloužily jako záloha. Design Scimitaru navrhl John Eaves. Jeho úkol zněl: \"Shinzonovo plavidlo mělo kombinovat čisté linie tradičních romulanských Válečných ptáků s unikátní výzbrojí. Mělo být obrovské, více jak dvakrát tak velké jako Enterprise-E a agresivní vypadající.\"\n\n\n"}
{"id": "890403", "url": "https://cs.wikipedia.org/wiki?curid=890403", "title": "Marie et les Garçons", "text": "Marie et les Garçons\n\nMarie et les Garçons byla francouzská hudební skupina hrající novou vlnu.\n\nSkupina vznikla pod názvem Femme Fatal v roce 1975 v Lyonu a původně hráli coververze od skupin Roxy Music nebo The Velvet Underground. V roce 1976 ke skupině přišla Marie Girard a přejmenovala se na Marie et les Garçons. Svůj první singl „Rien a Dire“ skupina vydala v roce 1977 u vydavatelství Rebel Records. To však v roce 1978, ale jeho majitel Michel Esteban již pracoval pro SPY Records. U tohoto vydavatelství skupina vydala singl „Attitudes“ / „Re-Bop“ jehož producentem byl John Cale. V roce 2012 píseň „Re-Bop“ vyšla na kompilaci \"\" složené z nahrávek různých interpretů, které Cale produkoval.\n\nPozději skupina vydala ještě jeden singl u dalšího Estebanovo vydavatelství ZE Records a ze skupiny odešla Marie Girard. Skupina pokračovala pod názvem Garçons, ale v roce 1980 se rozpadla.\n"}
{"id": "890404", "url": "https://cs.wikipedia.org/wiki?curid=890404", "title": "Town Hill", "text": "Town Hill\n\nTown Hill (79 m n. m.) je kopec na ostrově \"Main Island\" v souostroví Bermudy v severozápadní části Atlantského oceánu. Jedná se o nejvyšší bod ostrova i celého britského zámořského území Bermudy.\n\n"}
{"id": "890412", "url": "https://cs.wikipedia.org/wiki?curid=890412", "title": "John Harvard", "text": "John Harvard\n\nJohn Harvard (26. listopadu 1607, Londýn-Southwark – 14. září 1638, Charlestown, nyní součást Bostonu) byl anglický duchovní, který působil v americkém státě Massachusetts. Jeho dar Nové koleji (New College) v Cambridgi – 780 liber a knihovna, jež obsahovala asi 320 svazků knih – způsobil, že po něm byla tato škola 13. března 1639 pojmenována. V té době se jednalo jen o Harvardovu kolej (Harvard college), název Harvardova univerzita (Harvard University) dostala výnosem státu Massachusetts až v roce 1780.\n\nJohn Harvard zemřel na tuberkulózu ve věku 30 let.\n"}
{"id": "890413", "url": "https://cs.wikipedia.org/wiki?curid=890413", "title": "E-lis", "text": "E-lis\n\nE-LIS (E-prints in Library and Information Science) je volně přístupný mezinárodní otevřený archiv pro vědecké práce v oboru knihovnictví a informační vědy (LIS) založený v roce 2003. Pro tuto oblast je to zároveň i největší mezinárodní otevřené úložiště.\n\nE-LIS je založen na filozofii a principu Open Source Initiative, při kterém spolu lidé z celého světa spolupracují na budování softwaru. Potencionální uživatel je tak každý uživatel, který má přístup k internetu. Celý archiv běží na open source systému EPrints.\n\nV E-LIS pracuje tým dobrovolných redaktorů ze 44 zemí a podporuje 22 jazyků. V březnu 2013 bylo archivováno přes 14240 dokumentů.\n\nRozvoj mezinárodní sítě LIS byl stimulován rozšířením OA koncepce LIS prací a usnadnění šíření materiálů v rámci komunity LIS.\n\nVyhledávání a procházení je mnohojazyčné. Prohlížení dokumentů je možné podle těchto kritérií: autoři, konference, země, časopisy/knihy, předměty, tituly, roky vydání. E-LIS umožňuje jak jednoduché, tak pokročilé vyhledávání. U nalezených výsledků si mohou uživatelé následně zobrazit metadata spojená s dokumentem svého zájmu a v případě potřeby si je stáhnout (některé dokumenty mohou mít omezený přístup).\n\nPředložené (zaslané) dokumenty jsou umístěny do vyrovnávací paměti, odkud mohou být týmem E-LIS schváleny, zamítnuty nebo vráceny autorovi k přepracování.\n\nE-LIS přijímá jakoukoliv vědeckou nebo technickou práci, publikovanou nebo nepublikovanou, z oboru knihovnictví a informační vědy. Mohou to být zprávy, prezentace, konferenční plakáty, knihy, kapitoly, technické zprávy, pracovní studie, diplomové práce, články z novin či časopisů.\n\nKaždá země má svého editora, který příspěvky kontroluje. Pro Českou republiku to je PhDr. Eva Bratková.\n\nMezi hlavní cíle E-LIS patří:\n\nE-LIS je podporován řadou institucí, jako například:\n\n"}
{"id": "890415", "url": "https://cs.wikipedia.org/wiki?curid=890415", "title": "Domeček u tří koťátek", "text": "Domeček u tří koťátek\n\nDomeček u tří koťátek je československý animovaný televizní seriál z roku 1983 poprvé vysílaný v rámci Večerníčku v září téhož roku. Námět dodala Nataša Krempová, která současně zpracovala i scénář. Výtvarnou stránku seriálu dodala ilustrátorka Helena Zmatlíková. Komentář namluvil spisovatel František Nepil. Za kamerou stál Jiří Větroň. Hudbu složil Jaroslav Celba. Bylo natočeno 13 epizod v rozmezí od 7 do 8 minut.\n\nVečerníčkový seriál o příhodách tří koťátek, Malvíny, Micky a Mourka, která si koupila domeček, div ne vilu…\n\n\n\n"}
{"id": "890416", "url": "https://cs.wikipedia.org/wiki?curid=890416", "title": "Homopolysacharidy", "text": "Homopolysacharidy\n\nHomopolysacharidy jsou polysacharidy, které jsou tvořeny monosacharidovými jednotkami, které jsou všechny stejné (tedy tvořeny stejným monosacharidem).\n\n"}
{"id": "890418", "url": "https://cs.wikipedia.org/wiki?curid=890418", "title": "Drobné trampotky Petříka Sobotky", "text": "Drobné trampotky Petříka Sobotky\n\nDrobné trampotky Petříka Sobotky je československý animovaný televizní seriál z roku 1983 vysílaný v rámci \"Večerníčku\". Poprvé byl uveden v srpnu téhož roku. Režisérem seriálu byl Jaromír Červený.\n\nSeriál vyrobilo Studio Prométheus Ostrava.\n\nBylo natočeno 7 epizod.\n\n"}
{"id": "890421", "url": "https://cs.wikipedia.org/wiki?curid=890421", "title": "Nevěsta z Pluta", "text": "Nevěsta z Pluta\n\nNevěsta z Pluta (v anglickém originále ) je jednoaktová komorní opera pro děti s prvky science fiction italsko-amerického skladatele Giana Carla Menottiho na vlastní libreto z roku 1982.\n\nOperu u skladatele objednalo John F. Kennedy Center for the Performing Arts na náklady senátora Edwarda Kennedyho a jeho sestry Jean Kennedyové Smithové. Ve washingtonském Kennedy Center ji poprvé provedl soubor Terrence Theater dne 14. dubna 1982. Příležitostí byl šestý ročník „Imagination Celebration“, festivalu umění pro děti, a desáté výročí otevření Kennedy Center.\n\nPodle skladatele je hlavní hrdina opera „reptal“; inspirací mu prý byl jeho adoptivní syn Francis zvaný „Chip“ (Phelan): „Mám adoptivního syna, který si vždycky stěžuje na to, co má, a vždycky by chtěl něco lepšího. Můj syn se v této opeře hned poznal.“\n\nKritiky první inscenace byly příznivé ve vztahu k představitelům a zejména scénografii (Opera News: „Slečna Hinchmanová a její plutonské dvořanstvo, včetně prvního robota v opeře, dovádělo s pozemšťany v chytrých kulisách Zacka Browna, v interiéru venkovského domu ve stylu americké gotiky, který se občas prolíná s vesmírnou lodí, jež potěšila každého.“) Samotné dílo však nebylo přijato tak jednoznačně: někteří kritikové je chválili („Jisté je, že nemusíte být dítětem, abyste ocenili Menottiho poslední opus pro děti.“), jiní si cenili libreta, ale měli výhrady k hudbě („Partitura, charakteristický Menotti a opepřená elektronickými zvukovými efekty, je poněkud zklamáním. Alespoň však neruší příběh.“), další se pak domnívali, že „Menottiho mnohomluvný text a hubená partitura … nemohou utkvět v paměti“.\n\nPředstavení trvá asi 38 minut.\n\nOpera byla uvedena mj. v německém Magdeburgu (premiéra 18. listopadu 2007).\n\nFlétna (pikola), hoboj, fagot, lesní roh, trubka, tympány, bicí souprava, klavír, syntetizátor, dvoje housle, viola, violoncello, kontrabas.\n\nBilly, rozmazlený syn krejčího, by chtěl mnohem vice, než si mohou jeho rodiče dovolit. Práce v otcovské dílně ho nebaví, i jeho děvče Rosie, kterou zná od dětství, už ho nudí, a přitom se cítí být vyvolen k něčemu lepšímu – mohl by být filmovou hvězdou nebo dokonce králem. Když jej otec kárá a po hádce i vyhodí z domu, nalezne Billy na dvorku záhadný objekt – vesmírnou loď z Pluta. Z ní vystupuje královna Pluta, která prolétala celou galaxii hledajíc manžela a její volba padla na Billyho. Slibuje mu, že bude mít, čehokoli se mu zachce, ale pod jednou podmínkou: že královna nahradí jeho srdce a duši elektronickým přístrojem, který mladíka učiní nesmrtelný. Billy je královnou i jejími sliby okouzlen, nakonec však nabídku přece jen odmítne a vrátí se ke své dívce Rosie.\n"}
{"id": "890423", "url": "https://cs.wikipedia.org/wiki?curid=890423", "title": "Dům ve Sluneční ulici", "text": "Dům ve Sluneční ulici\n\nDům ve Sluneční ulici je československý animovaný televizní seriál z roku 1989 vysílaný v rámci Večerníčku. Poprvé byl uveden v červenci téhož roku. Bylo natočeno 7 epizod.\n\nSeriál byl natočen podle stejnojmenné knižní předlohy spisovatele Zbyňka Malinského, kniha poprvé vyšla v roce 1978.\n\n"}
{"id": "890425", "url": "https://cs.wikipedia.org/wiki?curid=890425", "title": "Kádinka", "text": "Kádinka\n\nKádinka je válcová skleněná nádobka, užívaná v laboratořích k uchovávání, míchání, ohřívání a odměřování kapalin a roztoků. Patří k nejběžnějšímu laboratornímu zařízení.\n\nVálcová nádobka z tenkého chemického skla o obsahu od několika mililitrů až do několika litrů. Obvykle má nahoře rozšířený okraj a hubičku a často je opatřena i stupnicí k odměřování obsahu. Kádinky se vyrábějí v různých tvarech. Poměr průměru k výšce je u nízkých kádinek asi 1:1,5, u vysokých kádinek asi 1:2. Vyrábějí se také ploché či krystalizační kádinky atd.\n\n"}
{"id": "890427", "url": "https://cs.wikipedia.org/wiki?curid=890427", "title": "Halbreichovo číslo", "text": "Halbreichovo číslo\n\nHalbreichovo číslo je číselné označení v katalozích děl skladatelů, jejichž autorem je Harry Halbreich. Právě po tomto muzikologu nese číslo své jméno. Ten vytvořil dva katalogy:\n\nH je číslo díla Bohuslava Martinů v soupisu děl tohoto autora. Takže například číslo 1 má jeho komorní skladba pro smyčcový kvartet z roku 1902 nazvaná \"Tři jezdci\", dvojku má symfonie \"Posvícení\" z roku 1907, trojku \"Elegie\" z roku 1909 a tak dále. Nejvyšší číslo 384 nese skladba \"Zdravice\" z roku 1959, kdy skladatel zemřel.\n\nHalbreich je rovněž autorem katalogu děl Arthura Honeggera. i zde jsou díla značena indexem H (například Symfonická věta č.1 s názvem \"Pacific 231\" má označení H 53).\n\n"}
{"id": "890428", "url": "https://cs.wikipedia.org/wiki?curid=890428", "title": "Dva ve fraku", "text": "Dva ve fraku\n\nDva ve fraku je český animovaný televizní seriál z roku 1995 poprvé vysílaný v rámci Večerníčku v září téhož roku. Námět zpracoval Rudolf Čechura, který současně zpracoval i scénář. Technickou stránku scénáře dodala Nataša Boháčková, která se věnovala i režii. Výtvarnou stránku seriálu dodal Michal Švec za spolupráce Marie Axamitové. Komentář namluvil Miroslav Donutil. Kameru obstaral Jan Chvojka. Hudbu zkomponoval Zdeněk Zdeněk. Bylo natočeno 7 epizod, každá epizoda trvala 9 minut.\n\nPříběhy pana Tučňáka a paní Tučňákové, které se stanou poté, co omylem si vlezli do lednice a nákladní auto je odvezlo daleko od jejich domova…\n\n\n\n"}
{"id": "890429", "url": "https://cs.wikipedia.org/wiki?curid=890429", "title": "Wales (Utah)", "text": "Wales (Utah)\n\nWales je město v okrese Sanpete County ve státě Utah ve Spojených státech amerických.\n\nK roku 2000 zde žilo 219 obyvatel. S celkovou rozlohou 0,8 km² byla hustota zalidnění 282,4 obyvatel na km². Nachází se severně od měst Sterling a Manti a jižně od Fountain Green.\n"}
{"id": "890432", "url": "https://cs.wikipedia.org/wiki?curid=890432", "title": "Margarita", "text": "Margarita\n\nMargarita je koktejl z tequily, pomerančového likéru a limetkové šťávy, populární hlavně v USA a Mexiku. Vznikl údajně ve třicátých letech z amerického míchaného nápoje \"Daisy\", jehož součástí bylo brandy; to se v Mexiku špatně shánělo, tak je mixéři nahradili tequilou. Podle oficiálního receptu Mezinárodní barmanské asociace se smíchá v šejkru 7 dílů stříbrné tequily, 4 díly Cointreau, 3 díly limetkové šťávy a led. Podává se ve speciální sklenici na stopce, která má úzkou dolní a širokou horní část, na jejím okraji se vytvoří krusta ze soli. Variantou je \"modrá margarita\", v níž je místo Cointreau použit Curacao likér.\n\n22. února slaví Američané \"Národní den Margarity\".\n\n \n\n"}
{"id": "890433", "url": "https://cs.wikipedia.org/wiki?curid=890433", "title": "Tomasz Adamek", "text": "Tomasz Adamek\n\nTomasz Adamek, přezdívaný Góral (*1. prosince 1976, Żywiec, Polsko) je polský profesionální boxer, bývalý světový šampión organizace WBC v polotěžké váze a organizací IBF, IBO a The Ring Magazine v křížové váze a naposledy měl v držení pás IBF Severní Ameriky.\n\nTrvale žije v Jersey City, New Jersey ve Spojených státech amerických.\n\n\n\n13.3.1999 To je datum prvního zápasu mezi profesionály, do kterého Adamek vstoupil ještě coby polotěžká váha a vítězství bylo snadné a rychlé. Již v prvním kole porazil Afričana Israela Khumala.\n\n2.3.2001 získal svůj první titul v polotěžké váze. Jednalo se o méně významný Interkontinentální titul IBC. Získal ho vítězstvím na body 100:87 a 2× 100:96 nad Belgičanem Rudi Lipem, kterého poslal 4 na podlahu (1× ve 2. kole, 2× ve 4. kole a 1× v kole 7.)\n\n18.10.2002 se stal po vítězství nad Američanem Laverne Clarkem Polským mezinárodním šampiónem\n\n4.10.2003 přišel první serioznější titul a to Interkontinentální IBF, který získal knockoutem ve 2. kole nad Edem Daltonem\n\n21.5.2005 získal konečně pás mistra světa organizace WBC v polotěžké váze. Ve velice vyrovnaném boji porazil Američana Paula Briggse na body 114:114, 115:113 a 117:113. Tento titul následně úspěšně dvakrát obhájil (Thomas Ulrich a v odvetě s Paulem Briggsem).\n\n3.2.2007 si Adamek připsal první porážku mezi profesionály, když podlehl jasně na body Chadu Dawsonovi 110:116, 109:107 a 108:118. Po této poržce se přesunul o kategorii váše a to váhy křížové. v Křížové váze se Adamek poměrně rychle rozkoukal a již o rok později 11.12.2008 získal titul mistra světa organizace IBF v křížové váze, když porazil na body Steve Cunninghama 116:110, 115:112 a 112:114. Tento titul poté 2 obhájil a přesunul se těžké váhy.\n\n10.9.2011 přišla druhá porážka kariéry, tentokrát už v těžké váze a nebylo to s nikým jiným než s legendárním Vitalijem Kličkem, který v té době držel titul WBC. Adamek ale na jasně dominujícího Klička neměl a prohrál technickým KO v 10. kole.\n\n16.6.2012 získal opět titul, tentokrát IBF severní Amerky, který získal výhrou na body nad Eddie Chambersem 119:109 a 2× 116:112. Tento titul postupně uhájil před vyzyvateli Trawisem Walkerem, Stevem Cunninghamem a Dominickem Guinnem. Avšak při čtvrté obhajobě 15.3.2014 o tento titul přišel po překvapivé bodové prohře s Ukrajincem Vyacheslavem Glazkovem 110:117, 111:117 a 112:116 a připsal si tak 3. prohru v profesionálním ringu.\n\n"}
{"id": "890434", "url": "https://cs.wikipedia.org/wiki?curid=890434", "title": "Jordanelle", "text": "Jordanelle\n\nJordanelle je přehradní nádrž na severu okresu Wasatch County v Utahu ve Spojených státech amerických. Nachází se severně od města Heber City a leží na řece Provo River. Během výstavby byly zatopeny části silnic U.S. Route 40 a U.S. Route 189. V roce 1995 byl vyhlášen státní park Jordanelle.\n"}
{"id": "890437", "url": "https://cs.wikipedia.org/wiki?curid=890437", "title": "Friedrich von Georgi", "text": "Friedrich von Georgi\n\nFriedrich von Georgi (27. ledna 1852 Praha – 23. června 1926 Vídeň) byl rakousko-uherský generál a předlitavský politik, v letech 1907–1917 ministr zeměbrany Předlitavska.\n\nVystudoval Tereziánskou vojenskou akademii ve Vídeňském Novém Městě a od roku 1871 působil trvale v armádě, kde postupně dosáhl hodnosti generála. V roce 1916 dosáhl hodnosti Generaloberst (druhý nejvyšší generálský stupeň v rakousko-uherské armádě). Byl i členem Panské sněmovny.\n\nVrchol jeho politické kariéry nastal počátkem 20. století, kdy se za vlády Maxe Becka stal dodatečně ministrem zeměbrany Předlitavska. Post si udržel i v následujících kabinetech (vláda Richarda Bienertha, třetí vláda Paula Gautsche, vláda Karla Stürgkha, druhá vláda Ernesta von Koerbera, vláda Heinricha Clam-Martinice). Funkci zastával v období 12. ledna 1907 – 22. června 1917.\n\n"}
{"id": "890440", "url": "https://cs.wikipedia.org/wiki?curid=890440", "title": "Flok a Flíček", "text": "Flok a Flíček\n\nFlok a Flíček je československý animovaný televizní seriál z roku 1980 vysílaný v rámci \"Večerníčku\". Poprvé byl uveden v prosinci téhož roku. Bylo natočeno celkem 7 epizod, každá v délce cca 7 minut. Pod výrobou seriálu je podepsán výtvarník, scenárista, režiséra a animátor Josef Lamka.\n\nFlok je detektiv a Flíček pejsek – velcí kamarádi, kteří společně řeší napínavé případy.\n\n\n"}
{"id": "890442", "url": "https://cs.wikipedia.org/wiki?curid=890442", "title": "Gogo a Figi", "text": "Gogo a Figi\n\nGogo a Figi je český animovaný televizní seriál z roku 2007 vysílaný v rámci Večerníčku. Námět zpracoval Jaromír Gal, který současně zpracoval i scénář společně s Jaroslavou Havettovou. Ta měla na starosti i režii. Výtvarné zpracování obstarala Bára Dlouhá. Seriál je bez textu. Hudbu zkomponoval Zdeněk Zdeněk. Bylo natočeno 13 epizod, každá epizoda trvala cca 8 minut.\n\nPříběhy o nerozlučné dvojici ptačích přátel…\n\n\n\nSeriál obdržel čestné uznání FITES na přehlídce Trilobit Beroun 2008 za přínos dětské animované tvorbě.\n\n"}
{"id": "890447", "url": "https://cs.wikipedia.org/wiki?curid=890447", "title": "Robin Stjernberg", "text": "Robin Stjernberg\n\nRobin Stjernberg (* 22. února 1991 Hässleholm, Švédsko) je švédský pop zpěvák.\nJe známý díky působení v boybandu What's Up!, stříbrnou účastí v osmé řadě švédské talentové soutěže Idol, vítězstvím v národním kole Melodifestivalen 2013 a následné reprezentaci Švédska na Eurovision Song Contest 2013 v Malmö, kde s písní \"\"You\"\" obsadil 14. místo se ziskem 62 bodů.\n\nV roce 2006 Robin zvítězil v soutěži \"Sommarchansen\" v Malmö. O rok později se stal členem nového boybandu What's Up, kde vystupoval spolu s Ericem Saade, Luwdigem Keijserem a Johanem Yngvessonem. Poté, co v roce 2009 Saade skupinu opustil, byl nahrazen Johannesem Magnussonem.\nFormace vydala album \"In Pose\", které obsadilo 40. místo ve švédské hitparádě. Mezi nejlepší švédské singly se pak dostaly písně \"\"Go Girl!\"\" (#5) a \"\"If I Told You Once\"\" (#16).\n\nVe švédské odnoži populární pěvecké reality-show Idol se Stjernberg dostal do finále, kde prohrál ve finálovém duelu ve zpěvačkou Amandou Fondell. Obdržel 48% diváckých hlasů.\n\nVystoupení v soutěži::\n\n2. prosince 2011 vyšel oběma finalistům soutěže singl \"\"All This Way\"\" z pera Darina Zanyara.\nStjernberg obdržel smlouvu s hudebním vydavatelstvím Lionheart Music Group, s nímž na počátku ledna 2012 vydal album coververzí \"My Versions\", které se vyšplhalo na první místo švédské hitparády.\nJako debutový singl vyšla verze písně od Beyoncé, \"Halo\".\n\nS písní \"\"You\"\" se Stjernberg zúčastnil národního kola do Eurovision Song Contest 2013. 23. února vystoupil ve čtvrtém semifinálovém kole v Malmö, odkud postoupil do Druhé šance. Zde o týden později zvítězil v duelu s Martinem Rolinskim a postoupil do finálového kola.\n\nVe finále 9. března obdržel první místo od mezinárodních porot a druhé místo od diváků (vítězem jejich hlasování byl zpěvák Yohio).\nStjernberg se stal celkovým vítězem a reprezentoval Švédsko ve finále Eurovize 2013 v Malmö. Stal se prvním soutěžícím Melodifestivalenu, který postoupil z Druhé šance a zároveň zvítězil ve finále.Na Eurovizi Robin obsadil 14. místo se ziskem 62 bodů, včetně nejvyššího dvanáctibodového ohodnocení z Norska.\n\nKrátce po Eurovizi Robin vydal druhé album \"Pieces\", které obdrželo zlatou desku. V březnu 2014 vystoupil na Melodifestivalenu 2014 a předal vítěznou trofej nastávající vítězce Sanně Nielsen.\n\nOd roku 2011 Stjernberg chodí s Molly Petersson Hammar, účastnící \"Idolu 2011\".\n"}
{"id": "890448", "url": "https://cs.wikipedia.org/wiki?curid=890448", "title": "Metro v Norimberku", "text": "Metro v Norimberku\n\nMetro v Norimberku, Nürnberg U-Bahn, je metro provozováno společností VAG Nürnberg (\"Verkehrsaktiengesellschaft Nürnberg\",\" \"česky Norimberská dopravní společnost). Toto metro je nejnovější z německých sítí metra.\n\nVozy DT1 norimberského metra mají většinou stejný design jako vozy typu A v Mnichově. Obě společnosti si vozy vzájemně půjčovaly pro významné události, jakou byla Olympiáda v Mnichově, tedy ještě v době, kdy byly oba systémy ve svých začátcích. To dnes již není možné, jelikož obě společnosti vyvinuly postupy, které to znemožňují. Vozy by se předtím musely upravit. Novější Norimberské vozy (DT2) jsou nekompatibilní s mnichovským systémem.\n\nMetro přepraví 316 000 cestujících denně.\n\n\nSíť je dlouhá 36 km a má 46 stanic. Všechny stanice jsou dostupné invalidům a tím je tento systém v Německu ojedinělý. Další specialitou je, že kolejnice nejsou na pražcích, ale na betonové podložce.\n\n"}
{"id": "890449", "url": "https://cs.wikipedia.org/wiki?curid=890449", "title": "Hugo z hor", "text": "Hugo z hor\n\nHugo z hor je československý animovaný televizní seriál z roku 1987 poprvé vysílaný v rámci Večerníčku v dubnu 1988. Seriál má také druhý název Sněžný muž Hugo.\n\nNámět zpracoval Rudolf Čechura, který se současně podílel na zpracování scénáře s Mirkem Kačenou, jehož podíl byl technického rázu. Současně vedl režii. O kameru se podělili Dana Olejníčková (5 epizod) a Jaroslav Forman. Výtvarné zpracování vyřešil Jiří Kalousek. Seriál je namluven Petrem Nárožným. Hudbu zkomponoval Emil Viklický. Bylo natočeno 8 epizod, každá epizoda trvala cca 8 minut.\n\nSnaživý profesor si z výzkumné výpravy do hor přivede sněžného muže Huga…\n\n\n\n"}
{"id": "890450", "url": "https://cs.wikipedia.org/wiki?curid=890450", "title": "Julius Derschatta von Standhalt", "text": "Julius Derschatta von Standhalt\n\nJulius Derschatta von Standhalt, též Julius von Derschatta (12. září 1852 Zadar – 3. února 1924 Vídeň) byl rakousko-uherský, respektive předlitavský politik, v letech 1906–1908 ministr železnic Předlitavska.\n\nPůsobil jako advokát ve Štýrském Hradci. Za vlády Eduarda Taaffeho patřil mezi vrcholné politiky německé nacionálně liberální orientace. Byl spoluzakladatelem německého školského spolku \"Südmark\" působícího na posilování německého živlu ve Štýrsku. Od roku 1884 zasedal jako městský radní ve Štýrském Hradci.\n\nVe volbách do Říšské rady roku 1885 získal mandát v Říšské radě (celostátní zákonodárný sbor), kde reprezentoval městskou kurii, obvod Štýrský Hradec (předměstí).\n\nPo volbách roku 1885 patřil do klubu Sjednocené levice, do kterého se spojilo několik ústavověrných proudů. Později byl členem národovecké frakce Deutscher Club, později od roku 1887 klubu \"Deutschnationale Vereinigung\" (Německé národní sjednocení). I v roce 1890 se uvádí jako poslanec za klub Deutschnationale Vereinigung. Profiloval se jako obhájce německých pozic v Předlitavsku a odmítal jazyková nařízení ministra Aloise Pražáka. Podle jednoho zdroje v roce 1888 složil mandát v Říšské radě, aby se naplno mohl věnovat politické práci ve Štýrsku. V databázi poslanců Říšské rady ovšem o předčasném ukončení mandátu není zmínka.\n\nDo vídeňského parlamentu se vrátil krátce po volbách do Říšské rady roku 1897, v nichž byl zvolen opět za městskou kurii v obvodu Štýrský Hradec (předměstí). Rezignaci na poslanecký mandát ale oznámil již na schůzi 8. ledna 1892. Opětovně se poslancem celostátního parlamentu stal za stejný volební obvod ve volbách do Říšské rady roku 1901, nyní jako předák Německé lidové strany (\"Deutsche Volkspartei\"). Společně s Křesťansko-sociální stranou a německými klerikály tvrdě vystupoval proti slovinským požadavkům a byl opozicí proti vládě Ernesta von Koerbera. V roce 1903 oponoval českým obstrukcím v Říšské radě. V roce 1905 dočasně vedl parlamentní výbor pro přezkum vztahů s Uherskem. V Říšské radě získal mandát i ve volbách roku 1907. Rezignoval 8. března 1909. V parlamentu ho pak nahradil Heinrich Wastian.\n\nVrchol jeho politické kariéry nastal počátkem 20. století, kdy se za vlády Maxe Becka stal ministrem železnic Předlitavska. Funkci zastával v období 2. června 1906 – 15. listopadu 1908. Podílel se na procesu zestátnění některých klíčových železničních tratí, zejména Severní dráhy císaře Ferdinanda.\n\nPo odchodu z vlády zastával do roku 1918 post prezidenta plavební společnosti Österreichischer Lloyd. Pak zasedal ve správních orgánech několika průmyslových firem.\n"}
{"id": "890453", "url": "https://cs.wikipedia.org/wiki?curid=890453", "title": "European Article Number", "text": "European Article Number\n\nEuropean Article Number (EAN), od roku 2009 International Article Number nebo Global Trade Item Number (GTIN), česky Mezinárodní číslo obchodní položky, je jednotná mezinárodní číselná identifikace zejména spotřebních výrobků a dalších obchodovatelných položek, která se na výrobky často tiskne v podobě čárového kódu. Díky tomu se pak například pokladní v obchodě sejmutím čárového kódu spojí s databází a převezme odtud cenu a popis produktu, který automatická pokladna vytiskne zákazníkovi na účet nebo paragon. \n\nSystém číslování EAN/GTIN vznikl spojením řady předchozích (například UPC, ISBN) v roce 2005 a kód se tvoří na několika úrovních. Kód může mít 8, 12, 13 nebo 14 znaků (EAN-8, EAN-12, EAN-13 a EAN-14), poslední číslice je vždy kontrolní (doplnění na modulo 10). Nejužívanějším je kód EAN-13, který tvoří:\nJen na drobné zboží se používá zkrácený EAN-8, který prefix neobsahuje. \n\nV tištěné formě čárového kódu se EAN-13 skládá ze dvou skupin po 6 číslicích, oddělených delší dvojčarou. Číslice se kódují binárně, ale v každé ze skupin jinak (inverzně). V číselné podobě pod čárovým kódem se první číslice tiskne vlevo a celý kód uzavírá vpravo obvykle znakem „>“.\n\nČárové kódy umožnily řadu obchodních činností zjednodušit a automatizovat, pro automatizaci v obchodě bylo ovšem třeba sjednotit číslování produktů různých výrobců. Proto kolem roku 1970 vzniklo v USA sdružení výrobců a obchodníků, které vytvořilo 12-místný kód UPC, složený z kódu výrobce a kódu výrobku. \n\nRoku 1965 vytvořil profesor G. Foster z Dublinu pro britský obchodní řetězec W. H. Smith systém číslování knih, \"Standard Book Number\", SBN. Pro použití v mezinárodním obchodě stačilo předřadit číslici, která původně určovala jazykovou oblast. Kód pro angličtinu byl 0 a 1, pro francouzštinu 2, pro němčinu 3, pro Japonsko 4, pro Rusko 6 a pro Čínu 7. Roku 1970 vyšla norma ISO 2108, která popisuje víceúrovňové kódování. Roku 2005 se spojila americká skupina UCC a evropské EAN a vytvořily jednotný systém EAN/GTIN, který různé předchozí systémy zastřešuje pomocí prefixů. \n\n"}
{"id": "890456", "url": "https://cs.wikipedia.org/wiki?curid=890456", "title": "Luboš Měkota", "text": "Luboš Měkota\n\nLuboš Měkota (22. května 1958 – 9. března 2013, Voškov u Karlštejna) byl český horník a odborář, později privatizátor Mostecké uhelné, podnikatel a miliardář. Se svým majetkem se řadil mezi nejbohatší obyvatele České republiky. Část peněz z privatizace Mostecké uhelné investoval do realit, solárních elektráren, médií (Metropol TV, TV Pětka) či vzdělání (Vysoká škola finanční a správní). V roce 2011 ho švýcarská prokuratura v souvislosti s privatizací Mostecké uhelné spolu s dalšími obvinila z praní špinavých peněz, podvodu a falšování dokumentů.\n\nV dolech začínal jako revírník, později se stal šéfem odborů komořanské úpravny uhlí, v roce 1995 se stal personálním ředitelem Mostecké uhelné společnosti. V době privatizace Mostecké uhelné společnosti byl spolu s Antonínem Koláčkem a Oldřichem Klimeckým jejím ředitelem.\n\nByl členem správní rady (od roku 2007 předsedou) Vysoké školy finanční a správní. V rámci vyšetřování privatizace Mostecké uhelné mu švýcarská prokuratura zabavila mj. osobní konto se zůstatkem 205 milionů švýcarských franků (přes 4 miliardy Kč), v roce 2012 mu obstaven majetek také v České republice, kvůli čemu se mj. nemohl dále podílet na financování svých televizí.\n\nZemřel náhle na golfovém hřišti u Karlštejna v 55 letech pravděpodobně na náhlou srdeční příhodu.\n\n"}
{"id": "890458", "url": "https://cs.wikipedia.org/wiki?curid=890458", "title": "Uri Caine", "text": "Uri Caine\n\nUri Caine (* 8. června 1956 Filadelfie, Pensylvánie, USA) je americký klavírista a hudební skladatel. Na klavír začal hrát ve svých sedmi letech a ve dvanácti začal chodit na lekce k Bernardu Peifferovi. Profesionálním hudebníkem se stal počátkem osmdesátých let. Spolupracoval například s hudebníky, jako jsou Dave Douglas, Paolo Fresu nebo Pat Martino. V roce 2006 nahrál album \"\" složené ze skladeb Johna Zorna. V roce 2009 byl za album \"The Othello Syndrome\" nominován na cenu Grammy, kterou však nezískal.\n\n"}
{"id": "890460", "url": "https://cs.wikipedia.org/wiki?curid=890460", "title": "Ludwig Schwanthaler", "text": "Ludwig Schwanthaler\n\nLudwig Michael von Schwanthaler (26. srpna 1802 v Mnichově – 14. listopadu 1848 v Mnichově) byl bavorský sochař, vůdčí představitel klasicismu a romantismu v monumentálním sochařství jižního Německa.\n\nPocházel ze sochařského rodu Schwanthalerů z Riedu v Horním Rakousku. Jeho otec byl sochař Franz Jakob Schwanthaler a jeho matka Klára, rozená Lutzová. V otcově dílně se vyučil základům oboru. Roku 1819 odmaturoval na gymnáziu v Mnichově.\n\nPo studiu malířství a sochařství na Akademii výtvarných umění v Mnichově se brzy stal jejím docentem. Vyučoval také na Královské stavební skole v Mnichově. Již jeho první sochy se natolik zalíbily bavorskému králi Ludvíkovi I., že za ně dostal stipendium do Říma, kde pobýval v letech 1826 – 1827 a 1832–1834, obdivoval zejména sochy Bertela Thorvaldsena, s kterým se spřátelil, a Antonia Canovy.\n\nOd mládí trpěl záněty kloubů, které jej opakovaně upoutávaly na lůžko a byly příčinou jeho úmrtí.\n\nByl pohřben na Starém jižním hřbitově (Alter Südfriedhof) v Mnichově. Jeho busta byla zařazena do galerie osobností Ruhmeshalle v Mnichově.\n\nRoku 1837 si zřídil mnichovský ateliér pro modely soch, kterých vytvořil kolem stovky. Ateliér byl po jeho brzké smrti zpřístupněn jako Schwanthalerovo muzeum, ale při kobercových náletech ve 2. světové válce byla všechna díla včetně ateliéru zničena, dochovala se pouze fotodokumentace.\n\nMonumentální sochy modeloval zpravidla nejprve v měřítku 1:5, pak 1:1 z hlíny, dále tato díla dal odlévat do sádry, podle nich se pak odlévaly bronzové monumenty. Většinu prací odlévala dodnes činná slévárna Burgschmiet & Lenz v Mnichově. Ale například sochu J.W. Mozarta v Salzburgu roku 1842 do bronzu odlil Johann Baptista Stiglmaier.\n\nPatřil k nejpilnějším sochařům své doby. Obraceli se k němu jako ke vzoru také Češi, a proto jej Antonín Veith pozval na zámek do Liběchova a roku 1839 mu zadal zakázku na výzdobu projektu české dvorany slávy, tzv. Slavína nedaleko Tupadel 24 sochami hrdinů českých dějin. Dílo z finančních důvodů a pro úmrtí sochaře zůstalo torzem, podle Schwanthalerových hliněných modelů bylo do bronzu odlito jen 8 soch, které byly přeneseny do vestibulu historické budovy Národního muzea v Praze.\n\nKdyž jej král Ludvík Bavorský roku 1843 povýšil do šlechtického stavu, splnil si sochař svůj dětský sen a dal si postavit ve středověkém stylu hrad Schwaneck v údolí řeky Isar na jižním okraji Mnichova.\n\nJeho hlavním dílem zůstává \"Bavaria\" – socha ženy se lvem, v nadživotním měřítku, personifikace Bavorska, vytvořená pro Mnichov.\n\n\n"}
{"id": "890463", "url": "https://cs.wikipedia.org/wiki?curid=890463", "title": "Albert Gessmann", "text": "Albert Gessmann\n\nAlbert Gessmann (18. ledna 1852 Vídeň – 7. července 1920 Prein a. d. Rax) byl rakousko-uherský, respektive předlitavský politik Křesťansko-sociální strany, v letech 1907–1908 ministr bez portfeje a v roce 1908 pak ministr veřejných prací Předlitavska.\n\nVystudoval historii a geografii na Vídeňské univerzitě, kde získal titul doktora filozofie. V roce 1870 nastoupil do archivnictví. V letech 1876–1903 působil jako knihovník v Univerzitní knihovně Vídeňské univerzity. Angažoval se i v politice. Zpočátku za Demokratickou stranu (\"Demokratische Partei\"). Byl předsedou jejího volebního výboru ve vídeňské čtvrti Neubau. V roce 1882 byl zvolen do vídeňské městské rady. Stal se spolupracovníkem Karla Luegera a spoluzakladatelem Křesťansko-sociální strany. Ve volbách do Říšské rady roku 1891 byl spolu s Luegerem zvolen za tuto formaci do Říšské rady (městská kurie, obvod Vídeň, VII. okres) a v roce 1896 i do dolnorakouského zemského sněmu, v němž působil v zemském výboru a zemské školské radě. V letech 1904–1905 patřil mezi hlavní aktivisty za všeobecné a rovné volební právo a prosazoval transformaci Předlitavska na národnostní stát s autonomním statutem pro jednotlivé etnické celky.\n\nVrchol jeho politické kariéry nastal počátkem 20. století, kdy se za vlády Maxe Becka stal nejprve v listopadu 1907 Ministr bez portfeje Předlitavska a pak ministrem veřejných prací Předlitavska v čele nově zřízeného rezortu (ministerstvo veřejných prací ustaveno 6. března 1908). Funkci ministra zastával v období 21. března 1908 – 15. listopadu 1908.\n\nMezitím byl trvale aktivní na parlamentní úrovni. Mandát v Říšské radě obhájil ve volbách do Říšské rady roku 1897 (všeobecná kurie, obvod Krems, Horn, Zwettl, Waidhofen), volbách do Říšské rady roku 1901 (městská kurie, obvod Vídeň-Neubau) a zvolen byl i ve volbách do Říšské rady roku 1907, konaných poprvé v systému rovného volebního práva, bez kurií, za obvod Dolní Rakousy 38. Zasedal zde do konce funkčního období sněmovny, tedy do roku 1911. Roku 1910 nastoupil na post předsedy poslaneckého klubu křesťanských sociálů na Říšské radě. Po porážce strany ve volbách do Říšské rady roku 1911 ovšem na funkci rezignoval a na jeden rok se stáhl i z vedení strany. V roce 1914 neúspěšně vládě navrhoval vznik federativního uspořádání Předlitavska na etnickém základě. Roku 1917 byl jmenován doživotním členem Panské sněmovny.\n"}
{"id": "890467", "url": "https://cs.wikipedia.org/wiki?curid=890467", "title": "Martin Čech (kameraman)", "text": "Martin Čech (kameraman)\n\nMartin Čech (* 25. června 1962) je český kameraman a režisér.\n\nVystudoval střih a kameru na FAMU. Je členem Asociace českých kameramanů a České filmové a televizní akademie. Působí jako pedagog FAMU v Praze.\n\nJako kameraman se podílel na realizaci filmu \"Kuře melancholik\", za který obdržel v roce 1999 cenu Český lev za nejlepší kameru, dále na filmech \"Divnovlásky\" (2008), \"Karambol\" (2009), \"Love Story\" (2011), pohádce \"Zvon Lukáš\" (2003), dokumentu \"Kristova léta, dámy\" (2004), také na televizních seriálech \"Rodinná pouta\", \"Redakce\", \"Horákovi\", \"Soukromé pasti\", na pořadu \"Krásný ztráty\" a několika dílech dokumentu \"13. komnata\".\n\nVe vlastní režii natočil pro Českou televizi dokument \"Gastonova cesta\".\n\n\n"}
{"id": "890470", "url": "https://cs.wikipedia.org/wiki?curid=890470", "title": "Easy Serving Espresso", "text": "Easy Serving Espresso\n\nSystém E.S.E. neboli porcovaná káva byl vyvinut jako standardizovaná technologie, pomocí níž byl vytvořen otevřený systém producentů kávy i výrobců kávovarů Consorzio per lo Sviluppo e la Tutela dello Standard E.S.E.. Jedná se o otevřený systém umožňující zdravou konkurenci mezi výrobci a široký výběr produktů různých značek pro konzumenta. Tzv. ESE Standard je mezinárodní soubor pravidel pro výrobu kávových podů a kávovarů. Jedná se o technické a geometrické parametry, které zaručují vzájemnou kompatibilitu mezi výrobci jak kávy, tak kávovarů.\n\nKávový pod E.S.E. je porcovaná káva připravená z pražené, namleté a správně dávkované kávy. Množství kávy, stupeň mletí a komprese do podu je přesně definováno standardy, které zaručují použití podu v libovolném typu E.S.E. kávovaru. Jádrem E.S.E. kávovaru je extrakční komora pro kávový pod, kde pod vysokým tlakem vody (9–15 barů), podobně jako u klasických kávovarů na mletou kávu, vzniká espresso se správnou cremou. Kávový E.S.E POD (anglicky tobolka), v Itálii nazývaný cialde – je tedy porcovaná káva s přesně odměřenou gramáží (cca 7 g) pro přípravu espressa. Umožňuje díky speciální ochranné atmosféře, do níž je balen, jednoduchou a efektivní přípravu espressa bez ztráty aroma. \n\n\n\n"}
{"id": "890471", "url": "https://cs.wikipedia.org/wiki?curid=890471", "title": "Revenge", "text": "Revenge\n\nRevenge může být:\n\n\n"}
{"id": "890472", "url": "https://cs.wikipedia.org/wiki?curid=890472", "title": "Wojciech Dzieduszycki (politik)", "text": "Wojciech Dzieduszycki (politik)\n\nWojciech Dzieduszycki (13. července 1848 Jezupol – 23. března 1909 Vídeň) byl rakousko-uherský, respektive předlitavský (haličský) politik.\n\nZa vlády Maxe Becka se stal ministrem pro haličské záležitosti. Funkci ministra zastával v období 2. června 1906 – 9. listopadu 1907.\n\nDlouhodobě působil v parlamentu. Ve volbách do Říšské rady roku 1879 získal mandát v Říšské radě (celostátní zákonodárný sbor), kde reprezentoval velkostatkářskou kurii v Haliči. Mandát obhájil ve volbách do Říšské rady roku 1885. Rezignace na jeho poslanecký mandát byla oznámena na schůzi 11. října 1887. Do vídeňského parlamentu byl opětovně zvolen v roce 1895, kdy dodatečně nastoupil 28. října 1895 místo Stanisława Cieńského, opět za velkostatkářskou kurii v Haliči. Poslanecké křeslo obhájil ve volbách do Říšské rady roku 1897 i volbách do Říšské rady roku 1901. Poslancem zůstal rovněž i po zavedení rovného volebního práva a zrušení kurií, kdy byl zvolen ve volbách do Říšské rady roku 1907 za volební obvod Halič 26. Zasedal zde do své smrti v roce 1909.\n\nOd roku 1876 byl také poslancem Haličského zemského sněmu.\n\nPatřil do východohaličské konzervativní skupiny (tzv. Podolacy).\n"}
{"id": "890473", "url": "https://cs.wikipedia.org/wiki?curid=890473", "title": "Wojciech Dzieduszycki", "text": "Wojciech Dzieduszycki\n\nJméno a příjmení Wojciech Dzieduszycki má více nositelů:\n\n"}
{"id": "890476", "url": "https://cs.wikipedia.org/wiki?curid=890476", "title": "Národní park Gutulia", "text": "Národní park Gutulia\n\nNárodní park Gutulia ( ) je druhý nejmenší z norských národních parků. Má rozlohu 23 čtverečních kilometrů a leží v kraji Innlandet. Krajinu tvoří jezera a panenské lesy, ve kterých dominuje smrk, borovice a břízy. Vzhledem k místnímu klimatu je růst pomalý a mnoho smrků je stovky let starých. Parkem vede jediná značená cesta.\n\nGutulia leží v blízkosti národního parku Femundsmarka a chráněných oblasti na švédské straně hranice.\n"}
{"id": "890479", "url": "https://cs.wikipedia.org/wiki?curid=890479", "title": "Dawid Abrahamowicz", "text": "Dawid Abrahamowicz\n\nDawid Abrahamowicz, též Dawid von Abrahamowicz (30. června 1839 Torhovycja – 24. prosince 1926 Lvov), byl rakousko-uherský, respektive předlitavský (haličský) politik, v letech 1907–1909 ministr pro haličské záležitosti.\n\nOd mládí byl aktivní v hospodářském a politickém životě. Od roku 1875 byl poslancem Říšské rady. Podle jiného zdroje, ale byl zvolen až ve volbách do Říšské rady roku 1879, kde reprezentoval kurii venkovských obcí v Haliči, obvod Lvov, Horodok, Javoriv atd. Poslanecký slib složil 26. března 1881. Mandát obhájil ve volbách do Říšské rady roku 1885 (opět kurie venkovských obcí, obvod Lvov atd.), volbách do Říšské rady roku 1891 (kurie venkovských obcí, obvod Lvov, Horodok atd.), volbách do Říšské rady roku 1897 (nyní za kurii velkostatkářskou v Haliči), volbách do Říšské rady roku 1901 (velkostatkářská kurie v Haliči), volbách do Říšské rady roku 1907 (obvod Halič 34). Na poslanecký mandát rezignoval 4. března 1909. Znovu se mezi poslanci uvádí po volbách do Říšské rady roku 1911 (obvod Halič 64).\n\nPatřil do východohaličské konzervativní skupiny (tzv. Podolacy). V roce 1906 byl předsedou Polského klubu (parlamentní frakce polských poslanců). Do této funkce byl potvrzen i po volbách roku 1907. Od roku 1906 byl členem Panské sněmovny (jmenovaná horní komora Říšské rady). Již od roku 1863 byl též poslancem haličského zemského sněmu.\n\nJeho politická kariéra vyvrcholila počátkem 20. století. Za vlády Maxe Becka se stal ministrem pro haličské záležitosti. Post si udržel i v následující vládě Richarda Bienertha. Funkci ministra zastával v období 9. listopadu 1907 – 3. března 1909.\n\nJeho bratrancem byl politik Eugeniusz Abrahamowicz.\n"}
{"id": "890480", "url": "https://cs.wikipedia.org/wiki?curid=890480", "title": "Jack Lovelock", "text": "Jack Lovelock\n\nJohn \"Jack\" Edward Lovelock (5. ledna 1910, Crushington – 28. prosince 1949, New York) byl novozélandský atlet, běžec na střední tratě, olympijský vítěz v běhu na 1500 metrů z roku 1936.\n\nNarodil se jak syn emigrantů z Velké Británie, vystudoval lékařskou fakultu na univerzitě v Oxfordu.\n\nStartoval na olympiádě v Los Angeles v roce 1932, kde skončil sedmý ve finále běhu na 1500 metrů. O rok později vytvořil světový rekord v běhu na 1 míli časem 4:07,6. V roce 1934 zvítězil v této disciplíně na Hrách Commonwealthu.\n\nNa olympiádě v roce 1936 v Berlíně zvítězil v běhu na 1500 metrů v novém světovém rekordu 3:47,6. Od roku 1945 pracoval jako lékař v New Yorku, zemřel v roce 1949 při pádu do kolejiště na stanici metra.\n\n"}
{"id": "890481", "url": "https://cs.wikipedia.org/wiki?curid=890481", "title": "Marie Karolína Rakouská", "text": "Marie Karolína Rakouská\n\nMarie Karolína Rakouská (10. září 1825, Vídeň – 17. července 1915, Baden u Vídně) byla rakouská arcivévodkyně, manželka arcivévody Rainera Ferdinanda.\n\nNarodila se jako šesté dítě arcivévody Karla Ludvíka Těšínského a jeho ženy Jindřišky Nasavsko-Weilburské. Byla vnučkou císaře Leopolda II.\n\nVe čtyřech letech přišla o matku a o její další výchovu se starali otec spolu s jejím nejstarším bratrem arcivévodou Albrechtem. Často se svým otcem jezdila na různé cesty. Doprovázela ho také v roce 1837 při zkušební jízdě první železnice mezi Floridsdorfem a Wagramem.\nJako devatenáctiletá vstoupila do Tereziánského ústavu šlechtičen v Praze. Po osmi letech, roku 1852 z ústavu odešla a provdala se za svého bratrance arcivévodu Rainera Ferdinanda. Manželství bylo šťastné a zůstalo bezdětné.\n\nMarie Karolína byla patronkou v mnoha sociálních institucí. Měla velký vliv na své neteře. Ráda vyšívala umělecká mešní roucha. Ve Vídni a v Bádenu byla velmi oblíbená. Svého manžela přežila o dva roky a byla pohřbena v císařské hrobce ve Vídni.\n\n"}
{"id": "890483", "url": "https://cs.wikipedia.org/wiki?curid=890483", "title": "Mistrovství Evropy v judu 1999", "text": "Mistrovství Evropy v judu 1999\n\nMistrovství Evropy se konalo na Zimním stadionu Ondreje Nepely ve Bratislavě, Slovensko, ve dnech 20.-23. května 1999\n\nVyřazovací kola\n\nFinálová kola\n\n"}
{"id": "890489", "url": "https://cs.wikipedia.org/wiki?curid=890489", "title": "Koh-i-Noor (rozcestník)", "text": "Koh-i-Noor (rozcestník)\n\nKoh-i-Noor (Kohinoor) může označovat:\n"}
{"id": "890490", "url": "https://cs.wikipedia.org/wiki?curid=890490", "title": "Seznam zemí podle státního dluhu", "text": "Seznam zemí podle státního dluhu\n\nSeznam zemí podle státního dluhu ukazuje u jednotlivých zemí, kolik procent ročního HDP činí jejich státní dluh v zahraniční měně a vedle toho i hodnocení těchto států ratingovou agenturou Standard & Poor's.\n\nStátní dluh () je úhrnem všech dluhů centrální vlády a všech dalších veřejných orgánů státu, mínus dluhy denominované v domácí měně. V tabulce jsou v jednom sloupci hodnoty podle údajů CIA World Factbook, v dalším sloupci jsou údaje, jak je uvádí Mezinárodní měnový fond. Státní dluh je těžké objektivně měřit, protože údaje vycházejí z informací samotných států. Nezaměňovat se zahraničním dluhem.\n\nTřetí informační sloupec tabulky uvádí rating (hodnocení) zemí agenturou Standard & Poor's (S&P). Rating je odhad této soukromé firmy, zda hodnocená země splatí své závazky včas, nebo z druhé strany, jaké je riziko, že svým závazkům nedostojí. Bere v úvahu jak výši státního dluhu, tak celou řadu dalších ekonomických faktorů. Pro trhy je významným doporučením, má vliv na rizikový příplatek (). Dluhopisy s ratingem od AAA po BBB- hodnotí S&P jako dluhopisy „investičního stupně“, ty od BB+ níže jsou „spekulativního stupně“, říká se jim harampádí (). Přehled zde.\n\nTento seznam umožňuje prozkoumat vztah mezi relativní výší veřejných dluhů a hodnocením ekonomické situace země z hlediska investorů. Ne vždy znamená vysoký dluh ekonomické problémy (viz Japonsko, Německo, USA).\n\n\"Údaje i reference převzaty z článků a na anglické Wikipedii. \"\n\n"}
{"id": "890491", "url": "https://cs.wikipedia.org/wiki?curid=890491", "title": "Cidrerie", "text": "Cidrerie\n\nNázev cidrerie je přejat z francouzského slova \"cidrerie\" [sidreri], kterým se nazývá výrobna cidru. Cidrerie často zpracovávají jablka nejenom na výrobu moštu a cidru, ale také jablečného octa, likérů a destilátů nebo zavařenin. Cidrerií se rozumí výrobna jak průmyslového, tak farmářského typu – obvykle včetně prodejny nebo občerstvení s nabídkou daných produktů. Cidrerie je současně pojmenování pro odvětví zemědělské technologie zabývající se výrobou cidru.\n\nV českém jazyce není překlad slova \"cidrerie\" znám, v angličtině se používá označení \"cider house\", ve španělštině \"sidrería\" nebo \"sagardotegi\".\n\n"}
{"id": "890492", "url": "https://cs.wikipedia.org/wiki?curid=890492", "title": "Kostel svatého Augustina (Syrovice)", "text": "Kostel svatého Augustina (Syrovice)\n\nKostel svatého Augustina je římskokatolický chrám v obci Syrovice v okrese Brno-venkov. Je chráněn jako kulturní památka České republiky. Je farním kostelem syrovické farnosti.\n\nPozdně barokní kostel v Syrovicích byl postaven v roce 1775 Marií Cecílii ze Sekenberka. V letech 1862–1863 byl rozšířen o boční kaple. Jedná se o jednolodní chrám s trojboce ukončeným kněžištěm. V západním průčelí se nachází čtyřboká zvonice. Výraznou rekonstrukcí prošel v roce 1998.\n\nU kostela se nachází hřbitov. Před kostelem stojí socha sv. Jana Nepomuckého a kamenný kříž.\n"}
{"id": "890494", "url": "https://cs.wikipedia.org/wiki?curid=890494", "title": "Římskokatolická farnost Černovice u Boskovic", "text": "Římskokatolická farnost Černovice u Boskovic\n\nŘímskokatolická farnost Černovice u Boskovic je územní společenství římských katolíků s farním kostelem Narození Jana Křtitele v děkanátu Boskovice. Do farnosti patří obce Černovice, Hodonín a Tasovice.\nPrvní písemná zmínka o farnosti pochází z roku 1286, kdy v listině olomouckého biskupa Bruna je uváděn jako svědek při sporu o církevní majetek v Šardicích mezi jinými osobami \"Rudgerus, plabanus de Cernovicz\", čili Rudger, farář v Černovicích. V osmnáctém století byl černovický kostel filiálním kostelem farnosti v Doubravníku. Zřídit v Černovicích znovu faru bylo rozhodnuto roku 1755. Zřizovací dekret se datuje 20. 4. 1758. Roku 1775 byl zbořen starý kostel a od základů postaven nový kostel.\nOd znovuzřízení samostatné fary v roce 1758 do začátku 21. století se v Černovicích vystřídalo 18 kněží. Od 1. listopadu 1992 do července 2014 byl administrátorem excurrendo R. D. Zdeněk Veith z farnosti Křetín. Od 1. srpna 2014 byl ustanoven administrátorem excurrendo R. D. PaedDr. Pavel Lazárek z farnosti Olešnice na Moravě. Toho od 1. srpna 2016 vystřídal R. D. Mgr. Tomáš Šíma.\n\nV letech 2012 a 2013 byla postupně opravena fara, pocházející z osmanáctého století i farní kostel. V případě fary šlo o celkovou rekonstrukci, z budovy zůstaly původní jen obvodové zdi. Na faře je nyní možné pořádat výstavy, přednášky, setkání spolků, může zde pochopitelně také bydlet kněz. Kostel dostal novou fasádu fasádu, byl vymalován jeho vnitřek a obnovena střešní krytina.\n\nVe farnosti se pravidelně pořádá tříkrálová sbírka. V roce 2015 se při ní vybralo 10 225 korun. V roce 2017 dosáhl výtěžek sbírky 11 721 korun.\n\n"}
{"id": "890495", "url": "https://cs.wikipedia.org/wiki?curid=890495", "title": "Mont Puke", "text": "Mont Puke\n\nMont Puke (522 m n. m.) je hora na ostrově Futuna v Polynésii v jižním Pacifiku. Jedná se o nejvyšší bod francouzského zámořského společenství Wallis a Futuna. Mont Puke sousedí na západě s horami Kofua (502 m) a Kolofatufatu (473 m), na jihu s horou Matatao (384 m) a na jihovýchodě s horou Mamati (303 m). Asi 300 m severovýchodně od hlavního vrcholu se nachází 502 m vysoký předvrchol Matagitoga. Mont Puke pokrývá vzrostlý les. Cesta na vrchol vede od východu i od západu.\n\n"}
{"id": "890497", "url": "https://cs.wikipedia.org/wiki?curid=890497", "title": "Cidre Premier", "text": "Cidre Premier\n\nCidre Premier [\"sídr premijér\"] je český přírodně perlivý jablečný cidre z čerstvě vylisovaného moštu bez přidané vody a cukru. Je vyroben z vybrané směsi odrůd českých jablek. Ročník 2010 byl na trh uveden v létě 2011 jako první cidre v České republice vyráběný z čerstvého moštu tradičními postupy. V roce 2012 získal díky šetrné metodě zpracování a původu jablek bio certifikaci.\n\nCidre Premier je vyráběn metodou dlouhé fermentace po vzoru bretaňsko-asturské tradice. Vhodný výběr jablek ovlivňuje chuťové vlastnosti i proces zrání cidru. Jablka pocházejí výhradně z českých sadů, v kombinacích okolo 12 odrůd jablek pro 1 šarži.\n\nJablečný mošt pro výrobu Cidru Premier se používá vždy čerstvě vylisovaný, bez doslazení, ředění ani přídavku jakýchkoliv konzervačních látek.\n\nPo první fázi přirozeného odkalení (samočištění) moštu Cidre Premier kvasí cca 6 – 8 měsíců v tancích, následně další 2 měsíce dozrává v lahvích. Alkohol v nápoji vzniká pouze kvašením cukrů přírodně obsažených v jablkách. Jelikož každý rok je jiný, může se měnit i obsah alkoholu a chuťová charakteristika. Fermentace moštu je nejšetrnější metodou zachování obsahu vitamínů, které v cidru zůstávají díky tomu, že neprochází pasterizací.\n\nVýsledný produkt není během výroby filtrován, kalu se zbavuje přirozeně v průběhu zrání. Zbytkový obsah kalu rozptýlený v nápoji vytváří na dně lahve mírnou usazeninu, která je nezbytná pro další zrání a není na závadu. Cidre Premier není pasterizován, konzervován ani sycen. Obsahuje pouze přírodní oxid uhličitý, který vzniká při dozrávání, ležení v lahvích. Bublinky tedy vznikají podobně jako u klasické metody výroby perlivých a šumivých vín až přímo v lahvi (Šampaňské víno). Cidre obsahuje minimální množství siřičitanů, které se přirozeně vyskytují v jablkách a vznikají při procesu fermentace, proto není dodatečně sířen.\n\nCidre Premier je ideálně určen ke konzumaci v roce následujícím po sklizni. Skladovatelnost se pohybuje mezi 3-4 lety. Delší uchovávání může způsobit přezrání a ztrátu perlivosti. Jelikož cidre není pasterizován, vyžaduje odpovídající způsob uchovávání, a to na temném, chladném místě. V lahvích uzavřených korkovou zátkou vždy horizontálně, aby si korek neustále udržoval vlhkost a nedocházelo k jeho proschnutí a netěsnosti. Cidre je vhodné podávat dobře vychlazený (7-11 °C).\n\nCidre Premier se dle zbytkového cukru a obsahu alkoholu dělí na \"suchý\" a \"polosuchý\" a dále pak na šarže z odlišných směsí jablek. Chutí obecně připomíná perlivá bílá vína typu Frizzante, avšak s jablečným akcentem.\n"}
{"id": "890499", "url": "https://cs.wikipedia.org/wiki?curid=890499", "title": "Jablečný koncentrát", "text": "Jablečný koncentrát\n\nJablečný koncentrát neboli koncentrovaná jablečná šťáva (angl. \"\", zkratka AJC) vzniká průmyslovým zpracováním jablek. Koncentrované šťávy jsou vyráběny i z mnoha jiných druhů ovoce, např. hrušky, višně, pomeranče atd.\n\nVýsledkem je produkt standardizovaných technologických kvalit. Mezi hlavní sledované hodnoty patří cukernatost, pH, obsah kyselin, zákal a zabarvení. Průměrné hodnoty cukernatosti se pohybují mezi 40–55° Brix pro nečiřené koncentráty a 69–73° Brix pro čiřené koncentráty.\n\nCukernatost přírodního jablečného moštu se pohybuje okolo 13° Brix.\n\nVýroba jablečného koncentrátu probíhá v následujících krocích:\n\nJablečný koncentrát je široce používanou surovinou v potravinářství a je obchodován na komoditním trhu.\nMezi časté aplikace patří průběžná výroba jablečného džusu a cidrů.\n\nPokud je jablečná šťáva rozředěna vodou zpět na úroveň cukernatosti jablečného moštu, může být označována jako 100% džus.\n\nVe zpracování pomerančového džusu je běžné označení NFC – Not-from-Concentrate, tedy, že vylisovaný mošt byl pouze pasterizován a nebyl koncentrován.\n"}
{"id": "890500", "url": "https://cs.wikipedia.org/wiki?curid=890500", "title": "Bedřich Pacák", "text": "Bedřich Pacák\n\nBedřich Pacák (14. září 1846 Bělohrad – 24. května 1914 Veltrusy) byl český a rakousko-uherský politik mladočeské strany, v letech 1906–1907 předlitavský český ministr-krajan.\n\nByl synem státního úředníka. Narodil se v Bělohradě, ale kvůli otcovu zaměstnání se často stěhovali. Maturoval roku 1865 na gymnáziu v Jindřichově Hradci. Vystudoval právo na Karlo-Ferdinandově univerzitě v Praze. Od mládí byl politicky aktivní v českém hnutí. V letech 1868–1871 byl pro své politické aktivity vězněn. Důvodem byly výroky, které pronesl v hostinci v pražské Šárce, které byly odposlechnuty tajným policistou. Byl odsouzen na pět let pro velezradu (v průběhu procesu mu hrozil i trest smrti). Ve vězení se stýkal s dalšími vězněnými českými národovci a studoval jazyky a odbornou a politickou literaturu. Propuštěn byl v únoru 1871 na amnestii. Julius Grégr ho pak zaměstnal ve svém deníku Národní listy, kde působil do roku 1876. Mezitím dokončil studia práv. V roce 1872 získal titul doktora práv.\n\nOd roku 1883 působil jako advokát v Kutné Hoře. Postupně se vracel i do politického života. V polovině 80. let byl starostou kutnohorského Sokola a byl členem obecního i okresního zastupitelstva. Organizoval regionální síť mladočeské strany. Od roku 1889 zasedal jako poslanec Českého zemského sněmu za mladočeskou stranu (zvolen za venkovské obce na Kutnohorsku).\n\nVe volbách do Říšské rady roku 1891 se stal i poslancem Říšské rady (celostátní parlament), kde reprezentoval kurii venkovských obcí, obvod Čáslav, Kutná Hora atd. Mandát poslance vídeňského parlamentu obhájil za stejný obvod ve volbách do Říšské rady roku 1897 a volbách do Říšské rady roku 1901 a uspěl i ve volbách do Říšské rady roku 1907 konaných již podle rovného a všeobecného volebního práva, bez kurií (obvod Čechy 027), stejně jako ve volbách do Říšské rady roku 1911. Zasedal zde až do své smrti roku 1914.\n\nJiž v 90. letech 19. století se uvádí mezi nejvýznamnějšími politiky mladočeské strany. V roce 1894 je řazen mezi umírněnější mladočechy (historik Otto Urban ho řadí mezi \"mladočeské realisty\"), na které sázel při formulaci politické taktiky Josef Kaizl a kteří se podíleli na přijetí takzvané \"Nymburské rezoluce\", která řešila programové a taktické otázky strany. V roce 1896 patřil ke skupině mladočechů, která v Říšské radě podpořila přijetí volební reformy vlády Kazimíra Badeniho, jež výrazným způsobem rozšiřovala volební právo i pro méně majetné sociální skupiny. V roce 1898 předložil na českém zemském sněmu návrh národnostního zákona, který ale pro paralýzu fungování sněmu kvůli obstrukcím nebyl nikdy projednán.\n\nNa Říšské radě zastával od roku 1901 do roku 1906 post předsedy českého poslaneckého klubu. Jeho nástup do této funkce, v níž vystřídal Emanuela Engela, byl projevem vnitřního posunu v mladočeské straně po další vlně radikálních mladočeských obstrukcí v Říšské radě, které ale v části strany vyvolávaly kritiku jako neplodné. Měl podíl na četných konkrétních českých úspěších v předlitavské politice, například vznik české techniky v Brně nebo zestátnění (převedení pod státní rozpočet) četných českých škol. Krátce po svém nástupu na post předsedy českého poslaneckého klubu na Říšské radě zaujal pozici předsedy poslaneckého klubu i na českém zemském sněmu.\n\nVrchol jeho politické kariéry nastal počátkem 20. století, kdy se za vlády Maxe Becka stal českým ministrem-krajanem. Funkci zastával v období 2. června 1906 – 9. listopadu 1907. Ve funkci řešil především vrcholící debaty o volební reformě. Jeho nástup do vlády byl součástí strategie ministerského předsedy Maxe Becka zapojit do svého kabinetu i parlamentní politiky. Pacák nabídku vládního křesla přijal se souhlasem některých významných politiků mladočeské strany ale bez formálního souhlasu stranických orgánů. Jeho účast ve vládě (a obecně účast mladočeských politiků ve vládě) pak ve straně vyvolávala polemiky. Z vlády odešel v listopadu 1907 v rámci rekonstrukce kabinetu. Jeho post zaujal Karel Prášek, coby předák českých agrárníků, kteří výrazně uspěli ve volbách do Říšské rady roku 1907.\n\nI po odchodu z vlády se politicky angažoval. Stal se místopředsedou poslaneckého klubu českých poslanců a předsedal volné alianci Slovanská jednota, která sdružovala české a jihoslovanské poslance. V posledních dvou letech před smrtí postupně opustil veřejný život kvůli ztrátě fyzické a duševní kondice. Zemřel brzy ráno 24. května 1914.\n\nV r. 1895 byl B. Pacák jmenován čestným občanem Kutné Hory a krátce po jeho smrti po něm byly pojmenovány Pacákovy sady v Kutné Hoře.\n\nByl bratrem politika Antonína Pacáka.\n\n"}
{"id": "890501", "url": "https://cs.wikipedia.org/wiki?curid=890501", "title": "Kostel Neposkvrněného početí Panny Marie (Želešice)", "text": "Kostel Neposkvrněného početí Panny Marie (Želešice)\n\nKostel Neposkvrněného početí Panny Marie je římskokatolický chrám v obci Želešice v okrese Brno-venkov. Je chráněn jako kulturní památka České republiky. Je farním kostelem želešické farnosti.\n\nV 80. letech 15. století byla v Želešicích postavena gotická kaple (dokončena 1491), jejíž část tvoří současný polygonálně ukončený presbytář. K lodi kaple byla v roce 1676 přistavěna kaple svatého Josefa, v roce 1722 došlo k barokním úpravám celé stavby. Roku 1795 byla kaple svatého Josefa zbořena a její materiál byl použit k prodloužení kostelní lodě. K severní straně kněžiště přiléhá hranolová věž, k jižní straně lodi je přistavěna předsíň.\n\nU kostela se nachází hřbitov.\n"}
{"id": "890502", "url": "https://cs.wikipedia.org/wiki?curid=890502", "title": "Lakušník okrouhlý", "text": "Lakušník okrouhlý\n\nLakušník okrouhlý (\"Batrachium circinatum\", syn.: \"Ranunculus circinatus\") je druh rostliny z čeledi pryskyřníkovité (\"Ranunculaceae\").\n\nJedná se o vytrvalou, řidčeji jednoletou vodní bylinu, která může po vyschnutí růst i na bahnitých substrátech, i když tento druh dlouhodobější vysychání moc nesnáší. Lodyha je nevětvená až jednoduše větvená, lysá, podle stanoviště může dorůstat délky až 250 cm. Listy jsou střídavé, lupnité na hladině plovoucí listy u tohoto druhu chybí. Čepele ponořených listů jsou několikrát dlanitosečné s niťovitými úkrojky, po vytažení z vody zachovává paprskovitý tvar a úkrojky se nesbíhají do štětičky. Listy jsou mnohem kratší, asi 3–5 x než příslušné lodyžní články. Na bázi listů jsou palisty. Květy jsou jednotlivé, oboupohlavné a pravidelné s víceméně kuželovitým květním lůžkem, vykvétají nad hladinou a jsou opylovány hmyzem (entomogamie). Plodní stopka bývá nejčastěji 4–8 cm dlouhá. Kališních lístků je 5, jsou zelené, až 6 mm dlouhé. Korunních je většinou také pět, jsou bílé, na bázi se žlutou skvrnou. Květy jsou spíš malé, korunní lístky jsou asi 6–10 mm dlouhé. Tyčinek je asi 15–25, val kolem jamky nektária je půlměsíčitý, pestíků a později nažek je asi 34–52. Plodem je nažka, na vrcholu zakončená krátkým zobánkem, nažky jsou uspořádány na květním lůžku do souplodí, květní lůžko je s roztroušenými chlupy, řidčeji až lysé. Plody se šíří vodou (hydrochorie). Počet chromozómů je 2n=16.\n\nDruh je rozšířen od západní Evropy po východní Asii. V České republice roste roztroušeně v nižších polohách, cca do 400 m n. m.\n\nJedná se o vodní rostlinu, která se ve stojatých nebo zřídka až tekoucích vodách. Má rád spíš vápnité prostředí, v nádržích chudých na vápník většinou chybí.\n\n \n"}
{"id": "890508", "url": "https://cs.wikipedia.org/wiki?curid=890508", "title": "Heinrich Prade", "text": "Heinrich Prade\n\nHeinrich Prade (5. června 1853 Liberec – 22. dubna 1927 Vídeň) byl sudetoněmecký a rakousko-uherský politik Německé lidové strany, v letech 1906–1907 a znovu roku 1908 předlitavský německý ministr-krajan.\n\nV mládí působil jako obchodník, pracoval v tkalcovně vlastněné svým otcem. Později se stal úředníkem Jihoseveroněmecké spojovací dráhy. V roce 1871 se stal úředníkem liberecké pojišťovny \"Concordia\". Od roku 1885 byl samostatným obchodníkem (exportní obchod) a od téhož roku zasedal v městské radě v Liberci. Od roku 1885 až do roku 1910 zasedal jako poslanec Českého zemského sněmu.\n\nVe volbách do Říšské rady roku 1885 získal i mandát v Říšské radě (celostátní zákonodárný sbor), kde reprezentoval městskou kurii, obvod Liberec. Mandát obhájil za stejný obvod ve volbách do Říšské rady roku 1891, volbách do Říšské rady roku 1897, volbách do Říšské rady roku 1901 a volbách do Říšské rady roku 1907 (v posledně jmenovaných volbách konaných již podle rovného práva, bez kurií, byl zvolen za obvod Čechy 076). Ve vídeňském parlamentu zasedal do konce funkčního období sněmovny, tedy do roku 1911.\n\nPo volbách roku 1885 patřil do klubu Sjednocené levice, do kterého se spojilo několik ústavověrných proudů. V roce 1890 se uvádí jako poslanec klubu Deutschnationale Vereinigung. Za Deutschnationale Vereinigung byl opětovně do parlamentu zvolen i v roce 1891. Ve volbách roku 1897 se uvádí coby kandidát Německé lidové strany.\n\nV období let 1889–1901 byl místostarostou Liberce. V roce 1900 mu byl nabídnut post ve vládě Ernesta von Koerbera, ale nabídku odmítl. V letech 1900–1901 byl prvním místopředsedou poslanecké sněmovny Říšské rady. Politicky se profiloval jako obhájce zájmů německy mluvících obyvatel Čech. V otázkách česko-německých vztahů ho ke konzultacím zval i rakousko-uherský panovník.\n\nVrchol jeho politické kariéry nastal počátkem 20. století, kdy se za vlády Maxe Becka stal německým ministrem-krajanem (ministr reprezentující Němce z Čech). Funkci zastával v období 2. června 1906 – 9. listopadu 1907 a pak po jisté přestávce ještě od 9. května 1908 do 15. listopadu 1908. Jako člen vlády vzbudil rozruch, když se veřejně postavil proti konceptu všeobecného a rovného volebního práva.\n\nNásledně se profiloval jako představitel významných finančních institucí. Byl ředitelem Městské spořitelny v Liberci, na jejímž založení se podílel. V letech 1908–1909 zasedal ve vedení centrální banky Oesterreichisch-ungarische Bank.\n"}
{"id": "890509", "url": "https://cs.wikipedia.org/wiki?curid=890509", "title": "WHMIS", "text": "WHMIS\n\nWorkplace Hazardous Materials Information System (WHMIS, – SIMDUT, česky zhruba \"kanadský národní komunikační standard nebezpečnosti\") je kanadský systém klasifikace nebezpečných materiálů. Klíčovými prvky systému jsou:\n"}
{"id": "890516", "url": "https://cs.wikipedia.org/wiki?curid=890516", "title": "Odstřelovač: Odvetná zbraň", "text": "Odstřelovač: Odvetná zbraň\n\nOdstřelovač: Odvetná zbraň ( – \"Snajper: Oružije vozmezdija\") je ruský válečný film z roku 2009 režiséra Alexandra Jefremova.\n\nFilm se dějově dělí na dvě části. První se odehrává v době bojů o Stalingrad (natáčeno v opuštěném továrním komplexu v Minsku), kterých se účastní také jednotka odstřelovačů pod vedením nadporučíka Jašina (Dmitrij Pevcov). Ta je velmi úspěšná, dokud se nestřetne s jednotkou odstřelovačů kapitána Kleista (Joachim Paul Assböck). Do Jašina je zamilována mladá běloruská odstřelovačka Alesja (Alina Andrejevna Sergejeva), ale Kleistovi se podaří ji zastřelit a Jašina zranit podepsanou kulkou.\n\nPo válce se Jašin stane velitelem obsazeného východopruského města. Na místním zámku (natáčeno na Mirském zámku) se najdou části plánů raket V-2. Do města proto přijíždí inženýr Michajlovský (Paweł Deląg) se svou asistentkou (Marija Mironova) a majorem NKVD Osipovem (Sergej Beljajev), aby záležitost prošetřili. Nalezení plánů skutečně není náhoda, v části zámku je ukryta tajná laboratoř nacistického vědce Hamerbola (Vladas Bagdonas) pokračujícího ve vývoji zázračné zbraně. Ochranu mu zajišťují odstřelovači pod Kleistovým velením, což si Jašin uvědomí, když se nalezne Kleistem podepsaná kulka v těle jednoho z vojáků, kteří náhodou odhalili část tajemství a Kleist je musel zastřelit.\n\nPosléze se k tajemství dostane i Michajlovský a Němci jej zajmou. Major Osipov přes Jašinovo varování nařídí prohledat zámek svým vojákům, ale ti jsou zmasakrováni Kleistovými odstřelovači. Jašin pak povolává své staré kolegy odstřelovače a nakonec Kleista zabije, ovšem Jašinovi přátelé v boji také zahynou.\n\nObsazení filmu je mezinárodní, významné role hráli ruští a běloruští herci, ale i Polák, Litevec a Němec.\n"}
{"id": "890517", "url": "https://cs.wikipedia.org/wiki?curid=890517", "title": "Kawasaki ZL 600 Eliminator", "text": "Kawasaki ZL 600 Eliminator\n\nKawasaki ZL 600 Eliminátor je čtyřválcový, kapalinou chlazený cruiser. Byl vyráběný v letech 1986-1998 japonskou firmou Kawasaki.\nMotocykly Kawasaki Eliminator jsou na rozdíl od pro choppery obvyklých vidlicových dvouválců osazeny řadovými kapalinou chlazenými motory původem z modelu GPZ. Větším modelem je Kawasaki ZL1000, resp. ZL 900, menší typy jsou čtyřválec ZL 400, který se nedovážel na evropský trh, řadový dvouválec EL 250 a jednoválec EL 125, oba s pohonem řetězem.\n\n\n"}
{"id": "890521", "url": "https://cs.wikipedia.org/wiki?curid=890521", "title": "Hongdu L-15", "text": "Hongdu L-15\n\nHongdu L-15 je dvoumotorový pokročilý cvičný a lehký bojový letoun vyráběný čínskou společností Hongdu Aviation Industry Group (HAIG). Je vyvíjen v nadzvukové i podzvukové verzi. Na vývoji letounu Čína spolupracovala s ruskou konstrukční kanceláří Jakovlev a proto má typ L-15 stejné aerodynamické řešení, jako cvičné stroje Jakovlev Jak-130 a Alenia Aermacchi M-346 Master. Společnost Hongdu chce typ zavést do výzbroje letectva ČLR (zde mu konkuruje typ Guizhou JL-9) i exportovat do dalších zemí. Stroj tak může navázat na úspěšný stroj Hongdu K-8 Karakorum.\n\nLetoun je určen pro výcvik pilotů letadel čtvrté a páté generace, především typů Chengdu J-10, Shenyang J-11, Suchoj Su-27 a Suchoj Su-30. Maketa letadla byla poprvé představena veřejnosti roku 2004 na aerosalonu Zhuhai Airshow. Rollout prototypu podzvukové verze AJT (\"Advanced Jet Trainer\") proběhl 29. září 2005. K jeho prvnímu letu došlo 13. března 2006. Druhý prototyp poprvé vzlétl 10. května 2008. Zatímco první dva prototypy ještě nesly staré motory Lotarev DV-2, třetí prototyp dostal motory Ivčenko Progress Al-222-25 s tahem 24,52 kN.\n\nDne 26. října 2010 vzlétl šestý prototyp L-15, který je zároveň prvním prototypem nadzvukové verze L-15 LIFT (\"Lead-in Fighter Trainer\"). Od běžných cvičných letadel L-15 se liší především prodlouženou přídí a motory s přídavným spalováním Al-222K-25F.\n\nJedná se o dvoumístný dvoumotorový letoun navržený pro vysokou obratnost a schopnost létat na vysokých úhlech náběhu, což dovoluje simulovat vlastnosti nejnovějších bojových letounů. K řízení slouží ruský trojnásobný digitální systém. L-15 má moderní tzv. skleněný kokpit, kterému dominují tři rozměrné LCD displeje a ovládání HOTAS. Letoun je vybaven čtyřmi podkřídelními závěsníky a dvěma závěsníky na koncích křídel.\n\n\n\n"}
{"id": "890522", "url": "https://cs.wikipedia.org/wiki?curid=890522", "title": "Jacques Rancière", "text": "Jacques Rancière\n\nJacques Rancière (* 10. června 1940, Alžír) je francouzský marxistický filozof narozený v Alžírsku. Byl žákem Louise Althussera, dokonce i spoluautorem jeho známé knihy \"Lire le Capital\", roku 1968 ho však kvůli sporu o interpretaci Pařížského května zavrhl. Je emeritním profesorem na Univerzitě Paříž VIII v Saint-Denis. K jeho velkým tématům patří vztah politiky a filozofie, Marxův koncept proletariátu, koncept rovnosti, zajímají ho ovšem i otázky pedagogiky či estetiky, zejména filmové.\n\n\n\n\n"}
{"id": "890523", "url": "https://cs.wikipedia.org/wiki?curid=890523", "title": "František Budín", "text": "František Budín\n\nFrantišek Budín (* 19. července 1924) je český konferenciér a komik. Během své kariéry nikdy nebyl profesionálním moderátorem, přesto se proslavil v tandemu s komikem Felixem Holzmannem. V civilním životě pracoval jako účetní u Československých státních drah.\n\nDnes žije s manželkou Irenou v Ústí nad Labem.\n\n"}
{"id": "890524", "url": "https://cs.wikipedia.org/wiki?curid=890524", "title": "Volby v Řecku", "text": "Volby v Řecku\n\nVolby v Řecku jsou svobodné. Volí se do parlamentu, místních zastupitelstev, Evropského parlamentu a každých pět let probíhají nepřímé prezidentské volby. Řecký parlament je jednokomorový, volí se do něj 300 poslanců na čtyřleté volební období.\n\nProběhlé parlamentní volby (1985-2015):\n\n25.01.2015\n\n17.06.2012\n\n06.05.2012\n\n04.10.2009\n\n16.09 2007\n\n07.03.2004\n\n09.04.2000\n\n22.09.1996\n\n10.10.1993\n\n08.04.1990\n\n05.11.1989\n\n18.06.1989\n\n03.06.1985\n\n"}
{"id": "890526", "url": "https://cs.wikipedia.org/wiki?curid=890526", "title": "Římskokatolická farnost Velká Bíteš", "text": "Římskokatolická farnost Velká Bíteš\n\nŘímskokatolická farnost Velká Bíteš je územní společenství římských katolíků v rámci velkomeziříčského děkanátu brněnské diecéze.\n\nPrvní zmínka o kostele ve Velké Bíteši je z roku 1240. V 15. století byl kostel opevněn, a toto opevnění je dochováno dodnes. Součástí farnosti je také románský filiální kostel sv. Bartoloměje v Košíkově. Farnost je až do dnešních dnů obsazována kněžími.\n\n\nV roce 1995 měl ve Velké Bíteši ve farním kostele primici Mgr. Vít Fatěna, roku 2000 novokněz Miroslav Slavíček, v roce 2001 Miloš Mičánek a dne 30. června 2002 novokněz Mgr. Ing. Pavel Fatěna.\n\nDnem vzájemných modliteb farností za bohoslovce a bohoslovců za farnosti brněnské diecéze je 23. září. Adorační den připadá na 18. února. Ve farnosti se pravidelně koná farní ples.\n\n"}
{"id": "890529", "url": "https://cs.wikipedia.org/wiki?curid=890529", "title": "Franz Peschka", "text": "Franz Peschka\n\nFranz Peschka (14. srpna 1856 Opatov – 30. dubna 1908 Vídeň) byl sudetoněmecký a rakousko-uherský statkář a politik, v letech 1907–1908 předlitavský německý ministr-krajan.\n\nVystudoval zemědělský institut Francisco Josephinum a profesně působil jako statkář. Od roku 1882 zastával post starosty rodného Opatova na Svitavsku. V roce 1886 se podílel na založení \"Německého zemědělského ústředního svazu pro Čechy\" a v roce 1888 se stal členem jeho výboru a roku 1900 viceprezidentem. Roku 1899 se rovněž stal viceprezidentem německé sekce zemské školské rady. Od voleb roku 1895 byl poslancem Českého zemského sněmu (setrval zde až do své smrti).\n\nZpočátku zastupoval Německou pokrokovou stranu, později byl předákem Německé agrární strany založené roku 1905.\n\nVe volbách do Říšské rady roku 1891 se stal i poslancem Říšské rady (celostátní parlament), kde reprezentoval kurii venkovských obcí, obvod Litomyšl, Polička atd. Mandát poslance vídeňského parlamentu obhájil za kurii venkovských obcí a obvod Litomyšl, Landškroun atd. ve volbách do Říšské rady roku 1897 a uspěl v něm i ve volbách do Říšské rady roku 1901. Na Říšské radě zasedl i po volbách roku 1907, konaných poprvé podle všeobecného a rovného volebního práva. Uspěl za obvod Čechy 127. Poslancem byl do své smrti roku 1908. Pak ho v Říšské radě nahradil Josef Bernkopf.\n\nV roce 1906 se uvádí coby jeden z pěti poslanců Říšské rady, zastupujících Německou agrární stranu (Deutsche Bauernpartei).\n\nVrchol jeho politické kariéry nastal počátkem 20. století, kdy se za vlády Maxe Becka stal dodatečně německým ministrem-krajanem. Funkci zastával v období 9. listopadu 1907 – 30. dubna 1908.\n\nJeho švagrem byl moravský všeněmecký politik Franz Josef Zoffl (1853–1932). Peschka si totiž vzal Zofflovu sestru Theresii a po její smrti se oženil s další sestrou Emilií.\n"}
{"id": "890535", "url": "https://cs.wikipedia.org/wiki?curid=890535", "title": "Routa (drahokam)", "text": "Routa (drahokam)\n\nRouta (drahokam) – typ plochého výbrusu drahokamu (angl. \"rose cut\", něm. \"die Raute\" nebo \"Rosenschliff\").\n\nRouta je víceboký, do facet vybroušený jehlan s plochou základnou. Facety jsou zpravidla kosočtverečné (tj. routové) nebo trojúhelné plošky. Nejstarší čtyřboké a šestiboké routy se brousily od konce 14. století v Burgundsku a brzy se rozšířily do celé Evropy. Během renesance se postupně zmnožují na 8 a 16, čímž se zmenšují. Routa se užívala zejména u průhledných drahokamů jako je diamant, rubín, křišťál a další, ale také např. český granát; zvyšuje jejich index lomu a brilanci. Zadní stěna se někdy podkládala stříbrnou fólií. Routa byla oblíbená až do baroka, během 19. století ji většinou nahradily dokonalejší brusy jako briliantový nebo hvězdový. \n\nNáhražkou vybroušené routy v bižuterii je její tvar ze skla mačkaný v kleštích.\n\n"}
