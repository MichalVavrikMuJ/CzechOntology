{"id": "777143", "url": "https://cs.wikipedia.org/wiki?curid=777143", "title": "Monmouth", "text": "Monmouth\n\nMonmouth (, – \"„město na Monnow“\") je město na jihovýchodě Walesu ve Spojeném království. Leží na soutoku řek Monnow a Wye jen něco přes tři kilometry od hranice s Anglií, ve vzdálenosti 58 kilometrů na severovýchod od Cardiffu a 204 kilometrů na západ od Londýna. Patří do hrabství Monmouth a podle sčítání v roce 2001 mělo 8 877 obyvatel.\n\nZa římské říše spadalo území do provincie Británie a byla zde malá pevnost Blestium. Město zde vzniklo za Normanů, kteří zde po roce 1067 postavili hrad. Jeho středověký kamenný most s branou je jediný svého druhu, který se v Británii dochoval. Hrad se později dostal do majetku Lancasterů a v roce 1387 se zde narodil král Jindřich V. Plantagenet. V roce 1536 se stal správním sídlem okolního hrabství.\n\nDnes je Monmouth turistickým cílem a také se zde konají trhy. Pro okolní venkov je lokálním centrem obchodu, služeb, vzdělávání i kultury. Je spojen silnicí A40 na dálnici M4 v Newportu a dálnici M50 v Ross-on-Wye.\n\nAnglické jméno \"Monmouth\" je zkráceninou z \"Monnow-mouth\", tedy „ústí Monnowu“. Velšské jméno řeky, \"Mynwy\", možná původně znamenalo „rychle proudící“ a bylo poangličtěno na \"Monnow\". Původní velšské jméno města bylo \"Abermynwy\" („ústí Monnowu“), které bylo později v sedmnáctém století nahrazeno \"Trefynwy\" („město na Monnowu“ – písmenko \"m\" se změnilo na \"f\").\n\nVykopávky, které provedla Monmouthská archeologická společnost na místech podél \"Monnow Street\", odhalily mnoho informací o rané historii města. Podle Council for British Archeology patří Monmouth mezi deset nejvýznamnějších měst z hlediska archeologie.\n\nPrvním známým osídlením na místě Monmouthu byla malá římská pevnost Blestium, jedna z mnoha v rozsáhlé sítě vojenských základen založených na obranu hranic Římem obsazených území. Blestium bylo římskou silnicí spojeno s většími římskými městy Glevum a Isca Augusta . Archeologové zde našli v dnešním středu města římské hrnce a římské mince. Během pozdního období nadvlády Říma, mezi druhým a čtvrtým stoletím, bylo Blestium zřejmě střediskem výroby železa, k čemuž byly využívány místní zdroje železné rudy a dřevěného uhlí, které také pocházelo z nedalekých římských středisek Gobannium a Ariconium (blízko dnešního Ross-on-Wye).\n\nPo konci nadvlády Říma v Británii spadal Monmouth k jižnímu okraji velšského království Ergyng. Jediným důkazem nepřetržitého osídlení v této době je záznam o kostele ze sedmého století, který se nacházel na neznámém místě ve městě a byl zasvěcen k Kadokovi, velšskému svatému. V roce 1056 vyplenil oblast velšský princ Gruffydd ap Llywelyn, který tudy postupoval se svou armádou Velšanů, Anglosasů a Dánů na Hereford, kde porazil Ralpha a vyplenil saský burh.\n\nPo ovládnutí Anglie Normany v roce 1066 se stal zdejším hrabětem William fitzOsbern z normandského Breteuil, jeden z mnoha blízkých spojenců Viléma Dobyvatele, který dostal na starost bránit oblast proti Velšanům. Byl zde postaven nový hrad, který hlídal okolní oblast včetně přechodů přes řeky i přírodních zdrojů. Zpočátku se jednalo o hrad typu motta s předhradím, teprve později přestavěný z kamene a opevněný. Okolo hradu pak vyrostlo město. V roce 1075 zde bylo založeno benediktinské převorství Withenocem, Bretoncem, který se stal monmouthským pánem když Roger z Breteuil, syn William fitzOsberna, upadl v nemilost u krále a byl zbaven svého panství. V převorství později sídlil mimo jiných také mnich Geoffrey z Monmouthu, který se narodil kolem roku 1100 a je znám skrze své dílo: kroniku \"Historia Regum Britanniae\" („\"Dějiny králů Británie\"“).\n\nMěsto bylo zaznamenáno v Domesday Book a dále se rozšiřovalo. Předměstí Overmonnow na západním břehu řeky se začalo rozvíjet v 12. století. Dobové prameny zmiňují, že i v této době se na základě místních zdrojů železné rudy a dřevěného uhlí zpracovávalo železo v místních kovárnách. Struska z výroby železa se shromažďovala na hromadách a pak bývala používána do základů budov; odtud pochází například dochovaný uliční název \"Cinderhill Street\" (\"cinder\" – struska, \"hill\" – kopec, \"street\" – ulice).\n\nV době, kdy Jindřich III. Plantagenet bojoval s barony, kteří chtěli omezit jeho moc, bylo město dějištěm významné bitvy v roce 1233, v které byly královy síly na hlavu poraženy Richardem Marshalem, hrabětem z Pembroke. Později byl hrad rozšířen královým synem Edmundem Crouchbackem, když se tento stal lancesterským hrabětem v roce 1267. Okolo roku 1300 už mělo hradby samotné město a byl opevněn i most přes Monnow. Most, který stojí dodnes a je pěší zónou, je jediným dochovaným podobného typu v Británii a údajně jedním z pouhých tří v Evropě.\n\nV roce 1326 byl na hradě krátce vězněn král Eduard II. poté, kdy jej svrhla jeho choť Izabela se svým milencem Rogerem Mortimerem. V polovině čtrnáctého století se stal hrad majetkem Lancesterů díky manželství Jana z Gentu s Blankou Lancasterovou. Jan z Gentu posílil opevnění hradu, přidal \"Velkou síň\", a hrad se stal oblíbeným sídlem rodu. V roce 1387 se narodil v budově brány Marii de Bohun a Jindřichu Bolinbrookeovi (který byl v době porodu byl na lovu v okolí hradu) vnuk Jana z Gentu, pozdější král Jindřich V. Plantagenet. Ten pak v dospělosti i díky podpoře lučištníků s dlouhým lukem z okolí Monmouthu vyhrál bitvu u Azincourtu v roce 1415. Na paměť Jindřicha V. bylo hlavní monmouthské náměstí pojmenováno \"Agincourt Square\" („\"Azincourtské\"“) a na průčelí budovy správy hrabství je jeho socha.\n\nOd 14. století dál se město stává známé díky výrobě vlněných monmouthských čapek (\"Monmouth cap\"). Následkem blízkosti hranice byl ovšem blahobyt města narušen vypleněním okolních sídel, například Usku a Grosmontu, při útocích příznivců Owaina Glyndŵra okolo roku 1405.\n\nV roce 1536 Jindřich VIII. Tudor v rámci vyhlašování zákonů o Unii spojil správu Anglie a Walesu a zrušil výsady hraničních pánů (\"Marcher Lords\"). Vzniklo nové hrabství pokrývající území na západ od Gloucestershiru a Herefordshiru a jeho hlavním městem se stal Monmouth. Ve stejné době také došlo k zrušení převorství a Monmouth získal právo na reprezentanta v anglickém parlamentu. V roce 1605 udělil Jakub I. Stuart Monmouthu veřejným listem městská práva. List přitom zahrnuje požadavek, že město „\"ve všech nastávajících časech … bude a zůstane městem míru a klidu, aby bylo příkladem a hrozbou pro zkažené a k odměně dobrých\"“. Rozvržení města dochované na mapě Johna Speeda z roku 1610 je i dnes jeho obyvateli snadno rozpoznatelné, jeho osou zůstává ulice \"Monnow Street\" vedoucí z hradu k mostu. Jedná se o typickou ulici určenou pro trhy, která je uprostřed široká (aby bylo místo pro prodávající) a na koncích úzká (aby nemohl snadno utéci dobytek).\n\nV roce 1614 založil William Jones Monmouthskou školu. Během Anglické občanské války hrad třikrát změnil majitele a navštívil ho i Oliver Cromwell na své cestě k dobytí hradu Chepstow a k obležení hradu Pembroke v roce 1648. Monmouthský hrad byl po skončení války úmyslně rozbořen, ale město dále prospívalo. V roce 1673 byl postaven Great Castle House, který je dnes sídlem Royal Monmouthshire Royal Engineers, nejstaršího pluku Britské armády. V roce 1724 byla postavena Shire Hall, přičemž původně sloužila k místním soudům.\n\nKe konci 18. století se město stalo výchozím střediskem pro ty, kteří se chtěli projet na loďce údolím řeky Wye s výhledy mimo jiné na hrad Goodrich, Tinternské opatství a hrad Chepstow. Mimo jiné tak navštívili Monmouth básníci William Wordsworth, Samuel Taylor Coleridge a Robert Southey a malíř William Turner.\n\nV roce 1802 navštívil město Horatio Nelson, který si uvědomoval význam místních lesů jakožto dodavatelů dřeva pro Královské námořnictvo, a povolil postavit na blízkém kopci Kymin Hill \"Naval Temple\" („\"námořní chrám\"“) mimo jiné i k své poctě. V roce 1840 byly v \"Shire Hall\" jako poslední muži v Británii odsouzeni chartisté John Frost, Zephaniah Williams a William Jones k smrti „zabití oběšením, vykucháním a rozčtvrcením“ poté, co byli shledáni vinnými zradou za svou účast na Newportském povstání. Tresty byly ovšem později zmírněny na vyhnanství ve van Diemenově zemi. V letech 1857 až 1883 byly postaveny čtyři železnice vedoucí do Monmouthu: Monmouth – Pontypool, Monmouth – Ross-on-Wye, Monmouth – Chepstow a Monmouth – Coleford. Ani jedna z nich už nefunguje, byly uzavřeny v letech 1917 až 1964.\n\nKe konci 19. století a na začátku dvacátého století se do dějin Monmouthu zapsala rodina Rollsů, která si postavila panské sídlo The Hendre hned za městem. V roce 1904 založil Charles Rolls s Henry Roycem novou automobilku Rolls-Royce. Sám Charles Rolls v roce 1910 zahynul ve věku 32 let při letecké nehodě; jeho památku připomíná socha Charlese Rollse na Agincourtském náměstí. V kostele zasvěceném Marii je památník mužům, kteří zahynuli na lodi \"HMS Monmouth\", která byla potopena s celou posádkou německými křižníky \"SMS Scharnhorst\" a \"SMS Gneisenau\" 1. září 1914 v bitvě u Coronelu nedaleko chilského pobřeží; každoročně se zde koná vzpomínkový obřad. Celkem pojmenovalo Královské námořnictvo po Monmouthu sedm lodí, včetně fregaty typu 23 Norfolk, které byla spuštěna v roce 1991 a ještě je ve službě.\nMonmouth zůstal po většinu 20. století klidným a usedlým městem. Od roku 1959 neměl železniční spojení pro osobní přepravu, ale výrazně se zlepšilo jeho napojení na silniční síť zejména díky výstavbě A40 v roce 1966. To dále podpořilo rozrůstání města; přibyla předměstí za řekami Wye a Monmow na jihovýchodě, západě a severu od historického centra.\n\nTabule u vjezdu do Monmouthu hlásí, že jde o první WikiMěsto na světě: \"World´s First Wikipedia Town\". Na zajímavých objektech jsou zde umístěny QR kódy, které zájemcům o informace na chytrých telefonech rovnou zobrazí příslušné heslo na Wikipedii.\n\n\n"}
{"id": "777146", "url": "https://cs.wikipedia.org/wiki?curid=777146", "title": "Bosna a Hercegovina na letních olympijských hrách", "text": "Bosna a Hercegovina na letních olympijských hrách\n\nBosna a Hercegovina na letních olympijských hrách startuje od roku 1992. Toto je přehled účastí, medailového zisku a vlajkonošů na dané sportovní události.\n"}
{"id": "777147", "url": "https://cs.wikipedia.org/wiki?curid=777147", "title": "Kdo přežije: Nikaragua", "text": "Kdo přežije: Nikaragua\n\nKdo přežije: Nikaragua (v anglickém originále Survivor: Nicaragua je jednadvacátá sezóna americké televizní reality show Kdo přežije.\n\nJednadvacátá sezóna Kdo přežije se natáčela stejně jako následující dvaadvacátá sezóna a 29.série na ostrovech San Juan del Sur v departementu Rivas na pacifickém pobřeží Nikaraguy.\n\nV jednadvacáté sezóně se toho podle skalních fanoušků Kdo přežije moc nestalo, a když už něco ano, tak to prý nestálo za nic. Soutěžící se z nějakého důvodu báli hrát tvrdě, a tak vlastně neprovedli žádné podrazy. Přesto někteří z nich stáli za to a nakonec z toho vyšla docela dobrá série. V žebříčcích se drží na 20. místě. V této řadě byly kmeny rozděleny podle stáří. Od 30 dolů La Flor a od 40 nahoru Espada.\n\nPár soutěžících zde získalo své jméno a pár jmen bývá navrhování na další All-Stars řadu. Tady je celkové pořadí a to, jak bývají soutěžící popisováni.\n\nSoutěž o imunitu: Jeden soutěžící stál na vrchu věže a lil vodu do pěti trubek, které muselo pět dalších soutěžících držet pohromadě tak, aby voda netekla ven, ale do kbelíku. Když v něm byl dostatek vody, spadl pytel s kousky skládačky. Zbylí čtyři členové kmene museli sestavit skládačku. První kmen, který složil skládačku, vyhrál imunitu.\n\nVýhoda medailonu: Barel mohl být naplněn do pětiny.\n\nHra začala rozdělením trosečníků do dvou skupin. Jeff prozradil soutěžícím, že existuje Medailon Síly, ale neřekl jim, jak funguje. Dále jim prozradil, že je ukryt někde v blízké laguně. Soutěžící měli za úkol tam vběhnout a najít ho. Brenda ho našla na stromě. Když se skupiny znovu seřadily, tak jim Jeff řekl, že to, jak stojí, nejsou kmeny – ty byly vytvořeny na základě věku. Soutěžící starší 40 let byli Espada a soutěžící mladší 30 let byli La Flor. La Flor poté předali Medailon Síly Espadě a místo toho si vzali rybářské potřeby a oheň v podobě pazourku. Později v Espadě dokázala Jane zapálit oheň pouze pomocí několika brýlí. V La Flor ukázala Kelly B. svému kmeni svoji amputovanou nohu, což přivedlo několik soukmenovců k strachu z příležitostných hlasů sympatie, kdyby se dokázala probojovat až do finále. Chase utvořil alianci s Shannonem a poté další alianci s Brendou. Alina a Kelly B. našli nápovědu k nalezení Skrytého Symbolu Imunity, když šli pro poštu. Nemohli nápovědu vyluštit, ale rozhodli se nechat si ji pro sebe. Na soutěži o imunitu řekl Jeff soutěžícím o síle Medajlonu Síly – přináší výhodu v soutěži o imunitu. Espada se rozhodla ji nepoužít, ale prohráli soutěž o imunitu. Před Kmenovou Radou se kmen rozhodoval mezi vyřazením Wendy a Jimmyho J., protože jsou slabí. Holly byla napadena kvůli přátelství s Wendy. Na Kmenové Radě se Wendy snažila zachránit krátkým proslovem před hlasováním, aby zůstala ve hře. To, co řekla, nemělo očekávaný účinek a spíše to kmen utvrdilo v tom, že by měla jít. Hlasy byly sečteny a Wendy byla první vyřazenou hlasem 9:1.\n\nSoutěž o odměnu/imunitu: Jeden po druhém běželi čtyři soutěžící bahnem, podlezli pod sítí a poté dostali ven ze stohu sena míček. Až jsou všechny čtyři míčky vyndány, tak další tři soutěžící musí využít malé štíty na odražení do barelů. První kmen se všemi čtyřmi míčky v barelech vyhrál.\n\nVýhoda Medajlonu: Začít s jedním míčem už v barelu a možnost vynechat jednoho soutěžícího.\n\nOdměna: Výběr mezi pláštěm a provazem a rybářským náčiním.\n\nV La Flor vytvořil Sash alianci s NaOnkou a Brendou a nazval ji menšina. NaOnka si myslela, že jí někdo ukradl pár jejích ponožek, zatímco se sušily, a tak si vzala ty Fabiovy. Potom se s ním krátce hádala, když zjistil, že mu chybí a chtěl ho zpátky. V Espadě se Holly nelíbilo, že Jill jedla šneky, protože se jí to zdálo nevhodné. Holly odhodila šneky, což uvedlo kmen do otázky: Co se s ní stalo? Holly slyšela Dana, že o ní říká, že je šílená a rozhodla se pomstít. Zahrabala jeho značkové boty za 1 600 dolarů někde v moři. Po chvíli se rozhodla kmeni říct, co udělala s botami. Holly přemýšlela o tom, že by skončila, ale rozhodla se zůstat poté, co jí to řekl Jimmy J. Na soutěži o odměnu/imunitu použili Espada Medajlon Síly, a tak dokázali imunitu vyhrát. Espada se rozhodli vzít rybářské náčiní jako odměnu. Když dostali odměnu, našli Nápovědu ke Skrytému Symbolu Imunity. Jill to dokázala vyřešit a řekla to Martymu, aby si získala jeho důvěru. Za použití nápovědy našli imunitu. Před Kmenovou Radou se zdálo, že je vše rozhodnuté, a že jde NaOnka kvůli její divoké povaze. Jenomže diskuse vše zvrátily na Brendu, protože je větší hrozba (protože ji viděli s Chasem). Kmen vypadal rozdělený na Sashe, NaOnku, Brendu a Purple Kelly (Kelly S.) na jedné straně a Shannona, Kelly B., Alinu, Fabia a Benryho na druhé. NaOnka a Brenda začaly shánět hlasy na vyřazení Shannona. Chase byl považován za nebezpečného, protože byl viděn i s Brendou a i s Shannonem. Jenomže Brenda nedokázala nasbírat dostatek hlasů proti Shannonovi a nakonec to vypadalo na remízu. Na Kmenové Radě byl Shannon velice agresivní a nakonec z toho vznikla velice zajímavá a divoká Kmenová Rada. Když všichni dohlasovali, tak se Shannonovi jeho agresivita vymstila a stal se druhým vyřazeným člověkem hlasem 7:3, protože Kelly B. a Benry hlasovali pro něj.\n\nSoutěž o odměnu/imunitu: Soutěžící museli vyběhnout do území, kde bylo schovaných deset barelů. Když byly všechny barely doneseny na místo, soutěžící je museli postavit na trojúhelníkové plošiny. Jeden soutěžící poté musel naházet na každý z barelů jeden pytel s pískem. První kmen s pytlem na všech barelech vyhrál odměnu a imunitu.\n\nVýhoda Medailonu: Začátek se dvěma barely na plošině s pytli.\n\nOdměna: Omáčky, koření, ovoce a zelenina.\n\nV Espadě se Marty stále snažil přijít na to, kde si v kmeni stojí Jimmy J. Jill řekla Martymu, že by mohl kmeni ukázat Skrytý symbol imunity, to taky udělal a řekl, že ho použije po sloučení, aby byli silnější. V La Flor se aliance Brendy, Sashe, Chase, Purple Kelly a Naonky dohodla na vyřazení Aliny. Na kombinované soutěži o imunitu a odměnu vyhráli La Flor bez užití Medailonu moci. Když Kelly B. a Naonka vzali košík s odměnou, obě zjistili, že je tam nápověda ke Skrytému Symbolu Imunity, ale ani jedna se po něm nevrhla. Jenomže hned jak došli do tábora, se po ní obě vrhly před zraky celého kmene. Naonka ji nakonec dokázala získat a odešla s ní do lesa. Nedokázala ji vyluštit, tak se poradila s Brendou, která to však také nedokázala vyluštit. V Espadě provedl Marty svůj tah proti Jimmymu J. a zbytek kmene ho následoval. Jimmy J. se stal třetím vyřazeným hlasem 8:1.\n"}
{"id": "777150", "url": "https://cs.wikipedia.org/wiki?curid=777150", "title": "Obsidian Entertainment", "text": "Obsidian Entertainment\n\nObsidian Entertainment je americká společnost zabývající se vývojem videoher se sídlem v Irvine v americkém státě Kalifornie. V roce 2003 ji založili bývalí manažeři společnosti Black Isle Studios, jež byla majetkem firmy Interplay Entertainment, která rozhodla o její likvidaci.\n\n\n"}
{"id": "777156", "url": "https://cs.wikipedia.org/wiki?curid=777156", "title": "Bosna a Hercegovina na zimních olympijských hrách", "text": "Bosna a Hercegovina na zimních olympijských hrách\n\nBosna a Hercegovina na zimních olympijských hrách startuje od roku 1994. Toto je přehled účastí, medailového zisku a vlajkonošů na dané sportovní události.\n"}
{"id": "777157", "url": "https://cs.wikipedia.org/wiki?curid=777157", "title": "Seznam filmů o blues", "text": "Seznam filmů o blues\n\nTento seznam shromažďuje filmy pojednávající o blues, historii blues či obecně filmy s bluesovou tematikou.\n\n\n\n\n"}
{"id": "777158", "url": "https://cs.wikipedia.org/wiki?curid=777158", "title": "Aba (mytologie)", "text": "Aba (mytologie)\n\nV řecké mytologii, Aba (řecky Ἄβα, latinsky Aba) byla najáda, nymfa vodního zdroje nebo studny města Ergiske ve východní Thrákii.\n\nPředpokládá se, že byla dcerou boha řeky Evros, která dotyčným územím protéká. Z mileneckého vztahu s Poseidonem se narodil Ergiskos, eponymní zakladatel města Ergiske.\n"}
{"id": "777159", "url": "https://cs.wikipedia.org/wiki?curid=777159", "title": "Josef Šindelář", "text": "Josef Šindelář\n\nŠtábní kapitán Josef Šindelář (28. února 1894 Buštěhrad – 11. srpna 1987 Brno) byl československý legionář a amatérský botanik Kladenska. V roce 1957 byl v zinscenovaném politickém procesu odsouzen na 12 let za trestný čin vyzvědačství. Amnestován byl v roce 1960.\n\nNarodil se v roce 1894 v rodině výpravčího Buštěhradské dráhy. Jeho otec však v létě roku 1896 podlehl zraněním, které utrpěl na dráze, před tím, než se v prosinci 1896 narodil jeho druhý syn Bedřich. Josef Šindelář v roce 1913 ukončil osmileté gymnázium ve Slaném a začal studovat medicínu na lékařské fakultě v Praze, po absolvování dvou semestrů byl však se začátkem první světové války mobilizován.\n\nNastoupil jako jednoroční dobrovolník – medik u 87. pěšího pluku a následně byl vyslán do dvou kurzů pro zdravotníky v Lublani a Celji. Ze Slovinska se vrátil na bojiště do Haliče, kde byl na podzim 1914 těžce zraněn. Utrpěl zranění lokte a nohy a na bojišti byl zajat. V roce 1916 se po vyléčení přihlásil do československého vojska, o rok později po příchodu z dárnického zajateckého tábora byl zapsán do stavu 1. čsl. střeleckého záložního praporu, 3. roty, následně přidělen na praporní ošetřovnu. V roce 1918 již bojoval v řadách 3. střeleckého pluku. Byl přidělen k plukovní ošetřovně, o rok později za účast v bojích dekorován čs. válečným křížem a povýšen na poručíka zdravotní služby. V červnu roku 1920 se vrátil do vlasti transportem na lodi Amerika.\n\nPo návratu do vlasti pracoval už jako štábní kapitán v Divizní nemocnici č. 1 a zároveň pokračoval ve studiích medicíny. V roce 1927 se mu však nezdařilo složit rigorózní zkoušky a z toho důvodu musel z řad armády odejít. V letech 1927–1928 navštěvoval kurz při Obchodní akademii, od roku 1928 byl zaměstnán jako úředník u První české vzájemné pojišťovny, na rok služebně přeložen do Příbrami, následně do Kladna, kde pracoval do roku 1945.\n\nV roce 1928 se oženil s Marií Sládečkovou, dcerou ředitele kladenského muzea Antonína Sládečka. Jejich manželství zůstalo bezdětné.\n\nOd května 1945 nastoupil jako placený tajemník Československého červeného kříže, od roku 1946 pracoval ve Svazu národní revoluce. Zde byl až do roku 1947, kdy si našel místo u stavební firmy Jaroslav Nedvěd. Firma přestála znárodnění a Šindelář tu pracoval jako účetní až do ledna roku 1951, kdy pozbyl armádní byt a musel ho opustit. S manželkou se proto přestěhoval do Brna za švagrovou a nastoupil jako kontrolor faktur v n. p. Pozemní stavby Brno, ul. Masarykova.\n\nMěl velmi blízký vztah k přírodě, svůj volný čas věnoval zkoumání flóry na Kladensku; jeho úsilí vyústilo ve vydání knihy \"Studie květeny v okolí Kladna\" (1941), což je první ucelené dílo o flóře okolí Kladna. Byl autorem dalších článků s botanickou tematikou. Ve své botanické činnosti pokračoval i po přestěhování do Brna (jeho oblíbená lokalita byly Hády), dle dostupných dokumentů připravoval vydání spisu „Květena okolí Brna“, avšak rukopis se nedochoval.\n\nPoprvé se do hledáčku StB dostal již v březnu 1948, kdy byl na Oblastní úřadovně státní bezpečnosti v Praze vyslýchán v souvislosti s činností Svazu národní revoluce a napojení na dr. Vladimíra Krajinu, se kterým vešel v kontakt v roce 1947. Tento výslech se patrně pojil s připravovaným procesem právě proti tzv. Krajinově kanceláři. Fatální pro Josefa Šindeláře bylo až druhé setkání s policejní zlovůlí.\n\nV lednu 1950 mu byl zaslán oběžník Ministerstva národní obrany, podepsaný armádním generálem Ludvíkem Svobodou, o odnětí vojenské hodnosti (což se vztahuje na důstojníky, rotmistry a poddůstojníky mimo aktivní službu).\n\n18. června 1957 byl v ranních hodinách zatčen v Brně a převezen do věznice Praha-Ruzyně. Bylo mu sděleno obvinění z trestného činu vyzvědačství dle § 86/1 trestního zákona, kterého se měl dopustit tím, že v letech 1948–1951 v Kladně, Praze a Brně získával sám a též prostřednictvím dalších osob špionážní zprávy hospodářského, vojenského a politického charakteru, které následně předával dál agentům zahraničních zpravodajských služeb. Spolu s ním byli zatčeni jeho přátelé zejména z Kladenska a celá skupina obviněna z velezrady a vyzvědačství. V soudním líčení proti „Františku Jungrovi a spol.“ konaném ve dnech 9. – 13. prosince 1957 u Krajského soudu v Praze spolu s dalšími 11 členy této skupiny odsouzen k trestu odnětí svobody na 12 let včetně propadnutí majetku. Odvolal se, ale odvolání bylo zamítnuto. Po odsouzení byl vězněn v Leopoldově, pracovní normy plnil na 80 – 85%. 9. května 1960 byl amnestován, 10. května 1960 byl propuštěn a byl mu prominut zbytek trestu.\n\nDožil v Brně, na stáří téměř oslepl. Je pohřben na Ústředním hřbitově v Brně v rodinné hrobce spolu s manželkou Marií, ta zemřela v roce 1974.\n\n\n"}
{"id": "777162", "url": "https://cs.wikipedia.org/wiki?curid=777162", "title": "Mark Griskey", "text": "Mark Griskey\n\nMark Griskey (* 1963) je americký hudební skladatel zabývající se zejména hudební tvorbou pro počítačové hry. Začínal však jako autor hudebních znělek pro televizní reklamy, znělky a ukázky nových filmů. Ke hrám se dostal až v polovině 90. let, když začal komponovat pro společnost Atom Entertainment. V roce 2001 přešel k LucasArts.\n\nPodílel se na hudební tvorbě pro následující tituly:\n\n"}
{"id": "777174", "url": "https://cs.wikipedia.org/wiki?curid=777174", "title": "Michałkowice (Opolské vojvodství)", "text": "Michałkowice (Opolské vojvodství)\n\nMichałkowice (německy \"Michelsdorf\", česky \"Michálkovice\") je ves v jižním Polsku, v Opolském vojvodství, v powiatu głubczyckém, ve gmině Branice, v Opavské pahorkatině na hranicích se Zlatohorskou vrchovinou.\n\nSołectwo Michałkowice není rozděleno a má rozlohu 368,0061 ha.\n\nV sołectwu Michałkowice žije 186 obyvatel.\n\nVesnice se nachází ve Zlatohorské vrchovině na hranicích s Opavskou pahorkatinou. Z vesnice teče do retenční nádrž Włodzienin potok Glinik (pravý přítok Troji) a do Branic teče potok Wilżyna (levý přítok Opavy). Ve vesnici jsou půdy vysoké bonity (I.-II. třída).\n\n"}
{"id": "777176", "url": "https://cs.wikipedia.org/wiki?curid=777176", "title": "Lukáš Král", "text": "Lukáš Král\n\nLukáš Král (* 22. června 1978 Plzeň) je český herec.\nVystudoval Vyšší odbornou školu hereckou - obor herectví a moderování (absolvoval v roce 2003). Svoji hereckou praxi začínal v Praze v Komorní činohře (Bílé noci, Elling a Kjell Bjarne, Pacient pana Freuda). Na začátku kariéry působil také v Divadle Na Prádle (Obchodník s deštěm, …i motýli jsou volní). Po angažmá v Moravském divadle Olomouc, přešel do angažmá v Divadle A. Dvořáka v Příbrami. Mimo jiné hostoval také v Národním divadle. Hrál ve filmech Kajínek, Alois Nebel a v seriálech Dobrá čtvrť, Ordinace v růžové zahradě nebo Ošklivka Katka.\n\n\n\n\n\n\n\n"}
{"id": "777179", "url": "https://cs.wikipedia.org/wiki?curid=777179", "title": "Kostel svaté Jany de Chantal", "text": "Kostel svaté Jany de Chantal\n\nKostel svaté Jany de Chantal (fr. \"Église Sainte-Jeanne-de-Chantal\") je katolický farní kostel v 16. obvodu v Paříži na \"Boulevardu Murat\" postavený v letech 1932-1962. Kostel je zasvěcen svaté Janě de Chantal (1572-1641), která spolu s pomocí Františka Saleského založila řád Navštívení Panny Marie (visitantinky).\n\nStavba kostela byla zahájena díky donaci řádu Navštívení Panny Marie v roce 1932 podle plánů architekta Juliena Barbiera (1869-1939). Po jeho smrti na stavbě pokračovali Gérard Barbier a Charles Venner. V roce 1936 se konala první mše v dokončené apsidě. V letech 1943-1944 kvůli blízkosti továrny Renault hrozilo bombardování, takže stavební práce byly přerušeny a obnoveny až v roce 1949. V roce 1954 architekti André Blanc a Charles Nicod (1878-1967) upravili původní projekt: zmenšili kupoli a zvětšili chrámovou loď. Výstavbu kostela se podařilo dokončit až v roce 1962. V letech 1969-1979 zde byl farářem budoucí pařížský arcibiskup Jean-Marie Lustiger.\n\n"}
{"id": "777181", "url": "https://cs.wikipedia.org/wiki?curid=777181", "title": "HMS Illustrious (R06)", "text": "HMS Illustrious (R06)\n\nHMS Illustrious (R06) byla letadlová loď britského královského námořnictva třídy \"Invincible\". Do služby vstoupila v roce 1982. Je pátou válečnou lodí a druhou letadlovou lodí nesoucí název \"Illustrious\". Na počátku devadesátých let se zúčastnila operací v Iráku a Bosně. V roce 2000 v Sierra Leoně. Kvůli rozsáhlé modernizaci v roce 2002 se nestihla zapojit do bojů v Iráku. Během Druhé libanonské války pomáhala eskortovat Britské občany do bezpečí.\n\n\"Illustrious\" zůstala po vyřazených sesterských lodí jedinou letadlovou lodí britského královského námořnictva. Po vyřazení Harrierů byla předělána na vrtulníkovou výsadkovou loď. Ze služby byla vyřazena 28. srpna 2014, po 32 let trvající službě. Následně byla prodána k sešrotování turecké společnosti Leyal Ship Recycling. Na svou poslední plavbu k likvidaci vyplula 7. prosince 2016 ze základny v Portsmouthu.\n\nNa konci desetiletí bude nahrazena letadlovou lodí HMS \"Queen Elizabeth\".\n\nObranou výzbroj lodi tvořily tři vysoce efektivní zbraňové systémy Goalkeeper s hlavním sedmihlavňovým 30mm rotačním kanónem s kadencí 4200 ran za minutu. Účinný dosah systému byl mezi 350 až 1500 metry. Dále se na palubě nalézaly dva 20 mm automatické kanóny GAM-B01. \"Illustrious\" byla schopna nést 12 Harrierů a 10 transportních vrtulníků Merlin, potažmo Sea King, tedy celkem 22 strojů. Nebo se na palubě nacházelo 18 Harrierů a 4 transportní vrtulníky. Druhy leteckých strojů závisely na typu mise.\n\nO pohon se staraly 4 plynové turbínové motory Rolls-Royce Olympus TM3B o síle 75 MW a 8 dieselových generátorů. Maximální rychlost byla 30 uzlů. Dosah byl 5000 námořních mil při rychlosti 18 uzlů.\n\n"}
{"id": "777184", "url": "https://cs.wikipedia.org/wiki?curid=777184", "title": "Kristina Knutsdatter", "text": "Kristina Knutsdatter\n\nKristina Knutsdatter (asi 1118 – zm. po r. 1139) byla norská královna, manželka Magnuse IV. († 1139)\n\nKristina se narodila jako dcera dánského prince a šlesvického vévody Knuta Lavarda a jeho manželky Ingeborg Kyjevské. Její manželství s norským králem Magnusem sjednala Malmfrid Kyjevská, předchozí norská královna a sestra její matky, nyní manželka jednoho z jejích strýců Erika. Kristina byla s Magnusem zasnoubena v roce 1131 a sňatku došlo v roce 1132 nebo 1133.\n\nJejí manžel Magnus podporoval boj jejího otce Knuta a strýce Erika proti králi Nielsovi Dánskému. V roce 1133 utekli Erik a Malmfrid z Dánska do Norska a hledali u Magnuse ochranu. Poté, co Kristina zjistila, že Magnus jejího strýce a tetu plánuje zradit, je varovala a Erik a Malmfrid se spojili s Magnusovým rivalem Haraldem IV. Na Magnusovo přání pak došlo k rozluce manželství s Kristinou.\n\n"}
{"id": "777189", "url": "https://cs.wikipedia.org/wiki?curid=777189", "title": "Linka důvěry", "text": "Linka důvěry\n\nLinka důvěry je pracoviště pro telefonickou anonymní pomoc v naléhavých krizových situacích. Bezplatnou službu poskytují jak státní, tak neziskové organizace, některé i po internetu, buď v určitých hodinách, nebo i nonstop. Poradu poskytují odborníci (psychologové, lékaři) i vyškolení laici, kteří volajícího vyslechnou, poradí a mohou ho také odkázat na další instituce. Některé linky důvěry mají bezplatná volací čísla (800 ...) a pokud je určitá linka v dané chvíli uzavřená, odkáže automat volajícího na nejbližší službu nonstop. Pro zachování anonymity se telefonické rozhovory nenahrávají a instituce nezjišťují telefonní čísla volajících.\n\nLinky důvěry původně vznikaly s posláním předcházet sebevraždám. Během času se ale ukázalo, že mohou účinně pomáhat v daleko širším okruhu krizových situací. Na území dnešní ČR vznikla první linka důvěry v roce 1964, a to jako služba psychiatrické kliniky Ke Karlovu v Praze. Velký rozvoj začal po roce 1990, kdy začaly podobné služby nabízet i občanská a církevní zařízení a kdy se některé linky specializovaly například na služby pro mládež, pro děti a jiné ohrožené skupiny. Roku 1995 vznikla Česká asociace pracovníků linek důvěry (ČAPLD), která sdružuje asi 35 linek důvěry. Linky důvěry jsou považovány za telemedicínské komunikace mezi pacientem a lékařem, resp. psychologem či zdravotnickým pracovníkem.\n\nNa linky důvěry se lidé nejčastěji obracejí s osobními, partnerskými a rodinnými krizemi, s problémy závislosti a sociální patologie, se zdravotními, sociálními a právními otázkami i v situacích šoku a ohrožení.\n\n"}
{"id": "777190", "url": "https://cs.wikipedia.org/wiki?curid=777190", "title": "Beatrix Kastilská (1293–1359)", "text": "Beatrix Kastilská (1293–1359)\n\nBeatrix Kastilská (španělsky \"Beatriz de Castilla y Molina\", portugalsky \"Beatriz de Molina e Castela\", 1293 - 25. října 1359 Lisabon) byla portugalská královna.\n\nNarodila se jako dcera kastilského krále Sancha IV. a Marie z Moliny. Měla šest sourozenců, včetně krále Ferdinanda IV. Kastilského a Isabely, nejprve manželky Jakuba II. Aragonského a poté vévody Jana III. Bretaňského.\n\n13. září 1297, když byly Beatrix jen čtyři roky, byla u Alcañices sjednána smlouva mezi Kastilií a Portugalské, která ukončila nepřátelství mezi oběma zeměmi a určila definitivní hranice. Smlouvu dojednali královna Marie, regentka Kastilie za svého nezletilého syna Ferdinanda IV. a Dinis I. Portugalský. Rovněž byla ratifikovaná dřívější dohoda o sňatku mezi králem Ferdinandem a Konstancií Portugalskou a mezi jejím bratrem Alfonsem a Beatrix. Toho roku Beatrix odjela ke dvoru krále Dinise a vyrůstala tam společně se svým budoucím manželem, kterému tehdy byla asi šest let.\n\nSvatba proběhla 12. září 1309. Předtím však byl třeba papežský dispenc, jelikož Alfons byl pravnukem Alfonse X. Kastilského a Beatrix vnučkou onoho panovníka. Bylo to plodné a zjevně šťastné manželství. Afons přerušil tradici předchozích králů a neměl nemanželské děti. Čtyři ze sedmi dětí narozených v tomto manželství však zemřely v dětství. Roku 1325 se po manželově boku stala portugalskou královnou.\n\nKdyž její manžel a Alfons XI. Kastilský v letech 1336–1339 vedli válku, Beatrix překročila hranice a v Badajozu se setkala s kastilským králem, aby sjednala mírové podmínky, ale její snaha byla neúspěšná. V roce 1338 poslala ambasadory ke dvoru krále Alfonske IV. Aragonského, aby posílila alianci mezi oběma královstvími, která byla oslabena, když se její syn, budoucí Petr I. Portugalský, odmítl oženit s Blankou, neteří aragonského krále, z důvodu její \"prokázané psychické slabosti a nevhodnosti pro manželství\". Společně s arcibiskupem z Bragy byla také prostředníkem v době hrozící občanské války po nařízené vraždě milenky prince Petra Inés de Castro.\n\nRoku 1357 ovdověla a zemřela o dva roky později. Byla pohřbena po manželově boku v královské kapli v katedrále v Lisabonu. Královský panteon byl zničen roku 1755 při zemětřesení.\n\n"}
{"id": "777191", "url": "https://cs.wikipedia.org/wiki?curid=777191", "title": "Jávský příkop", "text": "Jávský příkop\n\nJávský příkop (též Sundský) je hlubokooceánský příkop v Indickém oceánu. Je hluboký 7725 m, což z něj činí nejhlubší příkop v tomto oceánu.\n\nLeží na subdukci Indoaustralské a Euroasijské desky. Posuny desek v této oblasti již několikrát v historii vyvolaly velká zemětřesení a vlny tsunami.\n\nV neděli 26. 12. 2004 vypuklo v oblasti Jávského příkopu zemětřesení o magnitudu 9,1, jež vyvolalo vlnu tsunami, která následně zahubila přes 220 tisíc lidí.\n"}
{"id": "777196", "url": "https://cs.wikipedia.org/wiki?curid=777196", "title": "Blathmin O'Brien", "text": "Blathmin O'Brien\n\nBlathmin O'Brien nebo také Blathmin Ní Briain či Blathmin Ua Briain (12. století) byla irská princezna a krátce také norská královna, manželka Sigurda I.\n\nBlathmin byla dcerou Muircheartacha Ua Briaina, v té době hlavního krále Irska a vládce Dublinu. Magnus III. Norský, Sigurdův otec, vyjednal s irským vládcem spojenectví založené na sňatku Muircheartachovy dcery se Sigurdem. Nicméně o rok později byl Magnus III. v Ulaidu zabit a čtrnáctiletý Sigurd se vrátil do Norska, aby se se svými bratry chopil královské koruny. Svou dětskou nevěstu s sebou nevzal a manželství nejspíš ani nebylo naplněno.\n\n"}
{"id": "777204", "url": "https://cs.wikipedia.org/wiki?curid=777204", "title": "Soldier of Fortune (počítačová hra)", "text": "Soldier of Fortune (počítačová hra)\n\nSoldier of Fortune ( ) je FPS akční počítačová hra, jejíž obsahem je boj proti terorismu, který se odehrává na různých místech světa. Tvůrcem hry je společnost Raven Software a hra byla vydána společností Activision v roce 2000. Hru lze hrát i ve více hráčích.\n\nDěj se odehrává v letech 2000 a 2001. Hráč se ve hře jako hlavní postava jmenuje John Mullins, který pracuje pro organizaci s názvem The Shop, která bojuje proti terorismu. V Rusku dojde ke krádeži čtyř nukleárních hlavic, což má na svědomí afrikánská neonacistická organizace The Order, kterou vede jihoafrický plukovník Sergei Dekker. The Shop se tak obává, že padnou do špatných rukou a vysílá proto Johna a jeho parťáka Hawka do světa, aby tomu zabránili.\n\nNa začátku musí John s Hawkem zasáhnout v newyorském metru, kde jsou civilisté terorizováni rasistickým gangem. Okolnosti však Johna přimějí k otázce, zda nejde o mnohem hrozivější záležitost.\n\nPrvní z ukradených hlavic byla prodána a míří neznámo kam do Afriky, proto je John dále vyslán do Ugandy, aby jedoucí vlak s hlavicí zničil.\n\nDruhá hlavice s krycím jménem QUEEN BEE se dostala do válečného Kosova, kde se Hawkem musí probojovat kanalizací přes město až na vojenskou základnu, kde se hlavice nachází.\n\nTřetí z hlavic s krycím jménem NEST EGG se dostala do střežené chemické továrny na zasněženém sibiřském ostrově Uyedineniya, kam je John poslán. Zde musí zabránit jejímu odpálení.\n\nPoslední, čtvrtá hlavice s krycím názvem LIGHTFOOT, se nachází v Iráku. S Hawkem se John musí prostřílet přes město až na letiště, kde se zbraň nachází.\n\nThe Shop si náhle uvědomí, že plukovník Dekker je přímo napojený na vůdce rasistického gangu, kterému dodává zbraně. John se tak vydává zjistit více informací o skupině The Order. Dozvídá se též o jménu Jessica Six, jehož identita není dosud známá.\n\nPoté, co se John dozví o raketové továrně v Súdánu, jede s Hawkem do Afriky továrnu zničit. Tam však tváří v tvář narazí na samotného plukovníka Dekkera, který zajal Hawka a kterého též zabije.\n\nJohn se následně vydává do Tokia. Jméno Jessica Six má souvislost s vývojem zbraní japonskou firmou Sunni. John se musí probojovat do budovy, aby získal další informace.\n\nKdyž vyjde najevo, že Jessica Six jsou data pro vojenský projekt, vedou další stopy zpět do Iráku ke generálovi Amu, který obchodoval s plukovníkem Dekkerem. John má za úkol zjistit informace a znehodnotit irácký jaderný program.\n\nZískané informace nakonec vedou do Německa, kde byla organizace The Order založena. John je vysazen na hradě poblíž Hannoveru, kde organizace sídlí a za úkol má zabránit odpálení neutronové bomby na budovu OSN, kterou Dekker za peníze získané z prodeje vyvíjel.\n\nHra obsahuje celkem 12 zbraní, 2 druhy výbušnin, slzný plyn či injekční stříkačku pro dodání zdraví. Dále pak brýle s režimem nočního vidění a neprůstřelnou vestu. Podle toho, kolik má hráč odehraných levelů, je k dispozici širší výběr zbraní.\n\nHra obsahuje efekty, konkrétně extrémní krvavost po střelbě na objekt jako například na teroristu, detailní ustřelení nohy, ruky či hlavy.\nNa rozdíl od nástupce v sérii \"\" si nelze v instalaci zvolit možnost bezkrvavosti.\n\n"}
{"id": "777205", "url": "https://cs.wikipedia.org/wiki?curid=777205", "title": "Svatý Hubert", "text": "Svatý Hubert\n\nSvatý Hubert († 727) byl franský biskup, zakladatel města Lutychu a křesťanský svatý. Podle legendy se náboženskému životu zasvětil po setkání s jelenem na honu a je proto patronem lovců a myslivců.\n\nSvatý Hubert pocházel z velmi bohaté šlechtické rodiny v Akvitánii. Měl velkou zásluhu na pokřesťanštění Arden. Před svým povoláním byl výborným lovcem a milovníkem hýřivých zábav, měl prý patřit k družině franckého krále Theodoricha III. Hubert byl lidumil s dobrým srdcem a byl považován za zastánce spravedlnosti.\n\nV Austrasii se oženil s Floribanou, která však při porodu zemřela. Dle pověsti se po těžkém životním osudu při lovu nečekaně setkal s jelenem, jenž měl mezi parožím zářící kříž, během čehož k němu měl promluvit nadpřirozený hlas, který mu řekl: „Huberte, proč stále lovíš a honíš zvěř? Je na čase, abys začal hledat mě, který se za tebe obětoval.“ Po tomto zážitku se Hubert stál knězem, k čemuž jej připravoval svatý Lambert. Kolem roku 705 kritizoval sv. Lambert cizoložství krále Pipina a byl záhy zavražděn. Po jeho smrti se Hubert stal jeho nástupcem. Své sídlo z Maastrichtu přenáší do Lutychu, kde nechal na místě uložení ostatků sv. Lamberta postavit katedrálu. V 8. století se Hubert v Ardenském lese snažil obrátit lid k Bohu a prosil Boha o požehnání úrody.\n\nPři cestě zpět z Furu do Lutychu, kde byl posvětit nový chrám, onemocněl zimnicí, se všemi se rozloučil a záhy zemřel. Podle jiné pověsti zemřel po nehodě na loďce. V roce 827 byly Hubertovy ostatky přeneseny do chrámu u kláštera v Andin v Ardenách, který byl podle něj přejmenován.\n\n„Pokud žijeme, jsou nám dveře milosrdenství otevřeny. Ti, kdo si je nezvolí, budou muset projít branou zavržení. Uvaž tedy čím jsi byl, co jsi a čím za krátko budeš! Svá provinění naprav pokáním a smiř se s Bohem!“\n\nTypické zobrazení sv. Huberta je scéna setkání s jelenem. Světec klečí a vzhlíží k bílému jelenovi, který má mezi parožím křesťanský kříž. Toto uspořádání ale současně odpovídá i zobrazení svatého Eustacha a je odlišné od zobrazení trinitáře sv. Felixe z Valois, který se však také zobrazuje s jelenem s křížem mezi parožím.\n\nZnámá zobrazení:\n"}
{"id": "777212", "url": "https://cs.wikipedia.org/wiki?curid=777212", "title": "Autorské právo v USA", "text": "Autorské právo v USA\n\nAutorské právo v USA je upravováno autorským zákonem Spojených států amerických.\n\nU autorského práva v USA je kladen důraz především na majetkovou složku práva, na rozdíl od autorského práva ČR, potažmo kontinentálního, kde je pojetí autorského práva dualistické. Dalším rozdílem oproti kontinentálnímu pojetí je odlišné chápání osoby autora. Vznik autorského díla je v USA chápan ve smyslu vynaložení určité dovednosti a práce, z čehož vyplývá, že autorem v USA může být i osoba právnická (v ČR pouze osoba fyzická).\n\nSpojené státy americké měly donedávna specifický požadavek, kdy autorské dílo muselo být označeno takzvaným copyrightem, ale od roku 1989 už to u nových děl není prakticky vyžadováno. Trend automatické ochrany autorského díla už od jeho vzniku je propagovaný organizací WIPO (Světová organizace duševního vlastnictví) kvůli jednotné harmonizaci většiny států.\n"}
{"id": "777213", "url": "https://cs.wikipedia.org/wiki?curid=777213", "title": "Kmotr 2", "text": "Kmotr 2\n\nKmotr 2 je videohra od Electronic Arts na motivy stejnojmenného filmu Francise Forda Coppoly. Hra vyšla v roce 2009 pro Xbox 360, PlayStation 3 a Microsoft Windows.\n\nCelou hru hrajete za muže jménem Dominik. Hned v první misi se ocitnete na Kubě kvůli novoroční oslavě a začátku sílení rodiny Corleone. Ale kvůli rezignaci prezidenta a útoku krvežíznivých revolucistů se situace vyhrotí natolik, že se budete muset prostřílet na letiště, kde zabijí vašeho šéfa Alda Trapaniho. O tři týdny později se stáváte donem, zakládáte vlastní rodinu a likvidujete najednou několik rodin (Carmine Rosata, Tonyho Rosata, Grenadose, Mangano, Almeida). Později se přesunete na Floridu a nakonec i na Kubu.\nHra se podobá prvnímu dílu, ve kterém musíte zvládnout různé kšefty.\n\n"}
{"id": "777214", "url": "https://cs.wikipedia.org/wiki?curid=777214", "title": "Halloween (film, 1978)", "text": "Halloween (film, 1978)\n\nHalloween (v Československu uváděn též pod názvem \"Předvečer svátků Všech svatých\") je americký nezávislý kultovní hororový film, který natočil John Carpenter v roce 1978. Film pojednává o chlapci, který v šesti letech ubodal svou starší sestru k smrti a po patnácti letech se vrací, aby našel svou mladší sestru a dokončil, co začal.\n\nPozději v roce 1979 vyšlo knižní zpracování tohoto filmu, jehož autorem je Curtis Richards. Novela ovšem pojednává pouze o charakteru hlavního antagonisty filmu Michaelu Myersovi.\n\nDěj filmu začíná dne 31. října 1963 a je zasazen do fiktivního města Haddonfield ve státě Illinois, kdy Michael Myers pozoruje skrze okno svou starší sestru Judith Myers a jejího přítele, který se s ní líbá v obývacím pokoji. Ten se Judith ptá, jestli jsou sami a Judith se po Michaelovi rozhlíží. Náhle se oba dva rozhodnou, že půjdou nahoru. Když Michael vidí, že světlo v Judithině pokoji zhasla světla, vchází do domu do kuchyně a bere si do rukou kuchyňský nůž. Když už jde Judithin přítel domů, Michael vchází do jejího pokoje a začne ji nožem opakovaně bodat do doby, než neupadne na zem. Poté vychází z domu ven se zakrváceným nožem v rukou a na místo přijíždí auto, z něhož vystupují Michaelovi rodiče. Jeho otec mu sundává masku, aby se přesvědčil, kdo je tento šestiletý chlapec a jsou náhle vyděšeni pohledem na něj.\n\nPo incidentu je Michael přemístěn do sanatoria Smith's Grove, kde se o něj stará psychiatr jménem Samuel Loomis. Dne 30. října 1978 Loomis přijíždí do sanatoria pro Michaela, aby jej přivezl k soudnímu jednání, ale Michaelovi se podaří utéct, když Loomisovi ukradne jeho auto, se kterým odjede do Haddonfieldu. Během cesty zabije řidiče dodávky, aby si vzal jeho oblečení. Loomis se za ním vydává, aby zabránil dalším vraždám.\n\nNásledující den je Halloween — středoškolačka Laurie Strodeová si tmavě oblečeného Michaela s bílou maskou opakovaně všímá, prvně u její školy a po druhé na ulici. Její přátelé, Annie Brackettová a Lynda Van Der Klok, ji uklidňují. Později u Lauriina domu si Laurie Michaela všimne u dvorku. Překvapuje ji to a nemyslí si, že to je nějaký soused. Dr. Loomis zatím prochází hřbitov s hrobníkem, který jej doprovází až k hrobu zavražděné Michaelově sestry Judith. Hrobník si ale všimne, že zmizel náhrobek a zjišťuje, že to byl náhrobek právě Judith. Později je místní šerif Leigh Brackett osloven Dr. Loomisem, aby se po Michaelovi porozhlédli.\n\nToho večera hlídá Laurie chlapce Tommyho Doyla a její kamarádka Annie zase dívku Lindsey Wallace hned naproti. Michael nějakou chvíli Annie pozoruje a zabíjí psa Lindsey. Annie později volá její přítel Paul, aby jej vyzvedla, a Annie odvádí Lindsey za Laurie a Tommym. Když Annie nastoupí do svého auta, Michael ji začne škrtit a zabije ji nožem. Tommy Doyle později z domu zpozoruje Michaela, jak tělo Annie nese zpět do jejího domu. Myslí si, že Michael je \"bogeyman\" a snaží se upozornit Laurie, která Tommyho představy vyvracuje. Později Lynda a její přítel Bob vstupují do domu, aniž by tušili, že se v něm nachází i Michael. Ten Boba zabije a pověsí na zeď připevněného nožem. Lyndu uškrtí kabelem od telefonu, z něhož právě volala Laurie, a ta je situací znepokojená.\n\nVstoupí tedy do domu a uvidí mrtvá těla jejich přátel, které Michael zabil a schoval. Ukradený náhrobek Judith položil za hlavu Annie. Najednou je Laurie napadena a spadne dolů ze schodů. Z domu uteče a snaží se najít pomoc. Nakonec utíká zpět do domu, ve kterém hlídá Tommyho a Lindsey, ale dveře jsou zamčené a tak volá na Tommyho, aby ihned otevřel dveře, zatímco Michael pomalu kráčí k domu. Naštěstí Tommy dveře otevře včas a pustí Laurie dovnitř. Ta navede děti, aby se schovali. Později ji Michael v obývacím pokoji napadne, ale Laurie jej bodne do krku jehlou na pletení.\n\nUtíká nahoru do pokoje a zamkne se v šatníku, avšak Michael udělá díru do dveří. Laurie bodne Michaela do hrudi jeho vlastním nožem. Ten zkolabuje a Laurie opouští šatník. Tommy a Lindsey zatím utíkají z domu pryč, přičemž je zahlédne Dr. Loomis, který má náhle podezření, že Michael bude v onom domě. Michael vstává a pokouší se Laurie uškrtit, ale Dr. Loomis ji včas zachrání. Střelí jej šestkrát do hrudi a Michael padá z druhého patra domů na trávník.\n\nKdyž se Dr. Loomis podívá z balkónu ven, Michaelovo tělo zmizelo. Laurie začne vzlykat ze strachu. Michaelovo dýchání v masce jde slyšet během ukázek z předchozích lokací.\n\nSoundtrack k filmu složil John Carpenter za pouhé 4 dny.\nFilm byl natočen za 21 dní, přičemž se stal nejvýdělečnějším filmem své doby. Původně se počítalo s názvem \"„The Babysitter Murders“\", kdy by se vraždy množily v několika dnech, ale samotný rozpočet filmu s časovým omezením tvůrce donutil zasadit děj do jednoho jediného dne — Halloween. Natáčelo se v Haddonfieldu ve státě New Jersey, ale děj filmu je zasazen do státu Illinois, kde se žádný Haddonfield nevyskytuje. Název Haddonfield vybrala producentka a scenáristka Debra Hill, která se v Haddonfieldu narodila.\n\nHerci mají ve filmu na sobě své vlastní oblečení, přičemž pro Jamie Lee Curtis, která si zahrála hlavní roli Laurie Strodeovou, to byl debut a zároveň byla jediným teenagerem z dívek, které se natáčení účastnily. John Carpenter ještě před volbou Jamie Lee uvažoval o herečce Anne Lockhart. Do role Michaela Myerse obsadil John Carpenter svého kamaráda Nicka Castle, který s ním chodil na University of Southern California. Mimo něj také Tonyho Morana či Willa Sandina. Roli Dr. Samuela Loomise nabídli Christopheru Lee a Peteru Cushingovi, ale oba dva nabídku odmítli, až na roli přistoupil britský herec Donald Pleasence.\n\nFilm se dočkal celkem sedmi dalších pokračování, z nichž děj hned následujícího filmu \"Halloween 2\" navazuje přesně na konec tohoto filmu. Režisér John Carpenter uvolnil křeslo režiséra v pokračování režiséru Ricku Rosenthalovi. Na výrobě filmu se Carpenter přesto podílel. Následujícím dílem v sérii je \"Halloween 3\", který režíroval Tommy Lee Wallace. Film ale nepojednává o předchozích postavách a děj je nesouvisející. Dalším filmem navazující na události prvních dvou filmů je \"\" režiséra Dwighta H. Little, který jej natočil v roce 1988. I přesto se děj tohoto dílu trochu odchyluje od Laurie Strodeové (hlavní role původního filmu a jeho pokračování). Michael Myers, který leží v kómatu, se cestou při převozu v sanitce probudí a dozví se o své devítileté neteři Jamie Lloydové, pro kterou si následně přijde. Policii se to ovšem podaří dvakrát Michaelovi překazit. Na scénu se Laurie Strodeová znova objevila ve filmu \"\" v roce 1998, který natočil Steve Miner. Děj filmu se však nijak k předchozím filmům o Jamie Lloydové nevztahuje. Michael se rozhodl po dvaceti letech si pro Laurie přijít na její pracoviště v Kalifornii.\n\nV roce 2007 natočil Rob Zombie stejnojmenný remake filmu — \"Halloween\" (i jeho sequel). Jedná se o úplné převyprávění původního námětu a zároveň Rob Zombie tvrdí, že se o remake nejedná. Chce prý ukázat, co v hlavním antagonistovi Michaelu Myersovi doopravdy je. Film se od původního snímku odchyluje, hlavně proto, že Zombie tvrdí, že ve filmu nelze spatřit ani kapku krve. Jeho remake je rozdílný především v extrémní násilnosti a krvavosti a odhaluje patologicky narušené mysli Michaela Myerse.\n\n"}
{"id": "777215", "url": "https://cs.wikipedia.org/wiki?curid=777215", "title": "Konstancie Portugalská", "text": "Konstancie Portugalská\n\nKonstancie Portugalská (portugalsky \"Constança de Portugal\", katalánsky \"Constança de Portugal i d'Aragó\", 3. ledna 1290 – 18. listopadu 1313 Sahagún) byla královna Kastilie a Leónu.\n\nByla dcerou portugalského krále Dinise a aragonské infantky Alžběty. Již od útlého dětství byla zasnoubena a 23. ledna 1303 se ve Valladolidu provdala za mladého kastilského krále Ferdinanda IV. Svého muže přežila o více než rok, zemřela v listopadu 1313 a byla pohřbena v příčné lodi konventního kostela kláštera sv. Benedikta v Sahagúnu. Její hrob byl za blíže neznámých okolností v průběhu staletí zničen.\n\n"}
{"id": "777216", "url": "https://cs.wikipedia.org/wiki?curid=777216", "title": "Lakaja (řeka)", "text": "Lakaja (řeka)\n\nLakaja je řeka 3. řádu ve východní části Litvy, ve Vilniuském kraji, v okrese Švenčionys. Je to pravý přítok řeky Žeimena, do které se vlévá 48,8 km od jejího soutoku s řekou Vilija (která se od tohoto soutoku dále nazývá Neris) u vsi Santaka. Z jezera Juodieji Lakajai (které je severozápadně od tohoto výtoku průlivem spojeno s jezerem Baltieji Lakajai) vytéká směrem severním a hned počíná meandrovat, dále se postupně přes směr severovýchodní a východní stáčí do směru celkově jihovýchodního, ve kterém pokračuje většinu svého toku. Protéká stejnojmennou vsí Lakaja, dále protéká jezery Aldikis (19,7 ha) a Lakajos neboli Lakaja (plocha: 73,9 ha; neplést s jezerem Lakaja, které je v blízkosti severního břehu jezera Juodieji Lakajai, něco přes 1 km na západ od výtoku řeky Lakaji z jezera Juodieji Lakajai). Její tok spadá do krajinného parku \"Labanoro regioninis parkas\". Od výtoku z jezera Lakajos spadá také do chráněného území ichtyologické rezervace \"Žeimenos ichtiologinis draustinis\". Protože vytéká z velikého jezera (plocha: Juodieji Lakajai - 495 ha, s ním spojené jezero Baltieji Lakajai - 699,8 ha, celkem 1 194,8 ha), úroveň její hladiny celoročně málo kolísá.\n\nLakaja je oblíbena vodními turisty pro její malebné břehy a nenáročnou trasu . Proud řeky je poklidný, bez peřejí, jen místy se mohou vyskytnout vývraty nebo nízké mostky. Může být součástí delší trasy, začínající v jezeře Stirniai (855,4 ha) .\n\nŘeka nemá významné pravé přítoky.\n\n"}
{"id": "777218", "url": "https://cs.wikipedia.org/wiki?curid=777218", "title": "Ingebjørg Guttormsdatter", "text": "Ingebjørg Guttormsdatter\n\nIngebjørg Guttormsdatter (12. století) byla norská královna, manželka Øysteina I.\n\nIngebjørg Guttormsdatter byla dcerou Guttorma Toressona z Lillehammeru. Manželství bylo součástí budování aliancí krále Øysteina ve východní části Norska. Z manželství se narodila dcera\nMarie Øysteinsdatter (\"María Eysteinsdóttir\"), která se později stala matkou uchazeče o norský trůn Olava Ugjævy. Ten byl sice v roce 1166 jmenován králem, ale byl poražen Magnusem V. a donucen utéct ze země.\n\nIngebjørg byla společně s Ragnou Nikolasdatter, manželkou Øysteina II., jedinou norskou královnou mezi polovinou 11. století a 13. stoletím, která nepocházela z ciziny.\n\n"}
{"id": "777221", "url": "https://cs.wikipedia.org/wiki?curid=777221", "title": "Gießhübel", "text": "Gießhübel\n\nGießhübel nebo Giesshübel je německý název sídel v Česku:\n\n"}
{"id": "777224", "url": "https://cs.wikipedia.org/wiki?curid=777224", "title": "Ingerid Dánská", "text": "Ingerid Dánská\n\nIngerid Swendsdatter Dánská († po r. 1093), nazývaná také \"Ingrid\", byla norská královna, manželka Olafa III.\n\nIngerid byla dcerou krále Svena II Dánského. Není známo, která ze Svenových manželek nebo konkubín byla její matkou.\n\nZa Olafa se provdala kolem v roce 1067. Toto manželství bylo součástí mírové smlouvy mezi Dánskem a Norskem. Aby se toto spojenectví ještě posílilo, její nevlastní bratr Olaf I. Dánský se oženil s Ingegerdou Norskou, sestrou jejího nového manžela.\n\nO Ingerid jako královně není příliš informací. S Olafem neměli potomky a po jeho smrti v roce 1093 se vdova podle tradičního vyprávění vdala za Sveina Brynjulfssona z Aurlandu, se kterým prý měla dceru Hallkattlu. Zřejmě se po smrti krále Olafa stáhla z veřejného života a nic nenaznačuje, že poté hrála nějakou roli v politice.\n\n"}
{"id": "777225", "url": "https://cs.wikipedia.org/wiki?curid=777225", "title": "Chorvatsko na letních olympijských hrách", "text": "Chorvatsko na letních olympijských hrách\n\nChorvatsko na letních olympijských hrách startuje od roku 1992. Toto je přehled účastí, medailového zisku a vlajkonošů na dané sportovní události.\n"}
{"id": "777226", "url": "https://cs.wikipedia.org/wiki?curid=777226", "title": "Mandalorianské války", "text": "Mandalorianské války\n\nMandalorianské války jsou fiktivní konflikty v prostředí Hvězdných válek. Jejich průběh posloužil jako podklad pro události, jež předcházely hlavnímu ději počítačových her a , vzdáleně pak také novější MMORPG . Podrobně byly Mandalorianské války představeny ve padesátidílné sérii komiksů z dílny Dark Horse Comics. Mandalorianské války vypukly dvacet let po ukončení Velké sithské války a stará Republika ještě nebyla plně zotavena. Toho chtěl využít ambiciózní vůdce Mandalorianů, jenž sjednotil roztříštěné klany tohoto válečnického národa.\n\nMandaloriani se aktivně účastnili už Velká sithské války. Nejprve se pokoušeli bojovat s Krathy: Mandalore \"Nezdolný\" vyzval k souboji Ulica Qel-Dromu. Byl sice poražen, ale přísahal mu i Exar Kunovi a Sithům věrnost. Podíleli se na válečných ukrutnostech obou temných pánů a vysloužili si nepřátelství Republiky i Jediů. Spolupráce se Sithy skončila fiaskem při ústupu na Dxun po třetí bitvě o Onderon. Mandalore Nezdolný byl zabit a jeho masky se v džungli zmocnil ten, který se prohlásil za nového vůdce. Říkal si Mandalore Největší.\n\nPo Sithské válce upevňoval moc a sjednocoval roztroušené mandalorianské kmeny. Měl však k dispozici málo zkušených bojovníků, tak nařídil sehnat nové rekruty. Vybudovat novou armádu trvalo dvacet let a nazval ji stylově \"Mandalorianští novo-křižáci\" (Mandalorian Neo-crusaders).\n\nMandalorianští veteráni ze Sithské války s každým rokem očekávali svou \"Velkou poslední bitvu\", až nakonec Mandalore Největší nařídil armádě pohyb. V roce 3976 BBY vydal tajný rozkaz zaútočit na oslabenou Republiku, přestože jeho klany nebyly na takový konflikt ani zdaleka připraveny. Začal tedy opatrně dobývat pouze hraniční planety na Vnějším pásu galaxie. Brzy ale ovládl větší území než např. říši Huttů.\n\nPři dobývání světů si počínali obzvlášť brutálně a jejich řádění nejvíce odnesl v roce 3973 BBY Cathar, když Cassus Fett nechal obyvatele světa zlikvidovat. Republikový senát i přes opakované žádosti světů z Vnějším pásu o pomoc nechtěl galaxii zatáhnout do této velké války, dokud Mandaloriani nezaútočí přímo do republikového teritoria. Ti tohoto postoje zdatně využívali a na dobytých planetách rabovali nerostné zásoby k vývoji lepších zbraní i lodí. Obyvatele zotročili a z jejich řad vybírali další bojovníky.\n\nRepublika řádění Mandalorianů přehlížela ještě dalších deset let, než se mandalorianské armády přesunuly nebezpečně blízko Tarisu a zaútočily na světy, jež byly jejími hlavními zásobitely. Taris byl v roce 3966 BBY narychlo přijat do Republiky a ta vyslala válečné lodě k ochraně sektoru. Jenže akce měla spíše charakter estrády.\n\nV roce 3965 BBY došlo k prvním bitvám mezi Republikou a Mandaloriany, avšak končily často nerozhodně s minimem ztrát. Další rok se zdálo, že se postup Mandalorianů zastavil, ale příčinou byla celkem rok trvající kampaň na světě Flashpoint, kterému se dařilo odolávat mandalorianské invazi. Nic netušící Republika, v iluzi falešného bezpečí, tedy odmítala vidět hrozbu, což se Mandalorianům hodilo.\n\nMandalore začal obsazovat obchodní tepny Vnějšího pásu a překvapivým úderem se chystal obsadit Taris a mnohé další světy spřízněné s Republikou. Na situaci na Vnějším pásu vážně upozorňoval mladý Jedi, jemuž se přezdívalo Revanšista. Požadoval, aby se řád Jedi zapojil ihned do konfliktu, jenže u Rady se svou žádostí neuspěl s vysvětlením, že se řád ještě nevzpamatoval z války před 30 lety. Mistři Jedi si byli vědomi, že za vším stojí daleko temnější pozadí, proto prozatím vyčkávala a pozorovala vývoj. Revan se s nečinností nehodlal smířit a se svým přítelem Alekem začal v řadách Jediů rekrutovat dobrovolníky podobného názoru, aby šli s nimi na okraj galaxie bojovat. Začali si říkat Revanšisti.\n\nNebyli však jediní. Mistr Krynda Draay po válce s Exarem Kunem vytvořila odnož Jediů zabývající se jasnovidectvím, kterou pojmenovala \"Dohoda\" \"(Covenant)\". Její buňka na Tarisu odhalila, že se Sithové skutečně vracejí a jeden z Padawanů se stane novým Temným pánem ze Sithu, jenž rozloží celý řád. Hlavní mistr Covenantu rozhodl, že se budou všichni jeho Padawani obětovat, aby se tomuto proroctví zabránilo. Tímto padawanským masakrem však nedosáhl ničeho, navíc jeden z nich jménem Zayne Carrick přežil. Občané Tarisu pak zcela ztratili důvěru v Jedie, navíc z planety odešli lidi i jejich investice. Na Tarisu vypukla krize, jež se stala roznětkou plnohodnotného konfliktu.\n\nMandalore Největší tedy vydal rozkaz k symbolickému zahájení invaze do Republiky na místě, kde jeho lid utrpěl od nepřítele ostudnou porážku. Nechal obsadit planetu Onderon z měsíce Dxunu, který jeho muži léta potají opevnili. Než stihla Republika zareagovat, vynořily se dlouho schovávané obří mandalorianské armády, kterým velel generál Cassus Fett, a útočily ze tří různých směrů. Ten vedený na Tariský sektor byl přímo dozorován samotným Mandalorem.\n\nČást flotily zaútočila na Vanquo, aby rozdělila flotilu nepřítele na menší části. Admirál Jimas Veltraa a Noma Sommos museli na obranu Vanqua vyslat letku pod vedením Saula Karatha, ale jen oslabili svá vojska tak, že celá linie u Tarisu brzy padla. Při pokusu přeskupit se byl zabit admirál Veltraa a flotila se ze sektoru stáhla úplně. Taris se poté musel bránit Mandalorianům sám v \"První bitvě o Taris\".\n\nPo těchto událostech zesílil hlas Revanšistů, kteří se více vzpouzeli radě. Ta byla rozezlena, když jich bylo pár zajato na planetě Suurja. Zbylé Revanšisty přesto poslala na záchrannou misi. Mezitím se na planetě Flashpoint rozjely mandalorianské experimenty na zajatých rytířích Jedi. Přestože byli Revanšisti na cestě, připletl se do této mise i Zayne Carrick, jenž zajaté Jedie osvobodil. Mezi zajatci byl dokonce i Malak.\n\nRepublikový senát nařídil mobilizaci, když Mandaloriani dokončili obsazení Vnějšího pásu. Zdecimované flotile velel nově povýšený admirál Saul Karath a z planety Ralltiir nařídil protiútok na Serroco, který však skončil pro Republiku velice ostudně, nejen svým výsledkem. Vojenské objekty totiž byly umístěné do velkých měst kvůli domněnce, že nikdo nebude útočit do hustě osídlených míst. Mandaloriani to považovali za zbabělou \"válku beze cti\" a všechna města na povrchu vybombardovala jadernými zbraněmi, bez slitování, skrupulí a za cenu ohromných ztrát. Podobně dopadly i další světy jako Duro, Dagary Minor a Eres III.\n\nNa dobytých světech Mandaloriani verbovali další rekruty a připravovali se na útok na Alderaan. Avšak na Jebble, kde se chystali, vypukla epidemie nemoci způsobující přeměnu v Rakghouly, zavlečená z Tarisu a dle informací republikových tajných služeb vypukla mezi Mandaloriany vzpoura. Rada Jedi tuto informaci považovala za potvrzení, že nezasahovat do dění je správné.\n\nVzhledem k vojenským neúspěchům oficiálně požádal Senát mistry Jedi o pomoc. Rada odmítla a vyzývala k trpělivosti a důkladnému posouzení hrozby. Mistr Vandar Tokare byl pod vlivem vize, že se galaxie utopí v krvi ve válce, jaká neměla dosud obdoby. Jenže úsudek Rady byl špatný.\n\nNa Coruscant došly zprávy o mandalorianských ukrutnostech z posledních deseti let na Vnějším pásu. Zvláště genocida na Catharu přimělo vůdce Revanšistů, nyní známého jako Revan, k výpravě na planetu vyšetřit, co se tam stalo. Do cesty se mu však postavili mistři, kteří požadovali okamžité rozpuštění výpravy i jejich uskupení. Přesto se Revanovi povedlo přivézt důkazy o genocidě a své nálezy veřejně prezentoval, čímž popudil veřejnost proti Radě Jediů, jež stále trvala na zdrženlivosti. Revanovi se však otevřela jiná možnost. Navrhl, aby se Revanšisté připojili nikoliv jako bojovníci, ale jako příslušníci vojenských nemocnic. Pod tlakem veřejnosti i faktu, že za posledních pár generací nikdy nezakázala Jediům působit ve zdravotních sborech, účast s jistou dávkou nevole povolila. Revan s Malakem pak využili masakr na Catharu jako hlavní argument k verbování dalších Jediů.\n\nV následujících týdnech byli Revanšisté místo ke zdravotníkům nasazováni do bojů. Jak jejich počet rostl, stávala se Revanova jednotka klíčovou složkou úspěšných protiútoků. Revan s Malakem se ukázali být vynikajícími stratégy, takže je Republika oba povýšila do pozic hlavních velitelů a svěřila jim přímé velení nad třetinou celé flotily. Napůl zdecimovaná republiková flotila se postavila pod jejich vedením opět na nohy a začala nepřítele vytlačovat z vnitřních pásů galaxie.\n\nRevanův zásah sice znamenal naprostý obrat ve válce, ale nebylo to zadarmo. Revan s Malakem se časem uchylovali k nechutným rozhodnutím zanechat nedůležité světy bez ochrany, aby dosáhli svých \"vyšších\" válečných cílů. Oba začali být chladnokrevní a vypočítaví a přestali ctít některé zásady rytířů Jedi, jež považovali za největší slabiny. Pomalu a jistě se z obou jedijských generálů stali zrovna takoví nelítostní bojovníci, jakými byli Mandaloriani.\n\nPo \"Druhé bitvě o Taris\" a osvobození Onderonu byli Mandaloriani vytlačeni zpět za okraj Republiky. Ani vítězství Cassuse Fetta při bitvě u hvězdokupy Jaga Mandalorianům nepomohla a byli nuceni stáhnout se do neznámých končin galaxie, kam je Revan s Malakem následovali. Narazili na svět Althir, kde zmasakrovali značnou část mandalorianské pěchoty, nicméně toto vítězství Republiku stálo mnoho životů, podobně jako v bitvě o Dxun, kde podle výpočtů Canderouse Orda na jednoho padlého Mandaloriana připadlo nejméně deset republikových vojáků.\n\nJeště před zapojením Revanšistů do válečné mašinérie Revan tajně navštívil ztracenou sithskou planetu Malachor V, když hledal světy, na nichž by vybudoval v pozdějších fázích podpůrné přístavy pro svou flotilu. Dozvěděl se, že je Malachor V pro Mandaloriany zapovězená planeta a sám se přesvědčil, proč tomu tak je: temná strana Síly.\n\nV roce 3960 BBY pak po letech nařídil flotile zaujmout pozice na orbitě Malachoru, aby se připravila na konečné zúčtování s Mandaloriany. Velení přenechal pouze těm, kterým maximálně důvěřoval, a nechal tajně na povrchu planety zkonstruovat superzbraň, známou jako \"Generátor temné hmoty\". Ovládání svěřil své druhé nejvěrnější rytířce Jedi Meetře Surik, jež velela akcím na Dxunu.\n\nRevan pak nalákal zbytek mandalorianské flotily do blízkosti Malachoru V, aby nechal sklapnout připravenou past. Mandalorianské křižníky nechal natlačit nad orbitu, kde vypukla kolosální bitva. K ní se však Revan připojil pozdě, takže se zpočátku nevyvíjela dobře, ale nalodil se na velitelskou loď nepřítele a konfrontoval v boji muže proti muži samotného Mandalora Největšího. Při souboji Revan těžil hlavně z temné strany Síly emitované z povrchu planety, na níž během bitvy spoléhali i ostatní Jediové. Ti prakticky všichni do jednoho padli na Temnou stranu a s touto temnou vzpruhou zesílili tlak a flotilu Mandalorianů natlačili ještě blíže k povrchu Malachoru.\n\nJakmile se celá flotila Mandalorianů ocitla na dosah účinku generátoru, pokynula Meetra Surik na Bao-Dura, aby superzbraň zapnul. Za pár chvil byl k vidění hrůzný moment, jak energie z temné hmoty rozmetala mandalorianskou armádu včetně výrazné části republikové flotily, která byla také v oblasti účinku zbraně, na kusy. Vznikla obří gravitační bouře, jež všechny lodi v dosahu rozpárala a shodila z orbity na povrch planety, nebo je rozmetala po okolí. Superzbraň zničila i povrch planety, který byl rozmetán do širokého okolí a z celého světa zbylo jen nestabilní jádro se zbytky planetárního pláště.\n\nMandaloriani bez popraveného Mandalora Nejvyššího nebyli schopni po tomto masakru pokračovat v bitvě, takže přeživší podepsali bezpodmínečnou kapitulaci. Revan s Malakem se v Republice stali hrdiny a Mandaloriani prvního jmenovaného uctívali jako nejlepšího bojovníka, proti němuž kdy bojovali. Nicméně nikdo netušil, že byli nakaženi zhoubnými účinky temné strany Síly. Zanedlouho se vydali na další výpravu do neznáma, oficiálně stopovat zbytky Mandalorianů, ale zpátky o sobě nedali vědět. Oficiální představitelé Republiky i řádu Jedi se proto mylně domnívali, že v Neznámých regionech nalezli noví váleční hrdinové jen smrt.\n\nMandaloriani se po bitvě o Malachor V, která dle jejich víry znamenala \"Velkou poslední bitvu\", jako národ bojovníků zcela rozpadli a utrpěli škody, z nichž se již nikdy plně nevzpamatovali. Generátor temné hmoty zničil prakticky celou jejich flotilu a poté Revan veřejně popravil Mandalora Největšího a zabavil jeho masku, jež znamenala tradiční klenot předávaný při nástupnictví, čímž prakticky znemožnil tomuto válečnickému národu zvolit si nového vůdce.\n\nPřeživší Mandaloriani byli odzbrojeni a rozprchli se po celém Vnějším pásu, kde bez velení brzy zdegenerovali. Mnozí vzali za vděk práci námezdních žoldnéřů a vymahačů dluhů, zneucťující jejich vlastnosti. Jiní se stali pouhými bandity.\n\nV roce 3959 BBY se Revan s Malakem nečekaně vrátili z Neznámých regionů v čele ohromné flotily nového Sithského impéria, složené z republikových lodí, jež byly u Malachoru V, a z mnoha dalších zcela neznámé konstrukce. Flotila byla vedena zkušenými válečnými veterány, mezi něž patřil admirál Saul Karath, generál Derred a generál Mon Halan, kteří všichni zradili Republiku. Oba padlí rytíři Jedi se nyní nazývali Darth Revan a Darth Malak a vyhlásili Republice novou sithskou válku, ještě mnohem horší, než jakou rozpoutali Mandaloriané.\n\nNámět Mandalorianských válek představila společnost BioWare, jež je využila jako pozadí příběhu ke hře , které probíhaly přibližně pět let před dějem této hry samotné. Moc detailů však nepřinesla, pouze skutečnost, že ten konflikt nastal, byl ze strany Mandalorianů veden nesmírně krutě, a byl ukončen kolosální bitvou u Malachoru V.\n\nV pokračování byl tento konflikt znovu oprášen a bylo tam naznačeno skutečné pozadí a motivy Mandalorianů, proč tehdy na Republiku zaútočili. V následujících letech byly v literatuře o Revanovi tyto skutečnosti potvrzeny.\n\nPrůběh války jako takové byl zaznamenán v , které popisují podrobněji jednotlivé bitvy, další postavy, roli postavy Zayne Carricka, či postoje rady Jediů.\n\nProblémová se stala datace událostí v této válce, neboť různé zdroje uváděly různá data, navíc do toho vstupuje i úhel pohledu obou stran konfliktu. Pro Mandaloriany tato válka začala už v roce 3976 BBY, kdy si začali podmaňovat světy ve Vnějším pásu, které nebyly součástí Republiky. Zato Republika považuje za start Mandalorianských válek až datum, kdy tito válečníci zahájili invazi do Republiky, tj. v roce 3963 BBY. Encyklopedie \"The New Essential Chronology\" situaci ještě více zkomplikovala nesprávnou datací na začátek těchto válek už v roce 3995 BBY a v komiksech se nově objevila roční až dvojroční perioda s názvem \"Falešná válka\". Výsledkem těchto rozporů bylo definitivní stanovení na datech, jež jsou uvedeny v tomto článku.\n\nDalší časový nesoulad různých zdrojů byl zjištěn v čase, kdy přesně Revanšisté odešli do války. Dle dialogů přímo ve hrách se tak stalo přibližně pět let před dějem prvního dílu Star Wars: Knights of the Republic, tedy v roce 3961 BBY. Komiksová série i encyklopedie \"The New Essential Chronology\" však oba stanovují toto datum na rok 3963 BBY, tedy ještě o dva roky dříve.\n\n\n"}
{"id": "777229", "url": "https://cs.wikipedia.org/wiki?curid=777229", "title": "Vilém Kocych", "text": "Vilém Kocych\n\nVilém Kocych (3. prosince 1930 Staré Město (okres Frýdek-Místek) – 19. března 2007 Staré Město (okres Frýdek-Místek) byl malíř a sochař.\n\nPocházel z malé obce Staré Město nalézající se v těsné blízkosti města Frýdku. Narodil se 3. prosince 1930 na barokním statku Augustina Hrabce, z kterého pocházela jeho matka. Otec byl poštovním úředníkem v Místku. Roku 1936 se přestěhovali do nové vily, kterou nechali vystavět na nedalekém pozemku statku dle návrhu brněnského architekta.\n\nPocházel ze starého rodu dědičných staroměstských fojtů. Jeho předci, Josef a Rosina Kocych, nechali roku 1765 ve Starém Městě vystavět vlastním nákladem barokní kostelíček sv. Josefa, který věřícím sloužil až do začátku 20. století, kdy byl roku 1905 nahrazen novogotickým kostelem.\n\nNavštěvoval obecnou školu ve Starém Městě, následně měšťanskou školu ve Frýdku a po osvobození reálné gymnázium v Místku. Zde získal základy kresby a malby na soukromých hodinách u malíře a prof J. Luňáčka. Po maturitě se roku 1951 přihlásil ke studiu na Přírodovědecké fakultě University J. E. Purkyně v Brně. Během studia pracoval v restaurátorském ateliéru Karla a Heřmana Kotrbových na brněnském Petrově. Studium završil státní zkouškou roku 1956 a získal titul promovaný geograf. Jeho první samostatná výstava obrazů a kreseb se odehrála roku 1957 v bývalém brněnském Komeniu.\n\nV letech 1960–1961 krátce studoval na Akademii výtvarných umění v Praze. Pod vedením docenta Žáka pracoval na pietní úpravě fašisty zničené obce Ležáky. Pro vážné názorové neshody s hlavním výtvarným proudem byl nucen studium na akademii ukončit.\n\nV letech 1964–1966 studoval teorii a dějiny umění na katedře estetiky Filosofické fakulty University Karlovy v Praze. V této době podnikl první studijní cesty do Maďarska, Bulharska a na území bývalé Jugoslávie. Následně v roce 1968 byl přijat za kandidáta Svazu českých výtvarných umělců v oboru malířství, oženil se s Ing. Marií Valetovou a podnikl studijní cestu napříč Itálií.\n\nPo studiích pracoval v oblasti památkové péče. Nejprve v Pardubicích, poté v Ostravě a nakonec v Praze. Pro svůj statečný občanský postoj v roce 1968, se stal obětí politických čistek a byl přinucen toto zaměstnání opustit. Mimo jiné byl signatářem výzvy 2000 slov a ve dnech okupace vlasti maloval a šířil protiokupační plakáty. Poté, co mu byla práce v státní sféře znemožněna, věnoval se pouze výtvarné činnosti.\n\nV květnu 1970 mu Dr. Bohumír Mráz uspořádal samostatnou výstavu – \"Znamení\", v Galerii na Karlově náměstí v Praze. Zde V. Kocych představil na rozměrných plátnech výsledek své malířské práce za poslední tři roky. Výstavní síni dominoval triptych – \"Ohrožující znamení\" o celkovém rozměru 200x390 cm.\n\nTento niterný abstraktní přístup k malbě nebyl oficiální odbornou veřejností přijat a v odborných článcích veřejně pošlapán. Tématem jeho další malířské práce byl odpor proti násilí, válce a víra v nekonečnou krásu života. Výsledkem této etapy byl protiválečný cyklus, který vytvořil v roce 1978 a později vystavil v Čadci na „Výtvarném Pobeskydí“ pod názvem Přízrak, Apokalypsa, Katarze. O tři roky později dosáhl doktorátu. \n\nPozději se opět vrátil k abstraktní malbě.\n\nZdrcen nepřijetím jeho umělecké tvorby kritikou dané doby, vydal se ve své tvorbě naprosto novým směrem. Vrátil se zpět ke kořenům své rané post kubistické tvorbě, aby z ní vyšel na novou výtvarnou cestu. Hledal a tvořil svůj osobitý styl. Přes obrovská plátna nesoucí název Ecce homo 1972, či Bezmocnost 1970-71 se dostal až k figurální malbě. Nacházel inspiraci, jak v starých mistrech renesance – Pocta Pietru della Francescovi 1980, tak v bezútěšném životě v socialismu – Protiválečný cyklus 1978. Nový výtvarný impuls mu přinesla studijní cesta do Paříže v létě roku 1978. Po nově pojaté malbě Eifelovy věže přišlo barvami zářící Faunovo odpoledne 1978-79. Přesto i nadále zůstal v uzavření figurativní a znázorňující malby. Teprve v druhé polovině 80. let je možno vysledovat pokus o návrat k ryze abstraktní malbě. Pro chemickotechnologické problémy v technice malby již v tvorbě nepokračoval a věnoval se již výhradně jen sochařské práci, do které přenášel malířský projev. K malbě se vrátil až na sklonku 90. let 20. století, kdy se účastnil výstavy v Římě. V malířském díle vytvořeném na přelomu tisíciletí, skloubil techniku malby z konce 60. a začátku 80. let v nevelkém obraze Chrám svatého Víta. Touto výtvarnou cestou cestou se ubíral až do své smrti v roce 2007.\n\nVývojem politických událostí se stal „umělcem na volné noze“. Byť se v podstatě považoval především za malíře, začal realizovat monumentální plastiky ve veřejném prostoru. Jeho sochařskou činnost zaštiťoval Český fond výtvarných umění v Praze pod hlavičku podniku Dílo. V roce 1973 vztyčil svůj první pískovcový menhir – \"Památník chráněné krajinné oblasti Beskydy\" v Rožnově pod Radhoštěm. A o 5 let později také dvojici žulových menhirů v Karově Studánce, jakožto památník Chráněné krajinné oblasti Jeseníky. V 70. a 80. letech umělecky ztvárnil veřejné prostory, které najdeme v Lánech – \"Vzepětí\" 1972, v Praze na Zeleném pruhu – \"Vlna\" 1975 – 1978 a Karlových Varech, kde vznikl reliéfní triptych \"Metamorfoza vody\" 1976–1982 – největší reliéf ve Střední Evropě. Následoval reliéfní diptych \"Niké Samothraké\" v Brně a \"Strom času\" ve Svitavách 1992.\n\nNěkolik sochařských realizací se nalézá také na území okresu Frýdku-Místku: \"Orbis\" 1977, \"Strom\" 1984, \"Květ\" 1986. Svůj poslední pískovcový monument vztyčil ve svém rodném kraji ve Frýdku – Místku. Od roku 2002 označuje místecký hřbitov zničený v době socialismu výstavbou panelového sídliště. Nedlouho před svou smrtí umístil v budově Magistrátu města Frýdku–Místku bronzovou desku Obětem boje za svobodu a demokracii.\n\nK jeho životním prioritám patřily hodnoty Bůh, rodina a vzdělání. Tyto priority uplatňoval s manželkou při výchově čtyř dětí – tří synů a dcery. Kromě umělecké práce a rodiny byla jeho velkou láskou zahrada. Ve Starém Městě, do kterého se s láskou vracel celý svůj život, vytvořil arboretum s desítkami stromů a keřů zahrnující svými exempláři celou severní polokouli. Poslední roky trávil zde a vášnivě se věnoval stavbě kamenné zdi kolem zahrady, která je výtvarným dílem z pískovce. Originální plot vznikal postupně od roku 1993 až do umělcovy smrti. Jednotlivé části mají názvy Pocta Mykénám, Brána sv. Jiří, Brána Milénia.\n\n\n\n\n\n\n"}
{"id": "777234", "url": "https://cs.wikipedia.org/wiki?curid=777234", "title": "Mistrovství světa v biatlonu 2012", "text": "Mistrovství světa v biatlonu 2012\n\nMistrovství světa v biatlonu 2012 byl 45. ročník mistrovství světa v biatlonu. Konal se od 1. do 11. března 2012 v německém Ruhpoldingu. Výsledky mistrovství se započítávaly do světového poháru.\n\nŠampionátu se zúčastnili závodníci ze 45 zemí. Celkem zde závodilo 325 sportovců z toho 177 mužů a 148 žen.\n\n"}
{"id": "777236", "url": "https://cs.wikipedia.org/wiki?curid=777236", "title": "Chorvatsko na zimních olympijských hrách", "text": "Chorvatsko na zimních olympijských hrách\n\nChorvatsko na zimních olympijských hrách startuje od roku 1992. Toto je přehled účastí, medailového zisku a vlajkonošů na dané sportovní události.\n"}
{"id": "777239", "url": "https://cs.wikipedia.org/wiki?curid=777239", "title": "Seznam členů Prozatímního Národního shromáždění republiky Československé", "text": "Seznam členů Prozatímního Národního shromáždění republiky Československé\n\nToto je seznam členů Prozatímního Národního shromáždění republiky Československé, kteří zasedali v tomto zákonodárném sboru Československa od jeho ustavení v roce 1945 do konce volebního období, tedy do parlamentních voleb v roce 1946.\n\nVčetně poslanců, kteří nabyli mandát až dodatečně jako náhradníci (po rezignaci či úmrtí předchozího poslance). V závorce uvedena stranická příslušnost. V případě, že poslanec kromě politické strany zastupoval i společenskou organizaci, je to uvedeno za lomítkem.\n\n"}
{"id": "777240", "url": "https://cs.wikipedia.org/wiki?curid=777240", "title": "Zdeněk Marek", "text": "Zdeněk Marek\n\nZdeněk Marek (16. října 1925 Prostějov – 29. března 2019 Phoenicia, USA) byl československý hokejový útočník (centr), který emigroval do Spojených států, kde později úspěšně působil jako módní návrhář. Reprezentoval Československo pouze na jednom mistrovství světa, na kterém získal světový a evropský titul.\n\nZdeněk měl velmi dobré školní výsledky, věnoval se sportu a byl všestranný, měl rád bruslení. K lednímu hokeji ho přivedl nepřímo jeho o dva roky starší bratr, který vlastnil brusle a hokejku. Po lékařské diagnóze, že má ploché nohy, sportovní vybavení přenechal bratrovi Zdeňkovi. Od první chvíle na místním rybníku vzdáleném 10 minut od domu se Zdeněk snažil být nejlepší a hokej ho okamžitě chytl. Juniorská léta strávil v týmu SK Prostějov, po odchodu na vysokou školu do Prahy stále ještě jako člen prostějovského klubu trénoval s týmem LTC Praha. Během studií hrál již třetí ligu za Spartak Praha Sokolovo. Po odvelení na povinnou základní službu požádal o převelení do ATK Praha.\n\nV roce 1949, když se tvořil po letecké katastrofě nový reprezentační tým, dostal šanci reprezentovat na MS 1949 ve Švédsku. Přestože na šampionát nejel s úmyslem emigrovat, nakonec po skončení akce těsně před odjezdem využil příležitosti a odloučil se od výpravy. Jako jediný. Svoji roli sehrála negativní zkušenost s komunistickým režimem. Jeho rodiče vlastnili velký činžovní dům, restauraci a noční klub. Dle informací restaurace byla znárodněna.\n\nPřinejmenším v sezóně 1950/51 nastupoval za univerzitní hokejový klub University of North Dakota, jak o tom svědčí fotografie v hokejové hale Ralpha Engelstada.\n\nDlouhé roky žil v New Yorku, později se přestěhoval do osady Phoenicia, kde strávil zbytek života.\n\nZa československou reprezentaci odehrál celkem tři zápasy, ve kterých vstřelil jeden gól.\n\n"}
{"id": "777241", "url": "https://cs.wikipedia.org/wiki?curid=777241", "title": "Okres Osvětim", "text": "Okres Osvětim\n\nOkres Osvětim (polsky \"Powiat oświęcimski\") je okres v polském Malopolském vojvodství. Rozlohu má 406,03 km² a v roce 2009 zde žilo 153 602 obyvatel. Sídlem správy okresu je město Osvětim.\n\n"}
{"id": "777244", "url": "https://cs.wikipedia.org/wiki?curid=777244", "title": "Seznam kostelů v Praze", "text": "Seznam kostelů v Praze\n\nToto je přehledný seznam kulturně, historicky či umělecky významných kostelů v Praze. Obsahuje pouze zachované kostely, to jest více či méně samostatné budovy, původně určené pro bohoslužbu. V první části jsou uvedené kostely, které se nacházejí v oblasti historických částí města (Hradčany, Malá Strana, Staré město, část Nového Města a Vyšehrad), zhruba v rozsahu Pražské památkové rezervace, ve druhé části kostely v ostatních čtvrtích, řazené podle obvodů (Praha 2 až 10).\n\n\nVýběr objektů i zdroj: P. Vlček a kol., \"Umělecké památky Prahy\" I.–IV.\n\n\n\n"}
{"id": "777246", "url": "https://cs.wikipedia.org/wiki?curid=777246", "title": "Davy Jones (hudebník)", "text": "Davy Jones (hudebník)\n\nDavid Thomas \"Davy\" Jones (30. prosince 1945 – 29. února 2012) byl anglický rockový zpěvák, skladatel a herec, nejvíce známý jako člen skupiny The Monkees. Zemřel na těžký infarkt způsobený aterosklerózou.\n\n"}
{"id": "777247", "url": "https://cs.wikipedia.org/wiki?curid=777247", "title": "Šukačka (potok)", "text": "Šukačka (potok)\n\nŠukačka je název potoka v okrese Klatovy v Plzeňském kraji. Délka toku činí 3,2 km. Plocha povodí má rozlohu 5,5 km².\n\nŠukačka pramení v několika větvích pod vrchem Jedlová. Teče na sever a u osady Šukačka se stáčí na východ. Vlévá se do ní několik potoků zprava, které také přitékají z úpatí tohoto vrchu. Pod Eisnerovým dvorem se vlévá zleva do Ostružné.\n"}
{"id": "777249", "url": "https://cs.wikipedia.org/wiki?curid=777249", "title": "Wolf-Lundmark-Melotte", "text": "Wolf-Lundmark-Melotte\n\nWolf-Lundmark-Melotte je nepravidelná galaxie, patřící do místní skupiny galaxií. Při pozorování ze Země leží v souhvězdí Velryby. Byla objevena Maxem Wolfem v roce 1909.\n"}
{"id": "777252", "url": "https://cs.wikipedia.org/wiki?curid=777252", "title": "Robert z Molesme", "text": "Robert z Molesme\n\nRobert z Molesme (c. 1028, Champagne – 17. dubna 1111, Molesme) byl křesťanský světec a opat, jeden ze zakladatelů cisterciáckého řádu ve Francii.\n\nRobert se narodil jako šlechtic v kraji Champagne, v patnácti letech vstoupil do benediktinského kláštera Montier-la-Celle blízko Troyes. Byl zde brzy zvolen převorem a kolem roku 1070 byl ustanoven opatem v klášteře Saint-Michel de Tonnerre, jehož mniši neměli dobrou pověst. Jeho snahy o nápravu ale mniši odmítli, takže složil opatskou funkci a vrátil se jako obyčejný mnich zpět do Montier-la-Celle (Saint-André-les-Vergers, Département Aube). V roce 1072 se stal převorem v klášteře Saint-Ayoul.\n\nSkupina šesti poustevníků žijících v chudobě a odříkání v colanských lesích poblíž Saint Michel-de-Tonnerre chtěla zvolit Roberta za svého učitele a představeného, dva z poustevníků se proto vydali do Říma k papeži Řehoři VII., aby získali jeho svolení k tomuto kroku. Robert je pak odvedl do lesů u Molesme v Burgunsku, kde si v roce 1075 postavili několik chýší ze dřeva a kapli zasvěcenou Nejsvětější Trojici. \n\nOpatství v Molesme si získalo díky Robertově zbožnosti a svatosti velkou autoritu. Již v roce 1098 je doloženo 35 mužských a několik ženských klášterů, které se k novému opatství hlásily.\n\nRobertova pověst svatého muže se neustále šířila. Když se klášterní komplex rozrostl a zbohatl, přišli noví mniši, kteří vstupovali do kláštera s nepravými úmysly a začali negativně působit na ostatní. Robert byl nespokojen s vývojem v konventu a dvakrát ho opustil, pokaždé byl ale povolán zpět.\n\nV roce 1098 Robert s 21 spolubratry odešli z Molesme s úmyslem odejít do divočiny a založit tam nový klášter. Renaud, vikomt města Beaune, věnoval Robertovi a jeho společníkům opuštěné údolí v hlubokém lese, v místě zvaném Cistercium, 30 km jižně od Dijonu. Zde založili klášter Cîteaux. Robert zde zůstal jen rok. Mezitím mniši v Molesme změnili své smýšlení a poslali posly k papeži s prosbou, aby k nim povolal Roberta zpět a schválil jim jejich výklad Řehole svatého Benedikta. Robert se vrátil do Molesme se svými dvěma druhy a vedl klášter podle vlastního výkladu a příkladu, takže se stal centrem reformy benediktinů, měl na ně velký vliv. \n\nŠtěpán Harding a svatý Alberich – dva z původních mnichů z Molesme – se stali stěžejními osobami ve vedení stavby i kláštera Cîteaux. Pod jejich vedením se stal střediskem cisterciáckého řádu, který se proslavil ve 12. století pod vedením Bernarda z Clairvaux.\n\nRobert zemřel v Molesme 17. dubna roku 1111. Papež Honorius III. ho kanonizoval v roce 1220. Jeho svátek v římsko-katolickém kalendáři byl ustanoven na 17. duben, ale později jej posunuli na 29. dubna.\n\nDen svatého Roberta je slaven ve Washingtonu, D.C. v neděli před Kolumbovým dnem.\n\nhttps://www.klastervyssibrod.cz/_d/Zivotopis-svateho-Roberta-z-Molesme.pdf\n\nhttp://catholica.cz/?id=1158\n"}
{"id": "777255", "url": "https://cs.wikipedia.org/wiki?curid=777255", "title": "Astronomický ústav Univerzity Karlovy", "text": "Astronomický ústav Univerzity Karlovy\n\nAstronomický ústav Univerzity Karlovy je součástí Matematicko-fyzikální fakulty Univerzity Karlovy (MFF UK). Byl založen profesorem teoretické fyziky a astronomie na univerzitě Augustem Seydlerem. Ústav měl sídlo původně ve vile v Praze na Letné, poté dlouhá léta ve Švédské ulici na Smíchově. Nyní je součástí MFF UK a nachází se v areálu univerzitního kampusu v Troji. V roce 2018 je ředitelem prof. RNDr. David Vokrouhlický, DrSc\n\nStudijní obory se zaměřením na astronomie a astrofyzika. Studenti mohou využívat tyto oddělení Astronomického ústavu Akademie věd České republiky.\n\n\n\n\n\n\n"}
{"id": "777260", "url": "https://cs.wikipedia.org/wiki?curid=777260", "title": "Drabík", "text": "Drabík\n\nDrabík, Drabik může být:\n\n"}
{"id": "777263", "url": "https://cs.wikipedia.org/wiki?curid=777263", "title": "Severní Čína", "text": "Severní Čína\n\nSeverní Čína ( – Chua-pej, pchin-jinem \"Huáběi\") je oblast Čínské lidové republiky, jejíž centrem je Velká čínská nížina. Leží tedy skutečně na severu Číny, ale nepatří k ní ani oblast takzvané Severovýchodní Číny (historického Mandžuska) na východě, ani Severozápadní Čína na západě.\n\nVýčtem nižších správních celků lze určit Severní Čínu následovně: Patří do ní přímo spravovaná města Peking a Tchien-ťin, provincie Che-pej a Šan-si a autonomní region Vnitřní Mongolsko.\n"}
{"id": "777266", "url": "https://cs.wikipedia.org/wiki?curid=777266", "title": "IC 1613", "text": "IC 1613\n\nIC 1613 (také známá jako Caldwell 51) je trpasličí nepravidelná galaxie v souhvězdí Velryby vzdálená přibližně 2,4 milionu světelných let. Přibližuje se k Zemi rychlostí 234 km/s. Objevil ji Max Wolf v roce 1906.\nNa obloze se nachází v severozápadní části souhvězdí u hranice se souhvězdím Ryb, 6° jižně od hvězdy ε Psc s magnitudou 4,3.\n\nPatří do Místní skupiny galaxií.\nHrála důležitou roli při kalibraci vztahu mezi periodou a svítivostí proměnných hvězd cefeid, pomocí kterých se určuje vzdálenost. Kromě Velkého Magellanova oblaku jde o jedinou trpasličí nepravidelnou galaxii v blízkosti naší galaxie, ve které byly pozorovány hvězdy typu RR Lyrae. Tato skutečnost, spolu s neobvykle nízkým výskytem kosmického prachu uvnitř IC 1613 i podél našeho pohledu na ni umožňují zvláště přesné určení její vzdálenosti.\n\nV roce 1999 použil Cole a kol. Hubbleův vesmírný dalekohled k odhalení, že převážná většina hvězd této galaxie má stáří kolem 7 miliard let. Pomocí Hessova diagramu této galaxie zjistili, že její vývoj mohl být podobný Trpasličí galaxii Pegas. Obě galaxie patří v DDO systému do třídy Ir V. Ve stejném roce zde našel Antonello a kol. pět cefeid II. populace, což je zcela jasné potvrzení velmi velkého stáří některých hvězd v této galaxii.\nTéž v roce 1999 King, Modjaz a Li v této galaxii poprvé objevili novu.\n\nIC 1613 obsahuje Wolf-Rayetovu hvězdu známou jako DR1, jedinou dosud zjištěnou dále než ve Velkém Magellanově oblaku.\n\n"}
{"id": "777274", "url": "https://cs.wikipedia.org/wiki?curid=777274", "title": "Nicolas-Louis de Lacaille", "text": "Nicolas-Louis de Lacaille\n\nAbbé Nicolas Louis de Lacaille (15. března 1713 – 21. března 1762) byl francouzský astronom. Je známý především díky zavedení 14 nových souhvězdí, které se staly standardem, a katalogem vesmírných objektů \"Coelum Australe Stelliferum\" (publikovaným posmrtně v roce 1763), do kterého zahrnul téměř 10 000 hvězd jižní oblohy včetně 42 mlhovin. Kromě toho sestavil de Lacaille mj. tabulku zatmění Slunce na 1800 let.\n\nNa počest studia jižní oblohy po něm byl pojmenován šedesáticentimetrový teleskop na ostrově Réunion.\n\n"}
{"id": "777279", "url": "https://cs.wikipedia.org/wiki?curid=777279", "title": "John Smith (zápasník)", "text": "John Smith (zápasník)\n\nJohn William Smith (* 9. srpna 1965 Oklahoma City, USA) je bývalý americký zápasník, volnostylař. V roce 1988 na olympijských hrách v Soulu v kategorii do 62 kg a v roce 1992 ve stejné kategorii na hrách v Barceloně, vybojoval zlatou medaili. V letech 1989, 1990 a 1991 vybojoval titul mistra světa. V roce 1987 a 1991 zvítězil na Pan-Amerických hrách.\n\nPo ukončení aktivní sportovní kariéry se věnoval trenérské práci ve svém domovském klubu Sunkist Kids Wrestling Club.\n\n"}
{"id": "777281", "url": "https://cs.wikipedia.org/wiki?curid=777281", "title": "Jiří Čadek", "text": "Jiří Čadek\n\nJméno a příjmení Jiří Čadek se může vztahovat k následujícím osobnostem:\n\n"}
{"id": "777284", "url": "https://cs.wikipedia.org/wiki?curid=777284", "title": "Kostel svatého Václava (Broumov)", "text": "Kostel svatého Václava (Broumov)\n\nKostel svatého Václava v Broumově je jedním z barokních kostelů broumovské skupiny. Stavba chráněná jako kulturní památka České republiky je dílem Kiliána Ignáce Dientzenhofera.\n\nNa místě tohoto kostela, v prostoru u tehdejší dolní brány, začali po vydání Rudolfova majestátu stavět broumovští protestanti svůj kostel. V roce 1618 rozhodl opat broumovského kláštera Wolfgang Selender o uzavření tohoto luteránského kostela. Stížnost luteránů se dostala ke stavovskému sněmu. Na první schůzi sněmu se ale nedostala a další zasedání císař Matyáš zakázal. Dne 23. května 1618 proběhla pražská defenestrace a tím začala první etapa třicetileté války. Jedním z podnětů k ní, vedle poboření kostela v Hrobech, bylo i zavření tohoto kostela.\n\nLuteránský kostel za třicetileté války vyhořel, na jeho místě byla postavena v roce 1676 za opata Tomáše Sartoria kaple svatého Václava, která také vyhořela v roce 1684. O stavbě současného kostela rozhodl opat Otmar Zinke a kostel byl dokončen roku 1729. V roce 1788 byl kostel zrušen, obnoven a znovu užíván pro církevní účely byl od roku 1885.\n\nPo roce 1950 byl kostel uzavřen a sloužil i jako skladiště. Po roce 1989 byl navrácen původnímu poslání, opraven a znovu vysvěcen na svátek patrona 28. září 1995.\n\nPůdorys kostela je tvaru prodlouženého řeckého kříže se zaoblenými rohy stavby. Nevelký kostel je začleněn do řady domů. Průčelí je rozděleno římsou. V dolní části průčelí je hlavní vstup a průčelí je dvěma toskánskými pilíři rozdělena na tři části, nad vchodem je obloukovité okno a po stranách výklenky.\n\nFresky uvnitř kostela z roku 1784 jsou od Felixe Antonína Schefflera a je na nich znázorněna apoteóza sv. Václava. Na hlavní oltáři je obraz sv. Václava a sv. Jana Nepomuckého od Wilhelma Kandlera z 19. století.\n\nBohoslužby se konají ve středu v 17.00.\n\n"}
{"id": "777285", "url": "https://cs.wikipedia.org/wiki?curid=777285", "title": "Brunej na letních olympijských hrách", "text": "Brunej na letních olympijských hrách\n\nBrunej na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "777288", "url": "https://cs.wikipedia.org/wiki?curid=777288", "title": "Britské Panenské ostrovy na letních olympijských hrách", "text": "Britské Panenské ostrovy na letních olympijských hrách\n\nBritské Panenské ostrovy na letních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "777290", "url": "https://cs.wikipedia.org/wiki?curid=777290", "title": "Dominika na letních olympijských hrách", "text": "Dominika na letních olympijských hrách\n\nDominika na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "777293", "url": "https://cs.wikipedia.org/wiki?curid=777293", "title": "Joža Vochala", "text": "Joža Vochala\n\nJoža Vochala (12. března 1892, Staré Město u Frýdku – 26. dubna 1965, Jablunkov) byl český národopisný pracovník, folklorista a muzejník.\n\nByl organizátorem českého národního života ve Slezsku a na severovýchodní Moravě. Působil jako redaktor \"Novin Těšínských\" a \"Slezského venkova\". V 50. letech stál v čele Lašského muzea ve Frýdku (dnešní Muzeum Beskyd).\n\nV průběhu obou světových válek se angažoval v odboji.\n\nByl činný i v Českobratrské církvi evangelické.\n\nS manželkou Maričkou (1898–1981; pohřbena v rodinné hrobce v Sedlištích) měl dvě děti: dceru Libuši (1920–2004; pohřbena v rodinné hrobce v Sedlištích) a syna Přemysla (1925–2011). Jediný syn Přemysl má dceru Hanu (nar. 1967). Hana (nar. 1967) má 5 dcer. Leontina (nar.1994), Elisabeth (nar.1999), Carlota (nar. 2003), Jennifer (nar. 2007) a Elleanor nar. 2009).\n\n"}
{"id": "777296", "url": "https://cs.wikipedia.org/wiki?curid=777296", "title": "Dominikánská republika na letních olympijských hrách", "text": "Dominikánská republika na letních olympijských hrách\n\nDominikánská republika na letních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "777312", "url": "https://cs.wikipedia.org/wiki?curid=777312", "title": "Tardona", "text": "Tardona\n\nTardona je obec na severovýchodě Maďarska v župě Borsod-Abaúj-Zemplén.\n\nRozkládá se na ploše 12,23 km² a v roce 2009 zde žilo 1 056 obyvatel.\n"}
{"id": "777313", "url": "https://cs.wikipedia.org/wiki?curid=777313", "title": "Estonsko na letních olympijských hrách", "text": "Estonsko na letních olympijských hrách\n\nEstonsko na letních olympijských hrách startuje od roku 1920. Toto je přehled účastí, medailového zisku a vlajkonošů na dané sportovní události.\n"}
{"id": "777315", "url": "https://cs.wikipedia.org/wiki?curid=777315", "title": "Gotthard Pokorný", "text": "Gotthard Pokorný\n\nGotthard Pokorný (16. listopadu 1733 Český Brod – 4. srpna 1802 Brno) byl český varhaník a hudební skladatel.\n\nHudební vzdělání získal u místního učitele Václava Vrabce. Nejprve patrně vypomáhal jako učitelský pomocník. Jako hudebník působil na různých místech, až v roce 1760 se stal ředitelem kůru v katedrále svatého Petra a Pavla v Brně. Jeho dcera byla výbornou houslistkou a klavíristkou.\n\nKomponoval převážně chrámovou hudbu. Jeho mše, litanie a nešpory byly nalezeny v mnoha českých a moravských kostelech. Komponoval však i světskou hudbu, zejména klavírní cykly a houslové koncerty.\n\n\n"}
{"id": "777319", "url": "https://cs.wikipedia.org/wiki?curid=777319", "title": "Freida Pinto", "text": "Freida Pinto\n\nFreida Pinto (* 18. října 1984, Bombaj, Maharashtra, Indie) je indická herečka a modelka.\n\nPřed rolí ve filmu \"Milionář z chatrče\" se objevila v mezinárodní cestovní soutěži \"Full Circle\", kde byla v letech 2006-2008. Také se objevila v několika televizních i tištěných reklamách jako například na výrobky značek Wrigley's, Škoda, Vodafone India, Airtel a DeBeers. Po čtyři roky byla modelkou a objevovala se na přehlídkových molech i na titulních stránkách časopisů. Hraní se učila na The Barry John's Acting Studio v Andheri a jejím učitelem byl divadelní režisér Barry John. Po šesti měsících konkurzů obdržela výzvu, aby šla na konkurz na film \"Milionář z chatrče\". Byla na konkurzu, kde ji viděl Danny Boyle, dostala se do užšího výběru a nakonec i získala roli.\n\nJejí filmový debut přišel v roce 2008 ve filmu \"Milionář z chatrče\", kde hrála Latiku, dívku, do které byl hlavní hrdina Jamal (Dev Patel) zamilovaný. Na Mezinárodním filmovém festivalu v Torontu v roce 2008 získal film Cadillac People's Choice Award. Na vyhlášení Zlatých glóbů v roce 2009 film vyhrál čtyři ocenění. Pinto byla za svou roli nominovaná v kategorii nejlepší herečka ve vedlejší roli na cenách BAFTA. Spolu s celým obsazením filmu vyhrála cenu Screen Actors Guild Award v kategorii nejlepší obsazení filmu.\n\nV roce 2010 byla obsazena do filmu Woodyho Allena, \"Poznáš muže svých snů\", kde hráli Antonio Banderas, Josh Brolin, Anthony Hopkins, Anupam Kher a Naomi Watts. Film měl premiéru v roce 2010 na Mezinárodním filmovém festivalu v Cannes. V roce 2011 se společně s Jamesem Francem objevila ve sci-fi filmu \"Zrození Planety opic\", rebootu série filmů \"Planeta opic\". Ve filmu si zahrála veterinářku Caroline. Ve stejném roce se objevila ve fantasy filmu \"Válka Bohů\", kde hrála Faidru a ve filmu \"Black Gold\", kde si zahrála princeznu Lallah.\n\nPřipojila se k Andremu Agassimu a Steffi Grafové, aby podpořila jejich charitativní organizaci \"Agassi Foundation\". Je jedinou indickou herečkou, která se připojila k jejich roční sbírce s názvem \"The 15th Grand Slam for Children\", která vybírá peníze na vzdělání pro znevýhodněné děti.\n\nByla zasnoubená s bývalým novinářem Rohanem Antanem, ale v lednu 2009 zasnoubení odvolali a rozešli se. Žije v Los Angeles se svým přítelem a kolegou z filmu \"Milionář z chatrče\", Devem Patelem.\n\nObjevila se v žebříčkách \"Nejkrásnější lidé\" a \"Nejlépe oblékané ženy\" v magazínu People. Také byla zahrnuta na seznamu \"99 nejžádanějších žen\" v průzkumu na serveru Askmen.com v roce 2010. Podle The Daily Telegraph je v současnosti nejvýše placenou indickou herečkou (není považována a bollywoodskou hvězdu, protože se v žádném Bollywoodském filmu nikdy neobjevila). V roce 2009 se objevila na seznamu deseti nejstylovějších žen časopisu Vogue. 13. května 2009 se stala novou tváří značky L'Oréal.\n\n"}
{"id": "777322", "url": "https://cs.wikipedia.org/wiki?curid=777322", "title": "Estonsko na zimních olympijských hrách", "text": "Estonsko na zimních olympijských hrách\n\nEstonsko na zimních olympijských hrách startuje od roku 1928. Toto je přehled účastí, medailového zisku a vlajkonošů na dané sportovní události.\n"}
{"id": "777323", "url": "https://cs.wikipedia.org/wiki?curid=777323", "title": "Cetrysové z Kynšperka", "text": "Cetrysové z Kynšperka\n\nCetrysové z Kynšperka byl starý slezský rod, který svůj původ odvozoval od osad Ceteřice a Kynšperk ve svídnickém knížectví v dnešním Polsku. Odtud se postupně dostal po celém území Slezska, dále na Opavsko a Moravu.\n\nJedním z prvních známých příslušníků rodu byl maršálek vratislavského biskupa Diprant Cetrys z Bělé, který od biskupa Jana získal právo na železné doly Frývaldova (dnes Jeseník). Další ze známých členů rodu, Diprant Cetrys z Kynšperka, byl maršálkem hlohovského knížete. Na Opavsko se Cetrysové dostaly během sporů opavských stavů s císařem Ferdinandem I., který se snažil v rámci reforem moc stavů omezit. Roku 1530 císař udělil zámek v Opavě do zástavy Oldřichu Cetrysovi. Opavské stavy to braly jako zásah do svých práv. V roce 1535 pak jeho bratr Jiřík Cetrys a jeho synové Adam Cetrys a Friedrich Cetrys získali do zástavy také zámek v Hradci nad Moravicí s panstvím. V roce 1541 zakoupil Oldřich z věna své manželky Barbory z Rottalu a Tollberka panství Fulnek. V následujících letech se z Cetrysů stala vlivná šlechta. V roce 1520 zakoupil Jiřík Cetrys Posutice u Krnova (dnes v Polsku) a vzal si za manželku Barboru Gotschovou. V letech 1531-1537 byl Jiřík zemským hejtmanem v opavském knížectví. V roce 1564 mu Matyáš Rotmberk z Ketře zabil třetího syna Jiříka Konstantina. V roce 1569 byl majetek Cetrysů Fridrichem Cetrysem rozšířen o Mokré Lazce a Štítinu. V roce 1576 byl jeho syn Oldřich zabit v souboji s Jaroslavem Lichnovským z Voštic. Dne 27. ledna 1627 se v Opavě konala svatba Kateřiny Cetrysové z Kynšperka s Václavem Oderským z Lidéřova, které se mimo jiné zúčastnili i Dánové a čeští pobělohorští emigranti. Po potlačení protihabsburského povstání emigrovali příslušníci rodu do Holandska.\n\nCetrysové měli v erbu znázorněnu hlavu býka, nad níž se v klenotu nacházela dvojice zkřížených mečíků.\n\n\n"}
{"id": "777327", "url": "https://cs.wikipedia.org/wiki?curid=777327", "title": "Mistrovství České republiky v cyklokrosu 2005", "text": "Mistrovství České republiky v cyklokrosu 2005\n\nMistrovství České republiky v cyklokrosu 2005 se konalo 9. ledna 2005 v Mladé Boleslavi.\n\nMistrovství bylo 8 a zároveň posledním závodem sezony 2004/05 českého poháru v cyklokrosu. Závodu se zúčastnili závodníci kategorií \"elite\" a \"do 23 let\". Okruh závodu 2 450 m a závodníci ho absolhovali desetkrát. Ze 30 účastníků ho 4 nedokončili.\n\n"}
{"id": "777334", "url": "https://cs.wikipedia.org/wiki?curid=777334", "title": "Mistrovství České republiky v cyklokrosu 2004", "text": "Mistrovství České republiky v cyklokrosu 2004\n\nMistrovství České republiky v cyklokrosu 2004 se konalo 11. ledna 2004 v Plzni.\n\nMistrovství bylo 8 a zároveň posledním závodem sezony 2003/04 českého poháru v cyklokrosu. Závodu se zúčastnili závodníci kategorií \"elite\" a \"do 23 let\". Okruh závodu 2 500 m a závodníci ho absolvovali jedenáctkrát. Ze 34 účastníků ho 13 nedokončilo.\n\n"}
{"id": "777335", "url": "https://cs.wikipedia.org/wiki?curid=777335", "title": "Mistrovství České republiky v cyklokrosu 2003", "text": "Mistrovství České republiky v cyklokrosu 2003\n\nMistrovství České republiky v cyklokrosu 2003 se konalo 12. ledna 2003 v Lounech.\n\nMistrovství bylo 8 a zároveň posledním závodem sezony 2002/03 českého poháru v cyklokrosu. Závodu se zúčastnili \nzávodníci kategorií \"elite\" a \"do 23 let\". Okruh závodu 2 200 m a závodníci ho absolhovali třináctkrát. Všech 37 účastníků dojelo do cíle.\n\n"}
{"id": "777351", "url": "https://cs.wikipedia.org/wiki?curid=777351", "title": "Federativní státy Mikronésie na letních olympijských hrách", "text": "Federativní státy Mikronésie na letních olympijských hrách\n\nFederativní státy Mikronésie na letních olympijských hrách startuje od roku 2000. Toto je přehled účastí, medailového zisku a vlajkonošů na dané sportovní události.\n"}
{"id": "777354", "url": "https://cs.wikipedia.org/wiki?curid=777354", "title": "Grenada na letních olympijských hrách", "text": "Grenada na letních olympijských hrách\n\nGrenada na letních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "777357", "url": "https://cs.wikipedia.org/wiki?curid=777357", "title": "Bob Hope", "text": "Bob Hope\n\nBob Hope, původním jménem Leslie Townes Hope (29. května 1903 – 27. července 2003) byl americký herec a moderátor britského původu, ve Spojených státech mimořádně populární díky komediím ze 40. a 50. let (často po boku Binga Crosbyho), mnohonásobnému uvádění cen filmové akademie Oscar a také podpoře organizace, která se stará o americké válečné veterány a realizuje zábavné programy pro americké vojáky v zahraničí (\"United Service Organizations\"). O jeho popularitě svědčí, že v televizní anketě Největší Američan z roku 2005 obsadil 17. místo. Má hvězdu na Hollywoodském chodníku slávy.\n\n\n\n"}
{"id": "777367", "url": "https://cs.wikipedia.org/wiki?curid=777367", "title": "Gupta (rozcestník)", "text": "Gupta (rozcestník)\n\nGupta může být:\n\n\n\n"}
{"id": "777368", "url": "https://cs.wikipedia.org/wiki?curid=777368", "title": "Mořské panny", "text": "Mořské panny\n\nMořské panny mohou být:\n\n\n"}
{"id": "777370", "url": "https://cs.wikipedia.org/wiki?curid=777370", "title": "Gruzie na letních olympijských hrách", "text": "Gruzie na letních olympijských hrách\n\nGruzie na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "777375", "url": "https://cs.wikipedia.org/wiki?curid=777375", "title": "Gruzie na zimních olympijských hrách", "text": "Gruzie na zimních olympijských hrách\n\nGruzie na zimních olympijských hrách startuje od roku 1994. Toto je přehled účastí, medailového zisku a vlajkonošů na dané sportovní události.\n"}
{"id": "777381", "url": "https://cs.wikipedia.org/wiki?curid=777381", "title": "Ľubomír Faktor", "text": "Ľubomír Faktor\n\nĽubomír Faktor (* 18. března 1967) je bývalý slovenský fotbalový záložník a reprezentant.\n\nHrál za ZVL Žilina, VTJ Tábor, SK Slavia Praha, FK Dukla Banská Bystrica, ŠK Slovan Bratislava, 1. FC Košice, Ozeta Dukla Trenčín a FK Nováky. V evropských pohárech nastoupil v 5 utkáních v Lize mistrů a v 7 utkáních v Evropské lize. Za slovenskou reprezentaci nastoupil v 5 utkáních. V československé a slovenské lize nastoupil v 294 utkáních a dal 63 gólů. Získal 5 ligových titulů.\n\nV A-mužstvu Slovenska debutoval 2. 2. 1994 v přátelském zápase proti domácí reprezentaci Spojených arabských emirátů (výhra 1:0). Celkem odehrál v letech 1994–1995 za slovenský národní tým 5 zápasů a vstřelil jednu branku.\n\nGóly Ľubomíra Faktora za A-mužstvo Slovenska\n\n"}
{"id": "777387", "url": "https://cs.wikipedia.org/wiki?curid=777387", "title": "Marek Hyka", "text": "Marek Hyka\n\nMarek Hyka (* 23. února 1972) je český akrobatický pilot, reprezentující Českou republiku v letecké akrobacii v nejvyšší kategorii Unlimited. \n\nV roce 2010 vybojoval na Mistrovství světa kategorie Advanced, konaném v Radomi (Polsko) zlatou medaili ve volné tajné sestavě. Tohoto úspěchu dosáhl na stroji Extra EA-300. \n\nV minulosti závodil na strojích XA 41 a Extra 300SC, od sezóny 2015 létá na ruském akrobatickém speciálu Sukhoi Su-31 OK-HXB. \n\nMarek Hyka se mj. podílel na vzniku soutěže Aerobatic Freestyle Challenge, konané v letech 2012 a 2013 v Praze na letišti Letňany.\n\n"}
{"id": "777388", "url": "https://cs.wikipedia.org/wiki?curid=777388", "title": "Petr Kašpar", "text": "Petr Kašpar\n\nPetr Kašpar (* 26. června 1960) je bývalý český fotbalista, obránce. Po skončení aktivní kariéry působí jako fotbalový funkcionář, mj. jako viceprezident ŠK Slovan Bratislava.\n\nHrál za Slávii Praha, AFK Kolín, DAC Dunajská Streda a Újpésti TE. V Poháru UEFA nastoupil ve 2 utkáních.\n\n"}
{"id": "777393", "url": "https://cs.wikipedia.org/wiki?curid=777393", "title": "Mistrovství České republiky v cyklokrosu 2012", "text": "Mistrovství České republiky v cyklokrosu 2012\n\nMistrovství České republiky v cyklokrosu 2012 se konalo 8. ledna 2012 v Uničově .\n\nMistrovství bylo 8 a zároveň posledním závodem sezony 2011/12 českého poháru v cyklokrosu. Závodu se zúčastnili závodníci kategorií \"elite\" a \"do 23 let\". Okruh závodu měřil 2 700 m a závodníci ho absolhovali osmkrát. Ze 42 závodníků jich 3 nedokončilo.\n\n"}
{"id": "777396", "url": "https://cs.wikipedia.org/wiki?curid=777396", "title": "Mistrovství České republiky v cyklokrosu 2002", "text": "Mistrovství České republiky v cyklokrosu 2002\n\nMistrovství České republiky v cyklokrosu 2002 se konalo 13. ledna 2002 v Hlinsku. \n\nMistrovství bylo 8. a zároveň posledním závodem sezony 2001/02 českého poháru v cyklokrosu. Závodu se zúčastnili závodníci kategorií \"elite\" a \"do 23 let\". Okruh závodu 2 500 m a závodníci ho absolvovali dvanáctkrát. Ze 39 účastníků ho 2 nedokončili..\n\n"}
{"id": "777400", "url": "https://cs.wikipedia.org/wiki?curid=777400", "title": "Doplňkové světlo", "text": "Doplňkové světlo\n\nDoplňkové světlo (anglicky \"fill light\", \"fill-in\" nebo zkráceně \"fill\") je světlo, které využívá fotograf, kameraman, osvětlovač v divadle nebo na koncertu, nebo jiný tvůrce obrazové scény. Doplňkové světlo doplňuje světlo hlavní, redukuje kontrast scény a prokresluje stíny. \n\nV tradiční černobílé fotografii se osvětlení skládá ze tří světel: hlavního, doplňkového a zadního. Hlavní světlo odhaluje kontury objektu, doplňkové prokresluje stíny a tím snižuje kontrast, zatímco zadní zdůrazňuje pozadí. Jako čtvrté může být použito ještě protisvětlo.\n\nDoplňkové světlo je často měkčí a samozřejmě také méně intenzivní než hlavní světlo. Poměr mezi světlem a stínem závisí na požadovaném efektu. \n\nNapříklad doplňkové světlo je zastoupeno pouze v malém množství v případě, kdy hlavní světlo dává scéně velký kontrast, jako je to například při technice low-key. Naopak bude využito velmi (poměr bude poloviční a více) při osvětlení technikou high-key, kdy je potřeba malý kontrast.\n\nAlternativou k použití přímého zdroje světla je možné odrážet hlavní světlo pomocí odrazné desky.\n\n\n"}
{"id": "777414", "url": "https://cs.wikipedia.org/wiki?curid=777414", "title": "Časová osa událostí ze Star Wars", "text": "Časová osa událostí ze Star Wars\n\nČasová osa událostí ze Star Wars shrnuje chronologicky důležité mezníky v bohaté historii galaxie, v níž se odehrávají události z filmů, seriálů, her či knih s tematikou Star Wars.\n\nVe světě Star Wars je používán letopočet tzv. Galaktického standardního kalendáře, který rozlišuje čas události dle toho, zda se stal před nebo po bitvě o Yavin \"(Battle of Yavin)\", jež byla stěžejní událostí filmu . K tomu se používá anglická zkratka BBY (\"Before Battle of Yavin\", česky: před bitvou o Yavin) a ABY (After Battle of Yavin, česky: po bitvě o Yavin), přičemž rok, v němž došlo k bitvě o Yavin, je označen jako rok 0. Například letopočet 19 BBY popisuje události 19 let před bitvou o Yavin a odpovídá času, v němž se odehrávala . 4 ABY popisuje události 4 roky po bitvě o Yavin a odpovídá mu například děj \"\". Tento systém určení času ve světě Star Wars byl poprvé použit v encyklopediích \"A Guide to the Star Wars Universe\", \"The Essential Guide to Vehicles and Vessels\" a \"The Essential Guide to Planets and Moons\", ovšem ty ještě nevyužívaly tyto dvě zkratky. BBY a ABY byly představeny až v roce 2000 v díle \"The Essential Chronology\" Následující seznam důležitých milníků proto používá tento systém BBY/ABY.\n\n\n\n\n\n\n\n\n\n\n\n\n\n\n\n\n\n\n\n\n\n\n\nÉra odkazu a celá historie univerza legend v tomto bodě končí.\n"}
{"id": "777415", "url": "https://cs.wikipedia.org/wiki?curid=777415", "title": "Alžběta Kyjevská", "text": "Alžběta Kyjevská\n\nAlžběta Kyjevská (norsky \"Ellisiv\" nebo \"Elisaveta\"; 1025 – 1067) byla kyjevská princezna a norská královna, manželka Haralda III.\n\nAlžběta byla dcerou kyjevského knížete Jaroslava Moudrého a švédské princezny Ingegerd Olofsdotter, dcery Olofa Skötkonunga. Jejími sestrami byly francouzská královna Anna Kyjevská a uherská královna Anastázie Rurikovna. Během zimy 1043–44 se Alžběta provdala za norského prince Haralda Sigurdssona, bratra Olafa II. Norského.\n\nOlaf II. byl zabit roku 1030 v bitvě u Stiklestadu, při snaze získat zpět království na Knutuvi Velikém. Harald byl v téže bitvě zraněn, poté opustil Norsko a s družinou válečníků se dostal na Rus, kde sloužil ve vojsku Alžbětina otce Jaroslava. Poté byl ve službách byzantských vládců. Alžběta byla adresátkou Haraldových přeživších básní, ve kterých lamentuje nad nedostatkem její náklonnosti vůči němu. V roce 1045 se Harald vrátil do Norska, kde se stal o rok později spoluvládcem svého synovce Magnuse I. Po smrti mladého Magnuse v roce 1047 se Harald stal jediným vládcem Norska.\n\nManželství Haralda a Alžběty zdokumentoval pouze básník Stuv Blinde, o jejím pobytu v Norsku žádné dokumenty nejsou. V roce 1048 se Harald oženil s jinou ženou, Torou Torbergsdatter. Je tedy možné, že Alžběta zůstala ve své domovině nebo že zemřela cestou do Norska. To by však znamenalo, že matkou Haraldových dcer Marie a Ingegerdy by byla Tora, což není považováno za pravděpodobné. Marie byla zasnoubená s Øysteinem Orre fra Giske, který by v takovém případě byl jejím strýcem. Je možné, že Tora byla Haraldova konkubína, ne manželka.\n\nV roce 1066 Harald zahájil invazi do Anglie, během které zemřel. Podle tradičního vyprávění se Alžběta s dcerami vydaly do Anglie společně s Haraldem a Marie zemřela, když se dozvěděla o otcově smrti. Alžběta s druhou dcerou Ingegerdou se poté vrátily s flotilou do Norska. Během této výpravy musela Alžběta zůstat na Orknejích. Nejstarší ságy však tvrdí, že to byla Tora, ne Alžběta, kdo na této výpravě Haralda doprovázel. Tato verze je také pokládána za pravděpodobnější, protože Tora byla sestřenicí jarla z Orknejí.\n\nAdam z Brém píše, že matka krále Olafa III. se znovu provdala buď za Svena II. Dánského nebo nejmenovaného švédského krále, ale toto není potvrzeno. Není také jasné, jestli je tím myšlena skutečná Olafova matka Tora nebo jeho nevlastní matka Alžběta. Rok jejího úmrtí je neznámý.\n\n\n"}
{"id": "777416", "url": "https://cs.wikipedia.org/wiki?curid=777416", "title": "Arkadia (odrůda révy vinné)", "text": "Arkadia (odrůda révy vinné)\n\nArkadia (zkratka Ar) je raná, interspecifická stolní odrůda révy (též hybridní odrůda, mezidruhové křížení, PiWi odrůda) atraktivního vzhledu, určená k přímé spotřebě i ke střednědobému skladování, její hrozny skladování a přepravu dobře snášejí. Odrůda byla vyšlechtěna v Oděse, na Ukrajině, křížením odrůd \"Moldova\" a \"Cardinal\".\n\n\"Moldova\" je pozdní stolní interspecifická odrůda, kříženec odrůd \"Guzal Kara\" a \"S.V. 12-375\" (\"Villard Blanc\") z moldavského VÚVV „Vierul“ v Kišiněvě. Mateřská odrůda byla použita pro zvýšení odolnosti výsledného křížence.\n\n\"Cardinal\" je středně pozdní stolní, místy též moštová odrůda révy vinné (\"Vitis vinifera\"), známá svou vysokou tržní hodnotou, kříženec odrůd \"Alphonse Lavallée\" (v Kalifornii též \"Ribier\", ale není příbuzná stejnojmenné francouzské odrůdě) a \"Královna vinohradu\" (\"Königin der Weingärten\"). Křížení provedli roku 1939 Elmer Snyder a F.N. Harmon v kalifornském Fresnu. V mnoha státech celého světa byla tato odrůda pěstována roku 2007 na cca 28.000 hektarech.\n\nRéva odrůdy \"Arkadia\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný až bujný s vodorovnými letorosty.\n\nListy jsou velké, okrouhlé, pětilaločnaté s mělkými výkroji, na líci slabě puchýřnaté až hladké, lesklé, řapíkový výkroj je otevřený, lyrovitý s oblým dnem, až uzavřený s průsvitem, řapík je mírně narůžovělý, průměrně dlouhý.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou velké až velmi velké (28 x 23 mm, 7-15 g), oválné až vejčité bobule zelenožluté až bělavě žluté barvy, s pevnou, ale ne příliš silnou slupkou, s nezbarvenou dužinou chruplavé, šťavnatě-masité konzistence, výborné, harmonické, sladké neutrální chuti, při plném vyzrání někdy až jemně muškátové. Hrozen je velký až velmi velký (500-700 g, ale i 2 kg), válcovitě-kuželovitý, s křidélky, středně hustý.\n\n\"Arkadia\" je interspecifická stolní odrůda, kterou na Ukrajině vyšlechtil F.L. Meleško s kolektivem šlechtitelů Výzkumného ústavu vinohradnického a vinařského v Oděse, (IViV V.E. Tairova) pod původním názvem \"Nasťa\". Vznikla křížením odrůd \"Moldova\" a \"Cardinal\". Na Ukrajině byla registrována roku 1995, v Ruské federaci roku 2009.\n\nDo Státní odrůdové knihy České republiky byla odrůda zapsána v roce 2001. V ČR je odrůda udržována a zastupována Ing. Františkem Mádlem, kterým byla roku 1995 přihlášena k registraci, a Ing. Aloisem Tománkem. Pěstována je u nás převážně zahrádkáři a malopěstiteli.\n\nPůvodní název odrůdy byl \"Настя\" (\"Nasťa\"), registrována byla již pod názvem \"Аркадия\", u nás se s ní můžeme setkat pod názvem \"Arkadia\" (toto je i oficiální název odrůdy dle VIVC), vzácněji \"Arkadija\" či Arcadia. Arkadij je ruské mužské jméno, Arkádie je hornatá krajina uprostřed Peloponésského poloostrova, tedy v Řecku. Co bylo inspirací šlechtitelů, není známo.\n\nSazeničky velmi dobře zakořeňují. Réví vyzrává poměrně dobře. Mrazu odolává odrůda pouze průměrně, do -21 °C. Plodnost dřeva je 55-75 %, průměrný počet hroznů na výhon 0,9-1,5. Plodnost spodních oček je vysoká. Hodí se pro většinu vedení, dobře snáší i krátký řez, doporučován je střední tvar a vodorovný kordon, řez na dvouoké čípky. Zatížení 35-45 oček na keř při délce řezu plodného dřeva na 8-10 oček. Vhodné jsou podnože SO-4, Cr 2, 125 AA, K 5BB. Plodnost je vysoká, 3,98 kg/keř, tedy 9-11 t/ha, z toho tržní 7-8 t/ha při cukernatosti 15-17 °NM a aciditě 4-6 g/l.\n\nDoba rašení oček je střední. Sklizňové zralosti dosahuje u nás odrůda v první polovině září. Vegetační cyklus odrůdy trvá 115-125 dní (v podmínkách Novočerkasska).\n\nOdolnost proti napadení plísní révovou (\"Plasmopara viticola\") je zvýšená, odolnost vůči padlí révovému (\"Uncinula necator\") je průměrná, i tak je odrůda mezi v ČR registrovanými stolními odrůdami nejodolnější. Protože brzy dozrává, nevyžaduje ochranu proti plísni šedé (\"Botrytis cinerea\").\n\nVyžaduje chráněné a teplé lokality s dobrou, humózní půdou, nejlepší výsledky dosahuje na bohatých a vododržných půdách. Při kolísání obsahu vody v půdě může dojít k praskání bobulí. Doporučuje se pěstovat na nejlepších stanovištích, kde se často i s minimální chemickou ochranou získá kvalitní úroda.\n\n\n\n"}
{"id": "777417", "url": "https://cs.wikipedia.org/wiki?curid=777417", "title": "Pavel Řehák", "text": "Pavel Řehák\n\nPavel Řehák (* 7. října 1963 Praha) je bývalý český fotbalista, záložník a útočník. Po skončení aktivní kariéry působí jako fotbalový trenér. Jeho kariéra je významně spjata s fotbalovým klubem SK Slavia Praha, kde působil jako hráč a následně i jako trenér. Od roku 2007 zde zastával pozici asistenta trenéra Karla Jarolíma, s nímž získal dva mistrovské tituly a postoupil do Ligy mistrů. Poté co mimo jiné několik let trénoval slavistickou juniorku je od jara 2018 opět asistentem trenéra A týmu SK Slavia Praha. Jeho syn Josef Řehák je fotbalový gólman, odchovanec SK Slavia Praha.\n\nHrál naši ligu za Slávii Praha a Petru Drnovice, v Japonsku za JEF United Ichihara, Consadole Sapporo a Jokohama FC. V Poháru vítězů pohárů nastoupil ve 3 utkáních. V naší nejvyšší soutěží nastoupil ve 186 utkáních a dal 40 gólů.Momentálně hraje 4.třídu za Pikovice.\n\nJako hlavní trenér vedl japonský klub Vissel Kóbe (2005), tým převzal po Ivanu Haškovi, kterému předtím dělal asistenta. Od ledna 2007 byl Pavel Řehák asistentem trenéra Karla Jarolíma u A-týmu, byl u historického postupu do Ligy mistrů, získal dva mistrovské tituly. Od června 2010 vedl jako hlavní trenér slávistické béčko.V roce 2011 odešel Karlu Jarolímovi dělat asistenta do saúdskoarabského Al Ahlí.\n\nPo návratu do Čech v roce 2013 se vrátil k juniorce Slavie Praha,kde pusobil az do roku 2018,odkud si jej jako asistenta A týmu SK Slavia Praha vybral tehdy nový trenér, Jindřich Trpišovský. \n\n"}
{"id": "777422", "url": "https://cs.wikipedia.org/wiki?curid=777422", "title": "Miroslav Jureňa", "text": "Miroslav Jureňa\n\nMiroslav Jureňa (* 17. června 1954, Bratislava, Československo) je slovenský politik, v letech 2006–2007 ministr zemědělství Slovenska. Do roku 2011 byl členem strany ĽS-HZDS, v současnosti je členem SNS.\n\nJe absolventem Vysoké školy zemědělské v Nitře. Za minulého režimu působil ve Gbelech jako hlavní ekonom JZD. Byl členem KSČ. Po roce 1989 začal podnikat v zemědělství.\n\nPůsobil jako poslanec NR SR za stranu ĽS-HZDS. V parlamentu byl členem Výboru pro zemědělství a životní prostředí, místopředsedou Výboru pro finance, rozpočet a měnu. Působil rovněž jako krajským předsedou ĽS-HZDS pro Trnavský kraj.\n\n4. července 2006 byl jmenován do funkce ministra zemědělství Slovenska v první vládě Roberta Fica. 28. listopadu 2007 byl nucen odstoupit po kauze se sporným převodem pozemků ve Slovenském pozemkovém fondu. Svou poslední tiskovou konferenci uspořádal v kravíně ve Vajnorech (část Bratislavy), kde obvinil premiéra Fica ze zaujatosti a uvedl, že zodpovědnost za dění ve fondu nese hlavně Ficův SMER.\n\n"}
{"id": "777423", "url": "https://cs.wikipedia.org/wiki?curid=777423", "title": "Zdenka Kramplová", "text": "Zdenka Kramplová\n\nZdenka Kramplová (* 7. srpna 1957, Krupina, Československo) je slovenská politička, v letech 1997–1998 ministryně zahraničních věcí Slovenské republiky a v letech 2007–2008 ministryně zemědělství Slovenska. V minulosti byla členkou strany ĽS-HZDS.\n\nV letech 1976–1981 studovala na Zemědělské akademii v Plovdiv u v Bulharské lidové republice. V letech 1981–1992 působila jako redaktorka ve vydavatelství \"Príroda\", poslední rok jako šéfredaktorka.\n\nV letech 1992–1994 byla poradkyní předsedy vlády Vladimíra Mečiara pro parlament, politické strany a občanské sdružení. Od roku 1994 do roku 1997 zastávala funkci Vedoucí Úřadu vlády SR.\n\nV období od 11. června 1997 do 6. října 1998 zastávala funkci ministryně zahraničních věcí Slovenské republiky ve třetím kabinetu Vladimíra Mečiara.\n\nVe volebním období 2006–2010 působila jako poslankyně za ĽS-HZDS. Zastávala funkci místopředsedkyně Zahraničního výboru NR SR a byla členkou Zvláštního kontrolního výboru NR SR na kontrolu činnosti NBÚ. Působí jako náhradnice ve stálé delegaci NR SR v Parlamentním shromaždení NATO. V roce 1998 se stala Velvyslankyní SR v Kanadě.\n\n28. listopadu 2007 byla jmenována do funkce ministryně zemědělství Slovenska v první vládě Roberta Fica. Z funkce odstoupila 18. října 2008. O její odvolání požádal předseda ĽS-HZDS Vladimír Mečiar. Oficiálním důvodem byl skandál kolem sponzorování strany, za který měla být jako statutární zástupkyně strany zodpovědná, a netransparentní zakázka na informační technologie za téměř miliardu korun na jejím ministerstvu. Neoficiálně se však hovoří o mocenských hrách ve straně a o snaze kontroly nad ministerstvem zemědělství. V roce 2009 byla ze strany vyloučena s oficiálním odůvodněním, že vedení strany neinformovala o své kandidatuře v krajských volbách. \n\nJe vdaná a má dvě děti. Hovoří anglicky, bulharsky a rusky.\n\n\n"}
{"id": "777424", "url": "https://cs.wikipedia.org/wiki?curid=777424", "title": "Diamant (odrůda révy vinné)", "text": "Diamant (odrůda révy vinné)\n\nDiamant (zkratka Di) je raná až středně raná stolní odrůda révy vinné (\"Vitis vinifera\"), určená k přímé spotřebě. Odrůda byla vyšlechtěna na Slovensku, v Bratislavě, křížením odrůd \"Julski Biser\" a \"Pannonia Kincse\". \n\nRéva vinná (\"Vitis vinifera\") odrůda \"Diamant\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný se vzpřímenými letorosty.\n\nListy jsou velké, pětilaločnaté se středně hlubokými horními bočními výkroji, které jsou lyrovité a mají oblé dno. Líc listu je velmi slabě až slabě puchýřnatý, řapíkový výkroj je široce otevřený, lyrovitý s oblým dnem.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je velká, oválná bobule, její slupka je pevná, zelenožlutá, dužina je chruplavá až masitá, chuti příjemné, neutrální, semena jsou velká, s dlouhým zobáčkem. Hrozen je velký až velmi velký (390 g), kuželovitý, průměrně hustý až řidší, stopka je středně dlouhá.\n\n\"Diamant\" je raná až středně raná stolní odrůda révy vinné (\"Vitis vinifera\"), slovenský kříženec odrůd \"Julski Biser\" a \"Pannonia Kincse\", který vyšlechtila roku 1970 Ing. Dorota Pospíšilová v KVVÚV Bratislava pod šlechtitelským označením JBPK 13/22. Do Státní odrůdové knihy České republiky byla odrůda zapsána v roce 1998. Atraktivní odrůda, poskytující stolní hrozny vynikající tržní hodnoty, které se dobře se skladují a přepravují, je vhodná k pěstování malopěstiteli v zahrádkách. Udržovatelem odrůdy je Centrum výskumu rastlinnej výroby Piešťany.\n\nO původu názvu odrůdy není pochyb, problematické je, že tento poměrně atraktivní název si v různých verzích pro své odrůdy zvolilo více šlechtitelů, takže se můžeme například setkat s převážně stolními odrůdami názvů \"Diamante Nero\" (v Itálii), \"Diamante\" (v Argentině), \"Diamante Negro\" (v Portugalsku) atd.\n\nRéví dobře vyzrává, zimními mrazy odrůda příliš netrpí. Sklizňová zralost začíná v první polovině září. Hodí se pro většinu vedení, snáší poměrně dobře i krátký řez, z podnoží jsou vhodné SO-4, Cr 2, 125 AA i K 5BB. Vhodné je zatížení 6-8 oček na m2 a větší pěstitelské tvary. Plodnost je vysoká, 9-10 t/ha, z toho tržní 6-7 t/ha, redukce úrody zvyšuje kvalitu hroznů. Hrozny dobře snášejí skladování a transport, jsou vhodné k přímé konzumaci i ke střednědobému skladování.\n\nOdrůda je méně odolná proti napadení plísní révovou (\"Plasmopara viticola\") a padlím révovým (\"Uncinula necator\"), proti napadení plísní šedou (\"Botrytis cinerea\")je středně odolná.\n\nNa polohu klade nižší nároky, je vhodná do obou vinařských oblastí. Půdy vyžaduje úrodnější, vlhčí, nedoporučuje se do půd suchých. Nejlepší pro pěstování jsou chráněná a teplá stanoviště s úrodnými a nevysychajícími půdami.\n\n\n\n"}
{"id": "777425", "url": "https://cs.wikipedia.org/wiki?curid=777425", "title": "Stanislav Becík", "text": "Stanislav Becík\n\nStanislav Becík (* 25. května 1952, Nitra, Československo) je slovenský politik, v letech 2008–2009 ministr zemědělství Slovenska. Je členem strany ĽS-HZDS.\n\nV roce 1982 zakončil studia na Agronomické fakultě Vysoké školy zemědělské v Nitře. Roku 2004 na té samé škole obhájil titul PhD. a v roce 2007 se habilitoval na docenta.\n\nOd roku 1973 do roku 2008 (kdy byl jmenován do funkce ministra) působil ve sdružení agropodnikatelů, družstvo Dvory nad Žitavou. Zpočátku pracoval jako dělník, později se propracoval do funkce hlavního zootechnika. V roce 1988 se stal předsedou družstva, roku 1998 předsedou Regionální zemědělské a potravinářské komory Nové Zámky, a roku 2000 předsedou představenstva Slovenské zemědělské a potravinářské komory v Bratislavě.\n\nDne 18. října 2008 byl jmenován do funkce ministr zemědělství Slovenska v první vládě Roberta Fica. 16. září 2009 z funkce odstoupil. Důvodem jeho odvolání měl být spor o vliv jeho strany ĽS-HZDS na chod podniku \"Lesy SR\"\n\nJeho bratrem byl Dušan Becík, slovenský horolezec a cvičitel.\n\n"}
{"id": "777426", "url": "https://cs.wikipedia.org/wiki?curid=777426", "title": "Vladimír Chovan", "text": "Vladimír Chovan\n\nIng. Vladimír Chovan (* 26. září 1963, Smolenice, Československo) je slovenský politik, v letech 2009–2010 ministr zemědělství Slovenska za HZDS. \n\nV roce 1981 vystudoval Střední průmyslovou školu v Trnavě, odbor Strojařská technologie. Roku 1985 zakončil studia na Fakultě mechanizace zemědělství Vysoké školy zemědělské v Nitře. Od září 1985 byl výzkumným pracovníkem v \"Podniku racionalizace řízení zemědělství a výživy\" (později a. s.) v Trnavě. Od března 1989 pracoval jako vedoucí výpočtového střediska v JZD v Dolním Dubovém, od ledna 1990 ve funkci předsedy. V říjnu 1996 se stal generálním ředitelem společnosti \"AGROPARTNER\" v Plaveckém Podhradí. \n\nPůsobí v několika samosprávných a odborných zemědělských organizacích, mimo jiné v \"European Dairy Farmers\". V listopadu 2003 se stal předsedou představenstva Slovenského svazu prvovýrobců mléka (v září 2006 se stal jeho předsedou). Od roku 2004 je členem představenstva Slovenské zemědělské a potravinářské komory.\n\nV období od 16. září 2009 do 8. července 2010 působil v první vládě Roberta Fica na postu ministra zemědělství Slovenska.\n\nByl členem strany ĽS-HZDS, v roce 2017 stal předsedou strany Doma dobre, která vznikla ze strany Agrárna strana vidieka.\n\nJeho koníčkem je jízda na koni, parkour, tenis, lyžování a hran na kytaru. Jeho manželka je MUDr. Ľubica Chovanová, mají spolu dceru a syna.\n\n"}
{"id": "777429", "url": "https://cs.wikipedia.org/wiki?curid=777429", "title": "Tokyo Sky Tree", "text": "Tokyo Sky Tree\n\nTokyo Sky Tree (, \"Tókjó Sukai Curí\"; ) je telekomunikační věž v Tokiu. Po dokončení 29. února 2012 je vysoká 634 metrů a stala se tak nejvyšší věží svého druhu a druhou nejvyšší stavbou na světě po dubajském mrakodrapu Burdž Chalífa. Je též nejvyšší stavbou v Japonsku.\n\nTokio potřebovalo novou telekomunikační věž zejména kvůli nedostatečné výšce současné Tokijské věže (333 m), kterou obklopují výškové budovy, takže nešíří signál v dostatečném rozsahu a kvalitě. Věž byla navržena kanceláří Nikken Sekkei.\n\nDesign věže, zveřejněný 26. listopadu 2006, splňuje tyto tři podmínky zadání:\n\nPovrch spodní části věže se skládá z ocelových trubek natřených barvou nazvanou „bílá nebeského stromu“, jež vychází z tradiční japonské barvy aidžiro (藍白). Vnitřek tvoří kruhová železobetonová šachta, jíž vedou výtahy a schodiště. Ve výškách 350 m a 450 m se nacházejí plošiny, kde jsou umístěny rozhledny, restaurace a stanoviště obsluhy věže.\nZákladna věže má tvar trojnožky, ale stavba se postupně zaobluje, takže ve výšce 320 m má už věž tvar válce, aby dokázala odolat silným větrům. Tokijský nebeský strom je jako většina japonských budov postaven tak, aby odolal zemětřesení. Podle jeho architektů ze společnosti Nikken Sekkei dokáže absorbovat 50 procent energie zemětřesení.\n\nVýška 634 m byla zvolena pro snadné zapamatování. Číslice 6 (japonsky \"mu\"), 3 (\"sa\") a 4 (\"ši\") spolu tvoří jméno Musaši, což je starý název oblasti, kde věž stojí.\n\nJméno věže bylo vybráno v celonárodním hlasování, kterého se zúčastnilo 110 000 lidí. Měli možnost volit ze šesti vítězných návrhů: Tokijská věž Edo, Tokijský nebeský strom, Mirajský strom, Jumemi Jagura, Věž vycházejícího východu, a Vycházející věž. Zvítězil návrh „Tokijský nebeský strom“ s přibližně 33 000 hlasy. Druhý byl návrh „Tokijská věž Edo“ (anglicky Tokio Edo Tower).\n\n\n"}
{"id": "777432", "url": "https://cs.wikipedia.org/wiki?curid=777432", "title": "Chrupka bílá", "text": "Chrupka bílá\n\nChrupka bílá (zkratka CHB, v Německu nazývaná \"Gutedel\", ve Švýcarsku \"Fendant\", mezinárodní název \"Chasselas blanc\", výslovnost [šas-sú-lá]) je starobylá, raná stolní a moštová odrůda révy vinné (\"Vitis vinifera\"), určená k přímé spotřebě a místy též k výrobě bílých vín. Pochází z přesně neurčené oblasti mezi Švýcarskem, Itálií a Francií, pravděpodobně z okolí Ženevského jezera, možná z kantonu Waadt (Vaud).\n\nRéva vinná (\"Vitis vinifera\") odrůda \"Chrupka bílá\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech, jsou velmi dlouhé a výrazné. Růst je bujný s poléhavými letorosty. Vrcholky letorostů jsou slabě ochmýřené, středně silně pigmentované, s vínově až měďnatě červenými okraji, mladé listy mají červenohnědý nádech, jsou hladké až slabě ochmýřené. Jednoleté réví je zbarveno červenohnědě, je zřetelně podélně rýhované, tmavě skvrnité, eliptického průřezu.\n\nList je středně velký, vejčitý až pentagonální, pětilaločnatý, středně, spíše však hluboce vykrajovaný. Povrch listu je světle zelený, stejně jako rub listu hladký, hlavní žilnatina listu v okolí řapíku je načervenalá, okraj listu je tupě zoubkovaný. Řapíkový výkroj je buď uzavřený či mírně překrytý s průsvitem nebo úzce otevřený, lyrovitý až lancetovitý s ostrým dnem, zřídka zcela překrytý. Řapík je středně dlouhý, kratší či stejně dlouhý jako střední žíla listu. Podzimní barva listů je citrónově žlutá, listy žloutnou poměrně brzy.\n\nOboupohlavní, většinou pětičetné květy v hroznovitých květenstvích jsou žlutozelené, samosprašné. Plodem jsou středně velké (15-17 mm, 2,2 g), okrouhlé bobule zelenožluté, na osluněném líčku jantarové až hnědavé barvy, mírně ojíněné, s velmi tenkou, ale poměrně pevnou slupkou, s měkkou a šťavnatou dužinou neutrální chuti. Stopečky bobulí jsou středně dlouhé, obtížně oddělitelné od bobule. Hrozen je středně velký, (11-16 x 8-9 cm, 140 g), o něco menší, než u odrůdy \"Chasselas blanc\", řidší (u \"Chasselas rosé\" je středně hustý), válcovitě-kuželovitý, s rozvětveným hlavním vřetenem či s křidélkem. Stopka je středně dlouhá, slabě lignifikovaná.\n\nChrupka bílá je starobylá stolní a moštová odrůda révy vinné (\"Vitis vinifera\"), o které se dlouho soudilo, že pochází z eko-geografické skupiny severoafrických odrůd a byla pěstována již před 5000 lety v Egyptě, kde měla být vyobrazena mimo jiné na stěnách chrámů v Luxoru. Faktem je, že některé variety této odrůdy se dodnes pěstují například v oáze Fajjúm asi 70 km od Káhiry. Dle jiných hypotéz měly být místem původu odrůdy údolí Jordánu v Palestině, turecká Konstantinopol, francouzské Cahors atd.\n\nOdrůda byla dlouho považována za nejstarší odrůdu, kultivovanou člověkem, do Evropy ji měli přivézt ze severoafrických břehů Féničané a dále měla být šířena Římany. Vikomt d’Auban, francouzský diplomat ve službách Františka I., ji měl roku 1523 do Burgundska přivézt z Konstantinopole, prvním místem jejího pěstování zde měla být obec Chasselas jihozápadně od města Mâcon v Burgundsku, po které je odrůda skutečně pojmenována. Chrupka byla prokazatelně oblíbenou odrůdou francouzského královského dvora, pro který byla pěstována v okolí Fontainebleu.\n\nAmpelografická studie z roku 2009 vyloučila severoafrický a blízkovýchodní původ odrůdy a jako místo původu označila oblast mezi Švýcarskem, Itálií a Francií, pravděpodobně okolí Ženevského jezera, snad kanton Waadt (Vaud), kde bylo v 19. století na vinicích nalezeno velké množství klonů této odrůdy.\n\nPrvní písemné doklady o pěstování odrůdy pocházejí z Německa roku 1539 (\"Gross Fränkisch\", \"Edeldrauben\", \"Lautterdrauben\"), ze Švýcarska roku 1612 (\"Fendans\", \"Fendant\" \"Lausannois\"), pod názvem \"Chasselas\" je poprvé zmíněna roku 1654 ve Francii.\n\n\"Chrupka bílá\" je jako stolní odrůda rozšířena po celém světě, vysazena je na zhruba 35.000 hektarech, velké plochy jsou v Rumunsku (13.000 ha), Maďarsku (6.000 ha) nebo Turecku.\n\nJako odrůda moštová se pěstuje mimo jiné ve Švýcarsku, ve francouzských kantonech, na 4.073 ha roku 2008. V kantonu Vaud byla v té době pěstována na 2.365 ha, nejznámější vína odtud nesou názvy Dézaley, Calamin, Vinzel, Morges, Clos des Abbesses nebo Clos des Moines, v kantonu Valais na 1.072 ha, je zde vytvořena apelace Fendant du Valais AOC). Zdejší viniční oblast Lavaux je součástí kulturního světového kulturního dědictví UNESCO. \n\nVe Francii byla roku 2008 pěstována na 2.615 ha, převážně v Alsasku, Savojsku a v okolí města Crépy na jihu Ženevského jezera, ale známá jsou např. i vína AOC Pouilly-sur-Loire, která se často zaměňují za kvalitnější Pouilly-Fumé, pocházející ze stejné obce, ale vyrobené z odrůdy \"Sauvignon Blanc\", dále je odrůda součástí cuvée vín AOC Alsace, Crépy, Seyssel effervescent, Vin de Savoie, Marignan, Ripaille. V Chile byla roku 2006 vysazena na 403 ha v oblasti Bío-Bío, v Německu roku 2007 na 1.129 ha hlavně v oblasti Bádenska, v okolí Markgräflerlandu.\n\nDo Státní odrůdové knihy České republiky byla odrůda zapsána v roce 1941. Je uvedena také v Listině registrovaných odrůd SR. Ve větším rozsahu u nás „chrupky“ byly vysazovány po roce 1900, převážně na Moravě. Kolem roku 1935 již tvořily 2 % ploch českých a 6 % ploch moravských vinic. Dnes se pěstují převážně na zahrádkách a mezi malopěstiteli, plocha vinic se všemi varietami je odhadována na 12 ha, průměrné stáří vinic je 32 let. Od roku 1992 jsou v ČR registrovány 4 klony odrůdy, udržovateli odrůdy jsou Ampelos-Šlechtitelská stanice vinařská Znojmo, Šlechtitelská stanice vinařská Polešovice a ŠSV Velké Pavlovice.\n\nČeský název odrůdy, „chrupka“, vychází, podobně jako u variety třešně stejného názvu, ze stejného základu, jako pojem „chruplavost“, kterým bývá často u stolních odrůd označována jedna z vlastností dužiny. Faktem ovšem je, že právě u odrůd révy \"Chrupka\" vytváří dojem „chruplavosti“ spíše tenká, ale poměrně pevná dužina.\n\nMezinárodně užívaný název \"Chasselas\" vychází z faktu, že prvním místem pěstování odrůdy měla být ve Francii obec Chasselas, ležící jihozápadně od města Mâcon v Burgundsku. Německý název „Gutedel“ by se dal přeložit jako „dobrá a ušlechtilá“. Švýcarský název „Fendant“ je odvozen ze slova „fendre“, v překladu „pukat, štěpit se“ a vztahuje se ke slupce bobulí.\n\nOdrůda má velké množství synonym, což svědčí o její starobylosti, ale také o variabilitě. Další, lokálně používaná synonyma odrůdy jsou : \"Шасла белая, Фондан белый, Гутедель вейсер, Шасла доре, Динка белая, Березка простая, Златина\" (vše Rusko), \"Chrupka Złota\" (Polsko), \"Abelione, Abelone, Albilloidea, Alsacia Blanca\" (Španělsko), \"Amber Chasselas\" (Anglie), \"A. Muscadine, Bar sur Aube, Basiraube\" (Champagne), \"Bela Glera, B. Zlahtnina, Berezka Prostaya, Berioska Casla, Beyaz Gutedel, Biela Plemenika Praskava, B. Plemincka Chrapka, B. Plemincka Pruskawa, Blanchette\" (Waadt), \"Blanquette, Bon Blanc, Bordo, Bournet, Bournot, Charapka, Chasselas ... a Grains Pales (Chile), Angevin, Bianco, Blanc Royal, Blanca\" (Španělsko), \"Blanchette\" (Chile), \"Crognant, Croquant, Crouzas\" (Chile), \"de Bar-sur-Aube, de Bordeaux\" (Maďarsko), \"de Florence, de Fontainebleau, de Jalabert, de la Contrie, de la Naby, de Moissac, de Montauban\" (Španělsko), \"de Mornain, de Pondichery, de Pontchartrain, de Pouilly, de Quercy, de Rappelo, de Tenerife, de Teneriffe, de Thomeri, de Toulaud, de Vaud, di Fountanbleau, di Thomery, Dorada, Dorato, Doré\" (Francie, Švýcarsko), \"Doré Hâtif, Doré Salomon, du Doubs, du Portugal, du Roi, du Serial, du Thor, Dugommier, Dur, Fendant, F. Vert\" (Chile), \"Fleur d´Oranger\" (Chile), \"Hâtif de Tenerife, Haute Séléction, Jalabert, Jaune Ciré\" (Chile), \"Piros, Plant Droit\" (Chile), \"Queen Victoria\" (Francie), \"Reine Victoria, Salsa\" (Španělsko), \"Tokay Angevine, Vert de la Côte, White ..., Chasselat, Chrupka, Ch. Biela, Ch. Jalabertova, Common Muscadine, Dinka Belaya, Dinka Blanche, Dobrorozne, Doppelte Spanische, Dorin\" (kanton Wallis), \"Doucet, Eau Douce Blanche, Edelschön, Edelwein, Edelweiss, Elsässer, E. Weiss, Fabian, Fabiantraube, Fábiánszőlő, Fehér Chasselas, F. Fábiánszőlő , F. Gyöngyszőlő, F. Repoos, F. Ropogos, F. Ropvos Fábián, Fendant\" (Švýcarsko), \"Fendant Blanc\" (Waadt), \"F. Roux\" (Waadt), \"F. Vert\" (Waadt), \"Florenci Jouana, Franceset, Franceseta, Frauentraube, Gamet, Gelber Gutedel, Gemeiner Gutedel, Gentil Blanc, G. Vert, Giclet\" (Waadt), \"Golden Bordeaux, G. Chasselas\" (Kalifornie, Austrálie), \"Großblättrige Spanische, Große Spanische, Grosser Spaniger, Grüner Gutedel, Gutedel Weiß, G. Chasselas Doré\" (Německo), \"Gyöngyszőlő\" (Maďarsko), \"Gyöngyzőlő, Junker, Königs Gutedel, Kracher, Krachgutedel\" (Alsasko), \"Krachmost, Lardot, Lourdot, Luzanois\" (Franche-Comté, Jura), \"Lozanner\" (Württemberg), \"Maisa, Marzemina Bianca\" (Itálie), \"M. Niduca, Morlenche, Mornan Blanc, Mornen, M. Blanc, Most, Mostrebe, Moster\" (Rakousko), \"Panse Muskat\" (Německo), \"Pariser Gutedel, Perlan\" (Ženeva), \"Pinzutella, Plamenka Belyi, Plant de Toulard, P. de Toulaud, Plemenika Praskava, Plemenka, P. Bela, P. Rana, P. Bijela\" (Chorvatsko), \"Praskava, Pruscava Biela, Queen Victoria, Q. Victoria White, Raisin d’Officier, Ranka, Rebe Herrn Fuchses, Rheinrebe, Rodzasse\" (Waadt), \"Rosmarinentraube, Rosmarintraube\" (Wallis), \"Royal Muscadine\" (Anglie), \"Sasla, S. Bela, Schönedel\" (Sasko), \"Shasla Belaya, S. Dore\" (Bulharsko), \"S. Lechebnaya, S. Viktoria, Silberling, Silberweiß, Silberweißling, Süßling, Süßtraube, Sweetwater\" (Austrálie), \"Sweetwater White, Temprano\" (Španělsko), \"Terravin, Tribi Vognoble, Tribianco Tedesco\" (Itálie), \"Tribi Vignoble\" (Itálie), \"Ugne, Ušlechtilé Bílé, Valais Blanc, Valet Blanc\" (Franche-Comté, Jura), \"Viala, Vivisier\" (Franche-Comté, Jura), \"Wälsche, Wälscher\" (Rakousko), \"Weißer Gutedel, W. Krachgutedel, White Chasselas, White Muscadine, W. Sweetwater, W. Van der Laan, Zlahtina\" (Chorvatsko), \"Zlahtnina, Zlahtnina Bijela, Zlatina, Zupljanka\".\n\nExistence všech odrůd, variet a klonů této rodiny je úzce spjata s původní odrůdou, kterou pravděpodobně byla \"Chasselas blanc\", z níž vznikly buď jako mutace, nebo méně často vzájemným křížením. Odrůdy \"Chasselas blanc\" a \"Chasselas rosé\" jsou zapsány v seznamech klasifikovaných odrůd mnoha zemí pod různými názvy, které mohou být synonymy, varietami, mutacemi, ale často dnes jsou již v katalogu VIVC uvedeny jako samostatné odrůdy. Tak např. v Portugalsku jsou kromě \"Chasselas blanc\" zapsány ještě \"Chasselas Sabor\", \"Chasselas Salsa\" (ta je dnes považována za identickou s odrůdou \"Chasselas blanc\") a \"Chasselas roxo\".\n\nNemá smysl jmenovat zde všechny zástupce rodiny \"Chasselas\", kteří jsou samostatně uvedeni v katalogu odrůd VIVC. Jen pro dokreslení problematiky této rodiny lze uvést, že synonymika dvou běžně samostatně uváděných odrůd \"Chasselas rosé\" a \"Chasselas rouge\" a jejich pojetí různými autory jsou tak dokonale propletené, že i VIVC roku 2011 jednu a tutéž fotografii uvádí jako typovou pro obě odrůdy. Na jejich omluvu lze dodat, že tyto dvě odrůdy mnoho autorů považuje za identické.\n\nPro zajímavost lze uvést stručnou charakteristiku nejčastěji pěstovaných švýcarských klonů, či chcete-li, variet. \"Chasselas Fendant Roux\" je nejrozšířenějším typem na západě země, hrozny slouží především k výrobě vín. Původně snad pochází z regionu Lavaux, kde je i dnes nejhojnější. Bobule mají pevnou dužinu, která se tlakem prstu dá vyjmout z puklé slupky, aniž by se roztekla, ostatně název Fendant je odvozen ze slova «fendre», v překladu „pukat, štěpit se“. Bobule mají na osluněných líčkách charakteristickou načervenalou, svítivou barvu, ta je ovšem závislá na poloze a ročníku. \"Chasselas Fendant Vert\" je podobným typem, lišícím se od předchozího tím, že se bobule na osluněných líčkách barví pomaleji, mnohem méně výrazně, zlatožlutě. Zpravidla je tento typ i produktivnější, rozšířený je v okolí La Côte, kde bývá nazýván „Vert de Vinzel“. \"Chasselas Giclet\" byl dříve hojným typem. Název je odvozen ze slova „gicler“, v překladu „stříkat“, dužina je totiž velmi šťavnatá a bobule při zmačknutí stříká šťávu. Bubule mají i při úplném vyzrání spíše matnou, zelenožlutou barvu, mošt mívá vyšší aciditu, než Chasselas Fendant, vína bývala méně ceněna, proto tento typ z vinic mizí. \"Chasselas à bois rouges\" je typ \"Chasselas Fendant\", který je nápadný červeně zbarveným révím. Dlouhý čas byl z vinic vytlačován výnosnějšími typy, dnes je právě menší produktivita ceněna, mošt bývá kvalitnější. \"Chasselas Blanchette\" je typ, dříve hojně rozšířený v Chablais a Lavaux, který z vinic takřka zmizel. Růst byl méně bujný, bobule měly voskově žlutý nádech, vína byla velmi ceněna. \"Chasselas 1921\" (\"Chasselas de Moissac\") je světově rozšířený typ variety \"Chasselas Fendant roux\", pěstovaný jako stolní odrůda. \"Chasselas Plant droit\" se vyznačuje vzpřímenými letorosty, tedy menší náročností na pěstování. Dává vína vyšší acidity a najdeme jej především v kantonu Genf. \"Chasselas Jaune cire\" a \"Chasselas à grains pâles\" jsou typy s voskově žlutou barvou bobulí, respektive s nažloutlými jadérky.\n\nZ hojněji pěstovaných variet, dle katalogu VIVC samostatných odrůd, jsou zajímavé například \"Chasselas Musqué\", vykazující výrazné muškátové tóny v aroma dužiny či \"Chasselas Apyrène\" (\"Chasselas sans Pepins\") bezsemenná mutace \"Chasselas blanc\" nepříliš rozšířená stolní odrůda s malými bobulemi a s nízkou produktivitou. \"Chasselas Coulard\" se vyznačuje sklonem ke sprchávání květenství i při relativně příznivém počasí v době květu, ne všechny květy jsou opyleny a často dochází k opadu právě se tvořících nasazení bobulí či k tvorbě velmi malých bobulek bez jadérek (zatímco ostatní typy Chasselas sprchají jen při nepříznivých klimatických podmínkách, tedy při dešti a chladnu). \"Chasselas violet\" je extrémní barevná mutace, jejíž letorosty jsou červenofialové a jejíž mladé bobule mají sklon krátce po zaměkání získat fialový tón. V oblasti Romandie se tato odrůda často nazývá \"Lacryma Christi\". \"Chasselas Cioutat\" (\"Chasselas à feuillage persillé\", \"Petersilienblätter\", u nás \"Chrupka petrželolistá\") má extrémně výrazně členěné listy, připomínají listy petržele.\n\n\"Muškát Ottonel\" je moštová odrůda, spontánní křížení, na kterém se odrůda \"Chasselas blanc\" podílela jako mateřská odrůda. Mezi významná novokřížení německých šlechtitelů, na kterých se podílela odrůda \"Chasselas blanc\", náleží například \"Huxelrebe\" (1927), \"Nobling\" (1940), \"Johanniter\" (1968) a dále odrůdy \"Charmont\" nebo \"Schönburger\".\n\nRéví dobře vyzrává (90 %). Zimnímu mrazu odolává podprůměrně (do -17 °C), na zimu se keře často doporučuje zakrýt vrstvou zeminy. Hodí se pro většinu vedení, vhodnější jsou delší tažně, řez se provádí na 5-7 oček, doporučovány jsou podnože SO-4, T 5C a K 5BB. V chráněných polohách a v optimálních podmínkách lze dosáhnout výnosu až 150 hl/ha, hodnoty, dosažené v Německu v letech 1975-2001 u různých klonů jsou 13-20 t/ha při cukernatosti moštu 68-73 (80) °Oe a aciditě 5-9 g/l, dle ukrajinských zdrojů 15,2-21,5 %. Pro zkvalitnění moštu vyžaduje redukci výnosů.\n\nOdrůda raší, kvete i zaměká raně, zrání začíná uprostřed srpna, dozrává raně, po první dekádě září. Vegetační cyklus trvá 105-136 dní při sumě aktivních teplot (SAT) 2500 °C.\n\nOdrůda je velmi citlivá vůči nekrózám a plísni révové (\"Plasmopara viticola\"), ostatním houbovým chorobám odolává pouze průměrně.\n\nVyžaduje polohy, chráněné před větrem a jarními mrazíky, v době květu je citlivá na chlad a déšť a často trpí sprcháváním květenství, v době rašení a květu trpí i suchem, upřednostňuje hlubší, úrodné půdy s vyšším obsahem živin.\n\nZ odrůdy získáváme velmi lehká, víceméně neutrální vína, chudá na kyseliny, s nižším obsahem alkoholu, určená k pití převážně jako mladá. Odrůdová vína jsou světle žluté barvy, lehká, svěží, převážně suchá, mají někdy určitý obsah oxidu uhličitého a jsou ovocitá, v chuti a vůni můžeme hledat zelená jablka, citrusové plody, broskve, oříšky, květ hlohu, mátu a v lepších polohách minerální tóny.\n\nJako stolní odrůda je chrupka oblíbená, hrozny dlouho vydrží na keři, dobře snášejí transport, jejich skladovatelnost je průměrná.\n\nChrupky jsou považovány za klasické stolní odrůdy dobré tržní hodnoty. U nás jsou pěstovány především k produkci stolních hroznů, i když se lze výjimečně setkat i s jednoduššími stolními víny. Jako stolní hrozen se jeví být zajímavější odrůdou \"Chrupka červená\".\n\n\n\n"}
{"id": "777434", "url": "https://cs.wikipedia.org/wiki?curid=777434", "title": "Astrid Olofsdotter", "text": "Astrid Olofsdotter\n\nAstrid Olofsdotter (norsky: \"Astrid Olofsdatter\"; zm. v roce 1035) byla norská královna, manželka Olafa II.\n\nAstrid se narodila jako dcera švédského krále Olof Skötkonunga je obodritské milenky Edly. Byla nevlastní sestra krále Jakoba Anunda a sestrou krále Emunda Gammala. Olofova manželka Estrid Obodritská se prý k ní a jejímu bratrovi Emundovi nechovala dobře, a tak byli posláni k pěstounům. Astrid poslali k muži jménem Egil do Västergötlandu.\n\nZa Olafa II. se provdala v Sarpsborgu v roce 1019. V roce 1016 bylo rozhodnuto, že mírové vztahy mezi Norskem a Švédskem stvrdí manželský svazek. Šlechtici ze Švédska i z Norska se pokoušeli sjednat sňatek krále Olafa a nevlastní sestrou Astrid, princeznou Ingegerdou Olofsdotter. Král Olof však svou dceru narozenou v manželství provdal za kyjevského knížete Jaroslava Moudrého. Některé zdroje tvrdí, že Astrid nahradila Ingegerdu podle přání svého otce, jiné tvrdí, že se tak stalo proti jeho vůli díky spolupráci Olafa Norského a švédského jarla Ragnvalda Ulfssona.\n\nAstrid byla popisována jako krásná, výřečná, štědrá a lidmi oblíbená. Byla nevlastní matkou pozdějšího krále Magnuse I., se kterým měla dobré vztahy. V roce 1030 ovdověla, když byl její manžel zabit. Opustila Norsko a odebrala se na švédský královský dvůr, kde měla vysokou pozici. Když její nevlastní syn Magnus v době, kdy se ucházel o norský trůn, navštívil Sigtunu, vyjádřila mu svou oficiální podporu a vyzvala k tomu celé Švédsko.\n"}
{"id": "777435", "url": "https://cs.wikipedia.org/wiki?curid=777435", "title": "Rosario Fiorello", "text": "Rosario Fiorello\n\nRosario Tindaro Fiorello (* 16. květen 1960) je italský zpěvák, bavič a moderátor. Populární je díky své imitátorské schopnosti.\n\n\n"}
{"id": "777439", "url": "https://cs.wikipedia.org/wiki?curid=777439", "title": "Jodid antimonitý", "text": "Jodid antimonitý\n\nJodid antimonitý je anorganická sloučenina se vzorcem SbI. Tato rubínově červená krystalická látka je popsána pouze jako dimerní forma tj. jediná izolovaná sloučenina s obecným vzorcem SbI.Antimon je v něm obsažen v oxidačním stavu III.\n\nJodid antimonitý má strukturu závisející na skupenství; plynný SbI vytváří pyramidální molekuly, jak bylo očekáváno v teorii VSEPR. V pevném skupenství je ovšem Sb centrum obklopeno osmistěnem tvořeným šesti jodidovými ligandy, tři z nich jsou blíže a zbylé tři vzdálenější.U podobného jodidu bismutitého je všech šest vazeb Bi–I stejně dlouhých.\n\nJodid antimonitý se může vyrobit dvěma způsoby; slučováním elementárního antimonu s jodem:\n\n2 Sb + 3 I → SbI\n\nnebo reakcí oxidu antimonitého s kyselinou jodovodíkovou:\n\nSbO + 6 HI → SbI + 3 HO.\n\nSbI byl používán jako dopant v přípravě termoelektrických materiálů.\n"}
{"id": "777444", "url": "https://cs.wikipedia.org/wiki?curid=777444", "title": "Největší zabijáci brazilské přírody", "text": "Největší zabijáci brazilské přírody\n\nNejvětší zabijáci brazilské přírody (\"Nature's Deadliest - Brazil\") je americký, zhruba třičtvrtě hodinový dokument, který popisuje nejrůznější predátory, kteří žijí v Brazílii. Producentem dokumentu se stal Jeff Siberry. Premiéru měl film na Discovery Channel v roce 2008. \n\n"}
{"id": "777445", "url": "https://cs.wikipedia.org/wiki?curid=777445", "title": "Middlesbrough", "text": "Middlesbrough\n\nMiddlesbrough (i/ˈmɪdəlzbrə/ MID-əlz-brə) je velké město na jižním břehu řeky Tees v severovýchodní Anglii. Nachází se v ceremoniálním hrabství North Yorkshire. Místní unitary authority se nazývá Middlesbrough Borough Council.\n\nHistoricky tvořilo část North Riding of Yorkshire a v roce 1968 se stalo centrem County Borough of Teesside, jež bylo začleněno v roce 1974 do nemetropolitního hrabství Cleveland. To zaniklo v roce 1996 a od té doby se platí současný stav.\n\nMěsto se odlišuje od svého okolí v rámci Teesside větší urbanizací související s větší hustotou zalidnění. Městská zástavba přesahuje vlastní hranice města (Middlesbrough Borough) a zasahuje do oblastí Eston, Grangetown, Normanby, Ormesby a South Bank. Severovýchodně přibližně 10 km od města leží Teeský estuár a několik km na jih se nachází okraj národního parku North York Moors. 5 km východně leží třetí největší přístav ve Spojeném království Teesport a 13 km na západ poblíž Darlingtonu letiště Durham Tees Valley Darlington.\n\n\n\n\n"}
{"id": "777448", "url": "https://cs.wikipedia.org/wiki?curid=777448", "title": "Vladimír Polívka (skladatel)", "text": "Vladimír Polívka (skladatel)\n\nVladimír Polívka (6. července 1896 Praha – 11. května 1948 tamtéž) byl český klavírista, spisovatel a hudební skladatel a pedagog.\n\nNarodil se v rodině obuvnického mistra Františka Polívky (1861–??) a matky Anny, rozené Absolonové (1861–??) jako nejstarší ze tří dětí. (Nejmladší syn zemřel jednoroční.) Pokřtěn byl v kostele Panny Marie Sněžné na pražském Novém Městě.\n\nAbsolvoval reálné gymnázium a obchodní školu. Po skončení středoškolského studia vstoupil na Pražskou konzervatoř, kde studoval hru na klavír u Josefa Procházky a skladbu u Karla Steckra. Vystudoval i mistrovskou školu u Vítězslava Nováka.\n\nStal se klavírním doprovazečem české altistky, zpěvačky Národního divadla Olgy Borové-Valouškové a houslisty Jaroslava Kociana. S Kocianem podnikl několik koncertních turné nejen v Čechách, ale i v Jugoslávii, Bulharsku, Itálii a Rakousku. V letech 1922–1923 podnikli koncertní cestu po Japonsku a po Spojených státech.\n\nPo návratu do Čech založil komorní sdružení \"České trio\" (Jan Gregor – housle, Oldřich Jiroušek – violoncello), které si rychle získalo vynikající pověst. S Českým triem odcestoval znovu do Spojených států, kde působil jako koncertní umělec a jako profesor konzervatoře \"Lawndal\" v Chicagu. V roce 1927 absolvoval interpretační kurz u Alfreda Cortota na École Normale de Musique de Paris. Vrátil se do Spojených států a ještě další 3 roky učil na konzervatoři \"United Artist\" v Chicagu.\n\nV roce 1930 se vrátil již natrvalo do Čech a učil zpěv na dívčím gymnáziu v Praze, externě harmonii na Pražské konzervatoři a klavír a teorii na Městské hudební škole v Písku. Řádným profesorem klavírní hry na konzervatoři se stal v roce 1940. Téměř dvacet let koncertoval s houslistou Zdeňkem Kolářským jako \"Komorní duo\". Články o hudbě a kritikami přispíval do našich i zahraničních časopisů.\n\n\n\n\n\n\nVydal velké množství instruktivní literatury pro klavír: vlastní skladby ve snadném slohu, akordy, sonatiny a úpravy pro klavír. Prováděl revize klavírních skladeb před jejich vydáním. Vedle toho zkomponoval i velké množství písní, písňových cyklů a sborů.\n\n"}
{"id": "777449", "url": "https://cs.wikipedia.org/wiki?curid=777449", "title": "Seznam památných stromů v okrese Náchod", "text": "Seznam památných stromů v okrese Náchod\n\nToto je seznam památných stromů v okrese Náchod, v němž jsou uvedeny památné stromy na území okresu Náchod.\n\n"}
{"id": "777450", "url": "https://cs.wikipedia.org/wiki?curid=777450", "title": "Chrupka červená", "text": "Chrupka červená\n\nChrupka červená (zkratka CHČ, v Německu nazývaná \"Rotgutedel\", ve Švýcarsku \"Fendant rosé\", mezinárodní název \"Chasselas rosé\", výslovnost [šas-sú-lá]) je raná stolní a moštová odrůda révy vinné (\"Vitis vinifera\"), mutace odrůdy \"Chrupka bílá\" (\"Chasselas blanc\"). Byla nalezena ve Francii roku 1863.\n\nRéva vinná (\"Vitis vinifera\") odrůda \"Chrupka červená\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech, jsou velmi dlouhé a výrazné. Růst je bujný s poléhavými letorosty. Vrcholky letorostů jsou slabě ochmýřené, silně pigmentované, s vínově až měďnatě červenými okraji, mladé listy mají červenohnědý nádech, jsou hladké až slabě ochmýřené. Vrcholky letorostů a mladé lístky jsou v porovnání s odrůdou \"Chasselas blanc\" intenzívněji pigmentované. Jednoleté réví je zbarveno červenohnědě, je zřetelně podélně rýhované, tmavě skvrnité, eliptického průřezu.\n\nList je středně velký, vejčitý až pentagonální, pětilaločnatý, středně, spíše však hluboce vykrajovaný. Povrch listu je světle zelený, stejně jako rub listu hladký, hlavní žilnatina listu v okolí řapíku je načervenalá, okraj listu je tupě zoubkovaný. Řapíkový výkroj je buď uzavřený či mírně překrytý s průsvitem nebo úzce otevřený, lyrovitý až lancetovitý s ostrým dnem, zřídka zcela překrytý. Řapík je středně dlouhý, kratší či stejně dlouhý jako střední žíla listu. Podzimní barva listů je citrónově žlutá, listy žloutnou poměrně brzy.\n\nOboupohlavní, většinou pětičetné květy v hroznovitých květenstvích jsou žlutozelené, samosprašné. Plodem jsou středně velké (15-17 mm, 2,2 g), okrouhlé bobule šedočervené, tmavě růžové až červené barvy, která je u hroznů, plně vystavených slunci až fialová, výrazněji ojíněné, než u odrůdy \"Chasselas blanc\", s velmi tenkou, ale poměrně pevnou slupkou, s měkkou a šťavnatou dužinou neutrální chuti. Stopečky bobulí jsou středně dlouhé, obtížně oddělitelné od bobule. Hrozen je středně velký, (120-170 mm, 152 g), o něco větší, než u odrůdy \"Chasselas blanc\", středně hustý (u odrůdy \"Chasselas blanc\" je volnější), válcovitě-kuželovitý, s rozvětveným hlavním vřetenem či s křidélkem u základu. Stopka je středně dlouhá, slabě lignifikovaná.\n\nChrupka červená je stolní a moštová odrůda révy vinné (\"Vitis vinifera\"), mutace odrůdy \"Chrupka bílá\" (\"Chasselas blanc\"), nalezená ve Francii roku 1863. Roku 2008 byla ve Francii pěstována ve dvou klonech na 94 hektarech vinic, na malých plochách je pěstována například ještě ve Švýcarsku a prakticky všude tam, kde je pěstována i \"Chrupka bílá\".\n\nDo Státní odrůdové knihy České republiky byla odrůda zapsána v roce 1941. Je uvedena také v Listině registrovaných odrůd SR. Ve větším rozsahu byly „chrupky“ vysazovány po roce 1900 převážně na Moravě. Kolem roku 1935 již tvořily 2 % ploch českých a 6 % ploch moravských vinic. Dnes se pěstují převážně na zahrádkách a mezi malopěstiteli, plocha vinic se všemi varietami je odhadována na 12 ha, průměrné stáří vinic je 32 let. Od roku 1992 je v ČR registrováno 5 klonů odrůdy, udržovateli odrůdy jsou Ampelos-Šlechtitelská stanice vinařská Znojmo, Šlechtitelská stanice vinařská Polešovice a ŠSV Velké Pavlovice.\n\nČeský název odrůdy, „chrupka“, vychází, podobně jako u variety třešně stejného názvu, ze stejného základu, jako pojem „chruplavost“, kterým bývá často u stolních odrůd označována jedna z vlastností dužiny. Faktem ovšem je, že právě u odrůd révy \"Chrupka\" vytváří dojem „chruplavosti“ spíše tenká, ale poměrně pevná dužina.\n\nMezinárodně užívaný název \"Chasselas\" vychází z faktu, že prvním místem pěstování odrůdy měla být ve Francii obec Chasselas, ležící jihozápadně od města Mâcon v Burgundsku. Německý název „Gutedel“ by se dal přeložit jako „dobrá a ušlechtilá“. Švýcarský název „Fendant“ je odvozen ze slova „fendre“, v překladu „pukat, štěpit se“.\n\nOdrůda má velké množství synonym, což svědčí o její variabilitě. Další, lokálně používaná synonyma odrůdy jsou : \"Шасла розовая, Березка розовая\" (Rusko), \"Chrupka Różowa\" (Polsko), \"Alsacia Negra\" (Španělsko), \"Barbarossa Précoce, Chasselas ….. de Negrepont\" (Maďarsko), \"des Bouches du Rhone\" (Švýcarsko), \"Fendant Rosé, Gris, Guisler, Piros, Rosa, Rosa Reale, Rose d´Alsace, R. de Falloux, R. de l´Isére, R. de Negrepoint, R. du Po, R. du Pofeudant Rose, R. Fontainbleanu, R. Jalabert, R. Parfume\" (Švýcarsko), \"R. Royal\" (Švýcarsko, Chile, Itálie, Turecko, USA), \"Rouge\" (Španělsko), \"R. Royal, Royal Rose\" (Rakousko), \"Roz\" (Rumunsko), \"Tokai Rose …., Chrupka Červená, Ch. Růžová, Crvena Plemenika, Fendant Rosé, F. Roux, Frauentraube Rot, Frühe Majortraube, Gutedel Rot, G. Roter, Gyöngyszölö Piros, Junker Rot, Kasmelitanka, Krachmost Roth, Moster Rot, Muscadine Red, Philip Martin\" (Rakousko), \"Piros Chasselas, P. Fabian, P. Gyöngyszölö, P. Saszla, Plemenika Crvena, P. Kraljevskaja, Ranka Rdeca Zlahtnina, Red Chasselas, Red Muscadine, Ropogos Piros Chasselas, Rose Chasselas, Rose Sweet Water, Rotedel, Roter Junker, R. Silberling, Rothe Frauentraube, R. Süsstraube, Rother Edelschön, R. Elsasser, R. Gutedel, R. Junker, R. Krachmost, R. Moster, R. Schönedel, R. Silberling, R. Spanier, R. Spanischer Gutedel, R. Süssling, R. Tokayer, Rothmost, Schönedel Rot, Shasla Rozovaya\" (Rusko), \"Silberling Roth, Süssling Rot, Süsstraube Rot, Temprano Colorado\" (Španělsko), \"Tokai Rose des Jardins, Tokayer Rot, Tramontaner, Veres Szepszölö, Vörös Fabian, Zlahtnina\".\n\nExistence všech odrůd, variet a klonů této rodiny je úzce spjata s původní odrůdou, kterou pravděpodobně byla \"Chasselas blanc\", z níž vznikly buď jako mutace, nebo méně často vzájemným křížením. Odrůdy \"Chasselas blanc\" a \"Chasselas rosé\" jsou zapsány v seznamech klasifikovaných odrůd mnoha zemí pod různými názvy, které mohou být synonymy, varietami, mutacemi, ale často dnes jsou již v katalogu VIVC uvedeny jako samostatné odrůdy. Tak např. v Portugalsku jsou kromě \"Chasselas blanc\" zapsány ještě \"Chasselas Sabor\", \"Chasselas Salsa\" (ta je dnes považována za identickou s odrůdou \"Chasselas blanc\") a \"Chasselas roxo\".\n\nNemá smysl jmenovat zde všechny zástupce rodiny \"Chasselas\", kteří jsou samostatně uvedeni v katalogu odrůd VIVC. Jen pro dokreslení problematiky této rodiny lze uvést, že synonymika dvou běžně samostatně uváděných odrůd \"Chasselas rosé\" a \"Chasselas rouge\" a jejich pojetí různými autory jsou tak dokonale propletené, že i VIVC roku 2011 jednu a tutéž fotografii uvádí jako typovou pro obě odrůdy. Na jejich omluvu lze dodat, že tyto dvě odrůdy mnoho autorů považuje za identické.\n\nZ hojněji pěstovaných variet, dle katalogu VIVC samostatných odrůd, jsou zajímavé například \"Chasselas Musqué\", vykazující výrazné muškátové tóny v aroma dužiny, \"Chasselas Apyrène\" (\"Chasselas sans Pepins\") bezsemenná mutace \"Chasselas blanc\" nepříliš rozšířená stolní odrůda s malými bobulemi a s nízkou produktivitou. \"Chasselas Coulard\" se vyznačuje sklonem ke sprchávání květenství i při relativně příznivém počasí v době květu, ne všechny květy jsou opyleny a často dochází k opadu právě se tvořících nasazení bobulí či k tvorbě velmi malých bobulek bez jadérek (zatímco ostatní typy Chasselas sprchají jen při nepříznivých klimatických podmínkách, tedy při dešti a chladnu). \"Chasselas violet\" je extrémní barevná mutace, jejíž letorosty jsou červenofialové a jejíž mladé bobule mají sklon krátce po zaměkání získat fialový tón. V oblasti Romandie se tato odrůda často nazývá \"Lacryma Christi\". \"Chasselas Cioutat\" (\"Chasselas à feuillage persillé\", \"Petersilienblätter\", u nás \"Chrupka petrželolistá\") má extrémně výrazně členěné listy, připomínají listy petržele.\n\nRéví dobře vyzrává (90 %). Zimnímu mrazu odolává podprůměrně (do -17 °C), na zimu se keře často doporučuje zakrýt vrstvou zeminy. Hodí se pro většinu vedení, vhodnější jsou delší tažně, řez se provádí na 5-7 oček, doporučovány jsou podnože SO-4, T 5C a K 5BB. V chráněných polohách a v optimálních podmínkách lze dosáhnout výnosu až 150 hl/ha, hodnoty, dosažené v Německu v letech 1975-2001 u různých klonů jsou 13-20 t/ha při cukernatosti moštu 68-73 (80) °Oe a aciditě 5-9 g/l, dle ukrajinských zdrojů 15,2-21,5 %. Pro zkvalitnění moštu vyžaduje redukci výnosů.\n\nOdrůda raší, kvete i zaměká raně, raší tři dny po \"Chasselas blanc\", zrání začíná uprostřed srpna, dozrává raně, po první dekádě září. Vegetační cyklus trvá 129 dní při sumě aktivních teplot (SAT) 2600 °C.\n\nOdrůda je velmi citlivá vůči nekrózám a plísni révové (\"Plasmopara viticola\"), ostatním houbovým chorobám odolává pouze průměrně.\n\nVyžaduje polohy, chráněné před větrem a jarními mrazíky, v době květu je citlivá na chlad a déšť a často trpí sprcháváním květenství, v době rašení a květu trpí i suchem, upřednostňuje hlubší, úrodné půdy s vyšším obsahem živin.\nVína jsou velmi pitelná, spíše neutrálního typu, odrůdová jsou spíše vzácnou specialitou. \"Chrupka červená\" se zřídka zpracovává k výrobě odrůdových červených vín, spíše je, společně s \"Chrupkou bílou\", často scelována do různých cuvée a obě se také dobře hodí k výrobě moštů. Jako rarita jsou již od roku 1896 ve vinařství \"Insel Reichenau, Bodensee\" vyráběna červená vína (kvality QbA, suchá). Vinařství bylo založeno při tehdejším benediktýnském klášteru v Reichenau farářem Meinradem Meierem a je dnes nejmenším bádenským vinařským družstvem.\n\nChrupky jsou považovány za klasické stolní odrůdy dobré tržní hodnoty. V Česku jsou pěstovány především k produkci stolních hroznů, i když se lze výjimečně setkat i s jednoduššími stolními víny. Jako stolní hrozen se jeví být zajímavější odrůdou \"Chrupka červená\".\n\n\n\n"}
{"id": "777453", "url": "https://cs.wikipedia.org/wiki?curid=777453", "title": "Krajta timorská", "text": "Krajta timorská\n\nKrajta timorská (\"Python timoriensis\") je druh nejedovatého plaza, patřící mezi krajty, obývající Jihovýchodní Asii. Obývá řídké lesy a otevřené travnaté oblasti na ostrovech Flores v Indonésii.\n\nPatří mezi malé krajty, může dorůst jen 150 – 180 cm, výjimečně až tři metry. Hnědožlutá hlava je oválná, od krku zřetelně oddělená, s nadočnicovými kostmi. Na horních retních štítcích jsou zřetelné tepločivé jamky. Tělo je žluté s hnědým síťovým vzorem. Jedná se o agresivní a kousané zvíře, které je aktivní po setmění.\n\nV zajetí se krmí se drobnými hlodavci (myši, potkani) a ptáky (kuřata). Odchovy se daří jen výjimečně. Krajta timorská je vejcorodá, samice o nakladená vejce pečují, a zahřívají je, díky kontrakcím svalových vláken dokáží zvýšit teplotu svého těla až o 7 °C.\n\n"}
{"id": "777455", "url": "https://cs.wikipedia.org/wiki?curid=777455", "title": "Waldemar Solar", "text": "Waldemar Solar\n\nWaldemar Solar (1924, Vídeň – 2011, Ústí nad Labem) byl za druhé světové války členem SS. Podařilo se mu načas proklouznout, a dokonce se stal tlumočníkem sovětské armády. Nakonec vstoupil do komunistické strany a dotáhl to až na krajského tajemníka KSČ. Na konci 40. let se jeho působení v jednotkách SS provalilo a při pokusu o emigraci do Rakouska byl zajat a uvězněn. Díky řadě pokusů o útěk z vězení Valdice byl uvězněn déle než 20 let, aby byl na konci 60. let na základě žádosti Červeného kříže propuštěn do SRN coby poslední válečný zajatec na území ČSSR. Na základě života Waldemara Solara vznikl román \"Mluviti pravdu\" českého spisovatele Josefa Formánka.\n\n"}
{"id": "777460", "url": "https://cs.wikipedia.org/wiki?curid=777460", "title": "Roman Ludva", "text": "Roman Ludva\n\nRoman Ludva (* 10. července 1966 Ústí nad Orlicí) je český prozaik, scenárista a fejetonista.\n\nVe čtyřech letech se s rodiči přestěhoval do Olomouce, kde se svou rodinou žije dodnes. V roce 1985 maturoval na Střední průmyslové škole strojnické Olomouc. Poté pokračoval ve studiu na Fakultě strojní VUT v Brně, ze které však po roce odešel a začal se živit manuální prací. Pracoval mimo jiné i jako dělník či konstruktér, dramaturg v Divadle hudby v Olomouci, redaktor nakladatelství Votobia (1995–1997), v redakci Českého rozhlasu (1998–1999). Od roku 2005 pracuje jako lektor v Arcidiecézním muzeu Olomouc.\n\nPravidelně přispíval do literárních příloh deníků Právo, Mladá fronta DNES, Hospodářské noviny, Reflex, Literární noviny a Listy, a to především svými fejetony (cca 150). Ludva je také tvůrcem několika scénářů. Nejúspěšnější je televizní pohádka \"Království potoků\" z roku 2005, která získala Cenu dětské poroty na Festivalu Oty Hofmana v Ostrově nad Ohří.\n\n\n\n\n\n\n\n"}
{"id": "777466", "url": "https://cs.wikipedia.org/wiki?curid=777466", "title": "Soldier of Fortune II: Double Helix", "text": "Soldier of Fortune II: Double Helix\n\nSoldier of Fortune 2: Double Helix je FPS akční počítačová hra navazující na \"předchozí díl\" série. Hru vyvíjela společnost Raven Software a vydala ji Activision v roce 2002, opět s možností multiplayeru.\n\nDěj se odehrává v roce 2002 a v roli hlavního hrdiny se opět ocitá žoldák John Mullins. Na začátku však proběhne vzpomínka, kdy před třinácti lety musel John odjet do Prahy, aby osvobodil jistého doktora Ivanovitche ze střeženehé hotelu. Tento doktor vyvíjel biologické zbraně ve Sverdlovsku, kde též došlo k incidentu a rozhodl se přeběhnout na západ.\n\nNyní byl v kolumbijské vesnici Pureza vypuštěn zákeřný virus. The Shop proto posílá Johna a jeho nového parťáka Madeline Taylorovou do Kolumbie vyšetřit, co se stalo. Základna mariňáků je však napadena a John se musí prostřílet hustou džunglí, kde se setká s týmem, který má za úkol zachránit zajatého vojáka. V Pureze pak navštíví Taylorovou, kde se dozvídá, že vir Romulus byl vypuštěn do zdejšího zdroje vody. Neinfikuje však zvířata ani rostliny, pouze lidi.\n\nJohn si je jistý, že obchodník se zbraněma Manuel Vergara má s tímto souvislost. Proto se vydává do jeho přísně střeženého sídla poblíž města Bucaramanga, aby z Vergary dostal informace o organizaci Prometheus, na kterou je napojený. Ten se však sám zastřelí místo toho, aby něco řekl, protože by to ohrozilo život jeho a jeho rodiny.\n\nCo se John dozví je ale fakt, že Romulus míří do Ameriky. Proto musí s Taylorovou loď v Atlantiku stihnout a potopit i s virem, neboť zředění s vodou je jediný způsob, jak ho zneškodnit.\n\nV New Yorku se John opět setká se Samem Gladstonem. Zjistí, že Romulus má své \"dvojče\" jménem Remus, ale neví se, co je zač. Ví se ale, že je vyvíjen v Hong Kongu, proto se tam John sám vydává zjistit bližší informace a také nalézt člověka pod přezdívkou Deviant1, který má s vývojem viru souvislost. V Hong Kongu je však zajat a držen ve vězení. Poznává pravou identitu cíle, kterým je Ran Ningkong též napojená na Prometheus. Setkává se též s teroristou Alexeiem Nachradem, o kterém zatím nic neví. Z vězení však s pomocí dalšího vězně uteče.\n\nKdyž se vrátí do New Yorku, v Samově knihkupectví dojde k výbuchu a John musí Sama zachránit. V nemocnici ho též navštíví Taylorová, ale ve stejné době usiluje organizace Prometheus o Samův život. Nemocnici napadnou, ale zastřelí Taylorovou. John proto neváhá zasáhnout.\n\nSam před útokem zjistil, že Prometheus operuje na Kamčatce, kde pracuje doktor Sestrogor, dávný kolega doktora Ivanovitche pravděpodobně zodpovědný za Romulus. The Shop proto Johna posílá do Ruska, aby doktora Sestrogora zajal a odvezl. Od něj se dozvídá, že neznámý Alexei Nachrade plánuje vypustit Romulus na světovém obchodním setkání ve Švýcarsku a poté vydírat vlády světa o protilék.\n\nJohn jede do Bernu, kde Prometheus obsadil letiště a v zajetí drží civilisty. Dostane se do letadla, kde Nachrada zastřelí. Během toho je organizace The Shop napadena Prometheem.\n\nJohn se vydává zpět do Texasu zlikvidovat Prometheus uvnitř budovy. Nachází špiona, který pro Prometheus pracoval a je odhodlán ho zneškodnit.\n\nVe hře je na výběr celkem 15 zbraní, 5 druhů granátů, slzné plyny, dalekohled, brýle s režimem nočního nebo termálního vidění, lékárnička a neprůstřelná vesta. Šíře výběru je opět dána v závislosti na počtu odehraných levelů.\n\n\n"}
{"id": "777467", "url": "https://cs.wikipedia.org/wiki?curid=777467", "title": "Marco Borriello", "text": "Marco Borriello\n\nMarco Borriello (* 18. června 1982, Neapol, Itálie) je italský fotbalista-útočník. Jeho klub AS Řím jej v srpnu v roce 2012 poslalo na hostování do CFC Janov.\n\n\n\n"}
{"id": "777476", "url": "https://cs.wikipedia.org/wiki?curid=777476", "title": "Jan Václav Regner z Kličína", "text": "Jan Václav Regner z Kličína\n\nJan Václav Regner z Kličína, nebo Wenzel Regner z Regenthalu (14. června 1691 Kličín – 29. dubna 1762 Litoměřice), byl český římskokatolický duchovní, generální vikář litoměřické diecéze a děkan katedrální kapituly u sv. Štěpána v Litoměřicích.\n\nV roce 1733 se stal sídelním kanovníkem katedrální kapituly v Litoměřicích. Litoměřický biskup Mořic Adolf Karel, vévoda ze Sachsen-Zeit, který pobýval často mimo diecézi a nechal se zastupovat generálními vikáři, ho v roce 1745 ustanovil za generálního vikáře litoměřické diecéze a oficiála církevního soudu. Když pak Regnera v roce 1748 ustanovil děkanem litoměřické kapituly s níž vedl řadu sporů, zároveň ho donutil rezignovat na funkci generálního vikáře. Funkci kapitulního děkana pak Regner vykonával až do své smrti.\n\n\n\n"}
{"id": "777479", "url": "https://cs.wikipedia.org/wiki?curid=777479", "title": "1891 ve filmu", "text": "1891 ve filmu\n\n\n"}
{"id": "777487", "url": "https://cs.wikipedia.org/wiki?curid=777487", "title": "Roháč velký", "text": "Roháč velký\n\nRoháč velký je synonymické označení používané pro následující živočichy:\n"}
{"id": "777489", "url": "https://cs.wikipedia.org/wiki?curid=777489", "title": "Pedro Rodríguez Ledesma", "text": "Pedro Rodríguez Ledesma\n\nPedro Eliezer Rodríguez Ledesma (* 28. července 1987 Santa Cruz de Tenerife, Španělsko) je španělský fotbalista a reprezentant, momentálně působící v kádru Chelsea FC. Jedná se o levonohého křídelníka, který může hrát na obou stranách hřiště. Je mistrem světa i Evropy.\n\nSvou kariéru zahájil v CD San Isidro, odkud v roce 2004 přestoupil do Barcelony. Svůj debut Pedro prožil v ročníku 2007/08, kdy si ho vytáhl trenér Rijkaard, Barcelona zničila Real Murcia 4:0. V sezóně 2008/09 patřil do kádru béčka, přesto si ho mnohdy nový trenér Guardiola vytáhl do prvního týmu. Mnoho minut neodehrál, přesto se ale na hřiště dostal i ve finále Ligy mistrů proti Manchesteru United. Zlomový byl ročník následující. Poprvé na sebe Pedro upozornil gólem ve Španělském superpoháru do sítě Athletic Bilbaa, následně co by střídající rozhodl souboj se Šachtarem Doněck o Evropský superpohár. V Lize mistrů pokořil Inter Milan či Dynamo Kyjev a prosadil se i v lize. Na MS klubů završil svým semifinálovým gólem pohádku. Vytvořil totiž absolutní rekord, když se střelecky prosadil v všech šesti soutěžích, které Barça hrála. Ve finále tohoto turnaje dal také gól, který posunul utkání s Estudiante do prodloužení.\n\n22. září 2013 vstřelil hattrick v ligovém utkání proti Rayo Vallecano, čímž výrazně přispěl k výhře 4:0 na soupeřově hřišti. S Barcelonou postoupil ze základní skupiny H do vyřazovacích bojů Ligy mistrů 2013/14, katalánský tým v ní obsadil se ziskem 13 bodů první místo. V posledním utkání skupiny 11. prosince 2013 vstřelil jednu branku proti skotskému týmu Celtic FC a přispěl tak k drtivému vítězství 6:1. 22. prosince 2013 zaznamenal v ligovém utkání s Getafe CF další hattrick, Barcelona dokázala otočit stav z 0:2 na konečných 5:2. Pedro stihl třikrát skórovat v rozmezí 8 minut a byl jednoznačně mužem zápasu.\n\n20. srpna 2015 podepsal kontrakt s londýnským klubem Chelsea FC. Debutoval 23. srpna proti West Bromwich Albion. V zápase vstřelil jeden gól a na další přihrál, čímž se zasloužil o těsnou výhru Blues 3:2.\n\nV A-mužstvu Španělska přezdívaném \"La Furia Roja\" debutoval 29. 5. 2010 v rakouském Innsbrucku v přípravném zápase proti reprezentaci Saúdské Arábie (výhra 3:2).\n\nZ barcelonské sestavy vytlačil kanonýra Thierryho Henryho, střelecky se prosadil i proti Realu Madrid a tak ho trenér reprezentace Vicente del Bosque zařadil do nominace na světový šampionát 2010 konaný v Jihoafrické republice. Během turnaje vytlačil ze sestavy Fernanda Torrese a nastoupil i ve finále proti Nizozemsku, které rozhodl vítězným gólem Andrés Iniesta (výhra 1:0). Del Bosque vsadil na barcelonskou souhru a to se vyplatilo.\n\nSe španělskou reprezentací vyhrál i EURO 2012 konané v Polsku a na Ukrajině.\nTrenér Vicente del Bosque jej vzal na Mistrovství světa 2014 v Brazílii, kde Španělé jakožto obhájci titulu vypadli po dvou porážkách a jedné výhře již v základní skupině B.\nVicente del Bosque jej nominoval i na EURO 2016 ve Francii, kde byli Španělé vyřazeni v osmifinále Itálií po porážce 0:2.\n\nAktualizováno 13. května 2012\n\nAktualizováno 7. června 2011\nDne 4. dubna 2013 se Pedrovi a jeho partnerce Carolině narodil v Barceloně první syn Bryan Rodríguez Martín.\n\n\n\n"}
{"id": "777491", "url": "https://cs.wikipedia.org/wiki?curid=777491", "title": "Ann Rosener", "text": "Ann Rosener\n\nAnn Rosener (25. listopadu 1914 – 19. května 2012) byla americká fotografka, která se specializovala na snímky obyčejných lidí v každodenním životě. Pracovala jako fotografka pro Works Progress Administration a ve společnosti Office of War Informations, která vznikla z instituce Farm Security Administration.\n\nPatřila do skupiny talentovaných fotografů najatých Royem Strykerem právě v době, která je často nazývána \"zlatým věkem dokumentární fotografie\". Společnost FSA byla vytvořena v USA v roce 1935 v rámci New Deal. Jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Se vstupem USA do druhé světové války však nastala změna: projekt FSA dostal jiné jméno – Office of War Informations (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy organizace zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n"}
{"id": "777497", "url": "https://cs.wikipedia.org/wiki?curid=777497", "title": "Seznam členů Národního shromáždění republiky Československé po volbách v roce 1935", "text": "Seznam členů Národního shromáždění republiky Československé po volbách v roce 1935\n\nToto je seznam členů Národního shromáždění republiky Československé po volbách v roce 1935, kteří zasedali v tomto zákonodárném sboru Československa do zrušení parlamentu v roce 1939.\n\nVčetně poslanců, kteří nabyli mandát až dodatečně jako náhradníci (po rezignaci či úmrtí předchozího poslance). V závorce uvedena stranická příslušnost.\n\nVčetně senátorů, kteří nabyli mandát až dodatečně jako náhradníci (po rezignaci či úmrtí předchozího poslance). V závorce uvedena stranická příslušnost.\n\n\"Poznámka: v seznamu členů parlamentu jsou hospitanti poslaneckého či senátorského klubu zahrnuti mezi členy příslušné parlamentní frakce.\"\n\n"}
{"id": "777499", "url": "https://cs.wikipedia.org/wiki?curid=777499", "title": "Ingegerda Švédská", "text": "Ingegerda Švédská\n\nIngegerda Olofsdotter Švédská (okolo r. 1000 – 10. února 1050) byla švédská princezna a kyjevská kněžna jako manželka Jaroslava Moudrého. Byla dcerou švédského krále Olofa Skötkonunga a Estrid Obodritské. Pravoslavná církev ji uznává jako sv. Annu z Novgorodu zejména díky chrámům, které založila v Kyjevě a Novgorodu .\n\nIngegerda nebo sv. Anna je někdy zaměňována s matkou knížete Vladimíra I., hlavně protože Jaroslav a Ingegerda měli také syna jménem Vladimír. Ve skutečnosti byl Vladimír I. otcem Jaroslava Moudrého.\n\nV roce 1016 bylo rozhodnuto, že mírové vztahy mezi Norskem a Švédskem stvrdí manželský svazek. Šlechtici ze Švédska i z Norska se pokoušeli sjednat sňatek krále Olafa II. Norského s princeznou Ingegerdou. Král Olof však svou dceru narozenou v manželství provdal za kyjevského knížete Jaroslava Moudrého. Olaf Norský se oženil s Ingegerdinou nevlastní sestrou, Olofovou nemanželskou dcerou Astrid Olofsdotter.\nSňatek Ingegerdy a Jaroslava se uskutečnil v roce 1019. V nové domovině jí změnili jméno na řecké \"Irena\". Pod dohledem svého manžela Ingegerda zahájila stavbu kyjevského chrámu sv. Žofie a také chrámu sv. Žofie v Novgorodu. S manželem měla šest synů a čtyři dcery, pozdější královny Francie, Uherska a Norska. Ingegerda zemřela 10. února 1050 a je pohřbena v kyjevském chrámu sv. Žofie.\n\n"}
{"id": "777504", "url": "https://cs.wikipedia.org/wiki?curid=777504", "title": "Mark McMorris", "text": "Mark McMorris\n\nMark McMorris (* 9. prosince 1993, Regina, Saskatchewan, Kanada) je kanadský profesionální snowboardista, který jako první úspěšně dokončil backside triple cork 1440 a jako druhý muž v historii (po Shaun Whiteovi) vyhrál zlato na Winter X Games ve dvou kategoriích.\n\nJeho bratr je Craig McMorris, také profesionální snowboardista a za otce má Dona McMorrise, který je už od roku 1999 ministr zdravotnictví v kanadské provincii Saskatchewan.\n\nPoprvé jel na snowboardu ve svých šesti letech a závodit začal už v roce 2007. Známějším se stal v roce 2010, kdy vyhrál druhé místo ve Winter Dew Tour a čtvrté ve FIS World Cup. Mimo jiné vyhrál i Air & Style Innsbruck 2011 , kde porazil například Peetu Piiroinena, Seba Toutanta a Seppe Smitse.\n\nPři historicky prvním světovém šampionátu ve snowboardingu (World Snowboarding Championship) v Oslu 2012 v semifinále zajel jednu jízdu opravdu velmi dobře díky které skončil na třetím místě a postoupil do finále. V tom ovšem neodjel čistě ani jednu ze třech jízd a skončil na devátém místě. (Eric Willet skončil kvůli neúčasti na místě desátém, za Markem.)\n\nMezi jeho známější snowboardingové filmy patří The Art of Flight a Standing Sideways.\n\nMezi jeho hlavní sponzory patří Burton, Oakley, DVS, a v jeho šestnácti letech i Red Bull.\n\nVe svém volném čase jezdí na wakeboardu (často i závodně) a na skateboardu.\n\n\n\n"}
{"id": "777524", "url": "https://cs.wikipedia.org/wiki?curid=777524", "title": "Josef Kus", "text": "Josef Kus\n\nJosef Kus (1. června 1921 Praha, Československo – 23. července 2005 Šumperk, Česko) byl československý hokejový útočník (pravé křídlo). Reprezentoval Československo na jednom mistrovství světa se 100% výsledkem - mohl se pyšnit světovým i evropským titulem.\n\nRodilý Pražák, který nebýt 2. světové války a ročního totálního nasazení v Rakousku, tak by z pohledu klubové příslušnosti neopustil rodné město. V lize strávil 12 sezón, dle historických záznamů v nich vstřelil 46 gólů.\n\nV reprezentaci odehrál 9 zápasů, ve kterých vstřelil 5 gólů.\n\nPo skončení aktivní kariéry se okamžitě přesunul na trenérský post, ne však ve Spartě Praha, ale u konkurenčního oddílu Tankista Praha. Vydržel tři sezóny, poté se vydal na dalekou cestu, několik měsíců působil jako vedoucí tréninkového kursu v Číně. Po návratu působil plné čtyři sezóny u B-týmu ČSR „B“, následně přešel na 5 sezón do Motorletu Praha. Následoval návrat do Sparty Praha (3 sezóny), z něhož díky politickému uvolnění odešel trénovat do Rakouska tým Klagenfurter AC na tři sezóny. Po ukončení působil 4 roky u týmu VTŽ Chomutov a trenérskou kariéru zakončil dvouletým působením v Jugoslávii u týmu HCK Celje.\n\n"}
{"id": "777526", "url": "https://cs.wikipedia.org/wiki?curid=777526", "title": "Gaspard-Pierre-Gustave Joly", "text": "Gaspard-Pierre-Gustave Joly\n\nGaspard-Pierre-Gustave Joly de Lotbinière (5. února 1798 Frauenfeld Švýcarsko - 1865 Paříž) byl francouzský obchodník a fotograf narozený ve Švýcarsku; za manželku si vzal kanadskou šlechtičnu. Je známý tím, že jako první fotografoval Akropolis a také egyptské pyramidy s Horacem Vernetem a Frédéricem Goupil-Fesquetem. Je také otcem sira Henri-Gustava de Joly Lotbinièra, premiéra Quebeku v letech 1878-1879.\n\nNarodil se 5. února 1798 ve švýcarském Frauenfeldu. Jeho rodina se usadila v Epernay v provincii Champagne, kde se specializovala na obchod s vínem. Zatímco jeho otec a nejstarší syn, Moise-Salomon, zůstali v Epernay, Pierre-Gustave navštěvoval evropské metropole aby našel nové zákazníky - Petrohrad, Kodaň, Amsterdam, jeho cesty jej zavedly i do Ameriky, kde představil společnost v New Yorku a Montrealu.\n\nV Montrealu se dne 17. prosince 1828 oženil s Julií-Christine Chartier de Lotbinière, dcerou Michel-Eustache-Gaspard-Alain Chartier de Lotbinière, 2. markýza Marquis de Lotbinière. Svůj čas trávil cestováním mezi Francií a Kanadou, pomáhal své manžlce spravovat majetek a také své investice do železnic ve Francouzské Guyaně a v Kanadě.\n\nDne 19. srpna 1839 byl v Paříži, když Jacques Daguerre uváděl svůj první fotografický přístroj do vědeckého světa. Během svého výletu na východ, Pierre-Gustave získal jeden z těchto zařízení od Noëla Lerebourse Paymala a vydal se na cestu vlastní. Po Řecku putoval do Egypta, kde se potkal s malířem Horacem Vernetem a jeho synovcem, Frédéricem Goupil-Fesquetem, s nimiž pak pokračoval v cestě společně. Procestoval takové země jako jsou Palestina, Sýrie a Turecko. Po návratu vydal své fotografie v knížkách \"Excursions daguerriennes\" a \"Panorama from Egypt and Nubia\". Nejsou známy žádné fotografie, které pořídil po této cestě.\n\nPár měl tři děti, dceru a dva syny.\n\n\n\n\n\n"}
{"id": "777530", "url": "https://cs.wikipedia.org/wiki?curid=777530", "title": "Kaple svatého Rocha (Zlaté Hory)", "text": "Kaple svatého Rocha (Zlaté Hory)\n\nKaple svatého Rocha je malá kaple na stejnojmenném kopci nad Zlatými Horami, je chráněna jako kulturní památka České republiky. Byla postavena na počest patrona proti moru sv. Rocha na v 17. století. Kolem kaple vede zelená turistická trasa, po které je možné dále pokračovat na Biskupskou kupu. Ke kapli vede křížová cesta, která je v současnosti velmi poničená.\n\nKaple byla financována z veřejné sbírky, která začala v roce 1634. Se stavbou se však začalo až v roce 1661, kvůli vpádům švédských vojsk. Dokončena byla v roce 1666 a v tomtéž roce byla také vysvěcena. Ve 2. polovině 18. století byla po požáru rozšířena.\n\nV roce 2008 byla provedena rekonstrukce střechy. V rámci takzvaných Zlatých dnů se od roku 1994 na louce za kaplí pořádá rekonstrukce bitvy mezi pruskými rakouskými vojáky z konce 18. století, které se účastní jak české kluby vojenské historie (například místní Zlatohorská garda), tak i podobná uskupení z Polska.\n\n"}
{"id": "777531", "url": "https://cs.wikipedia.org/wiki?curid=777531", "title": "Mauro Tassotti", "text": "Mauro Tassotti\n\nMauro Tassotti (* 19. ledna 1960, Řím, Itálie) je bývalý italský fotbalový obránce a reprezentant Itálie. V současnosti je asistentem trenéra Ukrajinské fotbalové reprezentace. \n\nJako hráč, spolu s Baresim, Maldinim a Costacurtou tvořil obranu AC Milán v pozdních osmdesátých let a poloviny devadesát let. Od roku 1980 do roku 1997 hrál v klubu \"Rossoneri\" 17 let, poté do roku 2016 zastával post jako trenér mládeže (primavera), asistenta trenéra a konzultanta dlouhých 36 let, což je absolutní rekord v historii klubu .\n\nMá stříbrnou medaili z MS 1994 s reprezentací Itálie. Na klubové úrovni má tři vítězství v LM (1988/89, 1989/90 a 1993/94), dvě vítězství v Interkontinentálního poháru (1989 a 1990). Také má pět titulů v lize (1987/88, 1991/92, 1992/93, 1993/94, 1995/96).\n\nNa MS 1994 v USA dostal 8-zápasový trest za zranění loktem Španěla Luise Enriqueho. Byl to nejtvrdší trest v historii světových šampionátů až do 24. 6. 2014, kdy ho překonal 9-zápasový distanc pro Uruguayce Luise Suáreze za pokousání Itala Giorgia Chielliniho na Mistrovství světa ve fotbale 2014 v Brazílii.\n\nPrvní zápas v profi kariéry si zahrál 5. listopadu 1978 v dresu SS Lazio v 18 letech proti Ascoli. Do konce sezony ještě přidal 13 utkání. V další sezoně již nastoupil na 27 utkání, ale kvůli uplácení klubu byl nucen za trest sestoupit do druhé ligy.\n\nDne 1. července 1980 přestoupil do AC Milán. Ten také hrál ve druhé lize kvůli uplácení. Ze začátku své kariéry byl známý jako velmi tvrdý obránce. Až s příchodem trenéra Sacchiho se stal vnikajícím obráncem. Též plnil funkci zástupce kapitána.\n\nPrvním úspěchem pro hráče byla sezona 1987/88, když s klubem vyhrál titul. Pak následovali trofeje za vítězství poháru PMEZ 1988/89 a povedla se i obhajoba PMEZ 1989/90. Ale nejdůležitějším vítězstvím v kariéře bylo ve finále LM 1993/94 když zvedal trofej jako kapitán mužstva .\n\nV jeho posledních sezónách v kariéře byl používán méně kvůli jeho postupujícímu věku a také díky talentu Panucciho který hrál na jeho pozici. Spolu se svým spoluhráčem Baresim odešel \"Tasso\" po sezoně 1996/97 do fotbalového důchodu. konci sezóny 1996–97. Jeho poslední zápas byl 1. června doma proti Cagliari v nebývalé roli středního záložníka . Za klub AC Milán hrál 17 sezon a nastoupil celkem v 583 utkání a vstřelil celkem 10 branek.\n\nZúčastnil se dvou ME do 21 let (1980 a 1982). Vždy byl s mužstvem vyřazen ve čtvrtfinále. Zahrál si i na OH 1988, kde obsadil s mužstvem 4. místo. \n\n\"Tasso\" si odbyl premiéru v národním dresu Itálie na kvalifikačním zápase pro MS 1994 14. října 1992 proti Švýcarsku (2:2) . Bylo mu 32 let a stal se nejstarším debutantem v historii Itálie .\n\nPři přátelském utkání 3. června 1994 proti Švýcarsku (1:0) nastoupili v obraně od začátku zápasu se spoluhráče mi z klubu AC Milán . I díky souhře se spoluhráči byl pozván trenérem Sacchim na MS 1994. Odehrál dva zápasy v základní sestavě. Po finálové prohře proti Brazílii (2:3 na penalty) ukončil reprezentační kariéru. Jeho poslední zápas byl ve čtvrtfinále proti Španělsku (2:1) . V něm udeřil loktem protihráče Luise Enrique v pokutovém území když se rozhodčí nedíval, ale po televizním prozkoumání dostal od FIFA 8 zápasový distanc .\n\nSvou trenérskou kariéru zahájil v AC Milán sektoru mládeže: od roku 1997 do roku 2001 byl ředitelem Primavery. Od 14. března 2001 do 13. ledna 2014 se stává asistentem trenéra. Byl asistentem trenérů: Alberto Zaccheroni, Cesare Maldini, Carlo Ancelotti, Leonardo, Massimiliano Allegri, Clarence Seedorf a Filippo Inzaghi. 15. ledna 2014 vede jeden zápas jako hlavní trenér. Pak pracoval jako pozorovatel pro vývoj mládeže a 12. července 2016 ukončil smlouvu, čímž opustil AC Milán po 36 letech , aby mohl dělat asistenta trenéra mužstva Ukrajiny.\n\n\n\n"}
{"id": "777532", "url": "https://cs.wikipedia.org/wiki?curid=777532", "title": "Petr Pravec", "text": "Petr Pravec\n\nPetr Pravec (* 17. září 1967 Třinec) je český astronom, objevitel mnoha planetek. Je angažován ve skupině stanic nazvaných BinAst, které sledují blízkozemní objekty. Objevil více než 300 planetek (k 8. 2. 2012 celkem 313, z toho 115 samostatně).\n\nVystudoval obor fyzika na Masarykově univerzitě v Brně. Postgraduálně pak absolvoval astronomii na Univerzitě Karlově. Pracuje v Astronomického ústavu Akademie věd České republiky v Ondřejově.\n\nJe po něm pojmenovaná planetka 4790 Petrpravec, kterou v roce 1988 objevila americká astronomka Eleanor F. Helinová.\n"}
{"id": "777533", "url": "https://cs.wikipedia.org/wiki?curid=777533", "title": "Tuleň krabožravý", "text": "Tuleň krabožravý\n\nTuleň krabožravý (\"Lobodon carcinophaga\") je jediný druh monotypického rodu Lobodon. Tento savec žije hlavně ve vodách Jižního oceánu v okolí Antarktidy a vystupuje z ní na ledové kry nebo ledovce v období rozmnožování a línání srsti. Mimo Antarktidu bývají spatření u břehů jižní Austrálie, Tasmánie, Nového Zélandu, Jižní Ameriky, jižní Afriky a přilehlých ostrovů.\n\nV porovnání s ostatními tuleni mají poměrně dlouhou hlavu i čenich a štíhlé tělo, dorůstají délky 200 až 240 cm a váží 200 až 300 kg, samice bývají o poznání větší. Na zádech mají srst tmavě a po stranách světle hnědou, v ploutve přeměněné končetiny jsou nejtmavší části těla. V průběhu roku se barva srsti mění, v létě je světlejší. Starší zvířata jsou čím dál bledší a mohou se objevit i téměř bílá. Ze všech tuleňů se pohybují po ledu i rovné půdě nejrychleji, s pomoci předních ploutví se vlní vpřed podobně jako hadi, dosahují krátkodobě rychlost i 20 km/h, dokážou takto zdolat i dlouhé vzdáleností. Někteří tuleni krabožraví, kteří pravděpodobně zabloudilí, šli místo k moři i přes 110 km opačně od břehu směrem do nitra Antarktidy až do nadmořské výšky téměř 1000 m kde byli viděni ještě živí, určitě při takové cestě ale zahynou a zmrznou.\n\nJsou také vynikající plavci, byla jim ve vodě naměřena rychlost téměř 13 km/h a za den se přesunuli o 66 km. Při plavání vyskakují občas nad vodu, někdy úplně kolmo, kontrolují tak okolí. Čas od času jsou spatřeny plovoucí skupiny mladších zvířat která se potápějí a nadechují synchronně. Starší jedinci převážně plavou samostatně nebo v malých skupinkách.\n\nTuleni krabožraví se, vzdor svému druhovému jménu, z 90 % živí krilem, který tvoří převážně krunýřovka krillová (\"Euphausia superba\"). Mají k tomuto účelu i uzpůsobený chrup, na zubech jsou výrůstky které do sebe při sevření zubů zapadnou a filtrují nasátý plankton. Při lovu plavou s otevřenou tlamou a prostě nasávají kde co plave. Nezdržují se kousáním, rybky do 12 cm polykají celé, v zajetí je nasají i ze vzdálenosti 50 cm.\nPotápějí se a loví potravu převážně k večeru a v noci, po období půstu se dokážou potápět i 16 hodin nepřetržitě. Většina ponorů je do hloubky 10 metrů a není delší 1 minuty. Hloubka potápění je však závislá na momentální poloze krilu, který bývá pod hladinou rozmístěn v závislosti hlavně na světle. Nejhlubší zaznamenaný ponor je do 430 m a nejdelší doba 11 minut.\n\nV září připlouvá březí samice na zvolené místo v kolonii na ledové kře. Těsně před vrhem nebo krátce po něm se k samici připojuje samec a vytvoří pro toto období pár. Narozený potomek, veliký 1,2 m a vážící asi 20 až 30 kg, je kojen velmi tučným mateřským mlékem a přirůstá na váze až 4,2 kg za den. Jeho prvotní srst je čokoládově hnědá a zhruba za tři až čtyři týdny ji vymění za srst dospělého zvířete. Agresivní samec pomáhá ochraňovat mládě, přestože s ním není pokrevně spřízněn, obdobně si brání i samici před ostatními samci.\n\nZhruba po třech týdnech se samici tvorba mléka zastaví a mládě je náhle odstaveno, to již váží okolo 100 kg, a je dále ponecháno svému osudu. Krátce nato se samice, jejíž hmotnost se snížila téměř na polovinu, dostává do říje a ještě na kře nebo s největší pravděpodobností až ve vodě se spáří se samcem, nato se odloučí. Žádné sociální vazby dále neexistují. Březost samice trvá zhruba 11 měsíců. Pohlavní dospělosti dosahují mezi třemi až čtyřmi léty, mláďata mohou rodit asi do 25 let věku.\n\nNejvíce jsou ohrožená mláďata vstupující poprvé do vody, kde na ně číhá nejen typický nepřítel dospělých zvířat kosatka dravá (\"Orcinus orca\"), ale i dravý tuleň leopardí (\"Hydrurga leptonyx\"), do dovršení jednoho roku pravděpodobně uhyne okolo 80 % mláďat. Tuleň krabožravý se při napadení převaluje, syčí a cení na nepřítele zuby.\n\nTito tuleni nejsou obvykle příliš loveni, jejich lov od Antarktidy až po 60. jižní rovnoběžku zakazuje mj. Smlouva o Antarktidě a také Úmluva o zachování antarktických tuleňů. Snížení populace za posledních 30 let nebylo pozorováno. Celkový počet zvířat se jen hrubě odhaduje na přibližnou hodnotu okolo 10 miliónů jedinců, je to nejpočetnější druh tuleňů a jeden z nehojnějších velkých savců na Zemi. Podle Červeného seznamu IUCN je tuleň krabožravý považován za málo dotčený druh.\n"}
{"id": "777536", "url": "https://cs.wikipedia.org/wiki?curid=777536", "title": "Únor 2012", "text": "Únor 2012\n\n"}
{"id": "777537", "url": "https://cs.wikipedia.org/wiki?curid=777537", "title": "Halloween 2", "text": "Halloween 2\n\nHalloween 2 je americký filmový horor z roku 1981, jehož děj přesně navazuje na konec předchozího dílu v sérii \"Halloween\". Režie se tentokrát ujal Rick Rosenthal a John Carpenter, režisér předchozího dílu, se na tvorbě podílel jenom částečně.\n\nV prvních scénách uvidíte záběry z minulého dílu kde dr. Loomies střelí Michaela Myerse šestkrát ten spadne na zem. Když se tam ale dr. Loomies podívá, po Michaelovi není ani stopa kromě otisku jeho těla, ke kterému dr.Loomis přiběhne a nachází krev. Poté Michael Myers jde k Elrodovým, kde sebere nůž a dr. Loomis zatím hledá Michaela s šerifem Brackettem. Michael jde k domu, kde zabije Alici. Laurie odvážejí do nemocníce, kde ji uspí. Šerif a Loomis pronásledují někoho s maskou Michaela Myerse. Když jej srazí auto, zjistí, že to nebyl Myers. Michael zatím jde k nemocnici a zabije tam policistu ve skladu. Následně se Myers vrací do nemocníce, kde zabije dr. Mixtera, sestru Garett a doktora Budda ve vířivce, pak zabije doktorku mimo záběr a nechá jí vytéct krev, dále sestru, která jde k dr. Mixterovi, jenž je mrtvý a má injekční jehlu v oku. Dr. Loomis jde na pitvu, kde je potvrzeno že Michael Myers stále žije. Michael Myers zatím hledá Laurie, která utíká až na parkoviště schovat se do auta. Dr. Loomies je převážen na rozkaz Guvernéra, ovšem potom, co se dozví, že Laurie je sestra Michaela Myerse, zamíří pistolí na taxikáře, a ten jede do nemocníce, kde najdou Laurie. Dr. Loomis postřelí Myerse, ten jde k zemi, taxíkář jde k němu, aby se přesvědčil, že nežije. Michael mu podřeže krk nožem a pronásleduje Laurie i Loomise do místnosti, kde Michaela střelí do očí, takže nic nevidí. Laurie uteče z místnosti a dr. Loomies zapálí plyn, čímž dojde k výbuchu a Michael je mrtvý.\n\n"}
{"id": "777538", "url": "https://cs.wikipedia.org/wiki?curid=777538", "title": "Nadace Konrada Adenauera", "text": "Nadace Konrada Adenauera\n\nNadace Konrada Adenauera (německy Konrad-Adenauer-Stiftung, zkratka KAS) je jednou z pěti německých politických nadací, které fungují v rámci německého systému občanského vzdělávání. Posláním všech německých politických nadací je občany vzdělávat o jednotlivých politických ideových proudech. KAS je ideově blízká křesťanské demokratické unii (CDU), je však na této straně personálně i finančně nezávislá. Nadace byla založena v roce 1955 a její ústředí je v městě Saint Augustine u Bonnu a v Berlíně. Je pojmenována po prvním německém spolkovém kancléři Konradu Adenauerovi. Nadace má pobočky ve více jak 80 zemích světa. Jejím současným předsedou je bývalý šéf Evropského parlamentu Hans-Gert Pöttering.\n\n\n"}
{"id": "777541", "url": "https://cs.wikipedia.org/wiki?curid=777541", "title": "Psychiatrie: pomoc nebo hrozba?", "text": "Psychiatrie: pomoc nebo hrozba?\n\nPsychiatrie: pomoc nebo hrozba? je výstava pořádaná \"Občanskou komisí za lidská práva\", což je organizace založená Scientologickou církví. Výstava má audiovizuální charakter a prezentuje negativní pohled scientologické církve na psychiatrii, nelze ji tedy považovat za nestranné zhodnocení problematiky.\n\nJe součástí protestních akcí proti psychiatrii, které \"Občanská komise za lidská práva\" organizuje např. při konání psychiatrických kongresů.\n"}
{"id": "777542", "url": "https://cs.wikipedia.org/wiki?curid=777542", "title": "Vítek (planetka)", "text": "Vítek (planetka)\n\n(30253) Vítek je planetka obíhající v hlavním pásu mezi Marsem a Jupiterem. 30. dubna 2000 ji v Ondřejově objevili Peter Kušnirák a Petr Pravec.\n\nPlanetka je pojmenovaná po českém vědci, odborníku v oblasti kosmonautiky a popularizátorovi vědy Antonínu Vítkovi (1940–2012).\n\n\n"}
{"id": "777543", "url": "https://cs.wikipedia.org/wiki?curid=777543", "title": "Massimiliano Allegri", "text": "Massimiliano Allegri\n\nMassimiliano Allegri (* 11. srpna 1967 Livorno) je bývalý italský fotbalový záložník a fotbalový trenér.\n\n\n"}
{"id": "777550", "url": "https://cs.wikipedia.org/wiki?curid=777550", "title": "Severovýchodní Čína", "text": "Severovýchodní Čína\n\nSeverovýchodní Čína je označení severovýchodní části Čínské lidové republiky, sestávající z provincií Chej-lung-ťiang, Ťi-lin a Liao-ning, ke kterým bývá někdy započítáno i pět nejseverovýchodnějších prefektur Vnitřního Mongolska. Jedná se tak zhruba o území, které odpovídá čínské části historického Mandžuska.\n\nOd Ruské federace je oddělena Severovýchodní Čína zejména trojicí řek Amur, Arguň a Ussuri, od Severní Korey řekami Amnokkang a Tumannaja a od Vnitřního Mongolska pohořím Velký Chingan.\n"}
{"id": "777557", "url": "https://cs.wikipedia.org/wiki?curid=777557", "title": "Vítek (příjmení)", "text": "Vítek (příjmení)\n\nVítek (zdrobnělé Vít) může znamenat:\n\n\n\n"}
{"id": "777559", "url": "https://cs.wikipedia.org/wiki?curid=777559", "title": "The Crickets", "text": "The Crickets\n\nThe Crickets jsou americká rock & rollová hudební skupina, která vznikla v roce 1957 ve městě Lubbock v Texasu. Kapelu založil zpěvák a písničkář Buddy Holly, který však v roce 1959 tragicky zahynul při letecké havárii. Tento den byl později nazván Dnem, kdy zemřela hudba. Ještě před jeho smrtí kapela stihla vydat své debutové album s názvem \"The \"Chirping\" Crickets\", na kterém se nachází dva velmi úspěšné singly „That'll Be the Day“ a „Oh Boy“. V roce 1960 vydala kapela album \"In Style with the Crickets\", které bylo první po smrti Hollyho. Na albu se nachází nejznámější písně kapely, mezi nimi například „Love's Made a Fool of You“ nebo „More Than I Can Say“. Skupina The Crickets vytvořila základy, podle nichž pak vznikaly další rockové hudební skupiny mezi nimi například slavní The Beatles. Kapela přetrvala až dodnes, v dnešní sestavě jsou Glen Hardin (piáno), Jerry Allison (bicí), Joe B. Mauldin (basová kytara) a Sonny Curtis (zpěv). V roce 2012 kapela vstoupila do Rock and Roll Hall of Fame.\n\n"}
{"id": "777562", "url": "https://cs.wikipedia.org/wiki?curid=777562", "title": "Monnow", "text": "Monnow\n\nMonnow ( , ) je 42 kilometrů dlouhá říčka ve Spojeném království, která protéká jihozápadem anglického hrabství Herefordshire a východem vešského hrabství Monmouthshire, kde se vlévá v Monmouthu do řeky Wye (ta se posléze v Chepstowu vlévá do Severnu). Velkou část svého krátkého toku vyznačuje Monnow hranici mezi Anglií a Walesem.\n\nZ hlediska vodáctví je sjízdná i pro začátečníky, z hlediska rybaření nabízí možnosti lovu lososů a pstruhů.\n\nVýznamnou historickou památkou na řece je jedinečný středověký kamenný most v Monmouthu.\n\nPůvodnější je velšské jméno \"Mynwy\" s významem „\"bystrá voda\"“, kde \"wy\" je jedním z mnoha výrazů pro vodu a \"myn\" znamená \"bystrá\".\n\nMonnow pramení blízko Craswallu na kraji Black Mountains. Pak teče na jih a přibírá vodu ze svých přítoků Escley Brook a Olchon Brook nedaleko Clodocku a také vodu z Afon Honddu nedaleko Pandy. Pak teče krátce východním směrem než se obrací opět k jihu. V Monmouthu se stejně jako Trothy vlévá do řeky Wye. Ta pak dále teče do Severnu a ten do Bristolského zálivu.\n\nMonmow byla kdysi známa pro své pstruhy obecné potoční, jejichž populace mezi Pontrilasem a Skenfrithem poskytovala rekordní úlovky. Během dvacátého století se ovšem počet ryb v řece výrazně snížil a to zejména po roce 1960, ale v posledních letech se trend obrátil a ryb opět přibývá. Dnes je tak Monmow opět jednou z nejlepších lokalit pro lov pstruhů v Anglii a Walesu. Navíc jsou zde loveni také lipani. Pro podporu říční populace byl nedávno v Monmouthu postaven rybí přechod, který umožňuje rybám překonat doposud nepřekonatelnou hráz. Nyní tedy mohou nad Monmouth doplout i lososi a pstruzi. Na podzim 2008 byli poprvé po mnoha letech spatřeni lososi v Kentchurchi. Na zlepšení stavu ryb má velký podíl \"Monnow Fisheries Association\", která pracuje na zlepšování prostředí pro ryby a také povzbuzuje rybáře, aby část úlovku vraceli do vody.\n\n"}
{"id": "777565", "url": "https://cs.wikipedia.org/wiki?curid=777565", "title": "3,4-methylendioxyamfetamin", "text": "3,4-methylendioxyamfetamin\n\n3,4-methylendioxyamfetamin (MDA) je psychoaktivní droga, velmi podobná extázi (MDMA). V kontrastu k MDMA má ale MDA při normální dávce také vizuální efekty, které nastupují až ke konci účinku drogy. Stejně jako MDMA je i tato látka derivát amfetaminu, její výroba je ale jednodušší a levnější a je taky prekurzorem MDMA. Zároveň se MDA považuje za více neurotoxičtější než MDMA. MDA je také vylučována z těla po konzumaci MDMA, a to konkrétně v moči, přibližně v 7 % původního obsahu MDMA, které je tělem vyloučeno ve 2/3 z požité látky.\n\nKromě MDA, se jako náhražka MDMA do extáze používá také MDEA (3,4-methylendioxyethamfetamin), nebo jiné mnohem více toxické a často také halucinogenní látky (většinou odvozené od amfetaminů).\n\n"}
{"id": "777574", "url": "https://cs.wikipedia.org/wiki?curid=777574", "title": "Kiribati na letních olympijských hrách", "text": "Kiribati na letních olympijských hrách\n\nKiribati na letních olympijských hrách startuje od roku 2004. Toto je přehled účastí, medailového zisku a vlajkonošů na dané sportovní události.\n"}
{"id": "777579", "url": "https://cs.wikipedia.org/wiki?curid=777579", "title": "Kostel Nanebevstoupení Páně (Josefov)", "text": "Kostel Nanebevstoupení Páně (Josefov)\n\nKostel Nanebevstoupení Páně je dominantou Masarykova náměstí v Josefově. Původně byl vojenským posádkovým kostelem. Postaven byl v empírovém slohu v letech 1805-1810 podle projektu Ing. Heinricha Hatzingera a hraběte Julia ď Andreise. Projekt byl prakticky beze změn použit i v současně budovaném kostele Vzkříšení Páně v sesterské pevnosti Terezín. Vysvěcen byl 8. září 1811. Základní kámen kostela vysvětil biskup Trauttmansdorff. Nad portálem průčelí kostela jsou na počest císaře Františka II. písmena F II MDCCCV. Je chráněn jako kulturní památka České republiky.\n\nStavba kostela je jednolodní, na západě mírně přechází v apsidu, s hranolovou věží na východní straně o výšce 54 metrů, která je význačným orientačním bodem. Po obvodu lodi a presbytáře jsou čtyři postranní oltáře. Kněžiště je ve tvaru půlkruhovité apsidy dlouhé 7,5 m a široké 14 m. V sakristii je cenný obraz Večeře Páně od G. Hallera z roku 1747 ze zrušeného románského kostela svatého Jiljí v Plesu, který musel ustoupit stavbě pevnosti Josefov.\n\nDominantou kostela je hlavní oltář, který počátkem 20. století nahradil původní empírový. Na stěně nad oltářem visí olejomalba na plátně Nanebevstoupení Páně od Josefa Berglera, prvního ředitele Akademie výtvarných umění v Praze. Po stranách hlavního oltáře jsou nadživotní polychromované sochy od Břetislava Kafky, vlevo Panny Marie Fatimské a vpravo Božského Srdce Ježíše Krista. Byly pořízeny za Msgre. Antonína Sýkory v letech 1949-1952. Vpravo nad křtitelnicí je do zdi zapuštěna busta maršálka Mořice Lacyho.\n\nVpravo od vstupního portálu je umístěna pamětní deska generála duchovenstva Metoděje Kubáně.\n\nVěž kostela je pokládána za jedno ze stanovišť, odkud mohl 27. února 1826 setník 18. pěšího pluku a amatérský astronom Vilém z Biely konat pozorování, na jejichž základě stanovil dráhu periodické komety 3D/Biela. Pravděpodobněji však tato pozorování uskutečňoval na půlbastionu No. XXXVII (součást josefovských Korunních hradeb).\n\nBohoslužby se konají v neděli v 9.30, dále ve středu a v pátek.\n\n"}
{"id": "777580", "url": "https://cs.wikipedia.org/wiki?curid=777580", "title": "Katar na letních olympijských hrách", "text": "Katar na letních olympijských hrách\n\nKatar na letních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "777583", "url": "https://cs.wikipedia.org/wiki?curid=777583", "title": "Luis Korda", "text": "Luis Korda\n\nLuis Antonio Peirce Byers, známý jako Korda (17. ledna 1912, Manzanillo, Kuba - 19. prosince 1985, Havana) byl kubánský fotograf.\n\nNarodil se jako syn severoamerického horníka a jamajské matky Luis Antonio Peirce Byres, v Manzanillo na Kubě. V roce 1956 založili v Havaně s Albertem Díazem Gutiérrezem fotografický ateliér \"Korda Studios\". Název společnosti pochází z proslulého maďarsko-britského filmu režisérů Alexandra a Zoltana Kordy a oba fotografové se pod tímto jménem proslavili. Luis byl známý jako Korda starší (Luis Korda) a Alberto Korda jako mladší (Alberto Korda). Společnost se specializovala na módní fotografii a tradiční reklamní fotografii, například pro pojišťovny, farmaceutické výrobce, propagační práce pro Bacardi a pivovar Hatuey, prodejce aut a podobně. Součástí jejich práce bylo také fotografické zpravodajství a podávání zpráv, například z nejznámější kubánské automobilové soutěže Carrera z Oinar del Rio via Saua la Grande do Havanny. V říjnu 1956 oba fotografové přestěhovali své studio do prvního patra budovy přímo naproti nově vznikajícího hotelu Capri na ulici Calle 21 (č.p. 15) ve Vedadu a o několik týdnů později změnili jméno společnosti na \"Studios Korda\".\n\n\"Studios Korda\" se vyznačuje různorodostí vydávaných zpráv a také neutrálním, ale stále se měnícím studiovým razítkem, které se objevuje na zadní straně každého snímku. Luis byl významný fotograf a především velmi technicky nadaný. Nicméně nebyl nadaný obchodník a tak nejevil zvláštní zájem o získání provizí. Dá se předpokládat, že většinu produkce studia získal jeho partner Albert. Alberto Díaz působil především jako fotograf a cestovní společník Fidela Castra, ke kterému měl blízký vztah, a také Ernesta Guevary, kterého považoval za dost arogantního, tento jeho osobní názor sdílel s mnoha dalšími fotografy.\n\nKordova nejslavnější fotografie je také nejdůležitější fotografií kubánské revoluce - ukazuje revolucionáře vstupující do Havany dne 8. ledna 1959 v čele průvodu s Fidelem Castrem a Camilem Cienfuegosem.\n\nZe strachu, že bude jejich firma jako soukromá společnost obětí znárodnění, odkázali ji v listopadu 1966 instituci Oficina de Asuntos Historicos (vedl v té době Celia Sánchez), spolu se všemi negativy týkající se revoluce. Přesto o dva roky později, 14. března 1968, byla společnost oficiálně ukončena v rámci poslední vlny znárodnění a umělecká díla byla zabavena. Většina komerčních a módních fotografií Alberta, Luise a jejich pozdějšího spolupracovníka Genoveva Vasqueze byla ztracena, a spolu s nimi také řada důležitých a doposud málo známých snímků z kapitoly v historii kubánské fotografie.\n\nPo uzavření \"Korda Studios\" pracoval Luis Korda pro satirický týdeník \"Palante\" a magazín \"Bohemia\". Zemřel 19. prosince 1985 v Havaně.\n\n"}
{"id": "777587", "url": "https://cs.wikipedia.org/wiki?curid=777587", "title": "Kazachstán na letních olympijských hrách", "text": "Kazachstán na letních olympijských hrách\n\nKazachstán na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "777589", "url": "https://cs.wikipedia.org/wiki?curid=777589", "title": "Penilní pletysmografie", "text": "Penilní pletysmografie\n\nPenilní pletysmografie (PPG) nebo též \"phaloplethysmographie\" či falopletysmografie nebo falometrie je měření objemových změn (tumescencí a detumescencí) penisu způsobených změnami jeho prokrvení v závislosti na sexuálně-erotických podnětech. Používá se v sexuologii jako pomocná metoda v diagnostice sexuální orientace, struktury a funkce sexuálně motivačního systému i poruch erekce. Diagnostický přístroj se nazývá penilní pletysmograf, falopletysmograf, falometr nebo sexuologický pletysmograf. Vulvometrie či vulvografie, obdobná metoda měřící změny prokrvení vulvy, byla zatím používána pouze experimentálně.\n\nSlovo pletysmografie se v lékařství používá obecně pro vyšetřovací metody založené na záznamu změn velikosti orgánu při jeho funkci. Používá se například cévní pletysmografie, plicní pletysmografie atd. Název je odvozen od řeckého slova πληθυσμός (plethysmos), které označuje vzrůst, prodloužení, násobení nebo populaci, a to od slovesa πληθύνω (plethyno – přibývat, růst), resp. πλήθω (plétho – plnit se, zvětšovat se, natékat) a podstatného jména πληθύς (pléthus – dav, zástup, většina). Měřený orgán je v názvu metody a přístroje označován jako falus nebo jako penis.\n\nMěřené hodnoty mohou být buď odečítány přímo z přístroje, nebo automaticky zapisovány do záznamu zvaného falogram, přičemž zápis může být buď analogový (fyzický zápis na otáčející se válec), nebo elektronický, který je možno propojit s programem pro zpracování a archivaci dat.\n\nHydropneumatický volumetrický (objemový) falometr (Freundův) měří přímo objem penisu pomocí vzduchotěsného válce s nafukovací manžetou u kořene penisu. Objemovou metodu měření vyvíjel Kurt Freund v 50. letech 20. století, poprvé jej použil v roce 1957, změny objemu penisu byly hydropneumaticky přenášeny na stupnici.\n\nPřístroje jsou velmi citlivé, ale konstrukce snímačů je poměrně objemná.\n\nNěkteré falometry měří pouze obvod (cirkumferenční falometry) nebo průměr penisu. Tato metoda měření byla vynalezena brzy po objemové metodě a je méně přesná, ale v praxi mnohem rozšířenější. Na slabinu měření obvodu či průměru poukázal v roce 1974 McConaghy, když upozornil, že u některých mužů se při zvětšování objemu penisu zároveň zmenšuje jeho obvod. Výhodou je, že snímač je nevelký a snadno se s ním manipuluje.\n\nSnímač Hadravského falometru má podobu kleští s pružinou, které lehce svírají penis ze dvou stran, přičemž pohyb kleští vysouvá nebo zasouvá jádro elektromagnetické cívky.\n\nNěkteré přístroje fungují na principu měření obvodu či průměru pomocí tenzometru.\n\nElektrokapacitní falometr (Figarův) byl vynalezen roku 1980. Registruje změny objemu vzduchu jako dielektrika mezi penisem a vodivou spirálou. Výhodou je velká citlivost, nevýhodou je, že změny objemu vzduchu nekorespondují přesně se změnami prokrvení penisu a konstrukce snímačů jsou příliš objemné.\n\nTeplotní falometrie vychází z předpokladu, že teplota penisu je přímo úměrná míře jeho prokrvení.\n\nVulvometrie (obdoba falometrie při vyšetřování žen) se běžně nepoužívá, experimentuje se s využitím Figarovy elektrokapacitní metody a metody měření teploty.\n\nTypické vyšetření probíhá tak, že pacient má na penisu nasazen snímač a jsou mu promítány obrázky sestavené do takzvané podnětové sady. Podněty mohou být například obrázky osob různých věkových skupin a různého pohlaví v různých pozicích, vyobrazení různých aktivit, ale i obrázky, o nichž se předpokládá, že by měly být eroticky neutrální. To může být kombinováno též se slovní stimulací nebo destimulací nebo nahrazeno jinými druhy podnětů, například filmovými šoty, čtením příběhů atd. Trojan předpokládá pro diagnostiku volby objektu použití sady obrázků objektů v neutrální situaci, t. j. ve stoji „en face“, obvykle nahých, s dostatečným počtem variant osob každé vývojové úrovně. Nejčastěji se používá promítání sady diapozitivů nebo sady snímků uložených na elektronickém nosiči. Ohledně kompozice podnětových sad nedošlo k unifikaci a standardizaci ani v národním, ani v mezinárodním měřítku takže data jsou mezi jednotlivými pracovišti nepřenosná a jen obtížně porovnatelná. V USA řada terapeutů upustila od užívání obrázků nahých osob, aby předešli obviněním z šíření pornografie a zneužívání klientů. Pro vyšetření jsou obvykle jednotlivé podněty zařazeny do kategorií podle pohlaví a věkové skupiny, popřípadě podle zobrazené situace, a to tak, aby v každé kategorii bylo několik variant. Za signifikantní se považuje shodná reakce na více podnětů patřících do téže kategorie. Doporučená doba expozice podnětu se u různých autorů liší, obvykle bývá mezi 5 a 60 sekundami.\n\nFalometry určené k identifikaci kavernózních nervů penisu při operaci prostaty a k ověření jejich funkce měří objemové změny nikoliv v závislosti na smyslových podnětech, ale v závislosti na elektrické stimulaci těchto nervů.\n\nFalometrické měření může být kombinováno s měřičem kožně-galvanických reflexů, resp. galvanického kožního odporu (GSR), fungujícím na principu takzvaného detektoru lži.\n\nZákmit GSR na počátku expozice podnětu svědčí o orientačním reflexu, tedy o pozornosti klienta. Měření se používá k vyhodnocení věrohodnosti spolupráce klienta. GSR se také mění při stresu a dyskomfortu.\n\nMěření dechové frekvence je dalším možným paralelním měřením. Změny dechové frekvence opět korespondují jak se sympatikotonickou aktivací při reakci penisu, tak s pocity ohrožení a strachu při expozici určitých objektů.\n\nU prostého falometru bez záznamu se sledují maximální a minimální hodnoty tumescencí a jejich rozdíl.\n\nPři použití falografu se posuzuje a porovnává především strmost křivky při nástupu tumescencí. Rychlá reakce může být vyhodnocena též jako příznak patologické sexuální agresivity. Rovněž je sledována doba trvání tumescence. Pokud jeden podnět vybudí tumescenci, která přetrvává, může další podnět způsobit detumescenci i tehdy, zobrazuje-li přitažlivou osobu, pokud jde o jinou osobu, než která předtím sexuálně-motivační systém vybudila. V křivce je třeba odišit tzv. artefakty, t. j. změny způsobené například změnou polohy testované osoby, zakašláním a podobně. Vypovídací hodnota falogramu není slučitelná se stavem deprese, stresu nebo akutního zamilování.\n\nElektronické vyhodnocení dat umožňuje sofistikovanější statistické zpracování. Program dodávaný k americkému přístroji CAT 600A umožňuje vyhodnocovat pro jednotlivé podněty, kategorie podnětů i celou sadu například minima, maxima a střední reakce, plochy pod křivkou, standardní odchylky, skóry, doby nutné pro detumescenci.\n\nFalogram může být značně ovlivněn předpodmiňováním penilních reakcí a názory a návyky testované osoby. Rychlost a typ penilní reakce je závislý i na inteligenci testované osoby. Liší se falogram osob, které určitou svou orientaci či reakci přijímají, a těch, které ji odmítají. Úleková reakce se projevuje detumescencí. Opakováním falometrie po několika měsících je vyhodnocovaná úspěšnost léčby, která se snaží o přepodmiňování.\n\nMěření může být kombinováno s tím, že testovaná osoba při sledování podnětů vědomě hodnotí přitažlivost podnětů a zadává do systému například páčkou se stupnicí. To pomůže rozlišit uvědomované a neuvědomované reakce a tím usuzovat na míru náhledu a sebepřijetí testované osoby.\n\nFalometrické měření je v českém odborném prostředí obvykle považováno za pomocnou metodu, na níž samotné nelze nikdy postavit diagnózu. Hodnota je této formě vyšetření přikládána jen za podmínky, že vyšetření provádí a naměřené údaje vyhodnocuje zkušený odborník v kontextu s celou anamnézou.\n\nTrojan uvádí, že PPG je velice uznávanou metodou zpřesnění diagnózy a nejpřesnějších a nejvalidnějších výsledků dosahuje při vyšetřování klientů s poruchou volby objektu a u motivovaného a kooperujícího klienta při použití kvalitní sady vizuálních objektů může přinést cenné informace týkající se struktury jeho sexuality.\n\nZejména u osob s příliš malými reakcemi může snadno být výsledek falešný. U osob deprimovaných trestním stíháním často nedochází k žádným hodnotitelným reakcím. Obecně je validita výsledků tím menší, čím menší je celková reaktivita.\n\nOsoba schopná ovládat své fantazijní představy může své reakce simulovat nebo dissimulovat.\n\nAmerický manuál duševních poruch DSM-IV z roku 1994 konstatuje, že reliabilita a validita této metody nebyla dobře prokázaná a klinické zkušenosti svědčí o tom, že subjekt může odpověď simulovat manipulací mentálních obrazů.\n\nHanson a Bussière v roce 1998 publikovali metaanalýzu 61 vědeckých zpráv o predikci sexuálních útoků, zahrnující více než 40 000 případů. Zjistili, že ze všech známých metod byly falometrické odpovědi na zobrazení dětí nejpřesnějším prediktorem budoucích útoků. Metaanalýza 73 studií z roku 2008 rovněž potvrdila, že falometrické reakce na děti byly vysoce efektivní technikou.\n\nFalometry se používají například v Česku, na Slovensku, ve Velké Británii, Norsku, Španělsku, Kanadě, Spojených státech amerických, Brazílii, Číně, Hong Kongu a na Novém Zélandu,\n\nV Československu byla falometrie od roku 1957 používána především k ověřování sexuální orientace u mužů, kteří usilovali o zproštění povinné vojenské služby z důvodu homosexuality, která tehdy byla považována za překážku. Do té doby byla homosexualita zpravidla diagnostikována jen psychoanalyticky a řada odborníků včetně Kurta Freunda se snažila ji léčit. Kurt Freund se na základě poznatků z falometrie stal jedním z prvních sexuologů, kteří začali léčbu homosexuality považovat za neetickou, a jeho výzkumy významně přispěly k tomu, že v Československu byla již v roce 1961 zrušena trestnost stejnopohlavního pohlavního styku. Později byla falometrie používána především k diagnostice pedofilie, ale i k diagnostice pachatelů sexuálních trestných činů.\n\nMezi světově nejvýznamnějším dodavateli falometrů jsou firmy Behavioral Technology Inc. a Medical Monitoring Systems. Pletysmograf určený pro operace prostaty je dodáván pod názvem CaverMap firmou Blue Torch Medical Technology, Inc.\n\nTrojan v roce 2005 uváděl, že přístrojové vybavení českých sexodiagnostických laboratoří není na příliš vysoké úrovni a dominují analogové přístroje s kapacitou na úrovni 60. let, zatímco sofistikované aparáty s počítačovými programy jsou naprostou výjimkou, jednou z nich je americký přístroj CAT 600A užívaný v Trojanově laboratoři.\n\nMezi základní etické problémy patří, že vyšetření je silně invazivním zásahem do intimity vyšetřovaných, a to jak fyzicky, tak tím, že použité podněty mohou zasahovat do mravních zásad vyšetřovaných či například do budoucna ovlivňovat jejich sexuální fantazie.\n\nDalší diskutovanou otázkou je legalita použitých obrázků zobrazujících děti, sexuální násilí atd.\n\nV USA byla diskutována ústavnost nuceného použití PPG pro přijímání do služby v armádě.\n\nČeská republika byla kritizována ze strany Agentury Evropské unie pro lidská práva, že nutila k falometrickému vyšetření osoby, které žádaly o azyl, protože v Íránu byly pronásledovány pro svou homosexualitu.\nPodle této agentury byla v roce 2010 Česká republika jediným státem Evropské unie, který využívá testování sexuálního vzrušení, což agentura považuje za porušení Úmluvy o ochraně lidských práv a základních svobod. V roce 2011 vydala Evropská komise prohlášení, v němž říká: „Praxe falometrických testů představuje silný zásah do osobního soukromého života a lidské důstojnosti. Tento způsob ponižujícího zacházení nemá být akceptován ani v Evropské unii ani nikde jinde.“ Ministerstvo vnitra ČR uvedlo, že za posledních deset let takto testovalo jen devět lidí, kteří chtěli získat azyl z důvodu homosexuality, a to s jejich písemným souhlasem. Česká praxe vyšla najevo před soudem v Německu, kde si na ni jeden z azylantů stěžoval. Ministr vnitra Radek John, do doby jehož působení žádný z případů nespadal, tuto metodu hájil s tím, že je humánnější než zamítnutí azylu. Řada českých úředníků hájících lidská práva však stanovisko agentury podpořila, někteří zpochybnili dobrovolnost a informovanost souhlasu.\n\n"}
{"id": "777592", "url": "https://cs.wikipedia.org/wiki?curid=777592", "title": "Kazachstán na zimních olympijských hrách", "text": "Kazachstán na zimních olympijských hrách\n\nKazachstán na zimních olympijských hrách startuje od roku 1994. Toto je přehled účastí, medailového zisku a vlajkonošů na dané sportovní události.\n"}
{"id": "777608", "url": "https://cs.wikipedia.org/wiki?curid=777608", "title": "Kolumbie na letních olympijských hrách", "text": "Kolumbie na letních olympijských hrách\n\nKolumbie na letních olympijských hrách startuje od roku 1932. Toto je přehled účastí, medailového zisku a vlajkonošů na dané sportovní události.\n"}
{"id": "777611", "url": "https://cs.wikipedia.org/wiki?curid=777611", "title": "Kolumbie na zimních olympijských hrách", "text": "Kolumbie na zimních olympijských hrách\n\nKolumbie na zimních olympijských hrách startuje od roku 2010. Toto je přehled účastí, medailového zisku a vlajkonošů na dané sportovní události.\n"}
{"id": "777612", "url": "https://cs.wikipedia.org/wiki?curid=777612", "title": "Ten tajemný předmět touhy", "text": "Ten tajemný předmět touhy\n\nTen tajemný předmět touhy ( ; ; ) je filmové drama z roku 1977 režírované Luisem Buñuelem. Představuje jeho třicátý druhý a zároveň poslední snímek. Natáčen byl ve Španělsku a Francii také jako projev vzdoru vůči formě terorismu – atentátu, který doprovází lidskou společnost.\n\nDěj vypráví komplikovaný vztah stárnoucího a bohatého Francouze Mathieua, jehož postavu ztvárnil Fernando Rey k mladé španělské tanečnici flamenca Conchitě, kterou ve filmu střídavě hrály herečky Carole Bouquet a Ángela Molinová. V důsledku neuspokojení mužových romantických a sexuálních tužeb vůči rafinované dívce, u něj postupně narůstá frustrace.\n\n\"Ten tajemný předmět touhy\" byl nominován na dva Oscary za nejlepší cizojazyčný film a za nejlepší adaptovaný scénář, ani v jednom případě však sošku nezískal.\n\nRežisér měl v plánu po svém předchozím filmu z roku 1974 \"Přízrak svobody\", ukončit aktivní filmařskou kariéru. Po naléhání okolí, zejména pak producenta Serge Silbermana, se rozhodl v sedmdesáti sedmi letech k realizaci tohoto díla.\n\nPředlohou se stal román \"Žena a tatrman\" napsaný Pierrem Louÿsem. Buñuel byl se scénářem do velké míry spokojen, když každá scéna obsahovala začátek, vývoj a závěr.\n\nNázev filmu vznikl podle výrazu „bledý předmět touhy“, jenž Louÿs použil v knižní předloze.\n\nDo hlavní role zralého muže byl obsazen španělský herec Fernando Rey, který s Buñuelem opakovaně spolupracoval v jeho pozdním období. Film je natočený ve francouzštině. Pouze několik monologů a dialogů je namluveno ve španělštině. Reye tak v originále daboval Michel Piccoli.\n\nSnímek se stal známým pro obsazení dvou hereček do jedné role. Francouzka Carole Bouquet a Španělka Ángela Molinová ztvárnily osmnáctiletou Conchitu. Obě herečky se v průběhu děje střídají, dokonce i v průběhu jediné scény. Molinovou ve francouzském originálu namluvila Florence Giorgettiová.\n\nV autobiografii \"Do posledního dechu\" (1983) jako důvod tohoto rozhodnutí režisér uvedl:\n\nKniha však neuvádí identitu zmiňované herečky, ačkoli v závěru autor napsal, že se nejednalo ani o Bouquetovou či Molinovou. Až v knize \"Luis Buñuel: The Complete Films\" (2005) se dané jméno objevilo. Uvedena byla Maria Schneiderová, s níž Buñuel nemohl po třech natáčecích dnech pokračovat, protože postavu Conchity nebyla schopná zahrát.\n\nČeský filmový kritik Jiří Cieslar o postavě Conchity napsal:\n\nPříběh filmu vypráví zámožný francouzský obchodník Mathieu (Fernando Rey) svým spolucestujícím v kupé vlaku jedoucího ze Sevilly do Paříže. Před odjezdem vylil kýbl vody na dotírající dívku z nástupiště. Jednalo se o místní mladou tanečnici flamenca Conchitu (Carole Bouquet a Ángela Molinová), do které je hluboce zamilován a s níž prochází komplikovaným vztahem. Spolucestující, kterými jsou trpaslík – profesor psychologie (Piéral), další muž a žena (Milena Vukoticová) s dcerou, se zajímají o obsah příběhu.\n\nDěj se tak přenáší do světa vyprávění jejího aktéra… Okouzlený Mathieu poznává osmnáctiletou Conchitu jako novou služku ve svém domě. Po první projevené náklonnosti vůči ní, však dívka beze stopy mizí. Po několika měsících si k němu přisedá ve venkovní hotelové restauraci ve Švýcarsku. Sděluje mu adresu svého pařížského bydliště, kde žije se silně věřící matkou. Žádná z nich nepracuje. Žijí prostým, ale hrdým životem. Mathieu je natolik zamilován, že nevynechá jediný den, aby nepřišel mladou Sevillanku navštívit. Ochotně oběma ženám finančně vypomáhá.\n\nPoté, co naléhá, aby se Conchita stala jeho milenkou, začíná komplikovaný vztah. Dívka se svěřuje, že jej miluje a na důkaz této lásky mu zatím nechce fyzicky podlehnout. Francouz je zmatený, ale ochotný k oběti čekání. Když zjistí, že v jejím pokoji přespává mladý hoch, se zdůvodněním, že nemá kde bydlet, dochází mu trpělivost a oba z domu vyhazuje. Rozhoduje se natrvalo ukončit tento zvláštní poměr.\n\nZjišťuje však, že láska je silnější než on. Požádá proto svého bratrance Edouarda (Julien Bertheau), pracujícího u soudu, aby mu jakkoli znemožnil opět se potkat s tanečnicí. Bez zjevného zdůvodnění jsou obě Španělky z Francie vyhoštěny a odjíždějí zpět do Sevilly.\n\nMathieu se rozhodne z opojné lásky vyléčit cestováním. Plánuje, že navštíví místa ve vzdáleném světě, ale touha jej opět zachytne do svých pavučin a přiměje zamířit do Sevilly. Zde se znovu setkává s Conchitu, která pracuje jako tanečnice flamenca v místní restauraci. Poté, co zjistí, že před turisty vystupuje nahá, vybuchuje vztekem a je znechucen. Přesto si oba vyznávají lásku a mladá dívka od něj získává vysněný dům, ve kterém se pár hodlá usadit.\n\nMathieu však při večerním příchodu za Conchitou zjišťuje, že brána je zamknutá. Španělka vychází na dvůr a hlásá, že lásku jen předstírala, nikdy k němu žádné city nesdílela a její tělo nelze koupit. Mladý přítel, který se kdysi ukrýval v jejím pokoji, vychází na dvůr za ní a před šokovaným obchodníkem se oba oddávají milostným hrám. Při nočním příjezdu domů je Francouz v autě přepaden muži se samopalem.\n\nDruhý den přichází tanečnice za Mathieem, aby mu prozradila, že včerejší vystoupení byla pouze nahraná etuda a nevinný žert. Domnělý milenec je ve skutečnosti homosexuál a ona stále ještě panna. Obchodník má pocit, že už si s ním dívka zahrávala příliš dlouho a dává průchod frustraci, když ji namístě surově zfackuje. Conchita má prý nyní jistotu, že je opravdu milována. Obchodník odjíždí na vlakové nádraží a děj se přenáší do přítomnosti. Při nástupu do auta je svědkem výbuchu nálože v nedalekém autě.\n\nŠpanělka na nástupišti nezůstala, ale také nastoupila do rozjíždějícího se vlaku. Objevuje se v kupé a Mathieemu na oplátku vylévá kbelík vody na hlavu. Společně pak odjíždějí z pařížského nádraží taxíkem. V obchodní pasáži pozorují švadlenu, jak ve výloze látá bílý děravý plášť. Následně odcházejí a za řinčení skla dochází k dalšímu teroristickému výbuchu.\n\n\n"}
{"id": "777616", "url": "https://cs.wikipedia.org/wiki?curid=777616", "title": "Dolský potok", "text": "Dolský potok\n\nNázev Dolský potok má více vodních toků:\n\n"}
{"id": "777623", "url": "https://cs.wikipedia.org/wiki?curid=777623", "title": "Pavel Medynský", "text": "Pavel Medynský\n\nPavel Medynský (* 28. října 1964) je bývalý český fotbalista a fotbalový trenér.\n\nOdchovanec České Lípy. Hrál za Slavii Praha, Českou Lípu, Xaverov, Bohamians, na vojně za Duklu Praha a Cheb. Po vojně se vrátil do Bohemians, dále hrál za Pardubice,Jablonec, FK Baník Most a FK Mladá Boleslav.\n\nJako hlavní trenér trénoval FC Zenit Čáslav a Bohemians 1905. Působil také u B-týmu Sparty. V roce 2015/2016 byl asistentem trenéra v Hradci Králové. Nyní působí jako hlavní trenér SK Slavia Praha \"Ženy\".\n\n"}
{"id": "777628", "url": "https://cs.wikipedia.org/wiki?curid=777628", "title": "Okres Chrzanów", "text": "Okres Chrzanów\n\nOkres Chrzanów (polsky \"Powiat chrzanowski\") je okres v polském Malopolském vojvodství. Rozlohu má 371,60 km² a v roce 2008 zde žilo 127 660 obyvatel. Sídlem správy okresu je město Chrzanów.\n\nMěstsko-vesnické:\n\n\nVesnické:\n\n"}
{"id": "777633", "url": "https://cs.wikipedia.org/wiki?curid=777633", "title": "Balbec", "text": "Balbec\n\nBalbec je fiktivní město, které je důležitým místem v románu \"Hledání ztraceného času\" (\"À la recherche du temps perdu\") od Marcela Prousta.\n\nBalbec je popisován jako lázeňské město, které se nachází v Normandii. Zahrnuje mimo jiné hotel navštěvovaný aristokracií, hráz u moře a rezidenci malíře Elstira. Místo se zahrnuje starobylou vesničku, která se nazývá Balbec-en-Terre nebo Balbec-le-Vieux.\n\nMarcel Proust sám často pobýval v Cabourgu (department Calvados), na Květinovém pobřeží, který jej pravděpodobně inspiroval ve vylíčení Balbecu. Rovněž se inspiroval lázeňským městem Beg Meil (Finistère), kde pobýval v roce 1895. Nedokončený popis Beg Meilu nalezneme v románu \"Jean Santeuil\". Topografie Balbecu, kterou zkoumali Lamballe a Vitré, vede spíše k závěru, Balbec se nachází v Bretani. Tuto topografii je nicméně nemožné ověřit, neboť Balbec je jen fiktivní.\n\nProfesor Brichot uvádí: « [...] ptám se Brichota, zda věděl, co to znamená Balbec. « Balbec je pravděpodobně zkomolenina z Dalbec, odpověděl. […] Přece, pokračuje Brichot, \"bec\" v normandštině je potůček […] Jde o normandskou formu germánského \"Bach\" […] . Přičemž \"dal\", pokračuje Brichot, znamená \"Thal\", údolí […]. » » \n"}
{"id": "777640", "url": "https://cs.wikipedia.org/wiki?curid=777640", "title": "Guatemala na letních olympijských hrách", "text": "Guatemala na letních olympijských hrách\n\nGuatemala na letních olympijských hrách startuje od roku 1932. Toto je přehled účastí, medailového zisku a vlajkonošů na dané sportovní události.\n"}
{"id": "777642", "url": "https://cs.wikipedia.org/wiki?curid=777642", "title": "Guatemala na zimních olympijských hrách", "text": "Guatemala na zimních olympijských hrách\n\nGuatemala na zimních olympijských hrách startuje od roku 1988. Toto je přehled účastí, medailového zisku a vlajkonošů na dané sportovní události.\n"}
{"id": "777643", "url": "https://cs.wikipedia.org/wiki?curid=777643", "title": "František Ludvík Poppe", "text": "František Ludvík Poppe\n\nFrantišek Ludvík Poppe, také Franz Ludwig Poppe nebo Johann Poppe (17. září 1671 Opolí, Opolské knížectví (dnes v Polsku) – 18. prosince 1730 Praha), byl český kněz a hudební skladatel.\n\nStudoval teologii a práva na pražské univerzitě. Vstoupil do Řádu křižovníků s červenou hvězdou a řádové sliby složil 11. listopadu 1700. Občanským jménem byl patrně Jan. Jména Franz Ludwig jsou patrně řeholní. Působil na řadě křížovnických farností v Čechách (Most, Praha, Knín, Klučenice). Posledním jeho působištěm byl kostel svatého Františka z Assisi na Starém Městě v Praze.\n\nPoppeho dílo vychází benátské polyfonie a polychorality. Začíná se však i výrazněji prosazovat homofonie.\n\nPři inventarizaci movitého majetku \"Rytířského řádu křižovníků s červenou hvězdou\" byl v roce 2003 v depozitáři farního úřadu v Boroticích nalezen poškozený obraz, který byl později určen jako nejvýše pravděpodobný portrét skladatele. V roce 2004 byl na náklady řádu restaurován a dnes je uložen v sakristii kostela sv. Františka Serafínského v Praze.\n\nV Opolí byl nalezen záznam o křtu, který opravil dosud běžně uváděný rok narození 1670 na 1671.\n\nByl velmi plodným a úspěšným hudebním skladatelem. Jeho díla měla úspěch i u císařského dvora ve Vídni a 6 jeho skladeb bylo nalezeno v Drážďanech. Další jsou rozšířena na mnoha dalších českých i německých kůrech. V inventáři křižovníků z let 1737–1738 je pod jeho jménem uvedeno 158 skladeb. Je mezi nimi:\nPro svatovítskou kapitulu složil \"Te Deum\" pro kanonizaci svatého Jana Nepomuckého. Nejznámější ze skladatelových děl je moteto \"Peccavimus\" a česká pastorela pro sólový alt \"Pospíchejte\".\n\nKomponoval však i světskou hudbu. Ve sbírce cisterciáckého kláštera v Oseku se dochovaly partity a tance. Jeho skladby byly provedeny také v roce 1725 u příležitosti lodního procesí.\n\n\n"}
{"id": "777650", "url": "https://cs.wikipedia.org/wiki?curid=777650", "title": "Éloyes", "text": "Éloyes\n\nÉloyes je obec na východě Francie, v departementu Vosges, v regionu Grand Est. Leží 18 kilometrů od Épinalu.\n\nPojmenování obce pochází ze starofrancouzského \"Ez loye\" - \"na břehu vody\" a odkazuje na řeku Moselu.\n\nTři orli ve znaku značí lotrinské vévodství, dub listnaté lesy na území obce a bárka s rybářem tradiční říční rybolov.\n\n\n\"Počet obyvatel\"\nObec má dvě mateřské školky, jednu základní školu a kolej Reného Cassina.\n\n"}
{"id": "777651", "url": "https://cs.wikipedia.org/wiki?curid=777651", "title": "Guyana na letních olympijských hrách", "text": "Guyana na letních olympijských hrách\n\nGuyana na letních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "777652", "url": "https://cs.wikipedia.org/wiki?curid=777652", "title": "Cibulka (příjmení)", "text": "Cibulka (příjmení)\n\nPříjmení Cibulka znamená malá cibule, nosí je vícero osobností:\n\n"}
{"id": "777661", "url": "https://cs.wikipedia.org/wiki?curid=777661", "title": "Cleurie", "text": "Cleurie\n\nCleurie je obec na východě Francie, v departementu Vosges, v regionu Grand Est. Leží v údolí řeky Cleurie.\n\nNa znaku je bílým obloukem vyznačena pozice obce vystavené slunečnímu svitu pod hřebenem porostlým jedlovím.\n\n\"Počet obyvatel\"\n"}
{"id": "777664", "url": "https://cs.wikipedia.org/wiki?curid=777664", "title": "Ekvádor na letních olympijských hrách", "text": "Ekvádor na letních olympijských hrách\n\nEkvádor na letních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "777667", "url": "https://cs.wikipedia.org/wiki?curid=777667", "title": "Gunnhild Gormsdóttir", "text": "Gunnhild Gormsdóttir\n\nGunnhild konungamóðir (\"Matka králů\") nebo také Gunnhild Gormsdóttir (10. století) je postava ze severských ság, podle kterých byla manželkou Erika Krvavé sekyry (norského krále zhruba v letech 930–34, vládce Orknejí zhruba v letech 937–54, a krále Jórvíku (Yorku) v letech 948–49 a 952–54). Mnoho detailů o jejím životě je sporných, včetně jejího původu. O její samotné existenci se vedou diskuze. Gunhilda se objevuje mimo jiné v ságách \"Fagrskinna\" nebo \"Heimskringla\". Mnoho informací o ní pochází z islandských zdrojů, osadníků, kteří uprchli před Haraldem Krásnovlasým, tudíž obecně nepřátelských vůči jeho synovi Erikovi a jeho manželce.\n\n\"Heimskringla\" uvádí, že Gunnhilda nějaký čas žila s dvěma finskými čaroději, od kterých se naučila kouzla. Ti po ní požadovali sexuální služby, a tak přesvědčila Erika, který se právě vracel z výpravy do Bjarmlandu, aby je zabil. Erik ji poté přivedl do domu svého otce a oznámil, že se s ní ožení. Starší \"Fagrskinna\" ale jen uvádí, že ji potkal během výpravy na finský sever, kde byla ve výchově u krále Finů.\n\nPodle spisu \"Historia Norvegiae\" z 12. století byla Gunnhilda dcerou dánského krále Gorma Starého a Erik se s ní seznámil na slavnosti pořádané jejím otcem. Historici obecně považují tuto verzi za správnou. Manželství Erika a Gunhildy mělo být dynastickým spojením mezi vládnoucími rody v Norsku a v Dánsku. Matkou Erika Krvavé sekyry byla ostatně Ragnhilda, princezna z dánského Jutska. \"Heimskringla\" a \"Egilova sága\" na druhou stranu tvrdí, že Gunnhilda byla dcerou Ozura Totia, vojenského velitele z Halogalandu.\n\nPodle ság Gunnhilda žila v době velkých změn, které se v Norsku odehrávaly. Její tchán Harald I. Krásnovlasý pod svou vládou sjednotil velkou část Norska. Brzy po jeho smrti byli jeho dědic Erik Krvavá sekyra a jeho manželka Gunhilda sesazeni a uchýlili se do vyhnanství. Většinu pozdějšího života strávila Gunhilda na Orknejích, v Yorku a v Dánsku. Mnoho z jejích dětí z manželství se Erikem se na konci 10. století stalo spoluvládci v Norsku.\n\nGunnhild a Erik zřejmě měli následující děti: Gamleho, Guthorma, Haralda, Ragnfroda, Ragnhildu, Erlinga, Gudroda a Sigurda. Gunhilda byla často označována za čarodějku. Před smrtí Haralda I. záhadně zemřel Erikův nevlastní bratr Halfdan Haraldsson a Gunnhilda byla podezřívaná, že podplatila čarodějku, aby ho otrávila. Brzy poté zemřel Harald I. a Erik se ujal vlády nad celou zemí. Byl ve sporu se svými bratry a čtyři z nich zabil, počínaje Bjørnem Farmannem a později Olafem Haraldssonem a Sigrødem Haraldssonem v bitvě u Tønsbergu.\n\nDůsledkem Erikovy tyranské vlády (zřejmě v ságách zveličené) bylo jeho sesazení a útěk ze země, kdy norští šlechtici prohlásili králem jeho nevlastního bratra Haakona I. Podle islandských ság se pak Erik s rodinou usadil na Orknejích, kde vládl mnoho let. Později možná převzal vládu na Jorvikem (anglickým Yorkem), kde mohl být společně s Gunhildou pokřtěn. I o Jorvik ale přišel a zemřel v bitvě u of Stainmoru (954). Erik, který vládl Jorviku, ale nutně nemusel být Erik Krvavá sekyra.\n\nPo smrti manžela se Gunnhilda se syny uchýlila k dánskému králi Haraldu Modrozubovi, který byl možná jejím bratrem. Jeden z jejích synů, Gamle, zemřel okolo roku 960 v boji proti Haakonovi I. Norskému. Její zbývající synové Haakona porazili v bitvě u Fitjaru v roce 961, ve které zemřel. Haakonovy síly sice vyhráli bitvu, ale jeho smrt zanechala mocenské vakuum, které její synové s dánskou pomocí využili. Její synové se stali vládci Norska a Gunhilda začala být známá jako \"konungamóðir\", Matka králů. U norského dvora v té době měla být prominentní figurou.\n\nJarl Haakon Sigurdsson s pomocí Haralda Modrozuba v roce 971 připravil vraždu jejího syna Haralda II. Gunhilda a její zbývající synové utekli na Orkneje. Podle \"Jomsvikinga sagy\" se Gunnhilda okolo roku 977 vrátila do Dánska, kde byla z rozkazu Haralda Modrozuba utopena v bažině.\n\n"}
{"id": "777670", "url": "https://cs.wikipedia.org/wiki?curid=777670", "title": "Rotunda svatého Jiří", "text": "Rotunda svatého Jiří\n\nRotund zasvěcených svatému Jiří je více:\n\n\n"}
{"id": "777671", "url": "https://cs.wikipedia.org/wiki?curid=777671", "title": "Kostel Navštívení Panny Marie (Dolany)", "text": "Kostel Navštívení Panny Marie (Dolany)\n\nKostel Navštívení Panny Marie je filiální římskokatolický kostel v obci Dolany.\n\nKostel (někde uváděn jako kaple) byl postaven v roce 1901 za děkana Josefa Ludvíka. Postaven byl dle návrhu architekta Mockra a stavbu solidně provedl stavitel Čermák z Jaroměře.\n\n"}
{"id": "777672", "url": "https://cs.wikipedia.org/wiki?curid=777672", "title": "Šternberský potok", "text": "Šternberský potok\n\nŠternberský potok je pravostranný přítok Červeného potoka v okrese Kladno ve Středočeském kraji. Potok teče jihozápadně od Slaného v přírodním parku Džbán. Délka jeho toku činí 9,8 km. Plocha povodí měří 24,3 km².\n\nPotok pramení nad přírodní památkou Ve Šperkotně při východním okraji Nové Studnice v nadmořské výšce okolo 415 m. Postupně napájí rybníky \"Hrádek\", \"Zigaňák\" a \"Šternberk\" (v lokalitě Šternberk) a přibírá \"Muclavský\" a \"Drnecký potok\". Ve Slaném se vlévá do Červeného potoka na jeho 13,9 říčním kilometru.\n"}
{"id": "777673", "url": "https://cs.wikipedia.org/wiki?curid=777673", "title": "Gyda Eiríksdóttir", "text": "Gyda Eiríksdóttir\n\nGyda Eiríksdóttir byla legendární norská královna, podle ság první královna sjednoceného Norska.\n\nLegenda o Gydě popisuje sjednocení Norska jako jakýsi milostný příběh. Gyda byla dcerou Erika z Hordalandu, jednoho z lokálních vládců v době před sjednocením. Princeznu Gyda požádal o ruku Harald I. Krásnovlasý, vládce Vestfoldu. Ta mu odpověděla, že se za něj neprovdá dřív, než „bude králem celého Norska“. Harald poté složil přísahu, že si nebude česat nebo stříhat vlasy, dokud nebude jediným králem Norska. To se stalo o deset let později, v roce 872. Harald poslal pro Gydu a připomněl jí její slib, a tak se za něj vdala.\n\nVětšina vědců dnes tento příběh považuje za jednu z literárních romancí, které byly u královských dvorů populární v době, kdy byla napsaná sága \"Heimskringla\".\n\n"}
{"id": "777676", "url": "https://cs.wikipedia.org/wiki?curid=777676", "title": "Wojciech Jędrzejewski", "text": "Wojciech Jędrzejewski\n\nWojciech Jędrzejewski (* 27. března 1968) je polský katolický teolog, člen dominikánského řádu. Je vedoucím a spoluzakladatelem internetového projektu \"Mateusz\".\n\nDo řádu vstoupil v roce 1988. Na kněze byl vysvěcen 21. května 1994. Získal titul magistra teologie za práci o Cypriánovi z Kartága. Přednáší na Dominikánském kolegiu.\n\nŠest let působil ve Varšavě jako kněz se zaměřením na mládež. Poté pracoval v Lodži.\n\nSpolupracoval i s Radiem Plus. Publikuje v „Tygodniku Powszechnem”, „Więzi”, „Znaku”, „Gazetě Wyborcze” a „Życiu”. Jeho práce jsou na rozrahraní spirituality a psychologie.\n\n\n"}
{"id": "777677", "url": "https://cs.wikipedia.org/wiki?curid=777677", "title": "Drnecký potok", "text": "Drnecký potok\n\nDrnecký potok je drobný vodní tok na pomezí Džbánu a Pražské plošiny, který odvodňuje část jihozápadního Slánska v okrese Kladno a náleží mezi přítoky potoka Šternberského.\n\nZa počátek Drneckého potoka lze považovat občasnou vodoteč na planině severně od vesnice Drnek, kde se říká \"„Pod Drnkem“\".. Ta, jak je pro okraje opukové plošiny Džbánu charakteristické, náhle přechází v hluboce zaříznutou lesnatou rokli, kde už vyvěrající voda dává toku stálý charakter. Další, o něco kratší zdrojnice se přidávají z pravé strany, z bočních roklí východně od Drnku. Nedaleko pod tímto soutokem se na potoce nalézá jediná bezejmenná nádrž o rozloze zhruba 0,27 ha. Potok plyne takřka přímo východním směrem mimo sídla, údolím, které se postupně rozšiřuje a mění charakter z lesnatého na polní. Po levé straně je údolí odděleno od obce Řisuty táhlým návrším \"Skalky\" (místo dalekého rozhledu směrem ku Slanému) a na této straně se, o něco dále k Přelíci, vyskytuje místo, zvané \"Ke dvěma kamenům\" (podle dvojice kamenů nejasného původu, někdy považovaných za prehistorické menhiry). Jiné návrší po pravé straně odděluje údolí Drneckého potoka od obce Ledce a bývalých lázní Šternberk. Před Přelící údolí v letech 1904 až 1932 protínala soukromá úzkorozchodná (700mm) železnice Slaný – Smečno – Kačice, zbudovaná pro potřeby smečenského velkostatku Clam-Martiniců (z tělesa trati se podnes místy dochovaly jen náspy a zářezy a hrstka propustků a mostek přes potok). Obcí Přelíc Drnecký potok protéká po severní straně, načež na jejím východním okraji zleva ústí do Šternberského potoka.\n\nVyjma výše popsaných zdrojnic nemá Drnecký potok žádné přítoky.\n\n"}
{"id": "777680", "url": "https://cs.wikipedia.org/wiki?curid=777680", "title": "Isobuten", "text": "Isobuten\n\nIsobuten, triviální název isobutylen, je uhlovodík ze skupiny alkanů, jeden z izomerů butenu (butylenu).\n\nIsobutylen se používá jako meziprodukt při výrobě mnoha produktů. S methanolem a ethanolem reaguje za vzniku methyl-tercbutyletheru a ethyl-tercbutyletheru.\n\nalkylací s butanem se z isobutenu vyrábí isooktan, který se stejně jako dvě výše uvedené látky používá jako aditivum do paliv.\n\nTaké se používá na výrobu methakroleinu, z něhož se vyrábí polymery.\n\npolymerizací z isobutylenu vzniká butylový kaučuk (polyisobutylen).\n\nIsobutylen se nejčastěji vyrábí katalytickou dehydrogenací isobutanu. V 90. letech 20. století jeho výroba prudce poklesla kvůli nárůstu poptávky po kyslíkatých látkách jako je MTBE.\n\n\n\n"}
{"id": "777684", "url": "https://cs.wikipedia.org/wiki?curid=777684", "title": "Julski biser", "text": "Julski biser\n\nJulski Biser (zkratka JB, název dle VIVC \"Yulski Biser\") je raná až středně raná stolní, výjimečně moštová odrůda révy vinné (\"Vitis vinifera\"), vyšlechtěná v Bulharsku roku 1954 křížením odrůd \"Bolgar\" x (\"Čabaňská perla\" x \"Čiljaki rozovyj\").\n\n\"Bolgar\" (dle VIVC \"Afus Ali\", dále též \"Regina\", \"Dattier de Beyrouth\") je stará, pozdní stolní odrůda původu \"Vitis vinifera\", pocházející z oblasti Středního východu, po odrůdě \"Sultanina\" druhá nejdůležitější stolní odrůda, vysazená ve světě roku 2005 na cca 150.000 hektarech. Odrůda \"Afus Ali\" byla pro svou nespornou kvalitu partnerem při křížení mnoha nových stolních odrůd.\n\n\"Čiljaki rozovyj\" (dle VIVC \"Ciliaki rozovii\", dále též \"Чиляки красный\") je stará, raná stolní odrůda původu \"Vitis vinifera\", pocházející z oblasti Střední Asie. Ve své domovině dozrává již koncem července a společně s odrůdou \"Čabaňská perla\" měly výslednému kříženci dodat především ranější zrání. Odrůdy \"Čabaňská perla\" x \"Čiljaki rozovyj\" byly zkříženy speciálně za účelem šlechtění odrůdy \"Julski Biser\", kříženec nese pouze pracovní název Hybrid III-2.\n\nRéva vinná (\"Vitis vinifera\") odrůda \"Julski Biser\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je bujný se vzpřímenými až polovzpřímenými letorosty.\n\nList je středně velký až velký, oválný až ledvinovitý, na rubu hladký až slabě puchýřnatý, na líci hladký, třílaločnatý až pětilaločnatý se středně hlubokými, překrytými horními výkroji, které jsou lyrovité a mají oblé dno, dolní výkroje jsou většinou sotva patrné, někdy až středně hluboké, řapíkový výkroj je otevřený až široce otevřený, většinou ve tvaru „U“ až lyrovitý, řapík je kratší až středně dlouhý, narůžovělý, stejně jako žilnatina v okolí napojení řapíku.\n\nOboupohlavní, pětičetné květy v hroznovitých květenstvích jsou žlutozelené, samosprašné. Plodem jsou středně velké, protáhle elipsovité bobule s pevnou slupkou zelenožluté barvy, s dužinou příjemné, neutrální chuti s harmonickými kyselinkami. Při přezrání se však chuť zhoršuje (rychle se odbourávají kyseliny). Hrozen je středně velký až velký (200–500 g), válcovitě kuželovitý, volnější, rovnoměrně hustý. Hlavní vřeteno tvoří při základě křídlo. Stopka je středně dlouhá, narůžovělá.\n\n\"Julski Biser\" je stolní odrůda révy vinné (\"Vitis vinifera\"), vyšlechtěná roku 1954 ve Výzkumném ústavu vinohradnickém a vinařském v Plevenu J. Ivanovem. Vznikla křížením odrůd \"Bolgar\" (\"Afus Ali\") x \"Hybrid III-2\" (\"Čabaňská perla\" x \"Čiljaki rozovyj\").\n\nZ Bulharska byla odrůda introdukována roku 1962 Ing. D. Pospíšilovou do sortimentu Komplexného výzkumného ústavu vinohradnického a vinarského v Bratislavě. Po státních odrůdových zkouškách byla roku 1972 zapsána Státní odrůdové knihy České republiky. Od téhož roku je zapsána v Listině registrovaných odrůd SR.\n\nNázev odrůdy v překladu z bulharštiny znamená „perla července“ či „červencová perla“. Pracovní název odrůdy byl \"Chibrid I-4\" či \"Hybride 1-4\", další používaná synonyma odrůdy jsou \"Юлски бисер, Ioulskii Bissere, Iulski Biser, Julski Bis(s)er, Ulski Bisser\".\n\nRéví vyzrává dobře. Odrůda odolává zimnímu mrazu podprůměrně, pouze do −18 °C, v našich podmínkách často vymrzá. Navíc je citlivá vůči houbovým chorobám, takže pro uvedené nedostatky není příliš vhodná pro pěstování na většině území ČR a nejdeme ji pouze mezi malopěstiteli, častěji ve skleníkách. Odrůda se hodí pro většinu vedení, vhodnější jsou delší tažně se zatížením 7–9 plodonosných oček na 1 m2, vyhovují podnože Cr 2, 125 AA a K 5BB. Výnos je nižší až střední, 5–10 t/ha, z toho tržní 6–7 t/ha při cukernatosti 15–16 °NM a obsahu kyselin cca 6 g/l.\n\nOdrůda raší raně až středně raně, kvete raně, začíná zrát koncem července a dozrává raně, koncem srpna až začátkem září, má tedy krátký vegetační cyklus.\n\nOdrůda je citlivá vůči plísni révové (\"Plasmopara viticola\") i padlí révovému (\"Uncinula necator\"), vyžaduje intenzivní chemickou ochranu.\n\nPro horší odolnost vůči mrazu vyžaduje teplé, chráněné polohy mírných svahů. Preferuje vlhčí, hlinitopísčité půdy, výsušné půdy ji nevyhovují.\n\nHrozny dobře snášejí transport a nepodléhají hnilobě. Při jejich přezrání se však chuť zhoršuje (rychle se odbourávají kyseliny), hrozny sesychají, hnědnou a stávají se nevzhledné. Sklizeň proto musí být provedena v krátkém časovém období. Případně vyrobené víno je vhodné pro běžnou spotřebu, nevhodné k archivaci.\n\n\n\n"}
{"id": "777691", "url": "https://cs.wikipedia.org/wiki?curid=777691", "title": "Polybuten", "text": "Polybuten\n\nPolybuten (polybutylen) a polyisobutylen jsou kapalné oligomery nebo polymery široce používané jako plastifikátory pro polymery s vysokou molekulovou hmotností, jako je například polyethylen.\n\nNeměly by být zaměňovány s polybutenem-1, což je polymer s vysokou molekulovou hmotností.\n\nJedná se o čisté a bezbarvé kapaliny prodávané v mnoha různých druzích lišících se hlavně molekulovou hmotností, přičemž platí, že vyšší molekulová hmotnost znamená také vyšší viskozitu. Oligomery se rozkládají při vysoké teplotě (více než 350 °C) za vzniku monomeru isobutenu.\n\nVýroba polybutenu je podobná, ale liší se od výroby polyisobutylenu (PIB). Polybuten se často vyrábí ze směši čtyřuhlíkatých uhlovodíků vzniklých krakováním ropy (C4 komplexu) a obsahuje but-1-en, but-2-en a isobuten.PIB se vyrábí z v podstatě čistého isobutylenu vytvořeného v C4 komplexu jako hlavní produkt. Přítomnost ostatních isomerů butenu může někdy způsobit:\n\n\nTato reakce je kyselá katalyzovaná uhlík–kationtová polymerizace, nejčastějším katalyzátorem je chlorid hlinitý nebo některý z halogenovodíků, jako je například HF.\n\nU 1–butenu se opakuje následující skupina:\n\n-[-CH-CH(CHCH)-]-\n\na u 2–butenu je to tato skupina:\n\n-[-CH(CH)-CH(CH)-]-.\n\nStejná dvojná vazba činí molekulu náchylnou na oxidaci při vystavení horké kapaliny vzduchu. Degradace polymeru vytváří aldehydy a ketony, jež jsou dále oxidovány na karboxylové kyseliny. Tím se hmota stává rozpustnou ve vodě.\n\nPolybuten se používá ve dvou oblastech:\n\n\n"}
{"id": "777692", "url": "https://cs.wikipedia.org/wiki?curid=777692", "title": "Úzkorozchodná dráha Slaný–Kačice", "text": "Úzkorozchodná dráha Slaný–Kačice\n\nÚzkorozchodnou dráhu Slaný–Kačice nechal vybudovat Jindřich Clam-Martinic pro potřeby smečenského panství, zejména cukrovaru ve Studeněvsi. Návrh byl vypracován v kladenské stavební firmě Ing. J. Husák a J. Vorel v roce 1902. Tato firma také dráhu v letech 1903 až 1904 postavila. Trať byla v provozu do roku 1932.\n\nJako neveřejná byla trať používaná do roku 1908. V této době byla dlouhá zhruba 13,6 kilometru. V roce 1908 byla prodloužena až k dolu Schöller v Libušíně a byly zakoupeny dvě tříosé lokomotivy a 119 nákladních vagónů.\n\nDne 16. ledna 1908 byl zahájen veřejný nákladní provoz. Pro jeho potřeby byl ve Slaném zbudován jednopatrový objekt (dnešní správní budova ČSAD). V této době měla železnice i další odbočky ke studeněveskému Heidlerovu mlýnu (dnešní prášková lakovna) a k smečenskému pivovaru. Roku 1911 byly zakoupeny dva osobní vozy k veřejné osobní dopravě. Tento plán se však nikdy neuskutečnil a vagóny využívala jen smečenská šlechta. V roce 1912 byl cukrovar ve Studeněvsi i s tratí prodán Neštěmické rafinerii cukru. Dráhou se jednou svezl i František Ferdinand d'Este, když se v roce 1913 účastnil honu ve Studeněvsi.\n\nV roce 1931 byl studeněveský cukrovar zrušen a 31. března 1932 byl ukončen i provoz dráhy.\n\n"}
{"id": "777693", "url": "https://cs.wikipedia.org/wiki?curid=777693", "title": "Thick as a Brick 2", "text": "Thick as a Brick 2\n\nThick as a Brick 2 (přesněji TAAB 2: Whatever Happened to Gerald Bostock?) je sólové studiové album Iana Andersona. Je pokračováním alba \"Thick as a Brick\" skupiny Jethro Tull z roku 1972, toto vyšlo v dubnu 2012 u EMI Records u příležitosti čtyřicátého výročí vydání původního alba.\n\nPůvodní album \"Thick as a Brick\" obsahuje dvě dlouhé skladby, toto je rozděleno na sedmnáct samostatných skladeb. Autorem všech skladeb je Ian Anderson.\n\n"}
{"id": "777695", "url": "https://cs.wikipedia.org/wiki?curid=777695", "title": "Erik Krvavá sekyra", "text": "Erik Krvavá sekyra\n\nErik Krvavá Sekyra (norsky: \"Eirik Blodøks\"; † 954) byl norský král zhruba v letech 930–34, vládce Orknejí zhruba v letech 937–54, a možná král Jórvíku (Yorku) v letech 948–49 a 952–54). Erik, který vládl Jorviku, ale nutně nemusel být Erik Krvavá sekyra.\n\nJeho přídomek ságy obvykle vysvětlují jako odkaz na to, že Erik zabíjel své nevlastní bratry v boji o moc nad celým Norskem. \"Fagrskinna\" ale tento přídomek připisuje Erikově násilnické pověsti coby vikingského nájezdníka.\n\nErik byl oblíbeným synem svého otce Haralda I. Když Harald zestárl, předal nejvyšší moc Erikovi, který se měl stát jeho nástupcem. Po jeho smrti se Erik ujal vlády nad celou zemí. Byl ve sporu se svými bratry a čtyři z nich zabil, počínaje Bjørnem Farmannem a později Olafem Haraldssonem a Sigrødem Haraldssonem v bitvě u Tønsbergu.\n\nDůsledkem Erikovy tyranské vlády (zřejmě v ságách zveličené) bylo jeho sesazení a útěk ze země, když norští šlechtici prohlásili králem jeho nevlastního bratra Haakona I. Podle islandských ság se pak Erik s rodinou usadil na Orknejích, kde vládl mnoho let. Později možná převzal vládu nad Jorvikem (anglickým Yorkem), kde mohl být společně s Gunhildou pokřtěn. I o Jorvik ale přišel (pokud byl oním Erikem, který zde vládl) a zemřel v bitvě u Stainmoru (954).\n\nErikovou manželkou byla Gunnhild Gormsdóttir, zřejmce dcera dánského krále Gorma Starého. Gunnhild a Erik zřejmě měli následující děti: Gamleho, Guthorma, Haralda, Ragnfroda, Ragnhildu, Erlinga, Gudroda a Sigurda Slevu. Gunnhild byla často označována za čarodějku.\n\nPo smrti manžela se Gunnhild se syny uchýlila k dánskému králi Haraldu Modrozubovi, který byl možná jejím bratrem. Jeden ze synů, Gamle, zemřel okolo roku 960 v boji proti Haakonovi I. Norskému. Zbývající synové Haakona porazili v bitvě u Fitjaru v roce 961, ve které zemřel. Haakonovy síly sice vyhrály bitvu, ale jeho smrt zanechala mocenské vakuum, které její synové s dánskou pomocí využili. Erikovi synové se stali vládci Norska. V roce 971 ale jarl Haakon Sigurdsson s pomocí Haralda Modrozuba v připravil vraždu jednoho z nich, Haralda II., a ostatní se svou matkou uprchli na Orkneje.\n\n\n"}
{"id": "777698", "url": "https://cs.wikipedia.org/wiki?curid=777698", "title": "Olšava (odrůda révy vinné)", "text": "Olšava (odrůda révy vinné)\n\nOlšava (zkratka Ol) je středně pozdní stolní odrůda révy vinné (\"Vitis vinifera\"), vyšlechtěná ve Šlechtitelské stanici vinařské v Polešovicích na Moravě křížením odrůd \"Kossuth Lájos\" x \"Boskolena\" (\"Prachttraube\"). Je to první stolní odrůda, vyšlechtěná v bývalém Československu.\n\n\"Kossuth Lájos\" je raná stolní odrůda původu \"Vitis vinifera\", maďarský kříženec odrůd (\"Madeleine Angevine\" x \"Muscat Lierval\") x \"Duke of Buccleugh\". Odrůda byla v minulosti hojně pěstována v Maďarsku, odkud se rozšířila na Moravu a Slovensko, dnes ji u nás najdeme pouze vzácně v domácích zahradách. Lájos Kossuth (1802-1894), po kterém je odrůda pojmenována, byl maďarský politik, spisovatel a revolucionář, nejvýznamnější představitel Maďarské revoluce a boje za svobodu a nezávislost v letech 1848-1849.\n\n\"Boskolena\" (\"Prachttraube\"), v překladu z němčiny „nádherný hrozen“, je raná až středně pozdní, stolní a moštová odrůda původu \"Vitis vinifera\", kterou vyšlechtil Christian Oberlin (1831-1915) v alsaském Colmaru křížením odrůd \"Boskokwi\" x \"Madeleine Royale\". Odrůda se omezeně a v jednotlivých exemplářích vyskytuje i na vinicích v ČR, zvláště v okolí Mutěnic na Moravě. \n\nRéva vinná (\"Vitis vinifera\") odrůda \"Olšava\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je slabý až středně bujný se vzpřímenými až polovzpřímenými letorosty.\n\nList je středně velký až velký, ledvinovitý, pětilaločnatý se středně hlubokými, otevřenými výkroji s oblým dnem, vrchní strana čepele listu je slabě až středně puchýřnatá, řapíkový výkroj je otevřený až široce otevřený, takřka s rovnoběžnými stěnami, většinou s ostrým dnem.\n\nOboupohlavní, pětičetné květy v hroznovitých květenstvích jsou žlutozelené, samosprašné. Plodem je středně velká až velká (3,5 g), kulatá až mírně oválná bobule s jemnou, ale pevnou slupkou zprvu růžové barvy s modrými odstíny, později až tmavě červenofialovou. Dužnina je masitá a šťavnatá, chruplavá, neutrální chuti s příjemnou kyselinkou, semena jsou středně velká, hruškovitá, kaštanově hnědé barvy. Třapina je silnější. Hrozen je velký (470 g), válcovitě-kuželovitý, hustý, stopka je středně dlouhá.\n\n\"Olšava\" je stolní odrůda révy vinné (\"Vitis vinifera\"), první stolní odrůda, vyšlechtěná v bývalém Československu, kříženec odrůd \"Kossuth Lájos\" x \"Boskolena\" (\"Prachttraube\"). Šlechtitelem je Ing. Václav Křivánek, křížení i selekce proběhly ve Šlechtitelské stanici vinařské v Polešovicích. Do Státní odrůdové knihy České republiky byla odrůda zapsána v roce 1988. Je vhodná i k pěstování v okrajových vinařských oblastech a pro malopěstitele. Udržovatelem odrůdy je Ing. Alois Tománek, Šlechtitelská stanice vinařská Polešovice.\n\nNázev odrůdy vychází z názvu řeky Olšavy, protékající poblíž Polešovic, kde byla odrůda vyšlechtěna. Pěstitelský název odrůdy je \"KO x BO 39/28\", název dle VIVC je \"Olsava\", v Polsku se odrůdě říká \"Olszava\". \n\n\"Olšava\" je velmi odolná vůči zimním mrazům, réví dobře vyzrává. Podnože se volí dle půdního typu a velikosti tvaru keře. Doporučovány jsou T 5C, K 5BB a 125 AA. Pro lepší kvalitu hroznů je vhodná redukce násady hroznů, maximálně 1 hrozen na 1 letorost. Vedení se doporučuje vysoké i střední při zatížení 6 až 8 oček na m2. Výnos je poměrně vysoký, 9-10 t/ha, z toho tržní 6-7 t/ha, ale keře se nesmí přetěžovat, jinak dochází ke snížení kvality hroznů a k nevyrovnané barvě bobulí. \n\nDoba rašení je raná až středně raná, středně pozdní odrůda, dozrává koncem září až začátkem října. \n\nProti napadení vůči plísní révovou (\"Plasmopara viticola\") i padlím révovým (\"Uncinula necator\") je odrůda méně odolná, proti napadení plísní šedou (\"Botrytis cinerea\") je středně odolná.\n\nVyžaduje hlubší půdy, úrodnější, vlhčí a dobře zásobené živinami. Na polohu klade nízké nároky, je vhodná do obou vinařských oblastí. \n\nOdrůda je náhradou za \"Chrupku bílou\", kterou překonává jak v odolnosti proti mrazům, tak i v kvantitě sklizni. Bobule nepraskají a hrozny vydrží velmi dlouho na keři ve stále se zlepšující jakosti. \"Olšava\" je kvalitní odrůda vhodná jak pro tržní pěstování hroznů, tak i jako součást zahrádkářského sortimentu.\n\n\n\n"}
{"id": "777699", "url": "https://cs.wikipedia.org/wiki?curid=777699", "title": "Otto Eckert", "text": "Otto Eckert\n\nOtto Eckert (4. října 1910 Kralovice – 1. ledna 1995 Praha) byl český sochař a keramik, pedagog.\n\nUměleckého vzdělání se mu dostalo na hořické sochařsko-kamenické škole v letech 1924–1926 a poté na pražské uměleckoprůmyslové škole ve speciálce Karla Štipla, kterou ukončil roku 1933. Následně začal pracovat v porcelánce EPIAG v Březové, později v Praze a ve vlastní dílně v Kralovicích. Od roku 1946 začal učit na Vysoké škole uměleckoprůmyslové, kde vedl ateliér porcelánu a keramiky, v letech 1960–1966 vedl školu jako rektor. Od roku 1956 byl členem Académie internationale de la céramique (od roku 1967 byl viceprezident), díky tomuto členství se mu podařilo roku 1962 uspořádat mezinárodní výstavu keramiky v Praze. V 70. letech jeho vliv poněkud upadl, ještě v letech 1972–1987 byl člen představenstva ÚV SČVU.\n\nVe svém díle se zaměřoval na spíše jednoduchou užitou keramiku pod vlivem funkcionalismu, ovšem zpravidla s náročnou povrchovou úpravou, využíval zejména vrstvené a následně proškrabované barevné glazury. Ceněné jsou jeho porcelánové servisy navržené pro Expo 58. Za jeho života se mu dostalo řady ocenění včetně čsl. titulu národní umělec, Řád Vítězného února, nebo zlaté medaile z mezinárodních keramických výstav v Praze, Istanbulu a Gualdo Toddino.\n\n\n"}
{"id": "777700", "url": "https://cs.wikipedia.org/wiki?curid=777700", "title": "Bat Chain Puller", "text": "Bat Chain Puller\n\nBat Chain Puller je třinácté studiové album Captaina Beefhearta a skupiny Magic Band, které vyšlo v únoru 2012. Album bylo nahráno v roce 1976 pro DiscReet Records. Album nakonec nevyšlo a bylo nahrazeno albem \"Shiny Beast (Bat Chain Puller)\", které vyšlo u Warner Bros. Records.\n\n"}
{"id": "777701", "url": "https://cs.wikipedia.org/wiki?curid=777701", "title": "Mistrovství světa v rychlobruslení juniorů 2012", "text": "Mistrovství světa v rychlobruslení juniorů 2012\n\nMistrovství světa v rychlobruslení juniorů 2012 se konalo od 2. do 4. března 2012 v rychlobruslařské hale Meiji Hokkaido-Tokachi Oval v japonském Obihiru. Celkově se jednalo o 41. světový šampionát pro chlapce a 40. pro dívky. Českou výpravu tvořila Karolína Erbanová.\n\n"}
{"id": "777702", "url": "https://cs.wikipedia.org/wiki?curid=777702", "title": "Black Oak Arkansas (album)", "text": "Black Oak Arkansas (album)\n\nBlack Oak Arkansas je eponymní debutové studiové album americké rockové skupiny Black Oak Arkansas. Album vyšlo v roce 1971 a produkovali ho Lee Dorman a Mike Pinera, členové skupiny Iron Butterfly.\n\n"}
{"id": "777708", "url": "https://cs.wikipedia.org/wiki?curid=777708", "title": "Jim Carroll", "text": "Jim Carroll\n\nJim Carroll, rodným jménem James Dennis Carroll (1. srpna 1949 New York − 11. září 2009 tamtéž) byl americký básník, spisovatel a hudebník.\n\nVyrostl v dělnické rodině na Manhattanu v New Yorku, od dětství projevoval ve škole literární talent, ve 12 letech byl nadějným basketbalistou. Ve 13 letech v místní partě propadl závislosti na heroinu, matka ho vyhodila z bytu, do 16 let žil na ulici, rval se, kradl, prostituoval se a účastnil kriminálních činů své party. Po půlročním věznění a následné odvykací kúře nastoupil v New Yorku na elitní vysokou školu Columbia University, kde vystudoval žurnalistiku. Již v 18 letech začal časopisecky publikovat básně a fejetony. Ve 20 letech začal pracovat pro divadlo Andyho Warhola, kde dělal manažera. Dále psal dialogy pro filmy. Živil se také jako hudebník, několik let vedl punk rockovou kapelu. Zemřel v 60 letech doma při psaní u pracovní stolu na selhání srdce, byl nalezen až po smrti.\n\nJeho nejvýznamnější prací je jeho autobiografická kniha \"The Basketball Diaries\", vydaná roku 1978. Pokračování se jmenuje \"Forced Entries: The Downtown Diaries 1971–1973\". V roce 1995 první kniha a část druhé posloužily jako scénář pro film, v něž Carolla ztvárnil Leonardo DiCaprio, film se jmenoval stejně jako kniha.\n\n\n\n\n"}
{"id": "777713", "url": "https://cs.wikipedia.org/wiki?curid=777713", "title": "Raménkové blokády", "text": "Raménkové blokády\n\nRaménkové blokády jsou poruchy vedení srdečního vzruchu po převodním systému srdečním, konkrétně prodloužené či úplně přerušené vedení Tawarovými raménky - tedy mezi větvením Hisova svazku a svalovinou srdečních komor. V těchto případech dochází k šíření vzruchu po srdečních komorách abnormální cestou – část svaloviny je obvykle aktivovaná fungujícím raménkem, a do oblasti, kam normálně vede vzruch poškozené raménko, se tento šíří po svalovině pracovního myokardu. Pracovním myokardem se vzruch šíří pomaleji, trvá tedy delší dobu než se impulz dostane do \"odlehlejších\" částí svaloviny. Na elektrokardiogramu se raménková blokáda projeví změnou tvaru QRS komplexu (který odpovídá elektrické aktivitě komor) a obvykle jeho rozšířením nad 0,12 s. \n\nZávisí především na lokalizaci poruchy vedení - ta může být v pravém či levém raménku nebo až za rozdělením levého raménka v jeho předním či zadním svazku. Můžou se také kombinovat poruchy vedení pravým raménkem a jedním ze svazků levého raménka, což se označuje jako bifascikulární blokáda. V případě přerušeného vedení pravým i levým raménkem resp. pravým i oběma svazky levého raménka (označováno jako trifascikulární blokáda) vzniká úplná atrioventrikulární blokáda s náhradním komorovým rytmem. \n\nPravá komora je aktivovaná normální cestou (pravým raménkem), mezikomorová přepážka zprava doleva (normálně je aktivovaná zleva doprava) a levá komora je aktivovaná cestou pracovního myokardu zprava se zpožděním. Na EKG se projeví rozšířením QRS nad 120 ms, obrazem rS či QS ve svodech V1 a V2 a RsR´ ve V6. T vlna má opačnou výchylku oproti převažující výchylce QRS komplexu. \n\nPříčiny: obvykle je známkou závažnější srdeční poruchy, například se vyskytuje u akutního infarktu myokardu, těžké chronické ischemické chorobě srdeční, aortální stenóze, aortální regurgitace, těžké hypertenze, kardiomyopatiích, po kardiochirurgických výkonech a podobně. \n\nDůsledky: porucha vede k opožděné aktivaci levé komory a tak ke ztrátě synchronizace srdečního stahu - levá komora se stahu později než pravá. U osob se srdečním selháním vede tento stav ke zhoršení srdečního výdeje. To vedlo k zavedení tzv. resynchronizační terapie, kdy se do levé komory zavádí stimulační elektroda, která zajišťuje dřívější aktivaci komory a obnovením synchronie také zlepšení srdečního výdeje. Jeho přítomnost zvyšuje riziko srdečního selhání a náhlé srdeční smrti.\n\nPravá komora je aktivovaná zleva se zpožděním oproti levé komoře, mezikomorová přepážka normálním směrem. Na EKG se projeví obrazem rSR´ ve svodech V1, V2 a obvykle širokým S ve svodech V5, V6, I, aVL. O úplné (kompletní) blokádě mluvíme při rozšíření QRS komplexu nad 0,12 s, o neúplné (inkompletní) při šíři QRS komplexu mezi 0,1 a 0,12 s.\n\nPříčiny: nemoci plic a plicního oběhu (chronická obstrukční plicní nemoc, plicní embolie - poruchy, které vedou k plicní hypertenzi), nemoci pravostranných srdečních oddílů (chlopenní vady, defekt septa síní), kardiomyopatie, může být ale nalezen i u zdravého jedince, zejména obraz neúplné blokády se může vyskytovat u mladých vytrvalostních sportovců, u nichž dochází k objemovému přetěžování pravé komory . S rostoucím věkem se jeho výskyt zvyšuje. \n\nJe poměrně často nalézanou odchylkou. Porušeno je vedení předním svazkem levého raménka, což se na EKG projeví rotací srdeční osy doleva (osa -45 až -60 stupňů), obrazem rS ve svodech II, III, aVF a qR v I a aVL. \n\nPříčiny: akutní infarkt myokardu přední či spodní stěny, kardiomyopatie, aortální chlopenní vady, degenerativní změny převodního systému\n\nJe mnohem vzácnější než přední hemiblok. Zadní svazek se silnější, má dvojí cévní zásobení a je tak odolnější vůči poškození. Jeho výskyt je projevem závažnějšího poškození srdce. Na EKG dochází ke stočení osy doprava (osa nad +120 stupňů), obrazu hlubokéro S ve svodu I, rS v aVL, vyššího R ve II, III, aVF. \n\nJe kombinací poruchy vedení pravým raménkem a předním svazkem levého. Na EKG se projeví obrazem BPRTw a sklonem osy doleva. \n\nJe kombinací poruchy vedení pravým raménkem a zadní svazkem levého. Na EKG se projeví obrazem BPRTw a sklonem osy doprava. Poměrně snadno přechází do trifascikulární, tedy úplné atrioventrikulární blokády. \n\n\n"}
{"id": "777714", "url": "https://cs.wikipedia.org/wiki?curid=777714", "title": "Alisa Weilerstein", "text": "Alisa Weilerstein\n\nAlisa Weilerstein (* 1982 Rochester, New York, USA) je americká violloncelistka, sestra\nhouslisty a dirigenta Joshuy Weilersteina.\n\nNa violoncello hraje od svých 5 let. Ve 13 letech debutovala poprvé s Clevelandským orchestrem. Aktivně se věnuje komorní hudbě společně se svými rodiči, houslistou Donaldem Weilersteinem (první houslista Clevelandskéko kvarteta) a pianistkou Vivian Hornik Weilersteinovou, s nimiž tvoří Weilerstein Trio, které nyní sídlí na New England Conservatory v Bostonu.\n\nV roce 23. října 2011 vystupovala v pražském Rudolfinu na galakoncertu společně s Českou filharmonií, dalšími účinkujícími byli Daniel Barenboim, Radu Lupu a Sarah Chang, Českou filharmonii řídil americký dirigent Lawrence Foster.\n\n\n"}
{"id": "777715", "url": "https://cs.wikipedia.org/wiki?curid=777715", "title": "Tungurahua (sopka)", "text": "Tungurahua (sopka)\n\nTungurahua (v překladu do češtiny \"Krk ohně\") je aktivní stratovulkán ve stejnojmenné provincii ve středním Ekvádoru. Je vysoký 5023 metrů nad mořem. Prvovýstup provedli němečtí vulkanologové Alphons Stübel a Wilhelm Reiss. Sopka a její okolí jsou součástí národního parku Sangay.\n"}
{"id": "777716", "url": "https://cs.wikipedia.org/wiki?curid=777716", "title": "Cabourg", "text": "Cabourg\n\nCabourg je francouzská obec, která se nachází v departmentu Calvados v regionu Normandie. Obec je významným lázeňským centrem, v soutěži květinových měst a vesnic získala « čtyři květiny » a národní cenu za květinovou výzdobu. V roce 2009 zde žilo 4 005 obyvatel .\n\n\n\"Počet obyvatel\"\n\n\n\n\n"}
{"id": "777717", "url": "https://cs.wikipedia.org/wiki?curid=777717", "title": "Societa", "text": "Societa\n\nSocieta neboli společnost je forma sdružení, které ale není samostatnou právnickou osobu, nemá vlastní právní osobnost, protože se jedná o jen o obligační poměr mezi účastníky smlouvy, kterou společnost mezi sebou založí. Pochází už z římského práva (\"societas\"), v českém právu je \"smlouva o společnosti\" upravena v § 2716–2746 občanského zákoníku (dříve byla jako tzv. \"smlouva o sdružení\" upravena v § 829–841 občanského zákoníku). Podobnou formu má také tichá společnost nebo dříve i konsorcium, protipólem society je naopak korporace. Výhodou společností je, že nepodléhají přísnější regulaci právnických osob, ačkoli fungují podobným způsobem, jako nevýhoda se může jevit nutnost žalovat její jednotlivé členy, protože societu přímo žalovat vzhledem k absenci její právní subjektivity nelze.\n\nKonsenzuálním kontraktem se dva nebo více účastníků zavázali, že vzájemným plněním budou usilovat o dosažení společného cíle. Do „společnosti“ vnesli určité vklady, které mohly být jak majetkové, tak ve formě odborných znalostí nebo třeba osobní popularity společníka. Vzhledem k tomu, že nešlo o samostatnou právnickou osobu se všechny vklady staly součástí vzniklého spoluvlastnictví společníků. Podíly se určily smluvně, jinak platilo, že jsou stejné. Stejně se určovaly podíly na případném zisku, bylo možné se podílet jen zisku a nikoli na ztrátách, jako nemravné se však posuzovalo ujednání, že některý ze společníků se bude podílet pouze na ztrátách (\"societas leonina\").\n\nSmlouva platila jen dovnitř „společnosti“, navenek jednali všichni společníci dohromady, případně jeden z nich jako jejich zástupce. Všichni společníci měli spolu jednat poctivě, proti nepoctivému jednání se bylo možno bránit žalobou \"actio pro socio\", která však měla kromě infamujících důsledků pro odsouzeného také automaticky za následek skončení „společnosti“, protože tím došlo k narušení důvěry mezi jednotlivými společníky. Dalšími způsoby ukončení smluvního vztahu byla žaloba na rozdělení spoluvlastnictví \"actio communi dividundo\", vystoupením (\"ex voluntate\") nebo smrtí (\"ex personis\") některého ze společníků, anebo dosažením původně sjednaného cíle (\"ex rebus\").\n\nSpolečníci se na dosažení sjednaného cíle mohou podílet jak vlastní činností, tak poskytováním peněz nebo jiných věcí, přispívat k dosažení cíle musí osobně a zároveň nesmí společnosti škodit. Poskytnutý i následně společnou činností získaný majetek se stává spoluvlastnictvím těch z nich, kteří poskytli také majetek. Ostatní mohou věci jen užívat. O záležitostech společnosti se rozhoduje prostou většinou hlasů, přičemž každý společník má právě jeden hlas. Z dluhů jsou všichni zavázáni společně a nerozdílně. \n\nKaždý účastník může ze společnosti vystoupit, ne však v nevhodné době nebo k újmě ostatních, ledaže jde o vážné důvody. Jestliže společník poruší své povinnosti podstatným způsobem, je možné jej také ze společnosti vyloučit. Pokud účastník vystoupí nebo je vyloučen, vydá se mu vše, co mu v tu dobu náleží, podíl na získaném majetku se mu vyplatí v penězích a zároveň se vyrovná s ostatními společníky za závazky, které do té doby vznikly. Dědic společníka se společníkem nestává. Při zániku společnosti se společný majetek rozdělí stejně jako v případě zániku spoluvlastnictví. Zánik společnosti může nastat dohodou společníků, nebo splněním nějaké podmínky ve smlouvě, zejména uplynutím sjednané doby nebo dosažením sjednaného cíle, případně jestliže se ukáže, že je tento cíl nemožný.\n"}
{"id": "777718", "url": "https://cs.wikipedia.org/wiki?curid=777718", "title": "Pastaza", "text": "Pastaza\n\nPastaza (dříve známá jako Sumatara) je řeka v Ekvádoru a Peru. Vzniká soutokem řek Patate a Chambo blízko stratovulkánu Tungurahua. U města Mera opouští Andy a vtéká do Amazonie. V Peru se vlévá do řeky Marañón. Délka toku je 710 kilometrů.\n"}
{"id": "777720", "url": "https://cs.wikipedia.org/wiki?curid=777720", "title": "Benjamín (biblická postava)", "text": "Benjamín (biblická postava)\n\nBenjamín (: בִּנְיָמִן, \"Binjamin\", doslova \"„Syn pravice“ či „Syn zdaru“\"), v českých překladech Bible přepisováno též jako Benjamin či Beniamin, byl nejmladší z dvanácti synů starozákonního praotce Jákoba a zároveň druhý syn jeho ženy Ráchel. Stal se praotcem izraelského kmene Benjamín, který tvořili jeho potomci.\n\nBenjamín byl nejmladším z dvanácti synů patriarchy Jákoba a druhým synem, který se Jákobovi narodil s Ráchel. Narodil se nedaleko Efraty a při jeho komplikovaném příchodu na svět zemřela jeho matka Ráchel. Než skonala, pojmenovala jej Ben-óni (tj. „Syn mého zmaru“), ale Jákob jej pojmenoval Ben-jamín (tj. „Syn zdaru“).\nJákobovým nejoblíbenějším synem byl Benjamínův bratr Josef. Zbylí bratři jej však pro to neměli rádi a jednou se rozhodli, že jej zabijí. To však nakonec neučinili a namísto toho jej prodali do otroctví Izmaelcům za dvacet šekelů stříbra. Otci pak donesli Josefovu suknici namočenou v kozlečí krvi, a ten uvěřil tomu, že Josefa rozsápala divá zvěř. Josef byl mezitím odveden do Egypta, kde se stal sluhou faraónova dvořana a posléze vězněm. Díky schopnosti vykládat sny s Hospodinovou pomocí se dostal před faraona, kterému předpověděl sedm let úrodných a následujících sedm let bídy. Díky tomu se nakonec stal správcem Egypta.\n\nHlad a bída dolehla i na Kanaán, kde žil Jákob se svou rodinou. Jelikož se doslechl, že v Egyptě prodávají obilí, vyslal své syny, aby jej nakoupili. Pouze Benjamína nepustil v obavě nad jeho životem. Benjamínovi bratři v Egyptě předstoupili před Josefa, ale nepoznali jej. Josef je však ano, ale svoji identitu neodhalil. Josef je obvinil s vyzvědačství a vyzvěděl o nich informaci o otci. Obilí jim nakonec prodal, avšak uvěznil Šimeóna, jehož propuštění podmínil přivedením Benjamína.\nJákob se obával Benjamína s bratry pustit, ale nakonec svolil. Josef byl setkáním s bratrem pohnut až k slzám a hostil jej většími porcemi než bratry, kteří Josefa kdysi do Egypta prodali. Potom Josef opět bratrům prodal obilí a připravil zkoušku jejich vztahu k otci a Benjamínovi. Nechal totiž nastražil svůj stříbrný pohár do Benjamínova žoku s obilím. Bratři včetně Benjamína odešli zpět do Kanaánu, avšak již za městem, kde Josef žil, je dostihl správce Josefova domu a obvinil je z krádeže. Ti se proti obvinění ohradili a nabídli, že ten, u koho se pohár najde, nechť zemře a ostatní se stanou otroky. Správce oznámil, že ten, u koho bude pohár nalezen, se stane otrokem a ostatní budou volní. Pohár byl posléze nalezen u Benjamína.\n\nVšichni bratři pak byli odvedeni do Josefova domu. Juda nabídl Josefovi namísto Benjamína do otroctví sebe, neboť by se nemohl dívat na neštěstí svého otce Jákoba, způsobené ztrátou druhého milovaného syna. Přitom v případě Josefa to byl právě Juda, kdo kdysi navrhl ostatním bratřím prodej vlastního bratra Josefa do otroctví. V tu chvíli se již Josef nemohl ovládnout a odhalil bratrům svou skutečnou identitu. S faraonovým svolením nechal přivést svého otce a jeho rodinu do Egypta, kde se usadila v oblasti Gošenu.\n\n\n"}
{"id": "777722", "url": "https://cs.wikipedia.org/wiki?curid=777722", "title": "Dublinská mešita", "text": "Dublinská mešita\n\nDublinská mešita (anglicky \"Dublin Mosque\", irsky \"Mosc Átha Cliath\") je mešita v Dublinu, v Irské republice. Sídlí v ní Islámská nadace Irska. Byla zřízena v roce 1983 v bývalém presbyteriánském kostele. Je bez minaretů.\n"}
{"id": "777724", "url": "https://cs.wikipedia.org/wiki?curid=777724", "title": "Maják na mysu Gris-Nez", "text": "Maják na mysu Gris-Nez\n\nMaják na mysu Gris-Nez osvětluje Pas-de-Calais. Současný maják byl uveden do provozu v roce 1957.\n\nJde o stavbu z neomítnutých kamenů, která se nachází v chráněné oblasti (od roku 1987) na mysech na Opálovém pobřeží (Mys Blanc-Nez a Mys Gris-Nez).\n\nPrvní maják byl rozsvícen v roce 1837 a zvýšen v roce 1861, k jeho elektrifikaci došlo v roce 1869. V létě 1944 byl zničen Němci, věž byla rekonstruována v roce 1952.\n\n"}
{"id": "777725", "url": "https://cs.wikipedia.org/wiki?curid=777725", "title": "Velká mešita (Brusel)", "text": "Velká mešita (Brusel)\n\nVelká bruselská mešita (francouzsky \"Grande mosquée de Bruxelles\", nizozemsky \"Grote Moskee van Brussel\") je nejstarší mešita v Bruselu. Nachází se v Jubilejním parku. Sídlí v ní Islámské a kulturní centrum Belgie. Budova mešity byla postavena v roce 1880 v arabském stylu pro Východní pavilon Národní výstavy v Bruselu v roce 1880. Roku 1967 budovu král Baudouin I. Belgický daroval saúdskoarabskému králi Fajsalu ibn Abd al-Azízovi. Budova byla na náklady Saúdské Arábie rekonstruována tuniským architektem Boubakerem a přeměněna na mešitu.\n\n"}
{"id": "777726", "url": "https://cs.wikipedia.org/wiki?curid=777726", "title": "Velká mešita (Lyon)", "text": "Velká mešita (Lyon)\n\nVelká lyonská mešita (francouzsky \"Grande mosquée de Lyon\") je mešita v Lyonu. Je šestou největší mešitou ve Francii. Její stavba byla financována muslimskými zeměmi. Byla postavena v roce 1994 v kombinaci tradiční architektury Maghrebu se západní architekturou.\n\n"}
{"id": "777727", "url": "https://cs.wikipedia.org/wiki?curid=777727", "title": "Ústřední lisabonská mešita", "text": "Ústřední lisabonská mešita\n\nÚstřední lisabonská mešita (portugalsky \"Mesquita Central de Lisboa\") je hlavní mešita portugalského muslimského společenství. Stojí na avenue José Malhoa, blízko Španělského náměstí. Výstavba začala v roce 1979 podle plánů architektů Antónia Braga a Joãa Paula Conceiçãa, otevřena byla 29. března 1985. Má jeden minaret. Slouží lisabonským muslimům.\n"}
{"id": "777729", "url": "https://cs.wikipedia.org/wiki?curid=777729", "title": "Novgorodský kodex", "text": "Novgorodský kodex\n\nNovgorodský kodex (rusky \"Новгородский кодекс\"), též Novgorodská kniha žalmů (rusky \"Новгородский псалтырь\"), je nejstarší zachovalá ruská písemná památka. Byla nalezena 13. července 2000 v Novgorodu. Jde o palimpsest, sestávající ze tří svázaných dřevěných tabulek, obsahujících čtyři voskové stránky. Pochází z období mezi lety 988 až 1030. Obsahuje žalmy.\n"}
{"id": "777733", "url": "https://cs.wikipedia.org/wiki?curid=777733", "title": "Ottavio Mosto", "text": "Ottavio Mosto\n\nOttavio Mosto (1659, Padova – 12. května 1701, Praha) byl italský barokní sochař, který působil v Salzburgu a v Praze. Do českého prostředí přinesl jako jeden z prvních radikální barokní vlivy tvorby Gian Lorenza Berniniho. Jeho pražské působení bylo sice krátké, přesto sehrálo zásadní roli ve vývoji českého barokního sochařství.\n\nO Mostově mládí toho mnoho nevíme. V pramenech je zachycen až roku 1690 v rakouském Salzburgu, kam pravděpodobně přijel kvůli zakázce pro zámeckou zahradu Mirabell. Zde vytvořil dvě čtveřice soch pro zámeckou zahradu a mimo jiné pracoval pro rodinu Thunů na štukatérské výzdobě jejich kaple v kostele Panny Marie.\nRoku 1695 je již doložen v Praze. kde se mimo jiné dostal do sporu s pražskými sochařskými cechy, protože provozoval řemeslo, aniž by patřil do jejich společenství. Nevíme sice jak tento spor dopadl, jisté ale je, že Mosto nikdy nezískal měšťanské právo žádného z pražských měst. Zaměstnávali ho staroměstští minorité, pro které vytvořil štukovou a sochařskou výzdobu fasády kostela sv. Jakuba, a pracoval pro rod Thunů. V Praze se stýkal především s místní italskou komunitou.\nS manželkou Marií Františkou měl dvě dcery, Annu Marii Terezii a Efrozínu Markétu Lukrécii. Zemřel ve věku 42 let.\n\nMosto je obvykle považován za spíše průměrného sochaře. Jeho vliv na pražskou sochařskou scénu je však zcela zásadní, i přes své krátké působení se mu povedlo ovlivnit novou generaci (M. V. Jäckel, F. Preiss) a vznést do českého prostředí italské radikální tendence odvozované od díla G. L. Berniniho.\nMosto prosadil malířské pojetí skulptury s otevřenou a odlehčenou kompozicí. Ve svých dílech většinou využíval již zavedené typy a modely z italského prostředí, ale na české scéně, která ještě nedosáhla vrcholného baroka, byly tyto impulsy inovativní a originální. Pracoval především ve štuku, kameni a dřevě.\nJeho figury se vyznačují výrazným přetočením hlavy přes rameno, typovými obličeji a schematickými drapériemi. I přes velkou řemeslnou zdatnost ve svých dílech nedosahoval barokního iluzionismu Berniniovské úrovně. Jeho dílo spíše vnímáme jako dekorativním práce kolísavé kvality. Vzhledem ke krátkému působení Mosta v Praze a nedostatku archivních podkladů je určení a datovaní mnoha jeho prací náročné.\n\n\n\n\n\n\n\n\n\n\n\nDále se o Mostově autorství uvažuje u výzdoby interiéru kostela sv. Erharta (Salzburg), reliéfů nad portálem zbořeného kostela sv. Vojtěcha u Prašné Brány (Praha) a několika drobných plastik určených pro pražské paláce a interiéry (Fortuna, Athéna, Mars, archanděl Michael, Jaro, Léto), definitivní atribuce se ale dají opřít pouze o formální a technickou podobnost s jinými pracemi. Díla nejsou signovaná, ani podložená archivními materiály.\n\nSochy na štítu kostela sv. Jakuba v Praze. Originály byly nahrazeny kopiemi a jsou vystaveny v galerii nadace České baroko.\n\n\n"}
{"id": "777740", "url": "https://cs.wikipedia.org/wiki?curid=777740", "title": "Halloween 4: Návrat Michaela Myerse", "text": "Halloween 4: Návrat Michaela Myerse\n\nHalloween 4: Návrat Michaela Myerse je v pořadí 4. díl v hororové filmové sérii \"Halloween\". Režie se chopil Dwight H. Little v roce 1988 a snímek dostal dvě studentská ocenění.\n\nPřed 10 lety se Michael Myers snažil zabít svou mladší sestru Laurie Strodeovou. Avšak nepovedlo se mu to. Skončil v plamenech, díky Dr. Samueli Loomisovi, který po něm pátral od chvíle, co Michael utekl z ústavu.\n\nNyní je Michael v kómatu a to ještě neví, že má kromě Laurie i malou neteř Jamie Lloydovou. Jednoho dne je ale Michael v kómatu převážen sanitkou do nemocnice, kde je silnější ostraha. Cestou se zmiňuje jeden z posádky v sanitce o Michaelově neteři, během čehož se Michael probere, zabije posádku celé sanitky, vybourá ji a uteče.\n\nZačíná další peklo, jehož hlavními protagonisty jsou Michael, jeho neteř Jamie a do hry se také přidává starý dobrý psychiatr Dr. Samuel Loomis, který si je jist, že Michael po Jamie rozhodně půjde. Nezbývá tak nic jiného, než vzít Jamie pod ochranu policie a zabránit tak dalším krvavým vraždám.\n"}
{"id": "777741", "url": "https://cs.wikipedia.org/wiki?curid=777741", "title": "Georg Satzinger", "text": "Georg Satzinger\n\nGeorg Satzinger (* 29. července 1956, Dinkelsbühl) je německý kunsthistorik.\n\nSatzinger studoval dějiny umění, klasickou archeologii a germanistiku na univerzitě v Tübingenu, kde v roce 1988 promoval. Od roku 1997 působil jako profesor na univerzitě v Bonnu; od roku 2005 je prvním předsedou svazu německých kunsthistoriků.\n\nJeho práce se zaměřuje na sochařství a architekturu renesanční Itálie (především Michelangelo), architekturu jižního Německa v 18. století, a tištěnou grafiku v 15. a 16. století (především Dürer).\n\nV roce 1992 získal cenu Hanse Janssena od göttingenské Akademie věd.\n\n\n"}
{"id": "777743", "url": "https://cs.wikipedia.org/wiki?curid=777743", "title": "Veřejnoprávní korporace", "text": "Veřejnoprávní korporace\n\nVeřejnoprávní korporace je korporace, tedy sdružení osob, která je založena na základě zákona a které byla svěřena pravomoc plnit vymezené úkoly ve veřejné správě. Protože je právnickou osobou, v právních vztazích vystupuje jako samostatný subjekt, může vlastnit majetek, uzavírat smlouvy apod. Založena je na členském principu a členové se podílí na její činnosti.\n\nZvláštností veřejnoprávních korporací je jejich, v souladu se stanoveným účelem plnění jen určitých veřejnoprávních funkcí, omezená subjektivita. Ta je jim vždy podle příslušného zákona přiznána jen v tom rozsahu, v jakém je pro dané funkce potřeba.\n\nRozlišování mezi soukromoprávními a veřejnoprávními korporacemi pochází již z dob římského práva, kde byl jako veřejnoprávní korporace pojímán především samotný římský stát, kromě něj šlo ale také o města a obce. Později se mezi ně začaly počítat i kraje a okresy, také státem uznané náboženské společnosti (vyjma římskokatolické církve) a univerzity.\n\nPodle jejich základu je možné veřejnoprávní korporace dělit na:\n"}
{"id": "777744", "url": "https://cs.wikipedia.org/wiki?curid=777744", "title": "Muclavský potok", "text": "Muclavský potok\n\nMuclavský potok pramení na ohybu Muclavské louky. Dále potok protéká smečenskou bažantnicí a starou, již nefunkční smečenskou cihelnou. Přes Muclavský potok se klene pozůstatek úzkorozchodné dráhy, která zde v minulosti stávala.\n\n"}
{"id": "777746", "url": "https://cs.wikipedia.org/wiki?curid=777746", "title": "Haakon I. Norský", "text": "Haakon I. Norský\n\nHaakon I. (norsky: \"Håkon Adalsteinsfostre\"; asi 920 - 961) řečený Dobrotivý byl norský král v letech 934 – 961. Byl synem norského krále Haralda I. a Thory Mosterstang.\n\nHarald I. se rozhodl svého nejmladšího syna ochránit před nebezpečím a poslal ho ke dvoru spřáteleného anglického krále Ethelstana. Anglický král Haakona vychovával, což byla součást mírové dohody s Haraldem I. - proto měl Haakon přízvisko \"Adalsteinfostre\". Ethelstan ho také přivedl ke křesťanské víře.\n\nPoté, co se zemřel Harald I., byl norským králem prohlášen Erik Krvavá sekyra, Haakon se však rozhodl v ním o moc nad Norskem bojovat.\n\nPo svém příjezdu do Norska si Haakon získal podporu majitelů pozemků, kterým slíbil, že zruší zdanění zavedené jeho otcem. Erik Krvavá sekyra brzy přišel o své přívržence a utekl ze země na Orkneje. O vládu nad Norskem ale usilovali také synové Erika Krvavé sekyry. Haakon je několikrát odrazil, zlom však přišel v roce 961.\n\nErikovi synové nepozorovaně přistáli u Hordaland a Haakona překvapili v jeho rezidenci v Fitjaru. Haakon byl během bitvy u Fitjaru (\"Slaget ved Fitjar\") smrtelně zraněl, přestože Erikovy syny porazil. Pohřbený je v mohyle \"Håkonshaugen\" ve vesnici Seim.\n\nPo Haakonově smrti se vládci Norska stali synové Erika Krvavé sekyry, z nichž nejmocnější byl ten nejstarší z přeživších, Harald II. Mimo západní Norsko však neměli příliš velkou moc.\n"}
{"id": "777747", "url": "https://cs.wikipedia.org/wiki?curid=777747", "title": "Halloween 5", "text": "Halloween 5\n\nHalloween 5 nebo také Halloween 5: Pomsta Michaela Myerse je americký filmový horor z roku 1989, který je v pořadí 5. dílem v sérii \"Halloween\" režírovaný Dominiquem Othenin-Girardem.\n\nPoté, co policie masového vraha Michaela Myerse zlikvidovala, se zdálo, že bude vše v pořádku. Ale Jamie, Michaelova neteř, oněměla a to zdaleka není vše. Je ke svému zabijáckému strýcovi telekineticky poutána a cítí, že Michael stále žije. A skutečně.\nTen se pořád nevzdává a jde za jasným cílem. Jedinou překážkou je jeho věčný nepřítel Dr. Samuel Loomis, který ví, že Jamie je nadále v nebezpečí. Proto se rozhodne čekat na Michaela v jeho domě obklíčeném policií.\n\n"}
{"id": "777749", "url": "https://cs.wikipedia.org/wiki?curid=777749", "title": "Skupina galaxií M 51", "text": "Skupina galaxií M 51\n\nSkupina galaxií M51 je skupina 7-17 galaxií. Je součástí Místní nadkupy galaxií a na obloze se nalézá v souhvězdí Honicích psů. Skupina je pojmenována po výrazné spirální galaxii M51 (Vírová galaxie). Tu doprovází satelitní NGC 5195 (M51B). Druhou nejvýraznější galaxií ve skupině je taktéž spirální galaxie Slunečnice (M63).\n\nČlenství dalších galaxií není jisté. Podle některých zdrojů patří do skupiny také galaxie IC 4263 a UGC 8320.\n\nSkupina galaxií M51 se rozprostírá v blízkosti Skupiny galaxií M 101 a Skupiny galaxií NGC 5866.\nVzájemná vzdálenost těchto tří skupiny možná znamená, že jsou součástí volného, protáhlejšího útvaru.\n\n"}
{"id": "777755", "url": "https://cs.wikipedia.org/wiki?curid=777755", "title": "Filipíny na letních olympijských hrách", "text": "Filipíny na letních olympijských hrách\n\nFilipíny na letních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "777759", "url": "https://cs.wikipedia.org/wiki?curid=777759", "title": "Červený potok (přítok Bakovského potoka)", "text": "Červený potok (přítok Bakovského potoka)\n\nČervený potok je vodní tok (potok) ve středních Čechách. Odvodňuje zejména Slánsko. \nDo Červeného potoka se ve Slaném vlévá Šternberský potok. Červený potok také napájí mnoho rybníků, mezi které patří: Řisutský rybník, Cukrovarský rybník, Nový Studeněveský rybník, Velký slánský rybník, Červený rybník, Blahotický rybník I, Blahotický rybník II a Žižický rybník.\n\n"}
{"id": "777761", "url": "https://cs.wikipedia.org/wiki?curid=777761", "title": "Harald II. Norský", "text": "Harald II. Norský\n\nHarald II. (norsky: \"Harald Gråfell\", staroseversky: \"Haraldr gráfeldr\"; † 970) řečený Šedoplášť byl norský král v letech 961 – 970. Byl synem norského krále Erika I. a Gunnhild Gormsdóttir.\n\nHaraldův otec zemřel v roce 954 a Harald a jeho bratři se spojili se svým strýcem, dánským králem Haraldem Modrozubem. Několikrát o moc nad Norskem neúspěšně bojovali se svým strýcem Haakonem I., zlom však nastal v roce 961.\n\nErikovi synové nepozorovaně přistáli u Hordaland a Haakona překvapili v jeho rezidenci v Fitjaru. Haakon byl během bitvy u Fitjaru (\"Slaget ved Fitjar\") smrtelně zraněn, přestože Erikovy syny porazil. Po Haakonově smrti se vládci Norska stali synové Erika Krvavé sekyry, z nichž nejmocnější byl právě Harald jako nejstarší z nich. Mimo západní Norsko však neměli příliš velkou moc.\n\nHarald se snažil posílit svou vládu eliminováním místních vládců a nechal zabít mimo jiné Sigurda Haakonssona (otce pozdějšího vládce Norska Haakona Sigurdssona) a Tryggve Olafssona (otce budoucího norského krále Olafa I.). Harald rovněž ovládl obchodní cestu táhnoucí se podél norského pobřeží. Postupně byl také méně a méně závislý na Haraldu Modrozubovi.\n\nV roce 970 byl vylákán do Dánska, kde byl ve městě Hals zabit. Jednalo se o komplot Haakona Sigurdssona, který se stal spojencem Haralda Modrozuba, s níž se rozdělil o moc nad Norskem. Harald poté podporoval Haakona Sigurdssona jako svého vazalského krále. Přeživší bratři Haralda II. utekli ze země.\n"}
{"id": "777766", "url": "https://cs.wikipedia.org/wiki?curid=777766", "title": "Filipíny na zimních olympijských hrách", "text": "Filipíny na zimních olympijských hrách\n\nFilipíny na zimních olympijských hrách startuje od roku 1972. Toto je přehled účastí, medailového zisku a vlajkonošů na dané sportovní události.\n"}
{"id": "777773", "url": "https://cs.wikipedia.org/wiki?curid=777773", "title": "Halloween - Prokletí Michaela Myerse", "text": "Halloween - Prokletí Michaela Myerse\n\nHalloween - Prokletí Michaela Myerse (ang. titul: Halloween: The Curse of Michael Myers) je americký hororový film z roku 1995. Je v pořadí 6. dílem v sérii \"Halloween\", jehož režie se ujal Joe Chappelle. Jedná se o nejstrašlivější díl v sérii.\n\nJe šest let po tom, co zajatému masovému vrahovi Michaelu Myersovi někdo pomohl dostat se z vězení. Následovně ho celých 6 let někdo skrýval a společně s ním i jeho neteř Jamie Lloydovou, která jednoho dne porodí a dítě se má stát Michaelovou obětí. Ale Jamie se podaří společně s dítětem utéct, zároveň ale musí utéct před Michaelem, který je ji v patách. Jamie ale své dítě schová a nechá Michaela, ať si vezme ji. To se však Michaelovi povede, ale stále mu zbývá jedna věc...\nKrvavý kolotoč znovu začíná a vše závisí na Tommym Doylovi, který před 17 lety Michaela spatřil na vlastní oči a masakr přežil. Dítě najde podle telefonátu Jamie Lloydové na rádiovou stanici, přes kterou se pokoušela přivolat pomoc. Jenže věří, že existuje jenom jediný člověk, který může vše zastavit a dítě před Michaelem uchránit a to je Dr. Samuel Loomis. Do toho všeho se Michael vrací do svého rodného domu, kde žije rodina, kterou musí Dr. Samuel Loomis okamžitě varovat.\n\nPro tento film byly natočeny 2 verze s odlišným scénářem a hudebním doprovodem, což výrazně mění dějovou linii filmu. Verze druhá nese název Halloween 6: Producer's Cut, která dosud nebyla vydána a která nelegálně koluje po internetu. Za její oficiální vydání podepsali fanoušci petici.\n\n"}
{"id": "777775", "url": "https://cs.wikipedia.org/wiki?curid=777775", "title": "Divadlo Různých Jmen", "text": "Divadlo Různých Jmen\n\nDivadlo Různých Jmen je pražské zájezdové divadlo, které bylo založeno roku 2005. Divadlo je zaměřeno zejména na školy, a to jak na střední tak základní školy. Ředitelkou divadla je Romana Goščíková.\n\n\n\n"}
{"id": "777776", "url": "https://cs.wikipedia.org/wiki?curid=777776", "title": "Chantal Thomass", "text": "Chantal Thomass\n\nChantal Thomass, vlastním jménem Chantal Genty (* 5. září 1947) je francouzská módní návrhářka a zakladatelka stejnojmenné obchodní značky. Specializuje se na dámské luxusní spodní prádlo.\n\nChantal Genty se narodila v rodině módní návrhářky a inženýra. Její kariéra začala v roce 1967, kdy založila svou první značku prêt-à-porter pod názvem \"Ter et Bantine\" produkující spodní prádlo. V roce 1975 ji přejmenovala na \"Chantal Thomass\". V roce 1985 společnost zbankrotovala a značka se stala majetkem japonské skupiny \"World\". V roce 1995 byla Chantal Thomass z japonské společnosti propuštěna a japonský akcionář měl právo používat ochrannou známku až do roku 2035. V roce 1996 byla společnost zlikvidována a Chantal Thomass získala během tří let v soudním procesu obchodní značku zpět. Připojila se ke skupině \"Sara Lee\".\n\nV roce 2004 otevřela v Paříži na \"Rue Saint-Honoré\" vlastní butik.\n\n"}
{"id": "777778", "url": "https://cs.wikipedia.org/wiki?curid=777778", "title": "Honduras na letních olympijských hrách", "text": "Honduras na letních olympijských hrách\n\nHonduras na letních olympijských hrách startuje od roku 1968. Toto je přehled účastí, medailového zisku a vlajkonošů na dané sportovní události.\n"}
{"id": "777779", "url": "https://cs.wikipedia.org/wiki?curid=777779", "title": "Sudd", "text": "Sudd\n\nSudd ( ) je rozlehlý mokřad v Jižním Súdánu, který je napájen Bílým Nilem. Pojmenování odkazuje na rozlehlý pevný plovoucí ostrov vegetace. Oblast je jedním z největších mokřadů na světě a největším sladkovodním mokřadem v povodí Nilu. Táhne se od Mongally kolem soutoku Bílého Nilu se Sobatem k Malakalu a na západ podél Bahr el-Ghazalu. Mělká a plochá vnitrozemská delta se nachází mezi 5,5. a 9,5. stupněm severní zeměpisné šířky a zabírá plochu dlouhou 500 km z jihu na sever a 200 km z východu na západ.\n"}
{"id": "777781", "url": "https://cs.wikipedia.org/wiki?curid=777781", "title": "Honduras na zimních olympijských hrách", "text": "Honduras na zimních olympijských hrách\n\nHonduras na zimních olympijských hrách startuje od roku 1992. Toto je přehled účastí, medailového zisku a vlajkonošů na dané sportovní události.\n"}
{"id": "777785", "url": "https://cs.wikipedia.org/wiki?curid=777785", "title": "HMS Ark Royal (R07)", "text": "HMS Ark Royal (R07)\n\nHMS Ark Royal (R07) je vyřazená letadlová loď a bývalá vlajková loď britského královského námořnictva třídy \"Invincible\". Byla třetí a zároveň poslední lodí třídy \"Invincible\". Na vodu byla slavnostně spuštěna v roce 1981 královnou Alžbětou. Do služby následovala své dvě sesterské lodě HMS \"Invincible\" a HMS \"Illustrious\" v roce 1985.\n\nJe pátou lodí Royal Navy, která nese tento název. Původně bylo zamýšleno jméno \"Indomitable\", což by lépe pasovalo k názvům lodí zbytku třídy. Po ohlasu veřejnosti byla nakonec loď pojmenována \"Ark Royal\" po předchozí \"Ark Royal\", která byla ve službě skoro 30 let.\n\nJe o něco větší než její sesterské lodě. Letová paluba je zakončena tzv. „skokanským můstkem“. \"Ark Royal\" nosila stíhačky s kolmým vzletem BAE Sea Harrier. Na palubě se taktéž objevovaly transportní vrtulníky Merlin a Sea King. Posádku tvořilo více než 1000 námořníků a pilotů. Loď se za své aktivní služby zúčastnila války v Bosně a invaze do Iráku.\n\nPůvodně bylo její vyřazení plánováno na rok 2016, nakonec byla z provozu vyřazena 11. března 2011 jako důsledek restrukturalizace britského námořnictva. Nahradit již vyřazené HMS \"Invincible\", HMS \"Ark Royal\" a HMS \"Illustrious\" (vyřazení plánováno na rok 2014) má nová třída \"Queen Elizabeth\". Na pozici vlajkové lodi britského královského námořnictva \"Ark Royal\" nahradila HMS \"Albion\".\n\nJejí výstavba začala na předměstí Newcastlu ve Wallsendu 7. prosince 1978. Na vodu byla spuštěna 20. června 1981 královnou Alžbětou a uvedena do služby byla o čtyři roky později 1. listopadu 1985. Podle původního záměru se loď měla jmenovat \"Indomitable\" v souladu se svými sesterskými loděmi (HMS \"Invincible\" and HMS \"Illustrious\"). Odpor veřejnosti k vyřazení původní \"Ark Royal\" (do té doby poslední velká britská letadlová loď) v roce 1980 dovedl Royal Navy k přehodnocení názvu na \"Ark Royal\". Nedokončená \"Ark Royal\" byla údajně nabítnuta k prodeji Australskému královskému námořnictvu. Na místo toho byla k prodeji později nabídnuta HMS \"Invincible\".\n\n\"Ark Royal\" operovala v roce 1993 během války v Bosně v Jaderském moři pod vedením kapitána Terryho Loughrana. V březnu roku 1999 byla poslána do loděnice v Rosythu na montáž, kde byla odzbrojena o střely Sea Dart. Taktéž byla rozšířena přední paluba, kde vzniklo nové místo pro \"zaparkovaní\" letadel. Znovu do provozu byla uvedena v roce 2001. V roce 2003 působila při invazi do Iráku v Perském zálivu pod vedením kapitána Alana Masseyho (později Viceadmirál a Druhý lord Admirality). Během jedné operace ve válce v Iráku došlo k nehodě, při které se ve vzduchu srazily dvě helikoptéry. Při této kolizi přišlo o život šest britských a jeden americký voják. Její nasazení v Perském zálivu bylo zfilmováno do pozdějšího dokumentu s názvem 'Ark Royal'.\n\nV dubnu 2004 se začalo na \"Ark Royal\" s přípravou, po níž byla loď nově přestavěna a poté se opět vrátila do služby. Novým kapitánem \"Ark Royal\" se v srpnu roku 2006 stal Mike Mansergh. Domovský přístav měla v Portsmouthu, kam se také po přestavbě vrátila. 28. Října 2006 se vrátila k britské flotile, kde absolvovala 10 týdenní výcvik. Po tomto výcviku byla paluba lodi využívána výhradně pro vrtulníky. Stala se tedy plnohodnotnou náhradou za \"HMS Ocean\", která mezitím prošla modernizací. 16. listopadu 2006 na palubu \"Ark Royal\" úspěšně přistál útočný vrtulník britské armády WAH-64 Apache. Tím byla potvrzena schopnost lodi nést i tyto útočně vrtulníky.\n\n22. března 2007 se \"Ark Royal\" vrátila do britského královského námořnictva po dvou letech přestavby, která stála 18 milionů liber. V květnu 2007 se opět stala vlajkovou lodí. Tuto pozici převzala po její sesterské lodi HMS \"Illustrious\", která byla vlajkovou lodí od konce její přestavby v roce 2005. 31. července 2008 střídá Mansergha na pozici kapitána lodi kapitán John Clink. V říjnu 2008 se \"Ark Royal\" zúčastnila bojového cvičení Joint Warrior 08-2. V lednu 2009 navštívila \"Ark Royal\" Liverpool a poté řeku Tyne, kde byla postavena. Její cesty z Portsmouthu do Liverpoolu se zúčastnilo 108 kadetů z jednotek Sea Cadet Corps a Combined Cadet Force.\n\nBěhem přerušení letecké dopravy nad evropským kontinentem kvůli erupci na islandské sopce Eyjafjallajökull v roce 2010 přidělil ministerský předseda Gordon Brown HMS \"Ark Royal\" a \"HMS Ocean\" úkol, při kterém měly na starosti záchranu uvízlých cestujících v kanálu La Manche. V červnu 2010 se \"Ark Royal\" zúčastnila oslav Kanadského královského námořnictva v Halifaxu. Tam ji při své cestě na summit G20 v Torontu navštívil ministerský předseda David Cameron. Během této doby přistál na lodi vojenský letoun V-22 Osprey. Tímto byly možnosti lodi opět o úroveň výš.\n\n19. října 2010 BBC informovala veřejnost o tom, že loď bude vyřazena z provozu a sešrotována dříve, než bylo plánováno jako součást vládních škrtů. Jako nástupce \"Ark Royal\" má být v dlouhodobém horizontu HMS Prince of Wales. Kampaň za zachování jména \"Ark Royal\" pro jednu z nových letadlových lodí začala v listopadu 2010. Nástupce \"Ark Royal\" na pozici vlajkové lodi Royal Navy byl oznámen 3. prosince 2010. Stala se jím výsadková loď HMS \"Albion\".\n\nDo Portsmouthu, kde měla být vyřazena ze služby, dorazila loď večer 19. října. Před vyplutím do Loch Longu, kde byla loď zbavena veškeré munice, ji navštívila 5. listopadu v Portsmouthu královna Alžběta. Na poslední cestu před vyřazením vyrazila 17. listopadu. Během této plavby navštívila 18-22. listopadu město North Shields v Anglii a od 25. listopadu byla 5 dní v Hamburku. Návštěva Hamburku byla poslední zámořskou návštěvou. Během poslední cesty její palubu v Severním moři opustily 24. listopadu čtyři Harriery GR9. \"Ark Royal\" se plavila z Hamburku zpět do Portsmouthu, kam dorazila 3. prosince 2010 v 9:40. Špatné počasí při této příležitosti znemožnilo rozlučkový průlet Harrierů. Rozloučení s \"Ark Royal\" se konalo na náměstí Guildhall v Portsmouthu 22. ledna 2011, další rozloučení proběhlo v Leedsu.\n\nK jejímu formálnímu vyřazení došlo 11. března 2011 v Portsmouthu. Poslední členové posádky loď opustily 25. května téhož roku.\n\nO osudu lodi ještě není rozhodnuto. Existuje několik možnosti, jak loď využít. Například jako hotel, kasino nebo by mohla sloužit veřejnosti jako HMS \"Belfast\" na Temži ve východním Londýně. Roční náklady na provoz lodi jako muzea jsou odhadovány na jeden milion liber. Další potenciální využití je jako plovoucí přistávací plocha pro vrtulníky v Londýnském Royal Albert dock. To by nicméně bylo v rozporu s plánem, podle kterého se v Londýně mají vystavět nové helipady. Další zvažovanou alternativou je přestavět \"Ark Royal\" na nemocniční loď, která by byla schopna zasáhnout při humanitárních katastrofách. Ještě je zde jedna možnost. Loď by byla v Devonshire potopena a sloužila by jako umělý útes.\n\n28. března 2011 umístilo Ministerstvo obrany Velké Británie vyřazenou \"Ark Royal\" do dražby. Konečné datum pro podání objednávek bylo stanoveno na 6. července.\n\nJako projev uznání vyřazené \"Ark Royal\" si Portsmouth FC přidal na své letošní dresy motto lodi.\n\n"}
{"id": "777787", "url": "https://cs.wikipedia.org/wiki?curid=777787", "title": "Šu (bůh)", "text": "Šu (bůh)\n\nŠu, čí Šov, je staroegyptský bůh vzduchu, světla a života. V Iunu byl pokládán za člena Devatera, kde spolu se svou sestrou a manželkou Tefnut tvoří první generaci bohů zrozenou Stvořitelem Atumem.\n\nBůh Šu byl podle egyptských mýtů zplozen prvotním bohem Atumem, a to posvátnou masturbací Stvořitele. Poté se spolu se svou sestrou Tefnut vydal do hlubin Nún (vesmíru), kde se ztratili a museli čekat na záchranu od svého otce Atuma, který za nima vyslal své oko. Tento příběh byl často zpodobňován na stěnách egyptských chrámů, jako například v Hathořině chrámu v Dendeře.\n"}
{"id": "777789", "url": "https://cs.wikipedia.org/wiki?curid=777789", "title": "Libanonská hymna", "text": "Libanonská hymna\n\nLibanonská hymna (ar: \"Kulluna lil-Watan lil-Ula lil-Alam\") napsal Rashid Nakhle jako výherce celostátní soutěži o národní hymnu. Hudbu složil Wadih Sabra.\n\n"}
{"id": "777797", "url": "https://cs.wikipedia.org/wiki?curid=777797", "title": "Peršokšna", "text": "Peršokšna\n\nPeršokšna je řeka 4. řádu ve východní části Litvy, ve Vilniuském kraji, v okrese Švenčionys. Je to levý přítok řeky Lakaja, do které se vlévá u vsi Lamanina, 6,3 km od jejího soutoku s řekou Žeimena. Vytéká z jezírka 0,4 km na západ od vsi Serlediškis pod názvem Dumblė. Teče zpočátku krátce k severu, lomeným obloukem obtéká od severu ves Serlediškis, dále pokračuje k jihu, později k jihozápadu, až těsně pře přítokem do jezera Dumblys se stáčí k jihovýchodu, za jezerem protéká malebným městečkem Labanoras, nevyhlášeným skanzenem východní Litvy. Po soutoku s říčkou Labanoras, která vytéká z jezera Labanoras přebírá její název Labanoras a stáčí se k jihu, protéká jezerem Peršokšnai, za kterým se již nazývá Peršokšna. Za tímto jezerem pokračuje směrem celkově k jihovýchodu lesním masívem Labanoro Giria a stále více meandruje. Od výtoku z jezera Peršokšnai je součástí chráněného území ichtyologické rezervace \"Žeimenos ichtiologinis draustinis\". Většina toku protéká poměrně řídce obydleným územím. Koryto řeky bývá poměrně mělké, plné vývratů a bobřích hrází, proto je jako vodácká trasa poměrně obtížná. Rychlost proudu u ústí je 0,55 m/s.\n"}
{"id": "777798", "url": "https://cs.wikipedia.org/wiki?curid=777798", "title": "Tržnice Beauvau", "text": "Tržnice Beauvau\n\nTržnice Beauvau () je krytá tržnice z 19. století v Paříži. Nachází se na náměstí \"Place d'Aligre\" ve 12. obvodu. Stavba je chráněná jako historická památka.\n\nJean-François Chomel de Seriville koupil v roce 1776 od kláštera Saint-Antoine-des-Champs pozemky na parcelaci pro další rozvoj předměstí Saint-Antoine. Dne 17. února 1777 získal povolení ke stavbě tržnice. Budovu postavil v roce 1779 architekt Nicolas Samson-Lenoir (1726-1810). Tržnice nejprve získala jméno Saint-Antoine, později byla přejmenována na Beauvau, na počest Gabrielle-Charlotte de Beauvau-Craon, abatyše zdejšího opatství. Slavnostní otevření tržnice proběhlo 5. dubna 1781. V roce 1843 se tržnice stala majetkem města Paříže a v témže roce ji přestavěl Marc-Gabriel Jolivet, architekt města Paříže. Budova je od roku 1982 chráněná jako historická památka.\nTržnice stojí ve východní části náměstí \"Place d'Aligre\". Interiér tvoří dvě hlavní cesty protínající se uprostřed v pravém úhlu, kde se nachází kašna, a několik vedlejších uliček.\n\nTržnice je v majetku města Paříže. Je v provozu každý den kromě pondělí společně s trhem Aligre. Je určena k prodeji potravin jako maso, ryby, zelenina, ovoce, sýry apod.\n\n"}
{"id": "777800", "url": "https://cs.wikipedia.org/wiki?curid=777800", "title": "Trh Aligre", "text": "Trh Aligre\n\nTrh Aligre (francouzsky \"Marché d'Aligre\") je trh v Paříži, který se koná každý den kromě pondělí na náměstí \"Place d'Aligre\" a v ulici \"Rue d'Aligre\" ve 12. obvodu.\n\nKrytou tržnici Beauvau-Saint-Antoine postavil v roce 1779 architekt Nicolas Samson-Lenoir (1726-1810) na pozemku zakoupeném od kláštera Saint-Antoine-des-Champs. V roce 1843 ji přestavěl Marc-Gabriel Jolivet, architekt města Paříže. Budova je chráněná jako historická památka. Název trhu je odvozen od náměstí a ulice. Étienne François d'Aligre (1727-1798) byl prezidentem Pařížského parlamentu.\n\nTrh Aligre se otevírá každé ráno kromě pondělí a skládá se ze dvou částí: krytá tržnice Beauvau v západní polovině náměstí \"Place d'Aligre\" a volné tržiště ve východní polovině náměstí a přilehlé ulici \"Rue d'Aligre\". Prodejci, kteří jsou shromážděni venku na náměstí, jsou umístěni v půlkruhu. O správu trhu se stará místní sdružení \"Commune libre d'Aligre\".\n\n"}
{"id": "777803", "url": "https://cs.wikipedia.org/wiki?curid=777803", "title": "Lípa neviny", "text": "Lípa neviny\n\nLípa neviny (též zvaná Lípa nevinnosti či Lípa v Buchlově) je památný strom, který roste na 3. nádvoří hradu Buchlov. Proslavila ji především pověst, podle které byla zasazena kořeny vzhůru na důkaz neviny. Uváděl ji již Vincenc Brandl roku 1863.\n\n\nLípa roste z trávníku pod terasou, takže ze samotné terasy s kamenným stolem je možné hledět přímo do koruny stromu. Z kořenů stromu vyrůstá velké množství výmladků.\n\nPodle pověsti lípu zasadil korunou do země na smrt odsouzený mladík jako důkaz své neviny:\n\nPodrobnější verzi pověsti uváděl podle dobového \"Průvodce po Buchlově\" (strany 10 a 30) Jan Evangelista Chadt-Ševětínský:\n\nJindřich Prakšický ze Zástřizl se ujal panství na Buchlově počátkem roku 1581, následující rok v létě byl zavražděn, což časově situuje příběh do roku 1581.\n\nPamátná lípa se objevila na několika dobových pohlednicích, zachytil ji i akademický malíř Jaroslav Turek, prostor dostala i v pořadu České televize Paměť stromů, konkrétně v dílu č. 10, \"Stromy u hradů a zámků\".\n\n\nPřímo ze zdiva na druhém nádvoří hradu Buchlov vyrůstá borovička. Není vyhlášena památným stromem, ale zaujala řadu umělců včetně akademického malíře Jaroslava Turka, spisovatelky Marie Hruškové nebo fotografa Čapku. Borovička je patrná již na fotografiích ze 40. let 20. století, přičemž za posledních 50 let se její koruna spíše zmenšuje.\n\n\n"}
{"id": "777810", "url": "https://cs.wikipedia.org/wiki?curid=777810", "title": "IKS", "text": "IKS\n\n\"i\"KS je mezinárodní matematický korespondenční­ seminář s úlohami vysoké obtížnosti, který společně založili­ organizátoři Matematického korespondenční­ho semináře (MKS) a Korešpondenčného matematického seminára (KMS). Je nástupcem bývalé nejtěžší kategorie Gamma v KMS.\n\nSeminář je určený hlavně pro studenty, kteří se chtějí připravovat na vyšší kola Matematické olympiády, zejména pak na Mezinárodní matematickou olympiádu.\n\nSoutěž probíhá během celého školního roku. Každá ze šesti sérií obsahuje po jedné úloze z tradičních oblastí matematické olympiády, tj. z algebry, geometrie, kombinatoriky a teorie čísel (úlohy jsou řazeny podle obtížnosti). Za každou správně vyřešenou úlohu může řešitel zí­skat 7 bodů, výjimečně ovšem až 9 bodů. Nejúspěšnější řešitelé obdrží na konci ročníku hodnotné matematické knižní ceny. Absolutní vítěz navíc získá prestižní tričko s nápisem „Vyhral som \"i\"KS!“.\n\n"}
{"id": "777818", "url": "https://cs.wikipedia.org/wiki?curid=777818", "title": "Jang-čchüan", "text": "Jang-čchüan\n\nJang-čchüan ( , pchin-jinem \"Yángquán\") je městská prefektura v Čínské lidové republice, kde patří do provincie Šan-si. Celá prefektura má rozlohu 4 452 čtverečních kilometrů a v roce 2010 v ní žilo bezmála jeden a půl milionu obyvatel, což je skoro o 100 tisíc víc než v roce 2000.\n\n"}
{"id": "777819", "url": "https://cs.wikipedia.org/wiki?curid=777819", "title": "Sodoma Gomora (hudební skupina)", "text": "Sodoma Gomora (hudební skupina)\n\nSodoma Gomora je česká horrorcorová skupina.\n\nKapela je složena ze dvou umělců – Řezníka a DeSada. Nejprve rozjížděli kariéru sólově, DeSade pod jménem SWD. V roce 2008, po několika předchozích spolupracích, se zrodila kapela Sodoma Gomora, jejíž hudební tvorba se dříve soustředila v území, kde oba jmenovaní prožili mládí, tedy ve Šluknovském výběžku. Kvůli studijním a pracovním důvodům se ale později přestěhovali do české metropole, ve které se dnes odehrává převážná část živých koncertů. Dále proběhly koncerty v Třebíči, Plzni, Hradci Králové a dalších městech napříč Českou republikou.\n\n\n\n\n\n\n\n\n\n\n\n\n\n"}
{"id": "777820", "url": "https://cs.wikipedia.org/wiki?curid=777820", "title": "José Feliciano", "text": "José Feliciano\n\nJosé Feliciano (* 10. září 1945 Lares Portoriko) je portorikánský zpěvák, skladatel a kytarový virtuóz. Známý se stal v 70. letech 20. století. Je od narození slepý.\nNarodil se jako jedno z jedenácti dětí.\n\nJosé Feliciano se setkal s Susan Omillianovou, studentkou umění v Detroitu v Michiganu v srpnu 1971. Poté, co se stali přáteli a scházeli se po dobu 11 let, vzali se v roce 1982. Mají tři děti: dceru Melissu a dva syny, Jonathana a Michaela. Susan byla vychovávána v Detroitu a setkala se s Ernie Harwellem během sporů o Felicianovo vydání Národní hymny v roce 1968. Byl to Harwell, který ji později představil Felicianovi.\n\nAnglická/mezinárodní\nŠpanělská\n\nPísničky\n"}
{"id": "777822", "url": "https://cs.wikipedia.org/wiki?curid=777822", "title": "Keratokonus", "text": "Keratokonus\n\nKeratokonus je nemoc postihující rohovku oka. Dochází k deformaci rohovky oka a jejímu mnohačetnému vyklenutí a změně tloušťky v příčném řezu rohovkou. Změna tvaru rohovky má za následek zhoršení vidění. Z počátku je postup onemocnění zcela nepatrný. Postižený se v dlouhodobém horizontu na zhoršování svého zraku dobře adaptuje a nápravě neklade velký význam. Postupem času však zjišťuje, že náprava je nezbytná, neboť se zhoršuje více vidění na dálku a mnohdy dochází k dezorientaci a zmenšování vzdálenosti pro tak zvané smyslové uspokojení, jaké lidské oko bezesporu nabízí, pokud je zdravé. Korekce je zpočátku řešena brýlemi. Postupem času je už ale nezbytná korekce tvrdými čočkami, nebo operace.\n\nUvádí se, že postup této nemoci je individuální, to znamená, že se u každého jedince může onemocnění zastavit v jiné fázi. Většinou se korekce uvádí jako dočasná. K úplnému vyléčení v podstatě nemůže dojít, proces je nevratný.\n"}
{"id": "777823", "url": "https://cs.wikipedia.org/wiki?curid=777823", "title": "Anomálie sond Pioneer", "text": "Anomálie sond Pioneer\n\nAnomálie sond Pioneer je odchylka dráhy kosmické sondy od předpokládané dráhy, vypočítané s použitím současného modelu pohybu nebeských těles. Jev byl objeven při sledování dráhy kosmické sondy Pioneer 10, což byla první sonda, která překonala vnější hranici sluneční soustavy. Anomálie se projevila i u její sesterské sondy Pioneer 11. Přesnými výpočty bylo zjištěno působení slabé síly neznámého původu.\n\nKosmické sondy Pioneer 10 a Pioneer 11 byly vypuštěny v letech 1972, resp. 1973. Sonda Pioneer 10 během své cesty pořídila a odeslala na Zemi detailní snímky planety Jupiter. V roce 1983 minul Pioneer 10 trpasličí planetu Pluto a stal se první vesmírnou sondou, která překročila vnější hranice sluneční soustavy. Spojení se sondou bylo ztraceno v roce 1995. Sonda Pioneer 11 pořídila snímky planety Saturn a jejích prstenců a rovněž pokračovala v cestě ven ze sluneční soustavy. Spojení se sondou fungovalo třicet let, až do roku 2003.\n\nProstřednictvím datové telemetrie byly shromažďovány údaje potřebné k výpočtu rychlosti a vzdálenosti, kterou sondy Pioneer 10 a Pioneer 11 urazily. Bylo zjištěno, že sondy se pohybují o něco pomaleji, než se očekávalo. Rozdíl je sice malý, ale statisticky významný. Odchylka dráhy může být interpretována jako téměř konstantní zrychlení cca 8,74×10 m/s² směrem ke Slunci. Anomálie byla pozorována již roku 1980, ale poprvé podrobněji zkoumána až v roce 1994. Jev byl zjištěn při měření doby návratu rádiových signálů odesílaných sondou na Zemi. Měření pomocí Dopplerova jevu vedlo ke stejnému výsledku – pozorovaný rudý posuv byl menší než se původně očekávalo.\n\nV současné době neexistuje ve vědeckém světě všeobecně respektované vysvětlení anomálie. Byly vysloveny hypotézy, poukazující na různé příčiny. Jedna z nich vychází z možných chyb měření. Jiná hypotéza vychází ze „zrychlení hodin“. Další hypotéza upozorňuje, že zjištěná hodnota zrychlení je číselně blízko součinu rychlosti světla a Hubbleovy konstanty: formula_1.\n\nV polovině roku 2011 byla publikována jako vysvětlení anomálie hypotéza asymetrického tepelného záření. Obě sondy Pioneer jsou vybaveny jaderným palivem, které produkuje teplo, sloužící k výrobě elektrické energie (radioizotopový termoelektrický generátor). Slabým místem hypotézy je skutečnost, že s vyhořením jaderného paliva klesá i množství tepla, a proto by naměřená hodnota zrychlení nebyla konstantní. Nicméně podle autorů této hypotézy hodnota – na rozdíl od dříve publikovaných údajů – skutečně není konstantní a v průběhu času se mění.\nHypotéza uvedeného termálního původu anomálie byla podpořena novou studií z roku 2012, která na základě podrobného modelu vysvětlila anomálii, aniž by bylo potřeba uvažovat jakékoli dodatečné anomální zrychlení.\n\n\n"}
{"id": "777826", "url": "https://cs.wikipedia.org/wiki?curid=777826", "title": "Zámek Tegel", "text": "Zámek Tegel\n\nZámek Tegel (také \"Humboldtův zámek\") leží v berlínské části Tegel v okrese Reinickendorf. Zámecký park v severní části hraničí s Tegeler See. Na zámku dnes sídlí rodina Heinzů.\n\nPůvodní renesanční obytná budova byla přestavěna na popud kurfiřta Friedricha Wilhelma von Brandenburg na lovecký zámeček. V roce 1766 jako věno přešel do majetku rodu Humboldtů a stal se jejich rodinným sídlem. Mnoho let zde také žili Alexander von Humboldt a Wilhelm von Humboldt. Po smrti jejich matky sídlo zdědil Wilhelm von Humboldt v roce 1797. V letech 1820 až 1824 byl zámek přestavěn Karlem Friedrichem Schinkelem v klasicistním stylu.\n\nPark byl založen v letech 1777 až 1789 Gottlobem Johannem Christianem Kunthem. Další úpravy následovaly v roce 1802.\n\nV zámeckém parku Schinkel v roce 1829 vybudoval rodinou hrobku rodiny Humboldtů, kde jsou pochováni i oba slavní bratři. V roce 1983 se park stal chráněnou památkou.\n\n\n"}
{"id": "777827", "url": "https://cs.wikipedia.org/wiki?curid=777827", "title": "Šesté sčítání lidu Čínské lidové republiky", "text": "Šesté sčítání lidu Čínské lidové republiky\n\nŠesté sčítání lidu Čínské lidové republiky proběhlo v roce 2010. Řídil jej Národní statistický úřad Čínské lidové republiky. Sčítání lidu začalo 1. listopadu 2010 a stálo 700 miliónů jüanů.\n\nCelkový počet obyvatel na pevninské Číně byl 1 339 724 852 lidí, o 73 899 804 lidí více než při sčítání v roce 2000. To představovalo nárůst 5,84 % za deset let a průměrný roční přírůstek 0,57 %.\nPodle sčítání bylo na pevninské Číně 401 517 330 domácností, v každé průměrně 3,10 osoby, tedy o 0,34 méně než v roce 2000. Podíl mužů byl 51,27 %, podíl žen 48,73 %, tedy na každých sto žen připadalo 105,2 mužů, což je méně než 106,74 v roce 2000. V urbanizovaných oblastech žilo 49,68 % obyvatel a 50,32 % žilo na venkově, míra urbanizace se tedy zvýšila o 13,46 %.\n\nLidí ve věku 0-14 let bylo 16,6 % (o 6,29 % méně oproti roku 2000), lidí ve věku 15-59 bylo 70,14 % (o 3,36 % více) a lidí ve věku 60+ bylo 13,26 % (o 2,93 % více). \n\nNejvíc Číňanů, 91,51 %, byli Chanové.\n"}
{"id": "777830", "url": "https://cs.wikipedia.org/wiki?curid=777830", "title": "Hang-Ups", "text": "Hang-Ups\n\nHangs-Ups je v pořadí druhým studiovým albem americké pop punkové hudební skupiny Goldfinger. Vydáno bylo 9. září roku 1997. Skladby na tomto albu jsou více ska, než byly ty na albu předchozím. Singl „This Lonely Place“ nebyl tak úspěšný jako singl „Here in Your Bedroom“ z prvního alba. Přesto zajistil skupině účast v mnoha talkshow.\nStejně jako na albu \"Goldfinger\", i na tomto albu se podíleli členové jiných ska skupin. Za zmínku určitě stojí Dan Regan a Scott Klopfenstein ze skupiny Reel Big Fish, kteří hrají na trombon a trubku. Ve skladbě „Carlita“ se objevuje Angelo Moore na saxofon.\nSkladba nesoucí název „Superman“ byla použita v několika scénách ve filmu Kingpin. Dva roky po vydání alba se tato skladba dostala do videohry „Tony Hawk's Pro Skater“.\n\nPokud není uvedeno jinak, je autorem skladby vždy John Feldmann.\n\n"}
{"id": "777834", "url": "https://cs.wikipedia.org/wiki?curid=777834", "title": "Trothy", "text": "Trothy\n\nTrothy ( , ) je říčka na jihovýchodě Walesu, kde protéká severní částí hrabství Monmouthshire.\n\nTrothy pramení u Campston Hillu, severovýchodně od Abergavenny. Teče nejprve na jih až k Llanvapley, kde se stáčí na východ. Pak teče až do Monmouthu, kde se vlévá do řeky Wye zhruba půl kilometru po proudu od ústí Monnow.\n\nNa řece je tradičně provozováno rybaření lovem na udici. Vyskytují se zde jelci, kaprovití, pstruh obecný potoční, lipani a holobřiší.\n\nV roce 2008 na desetikilometrovém úseky Trothy zahynulo následkem znečištění (pravděpodobně zemědělského původu) na 20 000 živočichů, mimo jiné přes 1700 pstruhů a okolo 15 tisíc mihulí.\n"}
{"id": "777840", "url": "https://cs.wikipedia.org/wiki?curid=777840", "title": "Jiří Cieslar", "text": "Jiří Cieslar\n\nProf. PhDr. Jiří Cieslar (7. února 1951 Praha – 16. ledna 2006 Praha) byl český filmový a literární kritik a vysokoškolský pedagog. Od roku 1995 vedl Ústav filmových studií Filozofické fakulty Univerzity Karlovy v Praze.\n\nOd roku 1969 studoval na Filozofické fakultě Univerzity Karlovy obory komparatistika u profesora Václava Černého a historie. Po zrušení Katedry komparatistiky a vyhnání Černého z fakulty, přešel na obor filmová věda na Katedře divadelní a filmové vědy, kterou absolvoval roku 1974. Do roku 1990 pracoval jako redaktor ve filmovém týdeníku \"Záběr\".\n\nS manželkou inženýrkou Evou Cieslarovou (dcerou filmového historika Myrtila Frídy) měl tři dcery (nejstarší, Olga byla k roku 2012 doktorandkou na DAMU, dvojčata Eliška a Veronika) a dva syny (Jiří Š. a Jakub).\n\nV roce 1976 se s manželkou podílel na založení, resp. obnovení (nelegálního) spolku SIE (Societas Incognitorum Eruditorum in terris Austriacis, legální učená společnost tohoto jména existovala v Olomouci 1746–52). Od května 1976 do prosince 1988 toto proměnlivé sdružení 12–18 přátel vydávalo strojopisný kulturně-politický měsíčník \"Acta incognitorum\" (dnes v \"Libri prohibiti\" Jiřího Gruntoráda), kde publikoval řadu filmových kritik a esejů (některé byly po Listopadu vydány knižně ve výboru „Concettino ohlédnutí“).\n\nPo sametové revoluci začal přednášet na Katedře divadelní a filmové vědy Filozofické fakulty Univerzity Karlovy, kde byl v roce 1996 jmenován vedoucím samostatné Katedry filmové vědy. Stal se též interním redaktorem obnoveného týdeníku \"Literární noviny\", po jeho přesunu do Brna v roce 2005 spoluzakládal pražský týdeník \"A2\". Mimo ně publikoval také v časopisech \"Světová literatura\", \"Respekt\", \"Revolver Revue\", \"Reflex\", \"Týden\" a v odborných periodikách \"Film a doba\" a \"Iluminace\".\n\nV roce 2001 o něm natočil Miloslav Novák na FAMU středometrážní dokumentární \"zábavný, intimní i ironický portrét\" pod názvem \"J.C. - Zkušenost s expresionismem\"..\n\nV roce 2003 byl jmenován profesorem a získal Cenu F. X. Šaldy „za vynikající výsledky v oblasti umělecké kritiky a kritické publicistiky“. Byl členem Mezinárodní federace filmových kritiků (FIPRESCI).\n\nVedle mnoha článků mu vyšly knihy \"Filmové zápisky 1990–93\"; \"Concettino ohlédnutí: portréty, kritiky a eseje 1975–1995\"; \"Démanty všednosti\" (2002, spoluautor), \"Kočky na Atalantě\" (2003).\n\nOd puberty trpěl bipolární afektivní poruchou. V lednu 2006 spáchal sebevraždu skokem z okna.\n\nJan Rejžek ho po jeho smrti označil za největšího českého filmového kritika.\n\n\n"}
{"id": "777847", "url": "https://cs.wikipedia.org/wiki?curid=777847", "title": "Haiti na letních olympijských hrách", "text": "Haiti na letních olympijských hrách\n\nHaiti na letních olympijských hrách startuje od roku 1900. Toto je přehled účastí, medailového zisku a vlajkonošů na dané sportovní události.\n"}
{"id": "777849", "url": "https://cs.wikipedia.org/wiki?curid=777849", "title": "Byseňský potok", "text": "Byseňský potok\n\nByseňský potok je drobný vodní tok, pramenící na východním okraji geomorfologického celku Džban a odvodňující část západního Slánska v okrese Kladno, pravostranný přítok potoka Bakovského. Na svém středním a dolním toku tvoří pomyslné rozhraní Dolnooharské tabule a Pražské plošiny. \n\nPramennou oblastí Byseňského potoka je lesnaté, do opukových vrstev východního okraje Džbánu ostře zaříznuté údolí \"Dolina\" jihozápadně od obce Jedomělice, při staré cestě k zaniklé středověké vesnici a tvrzišti Ostrov. Ze džbánských lesů však potok ještě před Jedomělicemi vystupuje a po zbytek své pouti vytváří zprvu mělké, později hlubší široce otevřené údolí, směřující k východo-severovýchodu. Po jižním okraji míjí Jedomělice, z jejich okolí sbírá několik drobných občasných vodotečí, dále plyne přes Libovici mělkým úvalem do Bysně, kde protéká pod historickým mostkem. Poté se přiblíží k městu Slanému, podchází novou i starou silnici I/7 a širokým obloukem míjí město ze severozápadní strany, kde protéká osadou Lidice se starobylým gotickým kostelíkem sv. Jakuba Většího. V těchto místech údolí potoka krátce využívá železniční trať 110 (Kralupy nad Vltavou – Slaný – Louny), jež se od potoka opět vzdaluje ve vesnici Otruby. V Otrubech také zleva ústí jediný významnější přítok, Lotoušský potok, dále Byseňský potok ze severní strany míjí vesnici Želevčice (zde podchází silnici II/118) a západně od Beřovic se zprava vlévá do Bakovského potoka, který jeho vody unáší dále do Vltavy.\n\n\n"}
{"id": "777853", "url": "https://cs.wikipedia.org/wiki?curid=777853", "title": "Susan Walters", "text": "Susan Walters\n\nSusan Walters (* 28. září 1963, Atlanta, Georgia, Spojené státy americké) je americká herečka a bývalá modelka. Její nejznámější role je Diane Jenkins v seriálu \"Mladí a neklidní\" v letech 2001-2004 a v roce 2010. V současnosti se objevuje ve vedlejších rolích v seriálech \"One Tree Hill\" a \"Upíří deníky\".\n\nNarodila se v Atlantě ve státě Georgia. Poté, co vyhrála v roce 1981 titul Miss Teen All-American, její první větší role byla Priscilla Presley v televizním seriálu \"Elvis and Me\". Dále se v roce 1990 objevila v seriálu \"Dear John\", \"Point Pleasant\" a hostovala v seriálu \"Kriminálka Miami\". Objevila se jako \"Mulva\" (ve skutečnosti Dolores) v sitcomu televize NBC, \"Show Jerryho Seinfelda\", kde hrála v roce 1993 a ještě v letech 1996-97. Měla roli Anne Osborne v seriálu \"Policie z New Orleans\". V roce 1999 se objevila ve filmu Disney Channel, \"Horse Sense\" stejně, jako v jeho pokračování v roce 2001 s názvem \"Jumping Ship\".\n\nSvoji kariéru začala v roli Lorna Forbes Perelli v seriálu \"Loving from the pilot\", kde se objevovala od června 1983 do roku 1986. Poté hrála v seriálech \"Hotel\", \"Elvis and Me\", \"Melrose Place\" a \"Nightingales\". \n\nBěhem let 2001 až 2004 hrála v telenovele \"Mladí a bohatí\". V roce 2010 si roli zopakovala ve dvou dílech. V roce 2009 si zahrála v pilotním dílu seriálu \"V těle boubelky.\" V roce 20009 si zahrála roli ředitelky Rimkusové v seriálu \"One Tree Hill.\" Vedlejší roli Carol Lockwoodové získala v seriálu stanice The CW \"Upíří deníky\", kterou hrála během let 2009 až 2012. V roce 2014 si zahrála v seriálech \"Láska ke hvězdám\" a \"Bezohlední\". Během let 2011 až 2017 hrála roli Natalie Martin v seriálu MTV \"Vlčí mládě\". V roce 2015 si zahrála v seriálu \"Vražedná práva\".\n\nJe vdaná za svého bývalého kolegu ze seriálu \"Mladí a neklidní\", Lindena Ashbyho.\n\nMají dvě dcery, Frances Grace (narozená v roce 1991) a Savannu Elizabeth (narozená v roce 1992).\n\n"}
{"id": "777855", "url": "https://cs.wikipedia.org/wiki?curid=777855", "title": "Indie na letních olympijských hrách", "text": "Indie na letních olympijských hrách\n\nIndie na letních olympijských hrách startuje od roku 1900. Toto je přehled účastí, medailového zisku a vlajkonošů na dané sportovní události.\n"}
{"id": "777857", "url": "https://cs.wikipedia.org/wiki?curid=777857", "title": "Svinařovský potok", "text": "Svinařovský potok\n\nSvinařovský potok se klikatí Středočeským krajem mezi vesnicemi Svinařov a Třebichovice. Jeho pramen leží ve smečenské rokli. Potok se střetává se žlutou a modrou pěší stezkou. Do Svinařovského potoka se ve Svinařově vlévá potok Libušínský.\n\n"}
{"id": "777859", "url": "https://cs.wikipedia.org/wiki?curid=777859", "title": "Carabobo", "text": "Carabobo\n\nCarabobo ( ) je jeden z 23 států Venezuely. Nachází se na severu země přibližně dvě hodiny jízdy autem od Caracasu. Hlavním městem státu je Valencia, která je hlavním průmyslovým centrem v zemi. Rozloha státu je 4650 km² a žije v něm přibližně 2 227 000 (2007)\n\nNa území státu 24. června 1821 proběhla bitva u Caraboba. V ní dosáhly vlastenecké síly pod vedením Simóna Bolívara rozhodujícího vítězství ve válce za nezávislost na Španělsku.\n"}
{"id": "777860", "url": "https://cs.wikipedia.org/wiki?curid=777860", "title": "Čadek", "text": "Čadek\n\nČadek je české příjmení:\n\n"}
{"id": "777861", "url": "https://cs.wikipedia.org/wiki?curid=777861", "title": "Xochicalco", "text": "Xochicalco\n\nXochicalco je archeologická lokalita nacházející se ve státě Morelos přibližně 70 km jižně od Ciudad de México. Od roku 1999 figuruje na seznamu kulturního světového dědictví UNESCO. Svého největšího rozkvětu a vrcholu dosáhlo Xochicalco v pozdním klasickém období Mezoameriky (přibližně mezi roky 650 a 900). Během této doby vznikla většina staveb, které se zachovaly do dnešní doby.\n\nPo pádu Teotihuacánu – nejvýznamnějšího města a kultury v centrální oblasti Mexika – přibližně od 7. století soupeřily o převzetí moci nad tímto území města Xochicalco a Cacaxtla. Další významná města současně existující s Xochicalcem byly např. Monte Albán, El Tajín či Cholula.\n\nXochicalco je prehispánské město s nejvyšší koncentrací staveb v celé Mezoamerice na 1 m². Zdejší architektura je spojením tradic a stylů typických pro celou oblast centrálního Mexika – chrámy vystavěné na vršcích staveb pyramidového charakteru, uzavřené prostory v okolí nádvoří a náměstí, stavby speciálního využití jako např. lázně či sportoviště.\n"}
{"id": "777862", "url": "https://cs.wikipedia.org/wiki?curid=777862", "title": "Indie na zimních olympijských hrách", "text": "Indie na zimních olympijských hrách\n\nIndie na zimních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "777863", "url": "https://cs.wikipedia.org/wiki?curid=777863", "title": "František Čech", "text": "František Čech\n\nJméno a příjmení František Čech se může vztahovat k následujícím osobnostem:\n\n"}
{"id": "777864", "url": "https://cs.wikipedia.org/wiki?curid=777864", "title": "Juraj Pospíšil", "text": "Juraj Pospíšil\n\nJuraj Pospíšil (14. ledna 1931 Olomouc – 20. září 2007 Bratislava) byl slovenský hudební skladatel českého původu.\n\nStudoval na gymnáziu v Olomouci a současně se věnoval hudbě v Městské hudební škole. Studoval hru na klavír, varhany a hudební teorii. Vstoupil na brněnskou konzervatoř a absolvoval jeden semestr na kompozičním oddělení Janáčkovy akademie múzických umění u Viléma Petrželky. Studium dokončil na Vysoké škole múzických umění v Bratislavě. Jeho profesory byli přední slovenští skladatelé Alexander Moyzes a Ján Cikker. Od roku 1955 působil jako profesor hudební teorie a skladby na bratislavské konzervatoři a externě i na Vysoké škole múzických umění. Publikoval řadu instruktivních a pedagogických prací a články o hudbě přispíval do časopisů i odborného tisku.\n\nDo roku 1958 vycházel z díla českých a slovenských klasiků 20. století a komponoval klasickou tonální hudbu. Roky 1958–1962 jsou obdobím hledání, kdy se seznamoval a zkoušel skladebné postupy soudobé světové hudby. Od roku 1963 komponoval převážně dvanáctitónovou hudbu. Testoval i možnosti elektroakustické hudby.\n\n\n\n\n\n\n\n\n\n\n\n"}
{"id": "777865", "url": "https://cs.wikipedia.org/wiki?curid=777865", "title": "Awoken Broken", "text": "Awoken Broken\n\nAwoken Broken je debutové studiové album britské heavy metalové superskupiny Primal Rock Rebellion. Album vyšlo 29. února 2012 u Spinefarm Records.\n\n"}
{"id": "777868", "url": "https://cs.wikipedia.org/wiki?curid=777868", "title": "Indonésie na letních olympijských hrách", "text": "Indonésie na letních olympijských hrách\n\nIndonésie na letních olympijských hrách startuje od roku 1952. Toto je přehled účastí, medailového zisku a vlajkonošů na dané sportovní události.\n"}
{"id": "777872", "url": "https://cs.wikipedia.org/wiki?curid=777872", "title": "A State of Trance 2012", "text": "A State of Trance 2012\n\nA State of Trance 2012 je devátá kompilace trancové hudby od různých autorů v sérii A State of Trance, kterou poskládal a zamixoval nizozemský DJ Armin van Buuren.\n"}
{"id": "777874", "url": "https://cs.wikipedia.org/wiki?curid=777874", "title": "ZX Interface 1", "text": "ZX Interface 1\n\nZX Interface I je interface k počítači Sinclair ZX Spectrum. Obsahuje sériový port, síť \"ZX Net\" a port pro připojení mechanik ZX Microdrive. Mechanik ZX Microdrive je možné připojit až osm, k vlastnímu ZX Interface I se připojuje pouze první mechanika, další se připojují prostřednictvím předcházející.\n\nInterfacem ZX Interface I byly inspirovány disketový řadič Disciple k počítačům Sinclair ZX Spectrum a interface Interfața 1 k rumunským počítačům řady Ice Felix HC kompatibilním se ZX Spectrem.\n\nZX Interface I má svoji vlastní paměť ROM, ve které jsou obsaženy obslužné programy všech zařízení ZX Interface I. V ROM je také obsažen analyzátor přidaných příkazů určených k ovládní zařízení z Basicu. Původně měly být příkazy pro ZX Interface I obsaženy v ROM ZX Spectra, ale počítač byl dán do prodeje před dokončením obslužných programů ZX Interface I. Záměrem bylo prodat pouze omezený počet nedokončených ZX Specter a následně vydat opravenou ROM, ovšem počítačů se prodalo mnohem více, než bylo očekáváno, takže plán s výměnou ROM byl nerealizovatelný, takže bylo zvoleno řešení s vlastní ROM v ZX Interface I, která se v případě potřeby připojila místo ROM počítače.\n\nZX Interface I obsahuje průchozí sběrnici, takže je možné připojit i další zařízení, která se standardně připojují na sběrnici počítače ZX Spectrum. K počítačům ZX Spectrum +2A a +3 tento interface připojit nelze kvůli odlišnostem v rozložení signálů systémového konektoru těchto počítačů. Ze stejných důvodů může dojít ke zničení počítače po připojení zařízení k některým klonům počízače ZX Spectrum, např. k počítači Didaktik Gama.\n\nS pomocí programu ve strojovém kódu lze doplňkový interpret v ROM ZX Interface I rozšířit o další příkazy.\n\nPaměť ROM ZX Interface I je připojena místo paměti ROM počítače při skoku na adresu 8 a na adresu 5896 (šestnáctkově 1708, adresa rutiny příkazu CLOSE #) v ROM ZX Spectra, odpojena je při skoku na adresu 1792 (šestnáctkově 700).\n\nZX Interface I obsazuje porty procesoru 231 (šestnáctkově E7), 239 (šestnáctkově EF) a 247 (šestnáctkově F7).\n\nPři operacích s portem 231/E7 dojde k zastavení procesoru počítače, dokud není zpracováno všech osm bitů dat. Proto, pokud je prováděno čtení z tohoto portu bez spuštěného motoru ZX Microdrive, činnost počítače se zastaví a je nutný reset. Tento stav je známý pod anglickým pojmem \"in 0 crash\".\n\nVýznam jednotlivých bitů hodnoty odeslané na port 239 a čtené z tohoto portu je následující:\n\nVýznam jednotlivých bitů hodnoty odeslané na port 247 a čtené z tohoto portu je následující:\n\n"}
{"id": "777875", "url": "https://cs.wikipedia.org/wiki?curid=777875", "title": "ZX Interface 2", "text": "ZX Interface 2\n\nZX Interface II je interface k počítači Sinclair ZX Spectrum. Obsahuje dva porty pro joystick a konektor pro připojení paměťového modulu.\n\nJoysticky připojené pomocí ZX Interface II jsou označovány jako \"Sinclair joystick left\" a \"Sinclair joystick right\" nebo \"Sinclair joystick 1\" a \"Sinclair joystick 2\" a jejich stav je možné číst na portech 63486 a 61438. Nejsou tak kompatibilní s Kempston joystickem, jehož stav je možné číst na portu 31, ani s Fuller joystickem, jehož stav je možné číst na portu 127.\n\nPřipojením paměťového modulu do ZX Interface II byla odpojena paměť ROM počítače, eventuálně i paměť ROM ZX Interface I a na její místo byla připojena ROM v paměťovém modulu. Bylo tak možné připojit pouze paměťové moduly do kapacity 16 KiB. Není tak možné využívat programy z ROM ZX Spectra ani z ROM ZX Interface I.\n\nNa paměťových modulech pro ZX Interface II bylo vydáno pouze 10 her:\n\nV roce 1984 bylo plánováno na paměťových modulech vydat hry\nnicméně byly vyrobeny pouze prototypy těchto paměťových modulů.\n\nZX Interface II obsahuje průchozí sběrnici, ovšem její výstupní část je redukovaná, takže na ni lze připojit pouze ZX Printer.\n\nPočítače ZX Spectrum 128 mají vestavěný interface pro joysticky kompatibilní se ZX Interface II. Počítače Didaktik M a Didaktik Kompakt mají vestavěný interface pro joystick Sinclair right a pro Kempston joystick.\n\nProtože joysticky jsou připojeny paralelně ke číselným klávesám klávesnice počítače, je pro čtení stavu joysticků použit port 254 (šestnáctkově FE), mezi oběma joysticky je rozlišováno pomocí vyššího bytu adresy portu.\n\n"}
{"id": "777876", "url": "https://cs.wikipedia.org/wiki?curid=777876", "title": "Ԧ", "text": "Ԧ\n\nԦ (minuskule ԧ) je písmeno cyrilice. Je používáno v jednom ze tří zápisů tatštiny a juhurštiny. Jedná se o variantu písmena Һ. Minuskule písmena je podobná minuskuli písmena Ⱨ v latince, které bylo navrženo pro zápis ujgurštiny latinkou.\n"}
{"id": "777878", "url": "https://cs.wikipedia.org/wiki?curid=777878", "title": "Nebulus", "text": "Nebulus\n\nNebulus, známá také jako Tower Toppler, Castelian a Kyorochan Land, je počítačová hra pro počítače Amiga, Amstrad CPC, Atari 7800, Atari ST, Commodore 64, PC (MS-DOS, Linux), Game Boy, SNES, Sinclair ZX Spectrum a kompatibilní (například Didaktik). Autorem hry je John M. Phillips, hra byla vydána v roce 1987 společností Hewson Consultants Ltd.\n\nHráč ovládá malou zelenou postavu, jejíž cílem je zbořit osm věží postavených v oceánu. K tomu musí vystoupat až na vrchol každé věže. Při výstupu se musí vyhýbat nepřátelským objektům, některé musí zničit. Mezi věžemi se postava pohybuje pomocí ponorky.\n\nHra je součástí repozitářů linuxové distribuce Mandriva.\n\n"}
{"id": "777879", "url": "https://cs.wikipedia.org/wiki?curid=777879", "title": "Unirun", "text": "Unirun\n\nUnirun, plným názvem Universal Program Run, je spouštěč programů pro počítače Sinclair ZX Spectrum a kompatibilní (například Didaktik) s připojenou disketovou jednotkou Didaktik 40 nebo Didaktik 80 a pro počítač Didaktik Kompakt. Jedná se o program program českého původu, autorem je Tomáš Vilím, který jej napsal pod přezdívkou \"Universum\". Program byl šířen jako shareware a objevoval se na disketách s produkty společnosti Proxima - Software v. o. s. až do roku 1993, kdy byl nahrazen programem File Manager.\n\nProgram umožňuje zobrazení seznamu spustitelných programů na disketě s možností pomocí klávesnice nebo Kempston joysticku vybrat program ke spuštění. Program umožňuje nastavit, zda je Kempston joystick aktivní. Na novou disketu je možné program uložit pomocí vestavěné funkce po stisknutí kláves \"Caps Shift\" a \"Symbol Shift\".\n"}
{"id": "777880", "url": "https://cs.wikipedia.org/wiki?curid=777880", "title": "Lulu", "text": "Lulu\n\nLulu má více významů:\n\n\n\n"}
{"id": "777881", "url": "https://cs.wikipedia.org/wiki?curid=777881", "title": "Účetní DPH (program)", "text": "Účetní DPH (program)\n\nÚčetní DPH je program na vedení peněžního deníku pro počítače Sinclair ZX Spectrum a kompatibilní (například Didaktik). Jedná se o program českého původu, autor Martin Kříž, vydavatelem programu byla společnost Proxima - Software v. o. s.\n\nProgram při zápisu nové položky automaticky dopočítává některé údaje, např. DPH a cena bez DPH. Sazba DPH je nastavitelná. Při tisku je možné volba mezi tiskem bez diakritiky a tiskem s diakritikou.\n\nProgram spolupracuje pouze s disketovou jednotkou Didaktik 40 a kompatibilní.\n"}
{"id": "777882", "url": "https://cs.wikipedia.org/wiki?curid=777882", "title": "Strašecký potok", "text": "Strašecký potok\n\nStrašecký potok je vodní tok v povodí Berounky, který odvodňuje nevelké území na pomezí okresů Rakovník a Kladno. \n\nVytéká z Fortenského rybníka v Novém Strašecí. Východně od města, směrem ke Stochovu, vytváří otevřené údolí, uprostřed něhož protéká rybníkem Konopas. Dále podchází dálnici D6 a přibližně 1¾ km severně od Stochova se mezi Čelechovicemi a Kačicí zprava vlévá do potoka Loděnice, který jeho vody odnáší dál do Berounky. \n\nPotok nemá žádné významnější jmenované přítoky.\n\n"}
{"id": "777883", "url": "https://cs.wikipedia.org/wiki?curid=777883", "title": "Retrobsesion", "text": "Retrobsesion\n\nRetrobsesion je počítačová hra pro počítače Sinclair ZX Spectrum a kompatibilní (například Didaktik). Jedná se o hru španělského původu, jejím autorem je \"J.B.G.V.\" Hra byla vytvořena v roce 2011.\n\nJedná se o akční adventuru ve stylu hry Atic Atac. Je napsána v Basicu a zkompilována kompilátorem Boriel. Hra má pokračování Retrobsesion II.\n\n"}
{"id": "777884", "url": "https://cs.wikipedia.org/wiki?curid=777884", "title": "Chile na letních olympijských hrách", "text": "Chile na letních olympijských hrách\n\nChile na letních olympijských hrách startuje od roku 1912. Toto je přehled účastí, medailového zisku a vlajkonošů na dané sportovní události.\n"}
{"id": "777889", "url": "https://cs.wikipedia.org/wiki?curid=777889", "title": "Balochisaurus malkani", "text": "Balochisaurus malkani\n\nBalochisaurus malkani („ještěr od kmene Balochi“) byl druh titanosauriformního sauropodního dinosaura. Fosílie tohoto dinosaura byly objeveny ve svrchnokřídových vrstvách Pákistánu. \"Balochisaurus malkani\" byl popsán M. S. Malkanim v roce 2006, dlouho byl ale považován za \"nomen nudum\". Přesnější rozměry tohoto sauropoda nejsou známé.\n\nTento sauropodní dinosaurus žil v období geologického věku maastricht, asi před 72 až 66 miliony let. Jeho fosilie byly spolu s dalšími dinosauřími zkamenělinami objeveny týmem Pákistánské geologické služby nedaleko Vitariki v souvrství Pab. Bylo objeveno sedm ocasních obratlů, podle kterých byl taxon popsán, později pak ještě další obratle a fragmenty lebky. Autor stanovil také novou čeleď Balochisauridae, o její validitě ale zatím nemůže být rozhodnuto. Pravděpodobně se jedná o \"nomen dubium\", tedy vědecky nejistý a pochybný taxon.\n\n\n"}
{"id": "777894", "url": "https://cs.wikipedia.org/wiki?curid=777894", "title": "Chile na zimních olympijských hrách", "text": "Chile na zimních olympijských hrách\n\nChile na zimních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "777900", "url": "https://cs.wikipedia.org/wiki?curid=777900", "title": "Dřínovský potok", "text": "Dřínovský potok\n\nDřínovský potok je potok v Dolnooharské tabuli, který odvodňuje nevelké území na severozápadním Slánsku v okrese Kladno, a tvoří jeden z významnějších přítoků potoka Zlonického.\n\nDřínovský potok plyne od východního okraje obce Třebíz směrem východo-severovýchodním, otevřenou bezlesou krajinou, ze severu míjí obec Dřínov a nakonec protéká jihovýchodním okrajem městyse Zlonice, za nímž zprava ústí do Zlonického potoka. Na svém toku nenapájí žádný rybník. \n\nDřínovský potok nemá žádné (ani bezejmenné) stálé přítoky. \n\n"}
{"id": "777903", "url": "https://cs.wikipedia.org/wiki?curid=777903", "title": "Martin Žák", "text": "Martin Žák\n\nMartin Žák (* 1969) je český zpěvák, vypravěč, muzikant, multi-instrumentalista a textař, propagátor americké old-time country music, autor několika knih s hudební tematikou, umělecký vedoucí skupiny Stará almara.\n\nPísně Martina Žáka, které jsou bez výjimky otextované do češtiny, podávají autentická svědectví o skutečných událostech ze života tehdejších amerických osadníků, horalů, farmářů, ale i vojáků, psanců a otroků.\n\nV pestré paletě hudebních programů a vystoupení připravuje Martin Žák také hudebně vzdělávací pořady a výchovné koncerty pro školy a školky. Děti v nich zábavnou a interaktivní formou seznamuje s kapitolami dějin osidlování Ameriky a života osadníků, tehdejšími písněmi, známými i téměř zapomenutými hudebními autentickými nástroji a s historií a stylem tradičního zpívání a muzicírování.\n\nJako autor nahrávek, publikací a kulturních a vzdělávacích pořadů spolupracoval nebo spolupracuje s mnoha dalšími osobnostmi hudební i kulturní scény. Například s ilustrátorem a muzikantem Marko Čermákem, americkým hudebníkem Wayne Erbsenem, zpěvačkou Katkou García, s muzikanty Zdeňkem Jahodou, Petrem Surým, Jiřím Maškem, Appollon kvartetem, a dalšími. Na pořadech Martina Žáka často spolupracuje i herec, básník a spisovatel Miloň Čepelka a také taneční soubor \"Dvorana Country Dancers\".\n\nV roce 2008 byl „přijat do řady umělců \"Main Scene of Country Music\" za jedinečný podíl v popularizaci old-time country music na české hudební scéně“. \n\nProstřednictvím vlastního nakladatelství \"Country Home\" působí jako vydavatel hudebních publikací, z nichž u řady z nich je také autorem, nebo spoluautorem.\n\n\n\n\n"}
{"id": "777910", "url": "https://cs.wikipedia.org/wiki?curid=777910", "title": "Latécoère 298", "text": "Latécoère 298\n\nLatécoère 298 (občas zkráceně Laté 298) byl francouzský hydroplán, který sloužil během 2. světové války. Letoun byl navržen hlavně jako torpédový bombardér, ale sloužil také jako střemhlavý bombardér působící jak proti námořním tak i pozemním cílům a také jako námořní průzkumný letoun. Letoun byl robustní a spolehlivé konstrukce s dobrými manévrovacími schopnostmi. Jednalo se o nejúspěšnější francouzský válečný hydroplán, který sloužil po celou 2. světovou válku.\n\nNávrh letounu má svůj původ v požadavku francouzského námořnictva na torpédový bombardér, který by nahradil nepříliš úspěšný letoun Laté 29, jenž v té době právě vstupoval do služby. Prototyp letounu, který byl znám pod označením Laté 298, byl postaven společností Latécoère v Toulouse v roce 1936 a poprvé vzlétl 8. května téhož roku.\n\nLetoun byl navržen jako jednomotorový samonosný celokovový středoplošník, který byl poháněn kapalinou chlazeným dvanáctiválcovým vidlicovým motorem Hispano-Suiza 12Y s výkonem 880 k. Dva mimořádně velké plováky byly k trupu připevněny pomocí vzpěr, a v každém z nich byla umístěna i palivová nádrž na 260 l paliva.\n\nPod svým břichem mohl letoun nést rozličnou výzbroj podle prováděné mise. Tato výzbroj zahrnovala jedno torpédo Type 1926 DA nebo dvě bomby o hmotnosti 150 kg nebo hlubinné pumy. K další výzbroji patřily tři kulomety Darne ráže 7,5 mm. Dva z nich byly pevné střílející dopředu a jeden byl pohyblivý střílející dozadu.\n\nPrvní letouny Laté 298 vstoupily do služby v říjnu 1938 u francouzského námořního letectva (Aéronautique Navale). Některé letouny působily na námořních základnách a další působily na nosiči hydroplánů \"Commandant Teste\". V době vypuknutí 2. světové války byly těmito letouny vybaveny 4 \"„Escadrilles“\" (letky) a v květnu 1940, kdy byla zahájena německá ofenzíva na západě, bylo ve službě 81 letounů u šesti letek.\n\nLetouny Laté 298 zažily své první bojové akce během bitvy o Francii v roce 1940. Nejprve byly použity k námořnímu hlídkování při protiponorkové službě, k setkání s německými plavidly však nedošlo. Později, když Wehrmacht postupoval do nitra Francie, byly letouny použity k obtěžování a zastavování německých obrněných kolon. Ačkoliv nebyly letouny pro tento úkol konstruovány, vedly si poměrně dobře a utrpěly menší ztráty než jednotky vybavené jinými typy. Byly rovněž použity proti Italům v jižní Francii.\n\nPo uzavření příměří v červnu 1940 byly zbylé letouny používány námořnictvem vichistického režimu a zajaté letouny byly zařazeny do služby u německé Luftwaffe.\n\nPo operaci Torch začaly francouzské jednotky v severní Africe působit na straně Spojenců. Letouny Laté 298 začaly být používány pobřežním velitelstvím RAF (RAF Coastal Command) při akcích v severní Africe, přičemž často spolupracovaly s letouny Vickers Wellington.\n\nSvé poslední bojové mise letouny zažily při osvobozování Francie, kdy hlídkovaly u německých pobřežních zařízeních a útočily na německá plavidla.\n\nPoslední letouny Laté 298 byly vyřazeny z aktivní služby v roce 1946 a sloužily dále jako cvičná letadla až do začátku 50. let 20. století.\n\nVšechny varianty byly poháněny jedním motorem Hispano-Suiza 12Ycrs-1.\n\nLaté 298.01\nLaté 298A\nLaté 298B\nLaté 298C\nLaté 298D\nLaté 298E\nLaté 298F\nLaté 299\n\n\"Technické údaje pocházejí z publikace „Aircraft of WWII“\".\n\n\n\n Francie\n\n\n\n"}
{"id": "777913", "url": "https://cs.wikipedia.org/wiki?curid=777913", "title": "Calakmul", "text": "Calakmul\n\nCalakmul je staré mayské město, které se nachází v centrální části Yucatánského poloostrova v oblasti Peténu. Leží v mexickém státě Campeche přibližně 200 km jihovýchodně od města San Francisco de Campeche a 30 km severně od mexicko-guatemalských hranic. Je zcela obklopené deštným lesem, okolní oblast byla vyhlášena stejnojmennou biosférickou rezervací o rozloze 7 300 km². Calakmul figuruje od roku 2002 na seznamu světového dědictví UNESCO. V červnu 2014 byla ochrana UNESCO rozšířena i na okolní porosty tropického deštného lesa. \n\nMěsto hrálo významnou roli v historii svého regionu po více jak 12 století. Je unikátním příkladem mayské architektury a umění, bylo politickým a náboženským centrem. Můžeme zde nalézt pyramidy, stély a mnoho dalších staveb. Díky své centrální poloze v rámci mayské civilizace je možné v Calakmulu pozorovat vlivy jak severních, tak jižních mayských kultur. \n"}
{"id": "777918", "url": "https://cs.wikipedia.org/wiki?curid=777918", "title": "Snakes &amp; Arrows", "text": "Snakes &amp; Arrows\n\nSnakes & Arrows je osmnácté studiové album kanadské rockové skupiny Rush. Album vyšlo v roce 2007 a spolu se skupinou Rush jej produkoval Nick Raskulinecz\n\n"}
{"id": "777919", "url": "https://cs.wikipedia.org/wiki?curid=777919", "title": "Autogenocida", "text": "Autogenocida\n\nAutogenocida je exterminace či genocida občanů země spáchaná vlastní vládou či lidem.\n\nPojem autogenocida byl poprvé použit v druhé polovině 70 let k popisu zločinů proti lidskosti spáchaných režimem Rudých Khmérů v Kambodži k odlišení od genocid spáchané cizí vládou, například vraždění lidí židovského a slovanského původu nacistickým Německem.\n\n"}
{"id": "777923", "url": "https://cs.wikipedia.org/wiki?curid=777923", "title": "Králův dub", "text": "Králův dub\n\nKrálův dub může být:\n"}
{"id": "777927", "url": "https://cs.wikipedia.org/wiki?curid=777927", "title": "Bez soucitu", "text": "Bez soucitu\n\nBez soucitu (\"From Paris with Love\", tj. \"Srdečné pozdravy z Paříže\") je francouzský akční film z roku 2010, který režíroval Pierre Morel podle scénáře Luca Bessona. Originální název filmu byl inspirován bondovkou \"Srdečné pozdravy z Ruska\" (\"From Russia with Love\").\n\nJames Reese je osobní asistent amerického velvyslance v Paříži. Kromě toho by se rád stal agentem tajných služeb, ale dostává prozatím jen drobné úkoly. Až když se má v Paříži uskutečnit mezinárodní summit, James musí spolupracovat s tajným agentem Charlie Waxem, který byl do Paříže vyslán, aby odkryl teroristickou síť. Charlie používá velmi tvrdé metody, což se Jamesovi nezamlouvá. Společně se jim podaří zneškodnit překupníky s kokainem a zmařit atentát na velvyslanectví.\n"}
{"id": "777929", "url": "https://cs.wikipedia.org/wiki?curid=777929", "title": "Island na letních olympijských hrách", "text": "Island na letních olympijských hrách\n\nIsland na letních olympijských hrách startuje od roku 1908. Toto je přehled účastí, medailového zisku a vlajkonošů na dané sportovní události.\n"}
{"id": "777932", "url": "https://cs.wikipedia.org/wiki?curid=777932", "title": "Džuveč", "text": "Džuveč\n\nDžuveč (srbochorvatsky \"ђувеч\"/\"đuveč\", , , , ) je tradiční jihoevropské dušené jídlo, podobné rizotu. Jde o jídlo z rýže, masa a zeleniny. \n\nJe tureckého původu a s tureckými výboji se rozšířilo po skoro celé Evropě. Název vychází z tureckého slova \"güveç\", které označovalo kameninový kotlík, ve kterém se dusilo maso s různou zeleninou a kořením, které zrovna v daném ročním období či kraji byly k dispozici. \n\nReceptů na džuveč je velké množství a často se od sebe velmi liší, v závislosti na regionu, možnostech či chuti. Použitým masem je skopové (jehněčí), vepřové nebo hovězí maso, vzácně také drůbeží maso.\n\nZe zeleniny je přidávána cibule, rajčata, papriky, zelené fazolky, cuketa, lilek, okra nebo brambory. Mnoho receptů také užívá rýži. Kořením je celer nebo petržel a česnek a červená paprika.\n\nNěkdy se zelenina dusí a poté se přidává maso s tekutinou (voda nebo vývar), někdy se nejprve nakrájí maso na kostky a poté se smaží ve vlastní šťávě. Pro přípravu se používá kameninový hrnec ale také běžné kovové hrnce.\n"}
{"id": "777937", "url": "https://cs.wikipedia.org/wiki?curid=777937", "title": "Paříž, když to hoří", "text": "Paříž, když to hoří\n\nPaříž, když to hoří, uváděna též pod českým názvem Paříž v letním parnu, anglicky Paris - When It Sizzles, je americká romantická filmová komedie studia Paramount Pictures z roku 1964 s Audrey Hepburnovou a Wiliamem Holdenem v hlavní roli. Režii snímku provedl Richard Quine.\n\nJde o příběh málo úspěšného hollywoodského scenáristy (notorického alkoholika) Richarda Bensoba (Willian Holden) a jeho nové sekretářky Gabrielly Simpsonové (Audrey Hepburnová), kteří společně vymýšlejí (a také posléze fiktivně prožívají i různé varianty jeho děje) scénář nového dobrodružně-kriminálního filmu. Jde vlastně o fiktivní příběh, jakýsi film ve filmu, kdy všichni hlavní představitelé hrají dvojrole (poznámka: film je námětově i žánrově dosti podobný francouzskému filmu \"Muž z Acapulca\" z roku 1973, kde hlavní roli hráli Jean-Paul Belmondo, Jacqueline Bissetová). Převážná část děje se odehrává v Paříži, závěrečná část pak na Eiffelově věži.\n\n"}
{"id": "777939", "url": "https://cs.wikipedia.org/wiki?curid=777939", "title": "Island na zimních olympijských hrách", "text": "Island na zimních olympijských hrách\n\nIsland na zimních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "777949", "url": "https://cs.wikipedia.org/wiki?curid=777949", "title": "Hořící keř (film)", "text": "Hořící keř (film)\n\nHořící keř (2013) je třídílný televizní film HBO o Janu Palachovi a hlavně událostech mezi jeho blízkými po jeho sebeupálení, který natočila Agnieszka Hollandová. Pojednává o advokátce Dagmar Burešové (Táňa Pauhofová), která podala žalobu na vysoce postaveného komunistického funkcionáře Viléma Nového (Martin Huba) kvůli jeho lživým výrokům o Palachově smrti.\n\nNa historickou přesnost scénáře dohlédl Petr Blažek z Ústavu pro studium totalitních režimů. Jiří Černý, který do filmu navrhoval dobovou hudbu, říká: „Nic silnějšího a hlubšího o tzv. normalizaci jsem zatím neviděl.“\n\n12. září 2013 byl v kinech Cinestar uveden 206 minut dlouhý sestřih. V kinech jej v roce 2013 vidělo 17 384 diváků.\n\nFilm byl vyslán za Česko na Oscara v kategorii nejlepší cizojazyčný film, americká Akademie jej ale neuznala, a tak jeho místo zaujali \"Donšajni\" Jiřího Menzela. \n\nFilm se natáčel od března do 20. května 2012. Natáčení probíhalo mimo jiné ve Všetatech, odkud Palach pocházel, a na Olšanských hřbitovech (scény z pohřbu a exhumace jeho ostatků příslušníky StB). K dalším lokacím se řadilo autentické prostředí v hotelu Merkur v České Lípě, kde měl proslov Vilém Nový. Scéna upálení na Václavském náměstí byla natočena ve vozovně ve Střešovicích kvůli tomu, že v roce 1969 na Václavském náměstí ještě jezdily tramvaje. Budova Národního muzea byla do natočených záběrů přidána později počítačově. Ústřední píseň \"Directions\" je od skupiny Republic of Two.\n\nScéna ve třetím dílu, kdy lidé v tramvaji poznávají paní Palachovou, nebyla v původním scénáři. Vymyslela ji režisérka filmu na základě své obdobné zkušenosti s Josefem Smrkovským z roku 1969.\n\nOlbram Zoubek pro natáčení zapůjčil Palachovu posmrtnou masku.\n\nZáběry z natáčení \"Hořícího keře\" se objevují v souběžně točeném dokumentu o osobě režisérky \"Návrat Agnieszky H.\"\n\nDrama vypráví o následcích Palachovy oběti a počátcích normalizace v posrpnové ČSSR. Jeho hlavní postavou je advokátka Dagmar Burešová (Táňa Pauhofová), která zastupovala Palachovu matku Libuši (Jaroslava Pokorná) a bratra Jiřího (Petr Stach) ve zdánlivě beznadějné soudní kauze. Důvodem žaloby blízkých mrtvého studenta bylo skandální nařčení od poslance Viléma Nového (Martin Huba). Ten Palachův čin zlehčoval na stranickém mítinku v České Lípě lživým prohlášením o takzvaném „studeném ohni“. Film, rozčleněný do tří samostatných kapitol, připomíná i sebeobětování Jana Zajíce z února 1969. Zobrazuje také dění ve studentských kruzích a kolaborantské aktivity příslušníků StB, již se Palachův odkaz snažili vymazat z národního povědomí.\n\nDrama vypráví o individuální statečnosti, ale i o lámání charakterů a následné mravní devastaci, s nimiž se česká společnost potýká i v polistopadových dobách. Zdůrazňuje roli jedinců, kteří riskují existence, či dokonce obětují život kvůli zdánlivě nedosažitelným ideálům. Epilog pak připomíná události z ledna 1989 během takzvaného „Palachova týdne“.\n\nPostava studentského vůdce Ondřeje Trávníčka je složena z více skutečných osob, hlavním předobrazem byl Lubomír Holeček. Holeček mj. četl vzkaz v televizi, nikoliv Hana Čížková, jak je tomu ve filmu. Po návštěvě u Jana Palacha v nemocnici je jeho matka hospitalizována na psychiatrickém oddělení, ve skutečnosti zde byl hospitalizován i Jiří Palach. Další odlišností od skutečnosti je to, že Jan Zajíc před svým upálením nevypil kyselinu. Dagmar Burešová ve filmu váhá před tím, než vezme případ, údajně jej však přijala okamžitě, stejně jako její manžel. Odlišně proběhla exhumace Palachových ostatků i soudní proces. U soudu byli Pavel Kohout, Emil Zátopek, Lubomír Holeček, Vladimír Škutina a Luděk Pachman, což ve filmu chybí.\n\nFilm získal v rámci cen Českého filmového a televizního svazu Trilobit Cenu Václava Havla a Trilobitem byla oceněna i herečka Jaroslava Pokorná. Na vyhlašování Cen české filmové kritiky zazářil celkem sedmkrát.\n\nNa soutěži Český lev získal film celkem 14 nominací, přičemž v 11 zvítězil.\n\nNa festivalu Finále Plzeň byl film oceněn Výroční cenou Asociace českých filmových klubů.\n\nFilm byl vyslán za Česko na Oscara v kategorii nejlepší cizojazyčný film, americká Akademie jej ale neuznala, a tak jeho místo zaujali \"Donšajni\" Jiřího Menzela. \"Hořící keř\" byl přihlášen do soutěže o Zlaté glóby v kategorii Zlatý glóbus za nejlepší cizojazyčný film, nominován však nebyl.\n\nV červnu 2013 byl uveden na televizním festivalu v Monte Carlu, kde získal cenu Zlatá nymfa v kategorii nejlepší herec v minisérii (pro Ivana Trojana). V dubnu 2014 získal hlavní cenu CIGNIS na MFF v Hongkongu. V květnu 2014 byl uveden na festivalu v Soulu za účasti Tatiany Pauhofové.\n\n\nTelevizní film o filmu natočil Lukáš Kokeš, stopáž 27 minut.\n\nDrama \"Hořící keř\" doplňuje internetový projekt vernyzustanu.cz, jenž ve své první fázi obsahuje rozhovory s pamětníky. K osobnostem, které pro HBO Europe poskytly svá svědectví o konci šedesátých let, husákovské normalizaci i o přelomovém roce 1989, patří Madeleine Albright, Kamila Moučková, Jiří Stránský, Olbram Zoubek, Dana Němcová, Ivan M. Havel, Vlasta Chramostová, Stanislav Milota či Věra Čáslavská. Na Palachův čin a jeho ohlasy vzpomínají také jeho spolužáci.\n\nNěkteré projekce doplňovala beseda s tvůrci a s historikem Petrem Blažkem; na besedách se podílelo také Národní muzeum. Zapojeny byly i školy v rámci vzdělávacího projektu „I zlo může mít pozlátko“ – kromě projekcí filmu byl např. zdarma zpřístupněn Národní památník na Vítkově. Drobné rekvizity a ukázky z filmu jsou součástí putovní výstavy „Jan Palach 69“, která během roku 2013 projde evropskými Českými centry. Tuto výstavu vytvořilo Národní muzeum ve spolupráci s ÚSTR a Filozofickou fakultou Univerzity Karlovy.\n\nFilm byl uveden i v ostatních evropských pobočkách HBO. 24. února má premiéru v Polsku, v dalších zemích 3. března. V různých podobách střihu se film prodal do 40 zemí.\n\n"}
{"id": "777950", "url": "https://cs.wikipedia.org/wiki?curid=777950", "title": "Zdeněk Braunschläger", "text": "Zdeněk Braunschläger\n\nZdeněk Braunschläger, též Zdeněk Otto Braunschläger, (30. ledna 1932 Boskovice – 18. ledna 2018) byl český herec a scenárista.\n\nDětství a mládí prožil v Třebíči, kde také začínal s herectvím. Po studiích herectví na brněnské JAMU (absolutorium v roce 1955) hrál nejprve v Brně v Divadle bratří Mrštíků, odkud pak přešel do Prahy, kde krátce účinkoval v divadle Semafor (účinkoval v prvním představení \"Člověk z půdy\"). Poté od roku 1962 působil v Divadle na Vinohradech. V letech 1965 až 1973 hrál v pražském Činoherním klubu.\n\nOd poloviny 50. let se objevoval ve filmu a později i v televizi, svoji první větší filmovou roli ztvárnil v roce 1955 ve snímku \"Větrná hora\" režiséra Jiřího Sequense. Koncem 70. let přestal ve filmu a v televizi hrát a stal se autorem námětů a scenáristou. Od roku 1980, kdy hrál naposledy ve snímku \"Signum laudis\", se objevil pouze v roce 2010 ve filmu \"Habermannův mlýn\" (v roli faráře Kellera) a v roce 2012 v krátkometrážním studentském snímku Natálie Císařovské \"Loicu, vitej!\".\n\nV roce 1980 emigroval do tehdejšího západního Německa, kde se živil jako distributor léčiv. Po roce 1989 se vrátil do Třebíče, kde v restituci byl jeho rodině vrácen dům na dolní straně Karlova náměstí, ten rekonstruoval a vybudoval v něm restauraci. Dům později prodal a žil střídavě v Mnichově a v Praze.\n\nV roce 2015 obdržel Cenu města Třebíče.\n\n"}
{"id": "777952", "url": "https://cs.wikipedia.org/wiki?curid=777952", "title": "Svatováclavská záložna", "text": "Svatováclavská záložna\n\nSvatováclavská záložna byla družstevní záložna se sídlem v Praze, činná v letech 1872 až 1902. Byla zřízena Katolickou besedou na podnět kněží Mikuláše Karlacha a Klementa Borového s cílem podporovat veřejné a politické aktivity církve. Těšila se velké důvěře veřejnosti — podle předkládaných výročních zpráv prosperovala, nakupovala nemovitosti a podporovala náboženské, vlastenecké a dobročinné podniky. Ve skutečnosti ale od počátku hospodařila se ztrátou; systematickými podvody, nadměrnými dary i nevýhodnými obchody, které prováděli zejména vrchní účetní Josef Ort, starosta Jan Drozd a ředitel Václav Kohout, dosáhl schodek nakonec více než 7 milionů korun. V říjnu 1902 byla uzavřena, roku 1904 vyplatil sanační výbor většinu vkladatelů z 50 %, v roce 1910 byla vymazána z obchodního rejstříku. Čtyři úředníci (Jan Drozd, Václav Kohout, Emanuel Hercík a Bedřich Pekeländr) byli v prosinci 1903 odsouzeni za podvod a zpronevěru na třináct měsíců až 7 let vězení. Krach záložny, způsobený kombinací neprofesionality, nedbalosti, úmyslného nepoctivého jednání a nedostatečné kontroly, připravil mnoho lidí o úspory, otřásl důvěrou ve finanční ústavy a ochromil veřejné aktivity katolíků; vedl ale také k uzákonění povinných kontrol, které v následujících desetiletích zabránily opakování podobných skandálů.\n\nPočátkem roku 1872 se v pražské Katolické besedě projednávala možnost zřízení peněžního ústavu, zaměřeného na financování řemesel, maloobchodu a drobných rolníků. K iniciátorům patřili zejména vyšehradský kanovník Mikuláš Karlach a univerzitní profesor Klement Borový. 30. května 1872 proběhla ustavující schůze. Na první valné hromadě 12. srpna téhož roku už mohl M. Karlach oznámit, že záložna má 156 členů, 133 vkladatelů a shromáždila 60 tisíc zlatých. Činnost provozovala v pronajaté místnosti v Liliové ul. 221.\n\n9. dubna 1873 byl vydán zákon o výdělkových a hospodářských společenstvech. Na jeho základě přijala záložna 14. května 1874 novou společenskou smlouvu. Podle ní šlo o „společenstvo s ručením neomezeným“, tj. všichni členové ručili za závazky celým svým majetkem. Vedení bylo svěřeno osmnáctičlennému výboru, který volil pětičlennou radu. K jejím prvním členům patřili již zmíněný Mikuláš Karlach a také Jan Drozd.\n\nV červnu 1874 koupila záložna dům v Řetězové ul. 223 a na sv. Havla (16. října) téhož roku se do něj přestěhovala. První patro bylo pronajato Katolické besedě. Následujícího roku byl na návrh M. Karlacha vybudována slavnostní síň pro pořádání katolických sjezdů. Záložna vykazovala zisk. Aby se ústav finančně posílil, rozhodla roku 1876 valná hromada, že veškerý zisk musí být přičítán k základnímu jmění, dokud se nedosáhne výše 5 % úvěrů, minimálně 300.000 zlatých; teprve poté může být rozdělen.\n\nAčkoliv to nebylo obecně známo, už v té době byly některé úvěry problémové. Neomezené ručení členů odrazovalo bohatší klienty, většinu dlužníků tak tvořili nemajetní nebo alespoň méně zámožní. V letech 1873-4 nastala hospodářská krize, která omezovala prostředky jak finančním ústavům, tak podnikatelům. Od záložny si tak půjčovali často ti, kteří už jinde nemohli. Jednalo se např. o úvěr J. S. Skrejšovskému, velmi vlivnému, ambicióznímu a podnikavému staročeskému novináři a politikovi, který byl ovšem stále ve finanční tísni. Kolem roku 1874, kdy byl uvězněn, žádal prostřednictvím advokáta dr. Daška starostu Karlacha o velkou půjčku s cílem odvrátit exekuční prodej velkostatků Zruč nad Sázavou a Zbraslavice. Karlach zprvu odmítl, protože požadovaná částka převyšovala limit 10.000 zlatých, který bylo podle stanov možno půjčit jednomu dlužníku. Po návrhu dr. Daška pak několik Skrejšovského přátel vystavilo záložně směnky, za něž záložna vydala vkladní knížky v celkové výši asi 100 tisíc zlatých; ty se pak použily jako zástava v jiných bankách. (Skrejšovský nakonec po třech letech zkrachoval, záložna přišla o úrok.) Jak se později prokázalo, v roce 1877 činil schodek již asi 100 tisíc zlatých. Ačkoliv se to veřejně neuvádělo, mnozí si byli špatné situace vědomi a na valné hromadě agitovali pro odchod M. Karlacha.\n\n11. dubna 1878 odstoupil Mikuláš Karlach z výboru a starostou byl zvolen Jan Drozd. Nastalo tak nové období. 20. dubna 1879 bylo zmírněno pravidlo pro tvorbu rezervního fondu ve stanovách; nově se k základnímu jmění připisovala jen polovina zisku do výše 100.000 zlatých. 7. října 1880 získala záložna koncesi na půjčky proti zástavě skvostů (klenotů). Z vydělaných peněz podporovala podniky katolického směru (muzejní výstavy ve svých prostorách, časopisy, dary občanským sdružením, pouť do Říma). Roku 1888 koupila tři domy v Karlově ulici, které spojila s dosavadním sídlem v Řetězové. Veřejnými aktivitami i dosahovanými výsledky si získala důvěru vkladatelů. Roku 1901 převyšovala vykazovaná aktiva 18 milionů korun. Jak se však později ukázalo, velká část byla fiktivní.\n\nSvatováclavská záložna měla dvě oddělení: \n\nValná hromada záložny volila výbor, ten ze svých řad zvolil radu (starosta, dozorce pokladny, dozorce účtů, dozorce kanceláře a tajemník). K dalším funkcionářům patřili cenzoři, kontrolující pravost směnek, a revizoři. Funkci starosty zastával do r. 1878 Mikuláš Karlach, pak (až do 26. září 1902) kněz Jan Drozd, známý středoškolský profesor a odborný spisovatel. Výkonnou roli měl ředitel Václav Kohout, zaměstnaný v bance už od roku 1873.\n\nZastavárnu řídil Josef Ort. Nastoupil jako praktikant r. 1875, následujícího roku mu byla svěřena pokladna, roku 1884 se stal účetním a k 25. výročí záložny (1897) hlavním účetním. Měl svěřenu současně správu pokladny i účetních knih. Byl veřejně známý jako nezištný a obětavý mecenáš — někdy jmenovitě, jindy anonymně podporoval svými příspěvky vlastenecké a dobročinné podniky, zasedal v pražské městské radě za mladočechy, pomáhal financovat národopisnou výstavu r. 1895.\n\nK revizorům, odpovědným za ověřování a schvalování účetních výkazů, patřili v posledních letech Jindřich Bílý (od r. 1888) a Bedřich Grünwald (od r. 1901).\n\nSvatováclavská záložna byla zpočátku členem Jednoty záložen v Čechách, na Moravě a ve Slezsku. Roku 1900, kdy Jednota nařídila povinnou revizi účtů svých členů, z ní ale vystoupila. Krok byl zdůvodňován obavou, že se prostřednictvím revize dostanou k účtům představitelé konkurenčních záložen, kteří pak využijí důvěrných informací k odlákání nejlepších klientů.\n\n22. března 1902 nečekaně zemřel Josef Ort. V té době měla záložna na veřejnosti dobrou pověst, nikdo nepodezíral zemřelého ani nikoho z jeho spolupracovníků ze žádných nekalých činů. Brzy se ale začaly objevovat pochybnosti. Nedůvěru vzbudila už první zpráva, že se u Orta v kapsách našla na tehdejší dobu velká částka 1924 korun v hotovosti, 185 korun ve zlatě a dále cenné papíry a směnky. 24. března požádal starosta Drozd úředníka Frühaufa, aby převzal zástavárnu. Po otevření pokladní knihy (Ort ji měl stále zamčenou ve svém stole a nikomu nedovolil do ní nahlížet) ale zjistil prakticky okamžitě falšované zápisy, nadhodnocující vydání. Informoval o tom odhadce zástav Huebra, který předal informaci Kohoutovi. Ten převzal od Frühaufa pokladní knihu a informoval ho, že našel schodek 17 tisíc, jehož zaplacení dohodl s herečkou Leopoldinou Ortovou, vdovou po Ortovi.\n\nČleny výboru záložny o tomto konkrétním schodku nevěděli, ale začali se na základě kolujících pověstí obávat nepravostí v Ortově hospodaření. Několik členů výboru požádalo diskrétně J. Drozda, aby nařídil revizi. Ten to slíbil, ale tři týdny nic neprovedl. Na přelomu dubna a května se žádost opakovala, ale opět bez výsledků. Schůze výboru 30. května 1902 se starosta Jan Drozd neúčastnil pro nemoc; ostatní členové toho využili a požádali pátera Josefa Kyselku, aby kontrolu provedl on. Ani ten ji ale nevykonal, protože nechtěl nic provádět bez vědomí Drozda.\n\nKdyž se Drozd po nemoci vrátil, rozčílil se na členy výboru za jejich opovážlivost, se kterou si dovolili nařizovat proti jeho vůli kontrolu. Výbor se ale nenechal zastrašit a nařídil Kyselkovi a dalšímu členu Kreiplovi, aby provedli revizi bez ohledů a bez meškání.\n\nMezitím nacházel Frühauf další nesrovnalosti a informoval o nich ředitele Kohouta. Ten ale byl z informací rozladěn a dal Frühaufovi najevo, že si nepřeje o nich slyšet („Kdo vám řekl, abyste ještě něco hledal? Co jste našel, kde je to, zahoďte to!“). Frühauf se snažil najít zastání u revizora účtů Jindřicha Bílého, ale ani u něho nepochodil. (Podle jeho tvrzení mu Bílý odpověděl: „Ty listy spalte, pryč s tím a už nic nehledejte!“; Bílý tento výrok ale u soudu popřel.)\n\nÚředníci Kreipl a Frühauf pokračovali v revizích a našli schodek 188.600 korun, o kterém informovali starostu Drozda. Když ale přišel na kontrolu páter Kyselka, nařídil ředitel Kohout Frühaufovi, aby před obnos 74.000 korun připsal „2“, čímž se ztráta zakryla. Kyselka tak mohl prohlásit, že je vše v pořádku. Frühauf ho ale poté o tomto podvodu informoval. Kyselka se pokoušel získat chybějící peníze z Ortova dědictví, když ale zjistil, že je předluženo, odstoupil 18. července 1902 z výboru. (Kyselka byl členem správní rady od roku 1888; od roku 1890 byl dozorcem kanceláří, tj. nadřízeným všech úředníků. U soudu přiznal, že práci svých podřízených v minulosti řádně nekontroloval; nebyl ale ze zpronevěry obžalován ani odsouzen.)\n\nPo Frühaufově informaci o podvodné kontrole bylo nařízeno revizi opakovat. 21. srpna 1902 byl odvolán dosavadní kontrolor Jindřich Bílý a na jeho místo přijat do té doby neznámý Otomar Šetina. Poté byl odvolán ředitel Kohout a 26. září i starosta Drozd, na jeho místo nastoupil farář Josef Vondruška. Kontrola prokázala, že ke konci roku 1901 byla rozvaha zmanipulována tak, že vklady byly oproti skutečnosti nižší o 1.303.761 korun a úvěry vyšší o 5.894.294 korun, celkový schodek tedy činil přes 7 milionů korun.\n\nPodle obžaloby došlo k tak vysokému schodku kombinací čtyř příčin:\n\nHlavní roli ve ztrátovém hospodaření měl Josef Ort. Navenek dělal ten nejlepší dojem; například páter Drozd jej považoval za geniálního člověka a vynikajícího úředníka. Velmi se přátelil s ředitelem Kohoutem. Společně v záložně pořádali hostiny (které vždy platil Ort), někdy i spojené s nadměrným pitím alkoholu a návštěvami „společnic“. Ort rovněž nakupoval domy a věnoval mnoho darů na různé účely. Životní styl financoval prostřednictvím podvodů; naprostá většina padělků pocházela od něho.\n\nOd roku 1872 pracoval v záložně Roman Čáslavský. Roku 1882 byl propuštěn — pro zpronevěru (podle Kyselky) nebo nedbalost (podle Drozda). Dostal ale dobrý posudek a ihned přijal místo v Malostranské záložně. Tam zanedlouho způsobil schodek, který pak spláceli Ort s Kohoutem, a poté, kdy Čáslavský už nepracoval, ho až do smrti (6. března 1900) podporovali pravidelnými platbami. Podle obžaloby si tím zajišťovali jeho mlčení.\n\nŘeditel Kohout věděl o Ortových podvodech, kryl je a využíval z nich vytěžené prostředky. Rovněž si přivlastnil část darů, určených různým spolkům. Když výbor záložny odhlasoval příspěvek některému sdružení a to se o něj včas nepřihlásilo, příspěvek často „propadl“ a ponechal si jej Kohout.\n\nStarosta Drozd odepisoval části svých půjček proti fondu pro krytí ztrát; u soudu ale tvrdil, že to byla iniciativa ředitele Kohouta. Půjčoval rovněž prostředky záložny svému předluženému bratru Vilémovi a schvaloval řadu nevýhodných investic a darů. Na svou obhajobu uváděl, že nebyl finančním odborníkem, spoléhal se na Orta a Kohouta a výdaje schvaloval jen proto, že se z účetních výkazů domníval, že záložna je prosperující. Podle obžaloby byl ale dominantní osobností, prakticky „neomezeným vládcem“ záložny, kterému se ostatní neodvážili oponovat, jak se projevilo např. při provádění kontroly r. 1902.\n\nK nevýhodným obchodům se řadila například půjčka Bedřichu Tvrzskému a jeho manželce Anně, kteří vybudovali v Železnici u Jičína nejprve kasárna pro stráže valdické věznice, po jejich opuštění pak tkalcovnu. Vlivem konkurenčního boje ale tento závod upadal. Úvěr i s úroky dosáhl nakonec 77.800 korun, přičemž výtěžek z exekuce r. 1900 přinesl jen 23.730 korun. Drozd byl obviňován, že od Tvrzských přijímal úplatky, ten to však popíral.\n\nZáložna se angažovala i v katolickém tisku. Od února 1882 do dubna 1888 vycházel \"Pražský týdeník\", jehož vlastníkem byl zpočátku Jan Drozd, místo redaktora zastával Václav Kalbáč. List byl ve ztrátě, financovala jej záložna. Od roku 1888 vycházely \"Pražské večerní noviny\" (později přejmenované na \"Večerní noviny\"), které od ledna 1897 splynuly s časopisem \"Čech\" a nakonec s \"Katolickými listy\", nákladem Katolického družstva sv. Vojtěcha. Záložna jim platila 2000 zlatých ročně, aniž by to bylo zapsáno v protokolu o schůzích výboru.\n\nAby se zakryly ztráty z podvodů a špatného hospodaření, docházelo k účetním manipulacím. Jednou z nich byl „účet záloh“, na který se převáděly pochybné pohledávky, například 60.000 zlatých za neprodané „Zlaté bible“, které předtím záložna nákladem 70.000 zlatých financovala. Zisky byly potřebné, aby bylo možné platit odměny, dividendy a dary.\n\nDocházelo i k machinacím s poštovným (výdaje zjevně neodpovídaly množství korespondence, které by bylo vzhledem k rozsahu činnosti obvyklé).\n\nPodvody prováděli i nižší úředníci, zejména pokladní Emanuel Hercík a Bedřich Pekeländr, jimž se prokázalo, že defraudovali vklady (potvrzovali je vkladatelům, ale nezapisovali do pokladní knihy a peníze si ponechávali).\n\nPočátkem srpna 1902 se informace o zjištěných podvodech dostaly na veřejnost; klerikální kruhy se ale snažily uklidnit situaci poukazem na to, že částka je relativně malá a podaří se ji uhradit. V říjnu téhož roku byla záložna uzavřena a zahájeno vyšetřování; hned v prvních dnech bylo zatčeno několik úředníků, včetně Kohouta a Drozda. V následujících měsících bojoval sanační výbor, vedený Josefem Vondruškou, o vypořádání závazků bez vyhlášení konkurzu, který by znamenal pro členy záložny nutnost vyplatit věřitelům plnou hodnotu závazků až do výše celého svého majetku. Pomoc nabídl mimo jiné Mikuláš Karlach, tak, že organizoval vznik nové záložny „Důvěra“. Nevstoupul však do výboru, protože podle názoru arcibiskupa by žádný kněz neměl být členem vedení této finanční instituce. Prostřednictvím této záložny pak v dubnu a květnu poskytly české peněžní ústavy dostatečnou částku, pomocí níž bylo možné vyplatit 50 % hodnoty všech vkladů. Lhůta k přihlášení byla 10 dní, s tím, že zpráva varovala, že v případě odmítnutí by vkladatel mohl právní cestou vymoci maximálně 30-40 %. Naprostá většina vkladatelů na tuto nabídku přistoupila, s výjimkou 20 vkladních knížek s hodnotou asi 45.000 korun. V následujících měsících a letech pak probíhaly soudní spory s některými členy záložny o splacení „repartice“, tj. podílu na ztrátě (z důvodu neomezeného ručení) ve výši 300 korun za podíl. Někteří se placení úspěšně vyhnuli poukazem na to, že jejich členství skončilo před úpadkem. Po ukončení všech sporů a vypořádání majetku byla záložna v květnu 1910 vymazána z obchodního rejstříku.\n\nV listopadu a prosince 1903 se v Praze konalo trestní řízení proti představitelům záložny. Obžalováni byli:\n\nPodle žalobce věděl Drozd, že záložna je předlužena, nic však nepodnikl. Sestavil výbor z oddaných lidí a vědomě předkládal nesprávné bilance valné hromadě. Ort a Kohout prováděli podvody, přičemž revizor Bílý je zakrýval. O spoluvině Bílého podle žaloby svědčilo i to, že Ort po jeho nástupu nakrátko přestal provádět podvody, ale brzy opět začal — zřejmě po vzájemné dohodě obou. Pokud jde o Herciga a Pekeländra, tvořili „druhé konsorcium“, které ze záložny vyvádělo peníze. Obhájce Kohouta popíral vinu svého klienta — ke škodám došlo již dávno a podvody prováděli jiní. Nejsilněji popíral advokát vinu Drozda: Podle něj byla už za Karlacha ztráta kolem 200.000 korun, možná až k milionu. Ztráty se navýšily například i tím, že z neexistujících zisků byl zaplacen milion na daních. Starosta nebyl dozorcem, nikdo z podřízených si mu nestěžoval. Hlavním viníkem byl podle něj Ort; ten však byl za života celebritou a jeho pohřeb se okázalostí a účastí významných osobností vyrovnal např. pohřbu F. L. Riegra. Pokud byl Ort schopen oklamat širokou veřejnost, neměl podle advokáta šanci ani starosta záložny. Drozdovou chybou prý bylo pouze to, že přijal zodpovědné místo v peněžním ústavu, ačkoli nerozuměl účetnictví.\n\n12. prosince 1903 vynesl soud rozsudek:\nu všech zostřeným půstem jednou za čtvrt roku.\n\nZbylí dva (revizoři Jindřich Bílý a Bedřich Grünwald) byli propuštěni na svobodu.\n\nPo krachu Svatováclavské záložny přišlo mnoho lidí o úspory. Například farář Jan Boček z Kozmic u Benešova ze ztráty části vkladu zešílel a skončil v léčebně v Kosmonosích. Jistý člen záložny se zase pomátl poté, co zjistil, že jako majitel 400 podílů, které si dosud cenil na 16.000 korun, bude naopak muset vyplatit odškodné ve výši 120.000 korun. Krach záložny rovněž ochromil veřejné aktivity katolické církve.\n\nAby se podobné případy neopakovaly, přijala rakouská vláda 10. června 1903 zákon č. 133 o revizi výdělkových a hospodářských společenstev a jiných spolků, který ukládal povinnost nezávislé kontroly účtů nejméně jednou za dva roky. Měl ji vždy provádět ustanovený revizor ze svazu spolků, kterého bylo společenstvo členem, a pokud tento svaz byl příliš malý nebo se společenstvo neúčastnilo v žádném, pak revizor jmenovaný obchodním soudem nebo zemským politickým úřadem. O dva týdny později k němu bylo vydáno prováděcí nařízení č. 134. Opatření byla účinná; jak řekl senátor Ferdinand Jirásek v prosinci 1922, v důsledku zákona došlo ke konsolidaci a posílení družstevnictví.\n"}
{"id": "777953", "url": "https://cs.wikipedia.org/wiki?curid=777953", "title": "Harry Styles", "text": "Harry Styles\n\nHarry Edward Styles (* 1. února 1994 Redditch, Anglie) je anglický zpěvák, skladatel a herec, od roku 2010 člen skupiny One Direction.\n\nPochází z Redditche, vyrůstal ve vesnici Holmes Chapel v Cheshire v Anglii. Jeho matkou je Anne Cox a jeho otcem je Des Styles, má starší sestru Gemmu. Po rozvodu rodičů se jeho matka znovu vdala. Už jako dítě měl rád zpěv, vyrůstal na The Beatles a nejvíce na něj zapůsobil Elvis Presley. K jeho oblíbeným interpretům patří i skupiny Coldplay, Kings of Leon nebo Foster the People. Během studia na střední škole zpíval v místní skupině White Eskimo.\n\nNa jaře 2010 se přihlásil do sedmé řady pěvecké televizní soutěže \"The X Factor\". Na konkurzu zpíval písničku „Isn't She Lovely?“ od Stevieho Wondera, ovšem neuspěl. Porotkyně Nicole Scherzinger navrhla, aby se čtyřmi dalšími účastníky pořadu vytvořil dohromady chlapeckou kapelu, která se kvalifikovala do kategorie skupin a pro kterou Styles vymyslel jméno One Direction. Od té doby s ní vydal pět studiových alb, absolvoval několik turné a získal mnoho ocenění, včetně BRIT Awards a MTV Video Music Awards. Jejich první singl „What Makes You Beautiful“ se v hitparádě UK Singles Chart umístil na první příčce a od té doby se jej prodalo po celém světě více než 5 miliónů kopií, což ho řadí mezi nejprodávanější singly všech dob.\n\nV roce 2016 oznámili One Direction přerušení činnosti kapely do doby neurčité. Styles vydal v dubnu 2017 singl „Sign of the Times“ a v květnu téhož roku své debutové eponymní album. V prosinci 2019 vydal své druhé album \"Fine Line\".\n\nOd listopadu 2011 do ledna 2012 měl vztah s moderátorkou Caroline Flack, která je o 14 let starší, což vyvolalo polemiku a kritiku. Mezi říjnem 2012 a lednem 2013 chodil se zpěvačkou Taylor Swift.\n\n"}
{"id": "777954", "url": "https://cs.wikipedia.org/wiki?curid=777954", "title": "Heterakidóza drůbeže", "text": "Heterakidóza drůbeže\n\nHeterakidóza ptáků je parazitární onemocnění slepých střev mnoha druhů ptáků, domestikovaných i volně žijících, způsobované hlísticemi z rodu \"Heterakis\".\nV našich podmínkách parazitují nejčastěji \"Heterakis gallinarum\", \"H. dispar\" a \"H. isolonche\". Ve světě se popisují také \"H. berampora\" (Asie), \"H. bervispiculum\" (Afrika, Jižní Amerika), \"H. caudabrevis\" (Rusko), \"H. indica\" (Indie), \"H. linganensis\" a \"H. meleagris\" (Čína).\n\n\nMalý červ žlutobílé barvy. Jeho tělo se k oběma koncům postupně zužuje a dosahuje u samců délky 5-13 mm, šířky 0,3-0,4 mm. Ústa jsou obdána 3 pysky, jícen je rozšířen v bulbus. Spikula jsou dvě, nestejně dlouhá. Samice je dlouhá 8-15 mm, široká 0,3-0,5 mm. Vulva je umístěna v polovině těla. Vajíčka jsou podlouhle oválná, s dvojitou stěnou, velikosti 60-80 x 36-50 µm. Juvenilní červi, larvy i vajíčka mohou být rezervoárem histomonád až po 4 roky.\n\n\nSamec je dlouhý 5-18 mm, široký 210-380 µm; spikula jsou krátká a stejně velká. Samice je 10-23 mm dlouhá, široká 290-470 µm. Vajíčka jsou silnostěnná, s hladkým povrchem, velikosti 60-80 x 35-55 µm. Ve vnějším prostředí se infekční larva vyvine ve vajíčku při teplotě 18-20 °C za 6-7 dní. Prepatentní doba je 18-25 dní.\n\n\nSamec \"H. isolonche\" dosahuje velikosti 6-15 mm, spikula jsou stejně dlouhá. Samice jsou dlouhé 9-12 mm; vajíčka měří 65-75 x 37-46 µm.\n\nVývoj je přímý, bez mezihostitele (geohelminti). Příležitostně ale jejich vajíčka mohou pozřít dešťovky, které pak slouží jako mechanický roznašeč infekce. Vývoj vajíček ve vnějším prostředí, kam jsou vylučovány trusem hostitele, závisí na teplotě a vlhkosti. Při teplotách kolem 10 °C a nižších se vývoj vajíček zastavuje. Při optimální teplotě mezi 18-30 °C trvá vývoj infekční larvy asi 2-3 týdny. Vajíčka jsou poměrně odolná a po několik dní vydrží v úplném suchu. Ve vlhké půdě si udrží životnost až 8-9 měsíců.\nPo pozření infekčních vajíček vhodným hostitelem se larvičky působením teploty a trávicích šťáv uvolní z vajíček a zavrtávají se do sliznice slepého střeva. Po 4-10 dnech se larvičky uvolňují a zůstávají trvale v luminu střev. Pohlavní dospělosti nabývají za 24-36 dní.\n\nHeterakidy kromě traumatizace sliznice slepých střev škodí i produkcí toxinů a snižováním odolnosti proti infekčním nemocem. Larvičky heterakid mohou také zavlékat do slepých střev infekční agens, například histomonózu.\n\nPrůběh heterakidózy není specifický, nejčastější známkou onemocnění jsou ospalost, průjem a silně páchnoucí výkaly, příp. pokles hmotnosti. Při pitvě se zjišťuje hemoragický zánět slepých střev (tyflitida), sliznice je pokryta hlenem a obsahuje kráterovité vředy (granulomy). Paraziti se vyskytují zčásti volně ve střevním obsahu, larvičky mohou pevně ulpívat ve sliznici střeva.\n\nDiagnostika je založena na mikroskopickém vyšetření trusu a nálezu heterakid v obsahu slepých střev.\n\nHlavním zdrojem infekce je společný chov mladé a starší drůbeže nebo její odchov v zamořeném prostředí. Preventivně se doporučuje pravidelná dehelmintizace, odstranění trusu s vypuzenými červi a zlepšení zoohygienických poměrů v chovu. K léčbě se používají anthelmintika.\n\n\n"}
{"id": "777958", "url": "https://cs.wikipedia.org/wiki?curid=777958", "title": "Seznam dílů seriálu Black Books", "text": "Seznam dílů seriálu Black Books\n\nToto je seznam dílů seriálu \"Black Books\". Britský televizní seriál \"Black Books\" se vysílal ve třech řadách v rozmezí let 2000–2004. Česká televize uvedla všechny řady vcelku v roce 2006.\n\n<onlyinclude></onlyinclude>\n\n"}
{"id": "777960", "url": "https://cs.wikipedia.org/wiki?curid=777960", "title": "Psychoderelict", "text": "Psychoderelict\n\nPsychoderelict je konceptuální album Pete Townshenda. Album vyšlo v roce 1993 u Atlantic Records a vyšlo ve dvou verzích, s dialogy a bez nich.\n"}
{"id": "777966", "url": "https://cs.wikipedia.org/wiki?curid=777966", "title": "Fernando Rey", "text": "Fernando Rey\n\nFernando Casado Arambillet (20. září 1917, A Coruña, Španělsko – 9. března 1994, Madrid), známý pod jménem Fernando Rey, byl španělský filmový a divadelní herec, který se za více než půl století aktivní dráhy objevil přibližně ve sto padesáti evropských a amerických snímcích. Hrál v několika filmech režiséra Luise Buñuela – \"Viridiana\" (1960), \"Tristana\" (1970), \"Nenápadný půvab buržoazie\" (1972), \"Ten tajemný předmět touhy\" (1977). Ztvárnil také roli drogového bosse v kriminálním dramatu \"Francouzská spojka\" (1971).\n\nNarodil se v roce v La Coruñe v roce 1917 do rodiny kapitána Casada Veiga. Studium architektury přerušila španělská občanská válka. Na školu se již nevrátil. Kariéru u filmu nastartoval v roce 1935 jako komparzista. V této době si také zvolil umělecké jméno Fernando Rey, když si podržel křestní jméno a doplnil jej druhým příjmením matky Rey, ve španělštině znamenající „král“.\n\nV roce 1944 získal první mluvenou roli vévody z Alby ve filmu Josého Rubia \"Eugenia de Montijo\". O čtyři roky později si zahrál španělského krále Filipa I. Kastilského v trháku \"Locura de amor\".\n\nV roce 1960 se oženil s argentinskou herečkou Mabel Karrovou.\n\nV roce 1971 obdržel cenu pro nejlepšího herce na Mezinárodním filmovém festivalu v San Sebastiánu za výkon ve snímku Rafaela Gila \"La duda\". Na Filmovém festivalu v Cannes 1977 byl oceněn jako nejlepší herec za film \"Eliso, můj živote\". Roku 1986 byl pak v San Sebastiánu podruhé vyhlášen nejlepším hercem za dvě postavy ve filmech \"Diario de invierno\" a \"El Aire de un Crimen\".\n\nOd roku 1992 působil jako předseda Španělské akademie filmového umění a věd. Zemřel v Madridu na nádorové onemocnění v roce 1994.\n\n\n\n"}
{"id": "777974", "url": "https://cs.wikipedia.org/wiki?curid=777974", "title": "The Midnighters", "text": "The Midnighters\n\nThe Midnighters byla americká R&B hudební skupina, která vznikla v Detroitu v Michiganu v roce 1952 jako kapela The Royals. Původní jméno si kapela změnila, aby se nepletlo s již existující kapelou The \"5\" Royales. Je to jedna z nejdůležitějších a nejvlivnějších kapel padesátých a počátku šedesátých let, která pomocí několika svých hitů vymezila R&B styl z období 60. let. Kapela se zasloužila o vytvoření tance Twist a vytvořila propojení mezi jazzovou první polovinou 20. století a jeho rockovou druhou polovinou. Kromě R&B totiž do své tvorby zahrnula také prvky rock & rollu a doo-wopu. Mezi lety 1953 až 1962 vydala skupina téměř 24 hitů, které se umístily na amerických R&B žebříčcích, mezi něž patří „Finger Popping Time“, který byl nominován na Cenu Grammy v roce 1961. Dalšími hity jsou „Let's Go,Let's Go,Let's Go“, „Work With Me Annie“, „It's Love Baby (24 Hours A Day)“, „Annie Had A Baby“, „The Hoochi Coochi Coo“, „Teardrops On Your Letter“, „Get It“, „The Float“ a „Nothing But Good“. Při vzniku ve skupině vystupovalo několik slavných muzikantů, mezi nimi Jackie \"Sonny\" Wilson, Little Willie John a Levi Stubbs, který je známý především jako člen skupiny Four Tops. Později, když přišel do kapely Hank Ballard se sestava ustálila na těchto šest: Alonzo Tucker, Freddy Pride, Hank Ballard, Henry Booth, Charles Sutton a Sonny Woods. Ballard v roce 1965 kapelu opustil a vydal se na sólovou kariéru a kapela zanikla někdy v roce 1965. V roce 1990 byl Hank Ballard přidán jako sólista přidán do Rock and Roll Hall of Fame, zbytek kapely tam byl zařazen v roce 2012. V roce 1992 získali od nadace Rhythm and Blues Foundation Pioneer Award.\n"}
{"id": "777976", "url": "https://cs.wikipedia.org/wiki?curid=777976", "title": "Curuba", "text": "Curuba\n\nCuruba je exotické ovoce z mučenky \"Passiflora tarminiana\", vyskytující se v tropické Jižní Americe, konkrétně v Andách. Dnes se již díky cestování rozšířila i do Evropy, kde jí vyhovuje spíše prostředí skleníků. Jedná se o malé aromatické ovoce, které má tenkou slupku a růžovo-oranžovou rosolovitou dřeň s velkým počtem drobných jader, která se dají konzumovat. Jeho chuť je jemně nakyslá.\n\nObsahuje vitaminy A, C, B1 a B2, niacin a riboflavin.\n"}
{"id": "777980", "url": "https://cs.wikipedia.org/wiki?curid=777980", "title": "Ángela Molinová", "text": "Ángela Molinová\n\nÁngela Molinová, celým jménem Ángela María Molina Tejedor (* 5. října 1955 Madrid) je španělská herečka, dcera herce a zpěváka Antonia Moliny, která ztvárnila sdílenou roli Conchity v Buñuelově filmu \"Ten tajemný předmět touhy\" (1977).\n\nTanec a herectví vystudovala na Escuela Superior de Madrid. Hrála ve filmech režisérů Pedra Almodóvara, Jaime de Armiñána, Josého Luise Boraua či Manuela Gutiérreze Aragóna.\n\nV roce 1985 se stala první zahraniční herečkou, která získala italskou filmovou cenu Davida di Donatella. Roku 1987 byla vyhlášena nejlepší herečkou na Mezinárodním filmovém festivalu v San Sebastiánu za postavu ve snímku \"La mitad del cielo\". Čtyřikrát byla nominována na španělskou Goyovu cenu.\n\nV roce 1999 předsedala porotě 49. ročníku Berlínského mezinárodního filmového festivalu.\n\n\n"}
{"id": "777987", "url": "https://cs.wikipedia.org/wiki?curid=777987", "title": "Zapota obecná", "text": "Zapota obecná\n\nZapota obecná či sapodila obecná (\"Manilkara zapota\", existuje celá řada vědeckých synonymních názvů) patří mezi středně vysoké stromy dorůstající výšky až 16 m. Pochází ze Střední Ameriky, konkrétně z venezuelských lesů. Má dlouhé lesklé listy. Plody této rostliny jsou koule o průměru 6 cm s tvrdou nahnědlou slupkou. Chuť plodu se podobá hrušce. Plody se mohou jíst, až když plně vyzrají, předtím jsou trpké. Uvnitř plodu jsou černá jadérka, která se nejí. Chuť zralého plodu je delikátní, sladká, připomíná hrušku s karamelem. Kmen rostliny, listy i nezralé plody obsahují bílý latex, který se zachycuje podobně jako kaučuk, nazývá se chicle a vyrábějí se z něj především přírodní žvýkačky.\n"}
{"id": "777988", "url": "https://cs.wikipedia.org/wiki?curid=777988", "title": "Nová agrárna strana", "text": "Nová agrárna strana\n\nNová agrárna strana (česky \"Nová agrární strana\", zkratka NAS) byla slovenská politická strana, působící v letech 1997–1998.\n\nStrana vznikla v listopadu 1997 sloučením Hnutí zemědělců Slovenské republiky, jehož předsedou byl Jozef Klein a Rolnické strany Slovenska, jejímž předsedou byl Pavel Delinga. Předsedou tohoto nového politického subjektu se stal předseda RSS Pavel Delinga.\n\nV roce 1997 přijala vládní koalice v čele s Hnutím za demokratické Slovensko (HZDS) novelu volebního zákona, která prakticky znemožňovala kandidaturu volebních koalic v parlamentních volbách. Protože preference strany byly před volbami v roce 1998 mizivé a strana nemohla kandidovat v koalici, v červenci 1998 zanikla sloučením s HZDS.\n"}
{"id": "777990", "url": "https://cs.wikipedia.org/wiki?curid=777990", "title": "Politická ekonomie", "text": "Politická ekonomie\n\nPolitická ekonomie je v obecném smyslu mnohoznačný pojem, jehož obsahem jsou především snahy postihnout\nvýznamné sociální, politické a ekonomické jevy a jejich vzájemné vztahy metodami různých společenských věd.<ref name=\"krp/hod\">\n</ref>\nV užším smyslu se jedná o částečně zaniklou vědní disciplínu, jejímiž hlavními představiteli byli\nklasičtí ekonomové 18. a 19. století, kteří zkoumali rozhodování mezi alternativním využitím\nnedostatkových zdrojů prostřednictvím trhu a politické moci.\nPolitická ekonomie v jejich pojetí byla věda, která zkoumá, co má stát dělat, aby bohatl.\n\nSlovo \"politická\" se od ekonomie oddělilo na přelomu 19. a 20. století v důsledku\nmarginalistické revoluce a nástupu školy neoklasické ekonomie.\nPolitická ekonomie se tak rozdělila na dvě samostatné vědy – ekonomii a politické vědy.\nDisciplína však nezanikla úplně. V rámci tzv. moderní politické ekonomie se utvořily nové proudy snažící se studium vztahu\npolitiky a ekonomiky zachovat. Jedná se např. o neoklasický institucionalismus,\nškolu veřejné volby, novou politickou ekonomii\nnebo mezinárodní politickou ekonomii zabývající se vzájemnou podmíněností politických\na ekonomických jevů v mezinárodním prostředí.\n\nPůvodně politická ekonomie znamenala studium podmínek, za kterých byla organizována produkce nebo spotřeba\nv rámci národních států. Tímto způsobem politická ekonomie rozšířila důraz na ekonomii.\nSlovo ekonomie je odvozeno z řeckého \"oikos\" („domácnost“) a \"nomos\" („zákon“ nebo „pořádek“);\npolitická ekonomie tedy zamýšlela formulovat zákony produkce a bohatství na úrovni státu, právě tak jako ekonomie\nřešila hospodaření domácnosti. Termín politická ekonomie (francouzsky \"économie politique\") se poprvé objevil\nve Francii v roce 1615 s vydáním knihy \"Traité de l’economie politique\" (Pojednání o politické ekonomii)\nAntoinea de Montchrétien.\nFrancouzští fyziokraté, Adam Smith, David Ricardo a německý filozof a sociální teoretik\nKarl Marx byli nejvýznamnějšími představiteli politické ekonomie.\nSvětově první profesura v politické ekonomii byla založena roku 1754 na University of Naples Federico II v Itálii\n(později hlavní město Neapolského království); neapolský filozof Antonio Genovesi\nbyl prvním stálým profesorem; roku 1763 byl Joseph von Sonnenfels jmenován vedoucím Katedry politické ekonomie\nna Vídeňské univerzitě v Rakousku. Roku 1805, se Thomas Malthus stal prvním profesorem\npolitické ekonomie v Anglii, na East India Company College v Haileybury, Hertfordshire.\n\nVe Spojených státech byla politická ekonomie poprvé vyučována na College of William & Mary; kde se roku 1784 stalo\nBohatství národů Adama Smithe povinnou četbou.\n\nUniversity of Glasgow, kde byl Adam Smith profesorem logiky a morální filozofie, změnila v akademickém roce 1997–1998 jméno své Katedry politické ekonomie\nna Katedru ekonomie (údajně aby nemátlo budoucí studenty), čímž se absolventský ročník 1998\nstal posledním, který promoval se skotským titulem Master of Arts z Politické Ekonomie.\n\n\"\"Politická ekonomie vztahuje výsledky zpravodajského procesu ke struktuře státu a ekonomiky a věnuje se ekonomické podstatě organizace zpravodajství,\"\" Michael Schudson. Dle něj byla perspektiva politické ekonomie v některých směrech inspirovaná marxismem a neomarxismem, a proto měla sklon k jednoduchým odsudkům diktátu kapitalistické třídy.\n\nTeorií politické ekonomie s dopadem na mediální produkci se zabýval Michael Schudson, Petr Golding a Graham Murdock.\n\nKlasická politická ekonomie:\nModerní politická ekonomie:\n\n\n"}
{"id": "778008", "url": "https://cs.wikipedia.org/wiki?curid=778008", "title": "Hnutie poľnohospodárov Slovenskej republiky", "text": "Hnutie poľnohospodárov Slovenskej republiky\n\nHnutie poľnohospodárov Slovenskej republiky (česky \"Hnutí zemědělců Slovenské republiky\", zkratka HP SR) byla politická strana působící na Slovensku v 90. letech 20.století. Předsedou hnutí byl Jozef Klein.\n\nStrana se dostala do parlamentu po parlamentních volbách v roce 1994 zásluhou předchozího vytvoření předvolební koalice s názvem Společná volba. Tuto koalici tvořily čtyři politické strany levicové orientace: Strana demokratické levice, Sociálnědemokratická strana Slovenska, Strana zelených na Slovensku a právě Hnutí zemědělců Slovenské republiky. Koalice ve volbách získala 10,41% hlasů, což bylo jen velmi těsně nad hranicí 10% hlasů, potřebných pro vstup do parlamentu pro koalici tvořenou čtyřmi politickými stranami. HP SR se po vytvoření koaliční vlády v čele s Vladimírem Mečiarem stalo opoziční politickou stranou.\n\nKoalice Společná volba se během volebního období rozpadla. V listopadu 1997 HP SR zaniklo sloučením s Rolnickou stranou Slovenska a následným vytvořením nové politické strany pod názvem Nová agrární strana. Předsedou tohoto nového politického subjektu se stal předseda RSS Pavel Delinga.\n"}
{"id": "778020", "url": "https://cs.wikipedia.org/wiki?curid=778020", "title": "Olaf I. Tryggvason", "text": "Olaf I. Tryggvason\n\nOlaf I. Tryggvason (norsky: \"Olav Tryggvason\", staroseversky: \"Óláfr Tryggvason\"; 960–970 – 1000) byl norský král v letech 995–1000. Byl synem krále norského Vikenu Tryggve Olafssona a Astrid Eiriksdottir, dcery norského krále Erika Krvavé sekyry a podle pozdějších ság byl pravnukem prvního norského krále Haralda Krásnovlasého.\n\nOlaf hrál důležitou roli v často bolestí a mučením vynucené konverzi Norů ke křesťanství. Zřejmě založil vůbec první kostel v Norsku (v roce 995) a založil také město Trondheim (v roce 997).\n\nNásledující informace vycházejí především z později napsaných ság.\n\nOhledně data Olafova narození panuje nejistota. Sága \"Heimskringla\" uvádí, že se narodil krátce po vraždě svého otce v roce 963, ale jiné zdroje naznačují roky 964 až 969. Pozdější data vrhají pochybnosti na tvrzení, že Olaf patří do rodu Haralda Krásnovlasého. Snorri Sturluson v \"Sáze Olafa Tryggvasona\" uvádí, že se Olaf narodil na ostrůvku v Fjærlandsvatnetu, kde se jeho matka Astrid skrývala před vrahy svého manžela, muži jejího bratra Haralda II. Se synem se pak uchýlila do Švédska. Harald poslal ke švédskému králi vyslance s žádostí o svolení vzít chlapce zpět do Norska a dát ho do výchovy své matky Gunhildy. Astrid se synem brzy utekla znovu. Olaf se tak dostal do Kyjeva a nakonec do otroctví a majetku muže jménem Klerkon, který ho prodal Klerkovi a ten ho prodal Reasovi.\n\nOlaf se nakonec vypracoval na vůdce vojska kyjevského knížete Vladimíra I. Vladimír se však začal obávat jeho rostoucí popularity, a tak se Olaf rozhodl hledat štěstí jinde. Začal žít životem nájezdníka a okolo roku 982 se oženil s vendskou královnou Geidou. Ta zemřela o dva nebo tři roky později.\n\nV roce 988 se oženil s Gydou, ovdovělou sestrou Amlaíba Cuarána, krále Dublinu, která si ho vybrala za manžela a o kterou bojoval s jistým Alfvinem. Do Norska se mezitím dostaly zvěsti, že v Irsku žije král norské krve. Haakon Sigurdsson, tehdejší vládce Norska, se stával stále nepopulárnějším a Olaf této příležitosti využil. Haakon byl v roce 995 zabit svým sluhou a Olaf byl prohlášen norským králem.\n\nV roce 997 Olaf založil dnešní Trondheim, odkud vládl, a během své vlády i násilím prosazoval křesťanství. V Norsku prosazoval Olaf Trygvason budování státu ve znamení křesťanství tou nejtvrdší metodou: kdo se nevzdal pohanských bohů, byl zabit, zmrzačen nebo vypovězen ze země. Jeho misionáři se i na Islandu, který tenkrát Norsku patřil, pokoušeli nejprve postupovat také touto metodou, snažili se především ničit pohanské svatyně. Sága \"Heimskringla\" uvádí, Olaf požádal o ruku Sigrid, vdovu po švédském králi Erikovi Vítězném, ale jako podmínku si určil, aby konvertovala ke křesťanství. Sigrid mu řekla: \"Neodloučím se od víry, kterou přede mnou udržovali mí předci.\" Olaf ji ve vzteku uhodil rukavicí, načež Sigrid chladně reagovala: \"To může jednoho dne znamenat tvou smrt.\"\n\nSigrid poté chtěla utvořit koalici Olafových nepřátel. Zajistila spojenectví Švédska a Dánska, když se provdala za ovdovělého dánského krále Svena Vidlího vouse. Sven svou sestru Tyri provdal za vendského krále Burislava, otce své první manželky Gunhildy. Tyri utekla a provdala se za Olafa, čímž jen rozdmýchala konflikt mezi Olafem a jejím bratrem, zatímco Sigrid štvala Svena proti svému bývalému nápadníkovi. To vedlo k bitvě u Svoldu, ve které Olaf zemřel. Olaf bojoval do poslední lodi, než skočil přes palubu a už nebyl nikdy spatřen, byť Olafova sestra i anglický král Ethelred II. prý obdrželi dary jeho jménem dlouho po Olafově předpokládané smrti.\n\nZemi po jeho smrti vládli jako dánští místodržící Håkon Eiriksson a Svein Håkonsson, synové Haakona Sigurdssona.\n"}
{"id": "778022", "url": "https://cs.wikipedia.org/wiki?curid=778022", "title": "Mezihvězdné mračno", "text": "Mezihvězdné mračno\n\nMezihvězdné mračno (též mezihvězdný oblak, zřídka \"mezihvězdný mrak\") je obecný název pro uskupení plynu, plazmatu a prachu v galaxiích. Mezihvězdná mračna mají vyšší hustotu, než je průměrná hustota mezihvězdného prostoru.\n\nV závislosti na hustotě, teploty a velikosti mračna se může vodík vyskytovat jako neutrální (oblast H I), ionizovaný (oblast H II), nebo molekulární (molekulární mračno).\n\n"}
{"id": "778025", "url": "https://cs.wikipedia.org/wiki?curid=778025", "title": "Zenová zahrada", "text": "Zenová zahrada\n\nZenová zahrada či Suchá zahrada (枯山水 karesansui) vytváří miniaturní stylizovanou krajinu prostřednictvím pečlivě složených kamínků, mechu, hrabaného štěrku či písku. Vyskytuje se především v menších provedení. Klasické zenové zahrady byly vytvořeny v zen-buddhistických chrámech v Kjótu během období Muromači. Tento typ zahrady má sloužit především k odpočinku a meditaci.\nKameny by měly být vzpřímené nikoli ležet či být podpírány. Dále se hojně používá štěrk. Vysypávají se jím cestičky či různé abstraktní obrazce v zahradě. Štěrk se používá více než písek, jelikož písek se při dešti tvaruje do tvaru kapek a rozmývá se snadněji než štěrk.\nTypické úpravy zahradní architektury v zenové zahradě jsou prováděny podle náboženských zvyklostí a zásad sadovnické tvorby.\n"}
{"id": "778031", "url": "https://cs.wikipedia.org/wiki?curid=778031", "title": "Milena Vukoticová", "text": "Milena Vukoticová\n\nMilena Vukoticová (* 23. dubna 1935 Řím) je italská divadelní a filmová herečka a bývalá tanečnice. Ztvárnila postavu Piny, manželky pana účetního Uga, v komediální sérii o Fantozzim. Objevila se také v posledních snímcích španělského režiséra Luise Buñuela \"Nenápadný půvab buržoazie\" (1974), \"Přízrak svobody\" (1976) a \"Ten tajemný předmět touhy\" (1977).\n\nNarodila se v Římě roku 1938 do rodiny dramaturga srbsko-černohorského původu a italské klavíristky a hudební skladatelky. V Londýně a ve Vídni získala baletní a herecké vzdělání. Tančila ve Velkém baletu markýze du de Cuevas, ale rozhodla se pro hereckou dráhu.\n\nV roce 1994 obdržela Stříbrnou stuhu (Nastro d'Argento) za nejlepší herečku ve vedlejší roli. Roku 2007 jí byla udělena italská cena Ciak d'oro za celoživotní mistrovství.\n\n\n"}
{"id": "778038", "url": "https://cs.wikipedia.org/wiki?curid=778038", "title": "Seznam fotbalových klubů ve Velkém Manchesteru", "text": "Seznam fotbalových klubů ve Velkém Manchesteru\n\nSeznam fotbalových klubů ve Velkém Manchesteru řadí týmy dle anglického fotbalového ligového systému.\n\n\n\n\n\n\n\n\n\n\n\n"}
{"id": "778046", "url": "https://cs.wikipedia.org/wiki?curid=778046", "title": "Julie Šamberková", "text": "Julie Šamberková\n\nJulie Šamberková, rozená Knornová (11. září 1846, Březová nad Svitavou – 3. února 1892, Hamburk, Německo, sebevražda), byla česká divadelní herečka.\n\nDivadelní působení zahájila jako operní pěvkyně v roce 1865 v Praze na Žofíně , kde byla pobočná scéna Prozatímního divadla. Později získala angažmá v Olomouci u německé opery. Zde se seznámila s F.F.Šamberkem a 7. ledna 1866 uzavřeli sňatek . Z důvodu nemocných hlasivek však zanechala zpěvu a působila dále jen v činohře . V roce 1867 nastoupila u Švandovy divadelní společnosti, v letech 1867–1876 byla v angažmá v Prozatímním divadle.\n\nS manželem Františkem Ferdinandem Šamberkem měla tři děti – Dagmar (zemřela mladá), Egmonta (novináře a zpěváka) a Vladimíra (herce a malíře) .\n\nV roce 1876 se rozešla s manželem a odešla i se syny do Německa, kde působila na scénách v Berlíně, Hamburku a Frankfurtu nad Mohanem. Hostovala také v USA a v letech 1880–1885 hrála v německém divadle v Praze. V sezóně 1885/1886 byla angažována v Národním divadle v Praze, kde převzala mnoho rolí po Marii Pospíšilové, která odešla hrát do Německa. I přes úspěchy v Praze odešla znovu do ciziny a v roce 1888 ukončila uměleckou činnost.\n\nV závěru života žila v Hamburku, kde provozovala pronajatý penzion s restaurací \"Restaurant Schamberg\" . Zde v únoru roku 1892 spáchala sebevraždu.\n\nV Národním divadle, kde byla angažována v letech 1885—1886 vytvořila celkem 15 rolí.\n\n\n\n"}
{"id": "778049", "url": "https://cs.wikipedia.org/wiki?curid=778049", "title": "Danny Carey", "text": "Danny Carey\n\nDaniel Edwin \"Danny\" Carey (* 10. květen 1961 Kansas) je americký bubeník progresivně metalové skupiny Tool. Také spolupracoval na albech umělců jako např. ZAUM, Green Jelly, Pigface, Skinny Puppy, Adrian Belew z King Crimson, Carole King, Collide, The Wild Blue Yonder, Lusk a The Melvins.\n"}
{"id": "778050", "url": "https://cs.wikipedia.org/wiki?curid=778050", "title": "Josef Jirka", "text": "Josef Jirka\n\nJosef Jirka (3. února 1926 – 11. prosince 2000) byl československý hokejový brankář, který byl komunistickým režimem odsouzen v rámci vykonstruovaného procesu. Reprezentoval Československo na ZOH 1948 a na MS 1949, na kterém získal současně světový a evropský titul.\n\nJako rodilý Pražan působil již od dětství v pražském klubu LTC. Po skončení 2. světové války jeden rok působil v HC Stadion Praha. Po návratu do LTC působil v týmu jako druhý brankář. Jedničkou byl Boža Modrý. V roce 1948 musel nastoupit základní vojenskou službu, byl odvelen do ATK Praha a hned v první sezóně předvedl své kvality - tým obsadil třetí místo. V následující sezóně již se slavil ligový titul a ukončil tak 11letou nadvládu LTC. Jirka díky výsledkům byl povolán do reprezentačního týmu a jako náhradní brankář získal mistrovský titul na MS 1949. Brankář Modrý po šampionátu a nesplněném slibu ministra Kopeckého hrát v Kanadě z důvodu údajného ohrožení republiky ukončil reprezentační kariéru a Jirka měl možnost se stát reprezentační jedničkou. Následoval zákaz startu na MS 1950 v Londýně, schůze hráčů v pražské Zlaté hospůdce, poté již přišlo uvěznění 11 hráčů a tresty v politickém procesu.\nJirka byl potrestán šestiletým trestem. Po předčasném propuštění se sice vrátil k oblíbenému hokeji, působil ve dvou brněnských klubech, ale do reprezentace se již nikdy nevrátil.\n\nV reprezentaci odehrál 7 zápasů.\n\n"}
{"id": "778051", "url": "https://cs.wikipedia.org/wiki?curid=778051", "title": "Halloween: H20", "text": "Halloween: H20\n\nHalloween: H20 je americký horor režiséra Steva Minera z roku 1998. Film je v pořadí sedmým dílem v hororové sérii \"Halloween\". S předchozími třemi díly, což jsou \"\", \"Halloween 5\" a \"Halloween 6\", nemá tento díl nic společného. Nijak na ně nenavazuje ani se v tomto díle nikdo o postavách z těchto třech dílů nezmiňuje, kromě Dr. Samuela Loomise, kterého ztvárnil Donald Pleasence v prvních pěti filmech této série.\n\nPříběh navazuje na první dva díly v sérii, což jsou \"Halloween 1\" a \"Halloween 2\". Zde se příběh odehrává přesně po 20 letech od Michaelova popálení.\n\nLaurie Strodeová, mladší sestra svého zabijáckého bratra Michaela Myerse, žije pořád ve stresu a jistotě, že si pro ni její bratr stejně znova po letech přijde.\n\nNyní je ředitelkou soukromé školy, má sedmnáctiletého syna a žije pod změněným jménem jako Keri Tateová. Je 31. října 1998 a žáci její školy jedou do Yosemitu. To ale Laurie ještě neví, že její syn John, kterému výlet jako matka dovolila, zůstává na škole s ostatními třemi kamarády. Její předpověď o Michaelovi se ale vyplní a začnou se množit vraždy a Laurie je připravena se s Michaelem střetnou a zničit jej nadobro.\n"}
{"id": "778053", "url": "https://cs.wikipedia.org/wiki?curid=778053", "title": "Malá Deštná", "text": "Malá Deštná\n\nMalá Deštná je s nadmořskou výškou 1090 m n. m. třetí nejvyšší horou Orlických hor. Leží 3 km východo-severovýchodně od Deštného a 1,5 km severně od Velké Deštné, nejvyššího vrcholu Orlických hor.\n\nV sedle s Velkou Deštnou se nachází PR Jelení lázeň, založená v roce 1982 k ochraně hřebenového rašeliniště typu vrchoviště s charakteristickou ohroženou flórou, faunou a typickými rašelinnými jevy.\n\nNejsnadnější přístup je po Jiráskově cestě ze sedla pod Šerlichem, kde je parkoviště a zastávka autobusu a kudy také prochází hlavní hřebenová cesta Orlických hor - červeně značená Jiráskova cesta. Po 2 km ve směru na Velkou Deštnou se cesta dostane asi 150 metrů pod vrchol. Ten se nachází v mladém smrkovém lese a není nijak označen.\n\n"}
{"id": "778054", "url": "https://cs.wikipedia.org/wiki?curid=778054", "title": "Hyakínthie", "text": "Hyakínthie\n\nHyakínthie (starořecky Ὑακίνθια \"Hyakínthia\") byly druhá nejdůležitější slavnost ve starověké Spartě, která se konala v posvátném městě Amykly nejspíše na počátku léta.\n\nHyakínthie byly zasvěceny čtyřrukému a čtyřuchému Apollónovi a rituálním zabitím a znovuzrozením jeho milence Hyakintha. Slavnost trvala tři dny a měla všelidový charakter. Bylo ní při ní rituálně přikázáno přejídání a opilství, za což byly Sparťané často terčem žertů. Součástí slavnosti byla také iniciace chlapců. \n\nPodle Dušana Třeštíka mají hyakínthie společný původ se slavnostmi slovanského boha Svantovíta, v obou totiž hrály roli velké koláče. Původní svátek spatřuje v indoevropských oslavách nového roku zasvěcených válečnickému solárnímu božstvu na bílém koni, při kterém koláče symbolizovaly sluneční disk.\n"}
{"id": "778058", "url": "https://cs.wikipedia.org/wiki?curid=778058", "title": "Tenderness Junction", "text": "Tenderness Junction\n\nTenderness Junction je čtvrté studiové album americké skupiny The Fugs. Album vyšlo v roce 1968 u Reprise Records a je tak prvním albem této skupiny vydané touto společností.\n\n"}
{"id": "778059", "url": "https://cs.wikipedia.org/wiki?curid=778059", "title": "Marušin kámen", "text": "Marušin kámen\n\nMarušin kámen (též Maruša) je vedlejší vrchol Velké Deštné, nejvyššího vrcholu Orlických hor. Leží 3 km východo-jihovýchodně od Deštného a necelý 1 km jižně od Velké Deštné.\n\nNa Marušin kámen nevede žádná turistická značka. Nejlépe přístupný je od rozcestí Luisino údolí po zeleně značené cestě na Velkou Deštnou. Z ní po 1200 metrech odbočuje doprava neznačená cesta, která po 2 km prudce zatáčí doleva. V tomto místě z ní doprava odbočuje průsek, kterým je to ke geodetickému bodu asi 250 metrů.\n\nNejvyšší bod je na 4 m vysoké skále, asi 50 m severozápadně od geodetického bodu.\n\n"}
{"id": "778060", "url": "https://cs.wikipedia.org/wiki?curid=778060", "title": "Plaza de España (Santa Cruz de Tenerife)", "text": "Plaza de España (Santa Cruz de Tenerife)\n\nPlaza de España je náměstí města Santa Cruz de Tenerife na Kanárských ostrovech ve Španělsku. Je to také největší náměstí Kanárských ostrovů.\n\nBylo vybudováno v roce 1929 na místě historické pevnosti \"Castillo de San Cristobal\", určené k obraně ostrova proti pirátům. V současné době lze v tunelu pod náměstím vidět několik stěn, které se zachovaly z původního objektu.\nNa tomto náměstí se nachází hlavní politické budovy ostrova - \"Cabildo de Tenerife\" a \"Palacio de la Carta\", s náměstím sousedí další náměstí \"Plaza de la Candelaria\".\n\nV centru náměstí je velké umělé jezero a památník obětem španělské občanské války - \"Monumento a los Caídos\".\n"}
{"id": "778061", "url": "https://cs.wikipedia.org/wiki?curid=778061", "title": "Bernard Fischer", "text": "Bernard Fischer\n\nBernard Fischer (1703 – 2. února 1753 Litoměřice) byl český římskokatolický duchovní, generální vikář litoměřické diecéze a sídelní kanovník katedrální kapituly u sv. Štěpána v Litoměřicích.\n\nV letech 1733-1741 farář v Lovosicích. V roce 1741 za 5. litoměřického biskupa Mořice Adolfa Sachsen-Zeits byl jmenován sídelním kanovníkem litoměřické katedrální kapituly. V letech 1748 až do své smrti v roce 1753 vykonával úřad generálního vikáře litoměřické diecéze. Protože biskup Sachsen-Zeits v Litoměřicích pobýval výjimečně spravoval diecézi sám. Podílel se významně na odstranění následků válečných útrap po saském vpádu na území litoměřické diecéze v roce 1744.\n\n\n\n"}
{"id": "778062", "url": "https://cs.wikipedia.org/wiki?curid=778062", "title": "ČVK Brno", "text": "ČVK Brno\n\nČeský veslařský klub Brno je sportovní oddíl zaměřený na veslování. Byl založen v roce 1912. V současnosti provozuje svoji činnost převážně na levém břehu Brněnské přehrady, v blízkosti Sokolského koupaliště.\n\n\nKlubovou vlajku tvoří čtyři páry modrých a bílých pruhů a dvě řady modrobílých kostek. Vlajku navrhl v roce 1912 prof. Jiří Hnátek. Ve znaku má klub štít s modrobílými pruhy a kostkami. Od roku 2012 se používá také tzv. velký klubový znak, který je kromě štítu tvořen párem zkřížených vesel.\n\nVelký znak nechal pro klub navrhnout v rámci zpracování nového vizuálního stylu trenér a člen výboru Petr Janáček. Návrhy realizovala Mgr. Ludmila Dvořáková. Velký znak byl vyhotoven ve dvou variantách lišících se úhlem svíraným zkříženými vesly, pro použití na podkladu orientovaném na šířku i výšku.\n\n\n"}
{"id": "778063", "url": "https://cs.wikipedia.org/wiki?curid=778063", "title": "Pelhřimovy", "text": "Pelhřimovy\n\nPelhřimovy (německy \"Mährisch Pilgersdorf\") jsou bývalá obec, dnes téměř zaniklá vesnice a katastrální území a zároveň základní sídelní jednotka obce Slezské Rudoltice v okrese Bruntál, na jihu Osoblažska podél hranice s Polskem. Nemají status evidenční části obce, v souladu se starou definicí o nich však lze mluvit jako o místní části. Ze zástavby dodnes existují dva obytné domy a opravovaný kostel.\n\nPrvní doložená písemná zmínka o Pelhřimovech pochází z roku 1317. Původně se tu nacházela ves Poruba ležící v Opavsku, jejíž jednu polovinu ve 3. čtvrtině 13. století kolonizoval Bruno ze Schauenburku a získala nový název. Druhá polovina náležela k Opavskému knížectví, od roku 1377 ke Krnovskému knížectví. Až do konce druhé světové války se jednalo o čistě sudetoněmeckou obec, v níž při sčítání lidu z 1. prosince 1930 žilo 217 obyvatel. Uvnitř katastru obce se původně nacházelo několik enkláv, náležejících až do 30. let 20. století k Pruskému Slezsku. Pro změnu jižně od potoka Hrozová se na pruské straně se nacházelo několik Pelhřimovských exkláv zděděných od bývalého Rakouska-Uherska. Na základě smlouvy mezi tehdejším Československem a Německem ze 31. ledna 1930 došlo ke vzájemné územní výměně a tím i k zániku těchto enkláv a exkláv, jakož i k úpravám hranice podél potoka Hrozová.\n\nZa druhé světové války byla většina domů v obci těžce poškozena. Po válce došlo v červenci a srpnu 1946 k odsunu zdejšího sudetoněmeckého obyvatelstva. Od konce února 1946 přicházeli do obce noví osadníci z řad Slováků a později především z řad Volyňských Čechů.\n\nPo Únoru 1948 rozhodlo ministerstvo vnitra z ideologických důvodů o zákazu zastavovat území do vzdálenosti 300 metrů od státní hranice a o ponechání stávajících domů k dožití. V letech 1949-1950 probíhala demolice obce. Součástí Slezských Rudoltic se dříve samostatná obec Pelhřimovy formálně stala 22. srpna 1951, ale již 2. února 1950 byla MNV Slezské Rudoltice předána agenda zdejší místní správní komise, která obec řídila od roku 1945. K další úpravě státní hranice Československa, která se dotkla katastru Pelhřimov, došlo při úpravě hranice s Polskem koncem 50. let. Tehdy se katastr Pelhřimov rozrostl o moderní parcely č. 877/2, 878 a 879. Jako část obce byly Pelhřimovy zrušeny k 1. lednu 1971. Od té doby jsou jako základní sídelní jednotka součástí slezskorudoltické části Slezské Rudoltice.\n\nZ původních 70 obytných domů se zde do současnosti zachovaly pouze dva obytné domy, užívané k rekreaci, jež mají čísla popisná 113 a 114. V roce 2013 přišlo hnutí Duha (od r. 2006 opravující místní kostel – VIZ níže) s iniciativou směřující k obnově Pelhřimov. V opravovaném kostele a kolem něj se v červenci 2014 konal hudební festival, který pořádal okruh lidí kolem kapely Bratři Orffové. Festival byl nominován jako počin roku v cenách Vinyla 2014.\n\nBývalá ves leží v jihovýchodní části Zlatohorské vrchoviny podél potoka Hrozová.\n\nV Pelhřimovech se nachází polorozbořený kostel svatého Jiří, který od roku 2001 opravuje Hnutí DUHA Jeseníky. Za hranicí leží na polské straně dvojče vesnice, která se nazývá Pielgrzymów, jež do roku 1742 náležela ke slezskému Krnovskému knížectví.\n\n"}
{"id": "778064", "url": "https://cs.wikipedia.org/wiki?curid=778064", "title": "Vandas", "text": "Vandas\n\nVandas je příjmení, které nosily mimo jiné tyto osobnosti:\n\n"}
{"id": "778067", "url": "https://cs.wikipedia.org/wiki?curid=778067", "title": "Katedrála Panny Marie Pomocné", "text": "Katedrála Panny Marie Pomocné\n\nKatedrála Panny Marie Pomocné (španělsky \"Catedral de Nuestra Señora de los Remedios\" či též \"Santa Iglesia Catedral de San Cristóbal de La Laguna\") je katolická katedrála ve městě San Cristóbal de La Laguna na ostrově Tenerife v Kanárských ostrovech.\n\nNa roce 1511 stála na místě katedrály poustevna, která byla roku 1515 nahrazena větší svatyní, zasvěcenou Panně Marii Pomocné. Svatyně byla postavena v Mudejarském stylu a v roce 1618 k ní byla přistavěna věž.\n\nKostel byl povýšen na katedrálu v roce 1819, kdy vydáním buly papeže Pia VII. vznikla nová diecéze La Laguna.\n\nSoučasná katedrála byla jako jedna z prvních budov ve Španělsku postavena z betonu, má tři hlavní lodě a chórový ochoz. Současná struktura byla postavena v letech 1904 a 1915 a je gotická.\n\n"}
{"id": "778068", "url": "https://cs.wikipedia.org/wiki?curid=778068", "title": "Halloween: Zmrtvýchvstání", "text": "Halloween: Zmrtvýchvstání\n\nHalloween: Zmrtvýchvstání je americký horor z roku 2002 a v pořadí 8. díl v hororové sérii \"Halloween\" režiséra Ricka Rosenthala.\n\nJak se zdálo, Laurie Strodeová, mladší sestra masového vraha Michaela Myerse, v předešlém díle sťala Michaelovi hlavu a tím pádem ho navždy zničila. Jak se ale zdá, tomu, komu Laurie usekla hlavu, nebyl Michael. Od té doby tráví svůj život v psychiatrické léčebně a čeká ... ví, že Michael jen tak nic nevzdá a ona také ne. Den před 31. říjnem se Michael a Laurie opět střetnou, ale i po chvíli, ve které se zdálo, že Michael je chycen do pasti, Michael vítězí a Laurie zabíjí.\nDen na to pořádá tým s názvem \"Dangertainment\" show z Michaelova domu v přímém přenosu, jejíž uchazeči musejí přetrvat celou noc v Michaelově domě, z čehož také vyjde jejich odměna. Problém je v tom, že nikdo z nich nezná svůj osud, který je v onom domě potká...\n"}
{"id": "778074", "url": "https://cs.wikipedia.org/wiki?curid=778074", "title": "Glyn Johns", "text": "Glyn Johns\n\nGlyn Johns (* v Epsom, Surrey, Spojené království) je britský hudební producent, zvukař, hudebník a člen Rock and Roll Hall of Fame. Známý je především pro svoji spolupráci s kapelami The Who, Eagles a Faces.\n\nZa svoji kariéru spolupracoval s mnoha významnými umělci, hlavně Bobem Dylanem, The Beatles, The Easybeats, The Band, The Rolling Stones, The Who, Led Zeppelin, Eagles, Ericem Claptonem, The Clash, The Steve Miller Band, Small Faces, Spooky Tooth, Ozark Mountain Daredevils, Blue Öyster Cult, Lindou Ronstadt, Emmylou Harris, Midnight Oil, New Model Army, Belly, Joe Satriani, Ronnie Lane, Rod Stewart a jeho skupinou Faces, Joan Armatrading, Buckacre, Gallagher and Lyle, Georgie Fame, Family, Helen Watson, Fairport Convention, Humble Pie a mnoha dalšími.\n\nNa začátku své kariéry spolupracoval s kapelou The Presidents, poté navíc přibral i práci u IBC Studios na Portland Place v Londýně. S kapelou Beatles spolupracoval ke konci šedesátých let, připravil pro ně několik verzí alba, které později vyšlo pod názvem \"Let It Be\" a produkoval ho Phil Spector. Se skupinou Eagles natočil první tři alba a pomohl jim určit jejich styl a zvuk. V roce 1971 produkoval album kapely The Who s názvem \"Who's Next\", které se stalo jedním z nejúspěšnějších rockových alb hudební historie. V následujícím roce spolupracoval se skupinou Faces na albu \"A Nod's as Good as a Wink to a Blind Horse\". V současné době spolupracuje s kytaristou Ryanem Adamsem a také se skupinou Band of Horses. V roce 2012 byl přijat do Rock and Roll Hall of Fame.\n\nGlyn Johns má v rodině další dva producenty, jeho bratr Andy Johns pracoval se skupinami Led Zeppelin, The Rolling Stones a Free a jeho syn Ethan Johns spolupracoval mimo jiné s kapelou Kings of Leon, Cenou Grammy oceněným Rayem LaMontagnem a filmovým hudebníkem a zpěvákem Rufusem Wainwritghtem, který nazpíval píseň „Hallelujah“ pro oficiální soundtrack k filmu Shrek.\n"}
{"id": "778075", "url": "https://cs.wikipedia.org/wiki?curid=778075", "title": "Maria Schneiderová", "text": "Maria Schneiderová\n\nJméno a příjmení Maria Schneiderová nosí více osobností:\n\n\n"}
{"id": "778076", "url": "https://cs.wikipedia.org/wiki?curid=778076", "title": "Maria Schneiderová (herečka)", "text": "Maria Schneiderová (herečka)\n\nMaria Schneiderová, rodným jménem Marie Christine Gélin (27. března 1952 Paříž – 3. února 2011 Paříž) byla francouzská herečka, která v roce 1972 ztvárnila po boku Marlona Branda svou nejvýraznější roli Jeanne v Bertolucciho filmu \"Poslední tango v Paříži\".\n\nV období aktivní herecké kariéry mezi lety 1969 až 2008 se objevila ve více než padesáti filmových a televizních snímcích. V Antonioniho \"\" hrála vedle Jacka Nicholsona a jednu z vedlejších rolí ztvárnila také v Zeffirelliho \"Janě Eyrové\".\n\nFrancouzský ministr kultury Frédéric Mitterrand, který s ní v roce 1981 hrál v Rivettově snímku \"Merry-Go-Round\", jí 1. července 2010 udělil Řád umění a literatury za příspěvek umění.\n\nNarodila se v Paříži roku 1952 do rodiny francouzského herce Daniela Gélina a rumunské matky Marie-Christine Schneiderové, která provozovala pařížské knihkupectví. S otcem se střetla pouze třikrát, vyrůstala s matkou blízko německo-francouzských hranic.\n\nV roce 1974 sdělila, že je bisexuální orientace. Na počátku roku 1976 zrušila natáčení snímku \"Caligula\" a na několik dnů odjela na psychiatrickou kliniku v Římě, aby mohla být se svou partnerkou, fotografkou Joan Townsendovou. Tato událost spojená s odmítnutím natáčení nahých scén vedla k jejímu přeobsazení Teresou Ann Savoyovou.\n\n70. léta se vyznačovala její drogovou závislostí, předávkováními a sebevražedným pokusem.\n\nZemřela 3. února 2011, ve věku padesáti osmi let, na nádorové onemocnění. Pohřbu, který se konal 10. února v pařížském Église Saint-Roch, se účastnila řada francouzských umělců včetně Claudie Cardinalové a Alaina Delona.\n\n\n"}
{"id": "778081", "url": "https://cs.wikipedia.org/wiki?curid=778081", "title": "Řád knížete Danila I.", "text": "Řád knížete Danila I.\n\nŘád knížete Danila I. za nezávislost Černé Hory (černohorsky Орден књаза Данила I. за независимост Црне Горе, \"Orden knjaza Danila I. za nezavisimost Crne Gore\"), běžně pouze Řád knížete Danila I. je vysoké dynastické státní vyznamenání Černá Hora z dob monarchie, v současnosti vyznamenání soukromé. Je udělován za zásluhy o nezávislost Černé Hory, dále za zásluhy na bitevních polích a zásluhy v oblasti kultury a podpory dynastie Petrovićů-Njegošů.\n\nŘád byl založen v roce 1853 knížetem Danilem I. Petrovićem-Njegošem za zásluhy o nezávislost Černé Hory, původně jako řád s jedinou třídou. V roce 1861 jej kníže Nikola I. Petrović-Njegoš rozšířil o další dvě třídy, čímž řád pozdvihl na úroveň významných evropských vyznamenání. Nikola I. následně v roce 1873 pokračoval v rozšiřování řádu a další třídu a nakonec dochází dne 23. května 1893 dochází k poslední úpravě. Dosavadní počet tříd se zvyšuje na 5 a řád získává podobu Řádu čestné legie. \n\nVelkokříž Řádu Danila I. vlastní:\n\nVelkokomtur Řádu Danila I. vlastní:\n\nKomtur Řádu Danila I. vlastní:\n\nDůstojník Řádu Danila I. vlastní:\n\nRytíř Řádu Danila I. vlastní:\n\n\n\"…a další bývalí členové černohorské královské rodiny\"\n\n\n"}
{"id": "778085", "url": "https://cs.wikipedia.org/wiki?curid=778085", "title": "Vladimír Kobranov", "text": "Vladimír Kobranov\n\nVladimír Kobranov (4. října 1927 Černošice, Československo – 25. října 2015 Švýcarsko) byl československý hokejový útočník, později obránce, který byl komunistickým režimem odsouzen v rámci vykonstruovaného procesu. Reprezentoval Československo na ZOH 1948 a na MS 1949, na kterém získal současně světový a evropský titul.\n\nHokej začal hrát v rodných Černošicích a v místním týmu začal brzy ukazovat svůj talent. „Byl rychlý a technicky vybavený. Toho si v dorostu všiml bývalý reprezentant a v té době trenér Jiří Tožička,“ napsal sportovní historik Miloslav Jenšík. Po válce přestoupil do I. ČLTK Praha, kde získal v sezóně 1949/1950 mistrovský titul. Startoval také na Zimních olympijských hrách 1948, odkud si přivezl stříbrnou medaili. Po zákazu startu na MS 1950 v Londýně následovalo setkání hráčů v pražské Zlaté hospůdce, kterého se nezúčastnil. Poté již přišlo uvěznění 11 hráčů a tresty v soudnímu procesu.\n\nKobranov byl potrestán trestem na 10 let nepodmíněně. Po amnestii v únoru 1955 a po přechodném zákazu startu v obou nejvyšších soutěžích působil jako hráč Dynama Pardubice a Tesly Pardubice, reprezentační dres už neoblékl. Po skončení hráčské kariéry zůstal u hokeje a přešel na post trenéra, tři sezony působil v tehdejším Gottwaldově. Po rehabilitaci, která přišla v roce 1968, získal angažmá v Curychu. Jeho rodina se usadila v Regensdorfu u Curychu, kde žil až do své smrti.\n\nV reprezentaci odehrál 29 zápasů, ve kterých vstřelil 18 gólů.\n\nZemřel ve Švýcarsku dne 25. října 2015.\n\n\n"}
{"id": "778086", "url": "https://cs.wikipedia.org/wiki?curid=778086", "title": "The Royals", "text": "The Royals\n\nSpojení The Royals označuje několik naprosto rozdílných věcí:\n\n\n\n"}
{"id": "778087", "url": "https://cs.wikipedia.org/wiki?curid=778087", "title": "Kupfferova buňka", "text": "Kupfferova buňka\n\nKupfferovy buňky (také Browicz-Kupfferovy buňky) jsou makrofágy, které se nacházejí v játrech jako součást výstelky krevních kapilár s fenestrovaným endotelem (jaterních sinusů). Kupfferovy buňky tvoří přibližně 8% všech buněk jater (20 % neparenchymálních buněk jater) a 80-90% všech tkáňových makrofágů v lidském těle. Kupfferovy buňky patří do tzv. mononukleárního fagocytárního systému (dříve označovaného také jako retikuloendoteliární systém, RES), který je tvořen cirkulujícími monocyty v krvi a makrofágy v tkáních.\n\nKupfferovy buňky jsou pojmenovány podle německého anatoma Karla Wilhelma von Kupffera.\nKarl Wilhelm von Kupffer objevil roku 1876 tzv. hvězdicovité buňky (Sternzellen). Jelikož v té době nebyly známé další typy buněk (Kupfferovy a Itóovy buňky), které se v okolí endoteliálních buněk jaterních sinusů vyskytují, domníval se, že se jedná o specializované endoteliální buňky (respektive buňky odvozené od endotelu) jaterních sinusů, které fagocytují cizorodé látky. Hvězdicovité buňky, které Kupffer objevil a popsal, ve skutečnosti nebyly specializované endoteliální buňky sinusů, ale ani buňky dnes známé jako Kupfferovy. Jednalo se o perisinusoidální buňky ukládající vitamin A, dnes označované jako Itóovy neboli stelární buňky.\nSkutečné Kupfferovy buňky objevil v roce 1898 polský patolog Tadeusz Browicz a v roce 1928 švýcarský anatom K.W. Zimmermann.\nJednoznačné rozlišení endoteliálních buněk jaterních sinusů a Kupfferových buněk ukázal až na základě snímků z elektronového mikroskopu Eddie Wisse v roce 1970 a K. Wake v roce 1971 ukázal, že původní Kupfferovy hvězdicovité buňky a Itóovy buňky jsou identické.\n\nZ mononukleárních kmenových buněk v kostní dřeni nejprve vznikají monocyty, ty následně migrují do jater, kde se diferencují do Kupfferových buněk. Zde tyto buňky adherují k endoteliální výstelce sinusů a zůstávají v přímém kontaktu s krví. Kupfferovy buňky jsou dlouho žijící buňky (poločas v tkáni je variabilní od několika týdnů až kolem 14 měsíců). Obnova buněk probíhá dělením přímo v tkáni nebo obnovou z progenitorů z kostní dřeně.\n\nKupfferovy buňky mají nepravidelný tvar. Jejich cytoplazmatické výběžky (pseudopodia) směřují do lumen jaterních kapilár, ale mohou také prostupovat skrze endoteliální fenestrace do perisinusoidálního prostoru (Disseho prostor, prostor mezi hepatocyty a stěnou sinusů).\nPro Kupfferovy buňky je typické velké množství lysozomů a pinocytických váčků a dobře vyvinuté organely důležité pro sekreční aktivitu buněk (endoplazmatické retikulum, Golgiho aparát).\n\nLokalizace Kupfferových buněk při vstupu portální krve do jater je výhodná, protože díky jejich vysoké fagocytické aktivitě slouží jako filtrační systém, který zachytává cizorodé látky přicházející portální krví z gastrointestinálního traktu. Jedná se především o mikroorganismy, endotoxiny, imunokomplexy, antigeny z potravy aj. Endotoxiny absorbované v gastrointestinálním traktu jsou z organismu odstraňovány téměř výhradně Kupfferovými buňkami. Tato skutečnost je velmi důležitá pro zachování homeostázy a ochranu hepatocytů před vysokou koncentrací endotoxinů i celkovou sepsí organismu.\n\nFagocytóza výše uvedených látek probíhá jak nespecificky, tak specificky (vazbou na Toll-like receptory, Fc receptory, receptory komplementu…). Důsledkem fagocytózy daných látek je produkce reaktivních kyslíkatých intermediátů, metabolitů kyseliny arachidonové, cytokinů a chemokinů.\n\nKromě cizorodých látek jsou Kupfferovými buňkami zachyceny také senescentní a poškozené buňky (např. červené krvinky), buněčné debris nebo nádorové buňky. Staré červené krvinky jsou zachyceny pomocí scavengerových receptorů. Po jejich fagocytóze zajišťují Kupfferovy buňky také degradaci hemu z hemoglobinu, který vylučují v podobě bilirubinu.\n\nV odpovědi na fagocytózu patogenů z krve mohou Kupfferovy buňky sekretovat různé mediátory, které aktivují nebo přilákají další buňky imunitního systému, ty se potom podílejí na eliminaci patogenů z krve, popř. opravení poškozené tkáně. Významnými mediátory s těmito funkcemi jsou IL-1, IL-6, IL-18, TNF-α, TGF-α nebo HGF (hepatocyte grow factor).\n\nKupfferovy buňky mohou fungovat také jako antigen prezentující buňky. Prezentace antigenů přes MHC molekuly II. třídy vede k aktivaci T-lymfocytů a B-lymfocytů, i když tato jejich schopnost je poměrně slabá v porovnání s jinými antigen prezentujícími buňkami.\n\nKupfferovy buňky přispívají také k udržování imunotolerance k antigenům vstupujícím do jater portální žílou. Tento děj je důležitý, protože z gastrointestinálního traktu do organismu neustále vniká velké množství antigenů, a je tedy potřeba předcházet nadbytečné aktivaci imunitního systému, která by mohla vést k poškození zdravé tkáně. Navození tolerance je zajištěno sekrecí proti-zánětlivého IL-10, TGF-β Kupffervými buňkami a zvýšenou expresí ligandu FasL na jejich povrchu, kterým spouští apoptózu buněk, jež na svém povrch nesou FasR, tj. receptor pro tento ligand.\n"}
{"id": "778094", "url": "https://cs.wikipedia.org/wiki?curid=778094", "title": "Josef Ort", "text": "Josef Ort\n\nJosef Ort (13. března 1856 Budyně nad Ohří — 22. března 1902 Praha) byl český podvodník a defraudant.\n\nOd roku 1875 do konce života pracoval ve Svatováclavské záložně; v roce 1897 byl povýšen na vrchního účetního. Zčásti okázale, zčásti anonymně sponzoroval řadu vlasteneckých spolků a podniků, působil jako pokladník Národopisné výstavy 1895, roku 1900 byl zvolen za člena sboru obecních starších v Praze. Měl vynikající pověst u nadřízených i na veřejnosti. Po jeho náhlé smrti se ale zjistilo, že v záložně dlouhodobě a systematicky zpronevěřoval svěřené peníze a falšoval účetní výkazy, z velké části ve prospěch svůj a svých spolupachatelů, v důsledku čehož vkladatelé ztratili polovinu svých úspor. Po těchto odhaleních se z váženého vlastence stal v očích veřejnosti podvodník, který jen usiloval o vlastní moc a slávu na úkor ostatních.\n\nNarodil se 13. března 1856 v Budyni nad Ohří v nemajetné rodině. Studoval na obchodní akademii; po jejím absolvování nastoupil 29. dubna 1875 jako praktikant do Svatováclavské záložny. Zde pracoval do konce života. 30. listopadu 1876 mu byla svěřena pokladna, 14. března 1884 se stal účetním. 23. září 1897, u příležitosti 25. výročí záložny, byl jmenován vrchním účetním. 17. května 1900 dostal od výboru gratulaci s díky za veškerou činnost.\n\nRoku 1884 se oženil s herečkou Leopoldinou de Pauli (po svatbě Leopoldina Ortová). O tři roky později vyhrál hlavní výhru ve vídeňské komunální loterii, 169.642 zlatých. (Jistý obuvník, František Klabík, později tvrdil, že los byl původně jeho, dal ho v záložně do zástavy a Ort mu jej odcizil; své tvrzení ale nedokázal nijak doložit a nebralo se na něj nikdy zřetel.) Touto výhrou se zvýšilo Ortovo společenské postavení. Koupil několik domů a postupně věnoval množství peněz na různé kulturní a veřejné účely.\n\nNa veřejnosti byl známý jako štědrý, ale skromný mecenáš, který netoužil po veřejném uznání. Slovy jednoho z nekrologů, „pan Ort dával možno říci plnými hrstmi a nikdo o tom nezvěděl“. Podporoval mladočeskou stranu. V redakci \"Národních listů\" anonymně složil 1000 zlatých na pomník mistra Jana Husa. Přispěl rovněž na náhrobek Josefa Baráka. Účastnil se Národopisné výstavy 1895 jako člen výboru a pokladník, přičemž nesl většinu podnikatelského rizika. (Jak se ale později ukázalo, způsobil výstavnímu výboru škodu z nedbalosti, když některé své úkoly svěřil podřízenému úředníku a ten část peněz zpronevěřil. Tento incident se ale podařilo před novináři utajit.) Svůj dům v Žitné ulici, který krátce předtím zakoupil, přenechal do užívání Prvnímu českému penzionátu pro dívky. 2. prosince 1900 byl zvolen za člena sboru obecních starších hl. m. Prahy, kde pracoval v několika komisích a neúspěšně se pokoušel o spojení všech mladočeských zastupitelů do jednoho klubu.\n\nPřed vánoci 1901 onemocněl, ale vyléčil se.\nV sobotu 22. března 1902 po poledni nastoupil v Praze do vlaku, s tím, že stráví víkend ve své vile v Dobřichovicích. V kupé s ním jela paní Víšková, manželka vinohradského starosty, která cestovala do Všenor. Ve Vinohradském tunelu se mu náhle udělalo nevolno. Paní Víšková ho položila na sedadlo a když vlak zastavil na vinohradském nádraží, zavolala pomoc. Šest železničních zřízenců vyneslo Orta, který už nejevil známky života, šetrně do čekárny. Lékaři konstatovali smrt, zřejmě následkem mrtvice; došlo přitom ke sporu, protože tři z nich — pražský, vinohradský a nuselský — se nemohli dohodnout, který z nich vystaví úmrtní list. (Jako místo úmrtí byla nakonec uvedena Praha, příčinou smrti podle záznamu v matrice bylo onemocnění ledvin a srdeční vada.)\n\nO události byla informována manželka, která se ihned vypravila na Vinohrady. Ortovo tělo bylo převezeno do jejich bytu ve Štěpánské ulici a vystaveno na katafalku. Řada veřejných osobností a zástupců spolků vyslovila vdově soustrast — ať už osobně nebo telegraficky. Sochař Antonín Popp sňal zemřelému posmrtnou masku.\n\nV pondělí 25. března se konal pohřeb v kostele svatého Štěpána. Po skončení obřadu šel průvod na Olšanské hřbitovy. Účastnil se např. pražský starosta Vladimír Srb se dvěma náměstky, městští zastupitelé, poslanec Josef Anýž, rektor Gabriel Blažek, vinohradský starosta Josef Víšek, zástupci Ústřední matice školské, Národní jednoty severočeské, gymnázia Minerva, členové Národního divadla, Sokola, Hlaholu a dalších spolků, po obou stranách ulice se shromáždilo množství lidí. Nad hrobem promluvil předseda Národopisného muzea František Adolf Šubert; velebil jeho obětavost a uvedl, že se jeho jméno objeví na pamětní desce se jmény významných mecenášů.\n\n\"Hlavní článek: Svatováclavská záložna\"\n\nPo Ortově smrti se u něj v kapsách našlo 1924 zlatých v hotovosti, 185 zlatých ve zlatě, jedna obligace a 32 směnek. Ačkoliv bylo známo, že s sebou nosí větší obnosy, mnozí začali mít obavy o správnost jeho hospodaření v záložně. Navzdory obstrukcím dalších vyšších úředníků (zejména starosty Jana Drozda a ředitele Václava Kohouta) byla provedena revize, která odhalila množství úmyslných podvodů v účetních knihách. Zpravidla byly prováděny velmi jednoduše — Ort pokaždé připsal nebo vymazal číslici podle toho, jaké bilance chtěl dosáhnout. Někdy při převodu z jedné strany pokladní knihy na druhou uvedl na konci a na začátku různé částky. Celkem tak v letech 1881–1902 zpronevěřil v zastavárně záložny 884.894 korun. Podvody byly prováděny primitivním, jednoduchým způsobem, který mohl být komukoli patrný při pohledu do účetní knihy; nikdo ji ale nekontroloval. K prvnímu odhalení tak došlo až poté, co úředník Frühauf přebíral po Ortově smrti zastavárnu a ihned objevil schodek 17 tisíc korun.\n\nZástupci záložny po tomto zjištění požádali Leopoldinu Ortovou o úhradu, což ihned provedla. K její hrůze ale pokračující kontroly objevovaly další a další ztráty. Na jejich úhradu postupně odevzdala nejprve veškeré dědictví po manželovi (asi 400 tisíc korun) a nakonec i svůj vlastní majetek včetně pražského domu, obrazů a hudebních nástrojů; zůstal jí menší domek v Dobřichovicích a malá finanční částka k obživě. Byla velmi nešťastná, že navzdory této snaze ji \"Právo lidu\" dál (podle ní nespravedlivě) obviňovalo z účasti na podvodech, o kterých — podle svých tvrzení — nikdy nevěděla. Během stěhování z Prahy 6. března 1903 náhle onemocněla a následujícího dne dopoledne zemřela.\n\nV listopadu a prosinci 1903 se konal soudní proces se šesti úředníky Svatováclavské záložny pro účast na podvodech a zpronevěrách. Podle žalobce byl Ort hlavním pachatelem; zneužil svého postavení účetního a pokladního v jedné osobě a falešnými zápisy v pokladní knize dosáhl, že mohl nekontrolovatelně odcizovat hotovost z pokladny. Choval se navíc nemorálně. Terorizováním úřednictva si zajišťoval poslušnost a mlčenlivost. Pro svého nadřízeného, ředitele Václava Kohouta (a občas i pro revizora Jindřicha Bílého) pořádal bohaté hostiny v prostorách záložny, někdy spojené s nadměrnou spotřebou alkoholu a návštěvou „dámské společnosti“. Když byl roku 1881 propuštěn nespolehlivý úředník Roman Čáslavský a následně způsobil škodu v Malostranské záložně, zaplatil za něj Ort s Kohoutem náhradu a do konce života († 1900) mu vypláceli pravidelnou rentu; zřejmě šlo o odměnu za mlčenlivost.\n\nPodle názoru obžaloby se Ort dopustil zločinu podvodu a zpronevěry těžší kvalifikace, protože:\n\nNecelé dva roky po uveřejnění oslavného nekrologu se tak Ort posunul ve veřejném mínění na opačnou stranu: z váženého mecenáše se stal bezskrupulózním podvodníkem. Užíval si slávy za cizí peníze, nic významného ale nevykonal. Zbyly po něm především stovky lidí okradených o úspory.\n\n\n"}
{"id": "778095", "url": "https://cs.wikipedia.org/wiki?curid=778095", "title": "Adam Brémský", "text": "Adam Brémský\n\nAdam Brémský (před rokem 1050 – 1080/1085) byl kronikář a geograf druhé poloviny 11. století, původem z Horního Saska.\n\nAdam žil v Brémách kolem roku 1067, byl tamním kanovníkem a ředitelem městské školy. Předtím vyučoval pravděpodobně v Magdeburgu při tamní katedrále. Jeho jméno se zachovalo náhodně podle zmínky jiného kronikáře, biskupa Helmolda z Bosau, z doby o sto let mladší v díle \"Slovanská kronika.\" Je doložen jako svědek na listině arcibiskupa Adalberta v roce 1066, kde je zapsán jako scholastikus brémského kostela. Je uveden v třetím řádku v prostředním sloupci jako\" Ego Adam magistr scholarum scripsi et subscripsi\" (Já, Adam scholastikus, jsem napsal a podepsal).\n\nJeho dílem je kronika \"Činy biskupů hamburského kostela\" (\"Gesta Hammaburgensis Ecclesiae pontificum\"). Tato kronika, psána pravděpodobně od roku 1066, zachycuje události na severu Evropy v době, kdy se formovala severská království, Norsko, Dánsko a Švédsko. Současně objasňuje i poslední vlnu vikinských nájezdů, která má přímou souvislost s těmito událostmi. Hambursko-brémská arcidiecéze na přelomu tisíciletí zahrnovala, jak uvádí kronikář ve své čtvrté knize, celé jižní pobřeží Baltu, celou Skandinávii, Orkneje, Shetlandy, Island, Grónsko a Vinland, tedy dnešní americkou pevninu, i když o jejím rozsahu neměli ani tušení.\n\nKroniku psal jako kanovník brémského biskupského kostela na příkaz arcibiskupa hambursko-brémské arcidiecéze Adalberta. Skládá se ze čtyř v podstatě samostatných knih. Čtvrtá kniha je čistě geografická a zachycuje zeměpisný obzor autora, který daleko přesahoval znalosti jeho doby. Byl přesvědčen o kulatosti země a věděl o existenci severního pólu. V první knize se ještě držel původního zadání o církevních dějinách, ale ve druhé a třetí se z něj stal kronikář severských zemí. Zachycuje dějiny Dánska od 8. století přes jeho sjednocení pod vládou krále Haralda Modrozuba, dějiny Norska od výbojů krále Haralda Krásnovlasého až po porážku a smrt krále Haralda III. v bitvě u Stamford Bridge v roce 1066 jako posledního velkého vikinského náčelníka. S jeho smrtí končí velké vikinské nájezdy.\n\nHlavním zdrojem, který používal, byl biskupský archiv, kniha donací brémského biskupství, Fuldské letopisy, ztracená kronika neznámá z jiných zdrojů Gestum Anglorum (Činy Angličanů), osobní zkušenost a rozhovory s dánským králem Svenem II., který sám byl aktérem mnohých událostí v 11. století. Král Sven byl tchánem obodritského knížete Gotšalka, a proto představuje významný zdroj k dějinám polabských Slovanů. Je zajímavé, že si osvojil jeho pohled na boj proti pohanům, totiž že příčinou christianizace byla snaha o vybírání poplatků. Současně potvrzuje spolehlivost islandských ság jako zdroje, protože kromě drobných detailů se s nimi ztotožňuje po faktické stránce. V závěru kroniky Adam uvádí, že neví, zda psal hezky, ale vždy se snažil psát pravdu.\n\n"}
{"id": "778097", "url": "https://cs.wikipedia.org/wiki?curid=778097", "title": "Neřízené střely", "text": "Neřízené střely\n\nNeřízené střely (\"Mine vaganti\") je italský hraný film z roku 2010, který režíroval Ferzan Özpetek podle vlastního scénáře. Film popisuje osudy italské středostavovské rodiny, která se vyrovnává s homosexualitou svého syna.\n\nVincenzo Cantone je hlavou buržoazní rodiny ve městě Lecce, vlastnící továrnu na výrobu těstovin. Nejmladší syn Tommaso studuje v Římě a přijíždí na rodinné setkání s úmyslem sdělit otci, že je gay. Počítá s tím, že ho otec vydědí a on se nebude muset starat o rodinnou továrnu. Rodině také ještě neřekl, že nestuduje ekonomii, ale literaturu a napsal svůj první román. O svém plánu řekne svému staršímu bratru Antoniovi, který prozatím vede továrnu v otcově zastoupení. Na večeři jsou přítomni i členové rodiny Brunetti, kteří mají zájem o vstup do rodinného podniku. Když se Tommaso odhodlá k proslovu, přeruší ho Antonio a řekne všem o své vlastní homosexualitě. Otec Antonia vyžene z domu a poté dostane infarkt. V nemocnici mu Tommaso musí slíbit, že převezme továrnu místo Antonia. Otec po návratu z nemocnice propadne depresím a nevychází z domu. Tommaso tedy zůstává a jeho přítel Marco s přáteli za ním přijedou na návštěvu. Po jejich odjezdu Tommaso sdělí příbuzným, že nestuduje ekonomii, ale píše romány a chce se stát spisovatelem. Když zemře Tommasova babička, otec se na jejím pohřbu udobří se svým synem Antoniem.\n"}
{"id": "778098", "url": "https://cs.wikipedia.org/wiki?curid=778098", "title": "Machete", "text": "Machete\n\nMachete je americký thriller kde si hlavní role zahráli Danny Trejo, Robert De Niro, Jessica Alba, Steven Seagal, Michelle Rodriguez, Jeff Fahey, Cheech Marin, Don Johnson, Shea Whigham, Lindsay Lohan a Daryl Sabara.\nMachete (Danny Trejo) mohl být jakýkoliv jiný dělník v Americe, ale dostal úkol zabít senátora (Robert De Niro). Nikdo netušil že je to bývalý federální zabiják kterého na kolena dostal mafián Torrez (Steven Seagal). Při střelbě na senátora je ale zrazen gangsterem Boothem (Jeff Fahey) a těžce raněn. Senátor je pouze raněn a Macheteho hledá policie. Podporu najde v prodavačce Luz, policistce Sartaně, bratrovi Padrem a mexickém lidu. Společně porazí Torreze i šerifa Jacksona který velí vlastní armádě. \n\n"}
{"id": "778099", "url": "https://cs.wikipedia.org/wiki?curid=778099", "title": "Orth", "text": "Orth\n\nOrth může znamenat:\n\n\n\n\n"}
{"id": "778108", "url": "https://cs.wikipedia.org/wiki?curid=778108", "title": "Obchod s lidmi", "text": "Obchod s lidmi\n\nObchod s lidmi (někdy také nazývané novodobé otroctví) je nelegální činnost v mnoha zemích světa, která je v současnosti také trestná. V minulosti se jednalo i o klasické otrokářství (rovníková Afrika), dnes může jít i například o obchod s dětmi, obchod se ženami (obvykle za účelem prostituce či natáčení pornografie), případně o obchod s lidskými tělesnými orgány, tedy s částmi živých nebo mrtvých lidí. Tyto praktiky jsou v převážné většině zemí světa nelegální a obvykle jsou zde také pokládány za závažný trestný čin. Tato trestná činnost bývá často navázána na další formy a typy trestné činnosti, například na pašeráctví nebo ilegální obchod s drogami, zbraněmi apod.\n\nJeho výskyt podporuje nerovnováha mezinárodních ekonomických vztahů, chudoba, tolerance k porušování lidských práv a politická nestabilita v zemích původu. Dalšími důvody jsou nedostatečná informovanost veřejnosti i obětí a nedostatečné právní vědomí, posunutý systém hodnot ve společnosti, přílišná orientace na principy tržního chování a mýtus lehkého a pokojného života v bohatších zemích, případně vysoká poptávka po levném, prodejném sexu a po levné pracovní síle v cílových zemích. Často i nejrůznější formy genderové či rasové diskriminace.\n\nMezi příčiny obchodu s lidmi se řadí především chudoba. Z důvodu chudoby je člověk schopen přijmout pochybnou práci (třeba i v cizině). V chudých zemích je malá informovanost o této problematice a lidi nevědí o možných nebezpečích. Další příčinou je také nízké vzdělání a negramotnost. Aby se zabránilo obchodu s lidmi, vznikají vzdělávací a informační programy zaměřené na potenciální oběti.\n\nJen zřídka se stává, že sama oběť vyhledá orgány činné v trestném řízení. Častější variantou je, že oběti jsou omezeny na svobodě, hlídány. Bývá také běžné vyhrožování celé rodině, aby byl navýšen strach a nebyla trestná činnost nahlášena úřadům, policii. V těchto situacích je těžké oběti identifikovat.\n\nV rámci \"Národní strategie boje proti obchodování s lidmi za účelem sexuálního vykořisťování v České republice\" byl vládou schválen i „Model podpory a ochrany obětí obchodování s lidmi za účelem sexuálního vykořisťování v České republice“.\n\nCílem programu je poskytnout obětem podporu a ochranu prostřednictvím pracovníků Ministerstva vnitra České republiky. Oběti poté budou moci podat bezpečně svědeckou výpověď a tím pomoci orgánům činných v trestném řízení při stíhání, odhalování a usvědčení pachatelů.\n\nPrvní deklarace o odsouzení otroctví jako nehumánního a nemorálního prostředku se objevila již v roce 1815 v rámci Vídeňského kongresu. V průběhu devatenáctého století na tuto deklaraci navázala řada mezinárodních smluv, jejichž cílem bylo vymizení otroctví a obchodu s otroky, především na moři. V průběhu 20. století vznikly další úmluvy, které se zaměřovaly na sexuální zneužívání žen a dětí.\n\nNa tyto dokumenty reagovala a navázala \"Úmluva o potlačení a zrušení obchodu s lidmi a prostituce a využívání prostituce druhých osob\" (v roce 1949) a v roce 2005 přijala Rada Evropy speciální úmluvu věnovanou obchodování s lidmi \"(The Council of Europe Convention on Action against Trafficking in Human Beings).\" Tato úmluva se zaměřuje jak na zabránění obchodu s lidmi, tak k ochraně obětí. Je platná mezinárodně.\n\nObchodováním s lidmi je uvedeno v trestním zákoníku České republiky (zákon č. 40/2009 Sb.), konkrétně je skutková podstata trestného činu \"Obchodování s lidmi\" zakotvena v jeho § 168. Jako obchodování s lidmi se bere obchod za účelem otroctví, nevolnictví, nucených prací či za účelem sexuálního zneužívání. Dalšími nelegálními účely tohoto obchodování je získání tkání, buněk či lidských orgánů. Takové obchodování s lidmi je v České republice trestáno odnětím svobody od 2 až do 18 let.\n\nV boji proti obchodování s lidmi se používá několik metod. Vše směřuje k eliminování problematiky obchodování s lidmi bez ohledu na jeho účelu.\n\n- Trestnoprávní represe, postavení oběti obchodu s lidmi, zajištění bezpečnosti\n\nČeská republika vyhlásila a přijala několik smluv, které souvisí s problematikou.\n\nZákladní dokument je Evropská úmluva o ochraně lidských práv a základních svobod z Říma roku 1950. Až v roce 2000 byli zapojeny členské státy EU do boje prtoti obchodu s lidmi. Státy musí zajistit díky této umluvě a jejím dodatkům legislativu. Státy nesou odpovědost za to, že budou stíhat, trestat a zatýkat všchny podezřelé a odpovědné za obchpdování s lidmi.\n\nZákladem jsou Schengenské dohody. Tyto dohody chrání vnitřní bezpečnost a veřejný pořádek členských států.\n\nDále také Charta základních práv občanů Evropské unie z roku 2000, ve které se píše, že obchod s lidmi je zakázán.\n\nNa začátku 20. století byla jak vnitrostátní, tak i mezinárodní právní úprava obchodování s lidmi ještě nedostatečná. Obchod s lidmi se naopak rozvíjel a využívalo se i nových dopravních možností. Z tohoto důvodu se začínal rozšiřovat názor na sjednocení zemí zainteresovaných do obchodu s lidmi na spolupráci. Proto se začaly konat jedny z prvních konferencích zaměřené na obchodování s lidmi a začali se vytvářet první mezinárodní dokumenty zaměřené na boj proti obchodování s lidmi.\n\nTato forma obchodu s lidmi je jeho nejviditelnější a nejdiskutovanější součástí. V roce 2009 bylo podle Úřadu pro drogy a kriminalitu OSN (UNODC) 79 % všech obětí obchodováno právě za účelem sexuálního vykořisťování. Ovšem je zde možnost, že statistika může být zkreslená, jelikož taková činnost je těžce odhalitelná.\n\nObchod s lidskými orgány je poměrně častý a rozrůstá se na černém trhu. Je zjištěno, že nejčastější orgán k obchodu je ledvina. Jako obchod s lidmi je tato praktika braná pouze v případě, kdy „dárce“ nesvolil k dobrovolnému odběru, ale byl k tomu donucen.\n\nNelegální adopce spadá do kategorie „obchodu s lidmi“ v případě, kdy je díte zakoupeno s úmyslem, aby bylo zneužito, ať už formou otroctví či sexuálně.\n\nVykořisťování lidí k nucené práci je druhým nejčastějším účelem obchodu s lidmi. V roce 2009 jej tvořilo 17 % celkového obchodu s lidmi, ovšem i toto číslo může být zkresleno. Sem spadají především práce v zemědělství, ale také třeba pašování drog.\n\n"}
{"id": "778112", "url": "https://cs.wikipedia.org/wiki?curid=778112", "title": "Jün-čcheng", "text": "Jün-čcheng\n\nJün-čcheng ( , pchin-jinem \"Yùnchéng\") je městská prefektura v Čínské lidové republice, kde patří k provincii Šan-si. Celá prefektura má rozlohu 14 106 čtverečních kilometrů a žije v ní bezmála pět milionů obyvatel.\n\nV roce 2008 leželo město na trase olympijské pochodně, která jím prošla 25. června na své cestě do Pekingu.\n\nJün-čcheng je nejjižnější prefekturou provincie Šan-si. Hraničí na severu s Lin-fenem, na východě s Ťin-čchengem, na jihu s Che-nanem a na západě se Šan-si.\n"}
{"id": "778114", "url": "https://cs.wikipedia.org/wiki?curid=778114", "title": "Kříženec člověka a šimpanze", "text": "Kříženec člověka a šimpanze\n\nKříženec člověka a šimpanze je hypotetický mezidruhový kříženec. O jeho vytvoření se v polovině dvacátých let 20. století pokoušel ruský biolog Ilja Ivanovič Ivanov a stále se vedou úvahy, zda by bylo možné. V minulosti se mohli lidé a šimpanzi podle řady teorií křížit, ale pozůstatky žádného takového křížence nebyly nikdy nalezeny. Podle týmu amerických vědců došlo v historii ke dvěma oddělením evolučních větví předků lidí a šimpanzů. První bylo následováno vzájemným křížením a pak teprve nastalo druhé.\n\n"}
{"id": "778115", "url": "https://cs.wikipedia.org/wiki?curid=778115", "title": "Wang Šu", "text": "Wang Šu\n\nWang Šu, , pchin-jinem \"Wang Shu\" (* 4. listopadu 1963, Urumči, Sin-ťiang, ČLR), je čínský architekt sídlící v Chang-čou v provincii Če-ťiang, držitel Pritzkerovy ceny za rok 2012. V porotě seděli mimo jiné Zaha Hadid a Stephen Breyer a Wang Šu je prvním Číňanem, který cenu obdržel (již dříve ji obdržel I. M. Pei, který je pouze čínského původu).\n\nWang Šu je absolventem Technologického institutu v Nankingu v provincii Ťiang-su (dnes Jihovýchodní univerzita), kde získal bakalářský titul v roce 1985 a magisterský v roce 1988.\n"}
{"id": "778117", "url": "https://cs.wikipedia.org/wiki?curid=778117", "title": "Sergej Michajlovič Mironov", "text": "Sergej Michajlovič Mironov\n\nSergej Michajlovič Mironov ( , * 14. února 1953 v Puškinu, Leningradská oblast RSFSR) je ruský politik, vůdčí osobnost strany Spravedlivé Rusko. V letech 2001 až 2011 byl předsedou Rady federace, horní komory Ruského parlamentu. Od října 2013 opět vykonává funkci předsedy strany Spravedlivé Rusko, ve které ho před tím na dva roky vystřídal Nikolaj Levičev.\n\nByl jedním z kandidátů ve volbách na prezidenta Ruské federace v roce 2004 a 2012.\n\nMironov byl v dubnu 2014 zařazen na seznam osob postižených sankcemi, protože byl přímo zapojen nebo se nepřímo podílel na vyvolání Krymská krize. Dne 25. července 2014, v době probíhající války na východní Ukrajině, ukrajinské ministerstvo zahraničních věcí iniciovalo vyšetřování Mironova vůli podezření z finanční podpory ozbrojených povstalců.\n"}
{"id": "778126", "url": "https://cs.wikipedia.org/wiki?curid=778126", "title": "Alapin", "text": "Alapin\n\nAlapin může být:\n\n"}
{"id": "778131", "url": "https://cs.wikipedia.org/wiki?curid=778131", "title": "Kostice (kytovci)", "text": "Kostice (kytovci)\n\nKostice jsou útvary v ústní dutině kosticovců - neozubených kytovců, používané k filtrování potravy. Ve fázi plodu mají kosticovci zuby, které ale postupně mizí a jsou nahrazovány kosticemi, které má kytovec při narození už téměř plně vyvinuté. Vyrůstají z horní čelisti kytovce a jsou tvořené z keratinu (stejné látky, která tvoří vlasy či nehty).\n\nTvarem připomínají velké ohebné hřebeny. V závislosti na druhu velryby dosahují délky od 30 cm u plejtváka malého až po 4,5 m u velryby grónské a váhy až 90 kg. Jejich počet je též různý - od 140-150 u plejtvákovce šedého až po 375-400 u keporkaka či plejtváka obrovského.\n\nKostice byly lidmi využívány k mnoha účelům, od zpevňování luků po vyztužování deštníků, límců košil, korzetů a podprsenek. V současné době jsou již nahrazovány plasty.\n"}
{"id": "778132", "url": "https://cs.wikipedia.org/wiki?curid=778132", "title": "Eberhard Wolfgang Möller", "text": "Eberhard Wolfgang Möller\n\nEberhard Wolfgang Möller (6. ledna 1906, Berlín – 1. ledna 1972, Bietigheim-Bissingen) byl německý nacistický básník a dramatik, jeden z nejslavnějších autorů Třetí říše.\n\nOtec pocházel z durynské rodiny zemědělců, ale díky tvrdé práci a až železné vůli se vypracoval na sochaře. Matčini předkové pocházeli z oblasti řeky Warty a matka vychovávala děti „s pruskou střízlivostí“. Z její strany se v rodině dědil smysl pro pořádek a strukturu. Tento rys se u Möllera projevoval již od dětství (při chlapeckých hrách). \n\nPo krátkém studiu filozofie se Möller snažil uplatnit jako dramaturg v novém divadle v Königsbergu. Již zde toužil omezit vliv židovských literárních kruhů na divadlo. \n\nPozději byl jmenován do divadelního oddělení ministerstva lidové osvěty a propagandy. Jako takového ho Oberbannführer (vedoucí nacionální mládeže) přesvědčil, aby se zapojil i do zodpovědné a tvůrčí práce při stanovování cílů a úkolů Hitlerjugend. \n\nPoprvé si NSDAP mladého lidového básníka všimla v roce 1932, kdy byly ve stranickém listu Völkischer Beobachter (Národní pozorovatel) na Velikonoční neděli otištěny hymny z jeho básnické sbírky \"Aufruf und Verkündung der Toten\" (Volání a ozvěny mrtvých). Vnější podnět pro napsání těchto opěvných básní na hrdinně padlé v první světové válce bylo slavnostní setkání na jejich počest. Díky této události, která dala vzniknout jeho novému životnímu postoji, si Möller vytvořil názor, že dobu utvářejí „Volkshaft Schaffende“ (lidové dělnické masy), a nechal je pak na sebe působit prostřednictvím autentického života, jehož volání v něm rezonovalo.\n"}
{"id": "778134", "url": "https://cs.wikipedia.org/wiki?curid=778134", "title": "Country Beat Jiřího Brabce", "text": "Country Beat Jiřího Brabce\n\nCountry Beat Jiřího Brabce byla česká hudební skupina seskupená okolo pianisty, skladatele a aranžéra Jiřího Brabce, která vznikla v 2. polovině 60. let 20. století a jako první u nás se věnovala tzv. moderní country hudbě resp. country-beatu s přesahy do běžné pop-music.\nMezi její hlavní pěvecké hvězdy patřila zejména Naďa Urbánková, která s touto skupinou celkem 5 x získala ocenění Zlatý slavík a vystupovala s ní v ve Spojených státech v kolébce country hudby v Nashville v Tennessee. Mezi hlavní mužské pěvecké i textařské hvězdy souboru patřil od roku 1966, kdy skupina vznikla, i její spoluzakladatel Jiří Grossmann, zpočátku také country zpěvák Ladislav Vodička a ve své době byl známý i zpívající kytarista Karel Kahovec. Skupina zpočátku po dva roky působila v divadle Semafor.\n\nMezi spolupracovníky nebo hosty skupiny patřili například Eva Olmerová, Jana Kratochvílová, Lída Nopová, Jiří Suchý, Milan Drobný nebo Karel Černoch. V 80. letech skupina spolupracovala i s některými zahraničními interprety, z nich nejvíce znám je George Hamilton IV. a skupina Moody Brothers.\n\n\n\n\n\n"}
{"id": "778135", "url": "https://cs.wikipedia.org/wiki?curid=778135", "title": "Klemens", "text": "Klemens\n\nPříjmení Klemens nosí více různých osobností:\n\n\n"}
{"id": "778136", "url": "https://cs.wikipedia.org/wiki?curid=778136", "title": "Albert Černý (hudebník)", "text": "Albert Černý (hudebník)\n\nAlbert Černý (* 17. února 1989 Třinec) je český zpěvák a kytarista, člen a frontman skupin Charlie Straight (2006–2013) a Lake Malawi (2013–současnost). V roce 2019 se svou kapelou Lake Malawi reprezentoval Česko na Eurovizi, kde kapela skončila na jedenáctém místě, což je druhý nejlepší výsledek v historii Česka.\n\nChodil do polské základní školy. Po vystudování této školy nastoupil do českého gymnázia v Třinci. Vystudoval překlad angličtiny a tlumočení na Univerzitě Palackého v Olomouci.\n\nJe autorem hudby pro serial České televize 4teens, jež byl vysílán v roce 2011. V seriálu rovněž učinkoval. V roce 2013 byl hostem show Karla Šípa Všechnopárty a v roce 2017 v pořadu Show Jana Krause.\n\nV lednu 2019 s kapelou Lake Malawi zvítězil v národním kole Česka do Eurovision Song Contest 2019 s písní \"Friend of a Friend\", se kterou následně postoupil do finále soutěže. Kapela skončila na jedenáctém místě z 41 zúčastněných zemí, což je druhý nejlepší výsledek Česka v této soutěži.\n\nJe ve vztahu s modelkou Barborou Podzimkovou.\n\n"}
{"id": "778138", "url": "https://cs.wikipedia.org/wiki?curid=778138", "title": "Lucotetia", "text": "Lucotetia\n\nLucotetia (francouzsky \"Lucotèce\") je latinský název pro předměstí keltského oppida Lutetie, které bylo předchůdcem dnešní Paříže. Název pochází z galského slova pro močál, podle bažinaté oblasti na soutoku řek Seiny a Bièvry v prostoru dnešního parku Jardin des plantes.\n\nZatímco keltská Lutetia se nacházela na ostrově, Lucotetia se rozkládala na levém břehu řeky Seiny zhruba na území dnešního 5. a 6. obvodu. Předměstí vymezovaly na jihu mont Lucotitius a na západě hradby zahrnující Lázně Cluny až k současným Lucemburským zahradám. Lucotetií procházely dvě hlavní cesty: dnešní \"Rue Saint-Jacques\" a cesta spojující Lutetii s Ivry v prostoru současné \"Rue Mouffetard\".\n\nPo pobytí oppida Římany vzniklo v tomto prostoru v 1. století nové římské město Lutetia.\n\n"}
{"id": "778139", "url": "https://cs.wikipedia.org/wiki?curid=778139", "title": "Adolf Albert Pozděna", "text": "Adolf Albert Pozděna\n\nAdolf Albert Pozděna (9. prosince 1836 Náchod – po roce 1900 Vídeň) byl český klavírista a hudební skladatel.\n\nHudbou se zabýval jak v dětství v Náchodě, tak i později v době studia technických oborů ve Vídni. Po návratu do Prahy studoval hru na klavír u Josefa Proksche. Stal se učitelem hudby v rodině vestfálského hraběte Werenera von Spiegel. V letech 1857–1859 působil jako klavírista a pedagog v Rusku a v Haliči. Do Prahy se vrátil v květnu 1859 a pracoval jako telegrafní úředník. Všechen volný čas však věnoval hudbě. Kromě vlastních skladeb připravil k vydání \"Praktickou školu houslí\" (Kreutzer, Rode, Baillot) a \"Praktickou školu klavíru\" (Cramer). Svými články o hudbě a hudebnících přispíval do českých časopisů. Okolo roku 1880 přesídlil do Vídně a o jeho dalším osudu není nic známo.\n\n\nKomponoval rovněž skladby pro klavír, písně a sbory.\n\n"}
{"id": "778141", "url": "https://cs.wikipedia.org/wiki?curid=778141", "title": "Lidová strana (Néppárt)", "text": "Lidová strana (Néppárt)\n\nLidová strana (Néppárt) byla uherská křesťanská lidová strana, která byla založena roku 1895 v Budapešti.\nCílem strany bylo zachování křesťanského charakteru společnosti a zlepšení životních podmínek širokých vrstev obyvatelstva. Samostatný bod programu strany sliboval řešení národnostních otázek, přistupování k národnostem s „úplnou zdvořilostí“ a respektování jejich požadavků. \n\nPředsedou strany byl bratislavský rodák gróf Nándor Zichy, členem vedení Miklós Esterházy a vedoucím kanceláře Jan Molnár. V straně působili také Andrej Hlinka a Jozef Tiso. Program strany byl zveřejněn ve slovenštině 3. února 1895 v časopise Kresťan. Ve svých brožurách a letácích strana informovala o skutečném stavu národnostních práv a její představitelé poukazovali na chyby vlády při řešení národnostních problémů. Kvůli boji proti zavádění církevně-politických reforem, jejichž cílem měla být maďarizace, byla strana obviňována z panslavismu.\n\nPřes počáteční nedůvěru se s ní sblížila také Slovenská národná strana, která ve volbách 1896 doporučila svým voličům, aby Lidové straně odevzdali své hlasy (SNS se rozhodla ve volbách samostatně nekandidovat). Vzhledem k náboženskému napětí mezi katolickou Lidovou stranou a zejména evangelickou SNS však výzva nenašla pochopení u všech sympatizantů SNS.\n\nAndrej Hlinka sa aktivně podílel na prosazování myšlenek strany a kandidoval za ní v doplňujících volbách do parlamentu v roce 1898. Volby byly provázeny zásahem maďarského četnictva v Lieskové pri Ružomberku se sedmi postřelenými (pět zahynulo).\n\nSe stoupající maďarizací strana ve volbách v roce 1901 upustila od svého programu řešení národnostních otázek. \n"}
{"id": "778145", "url": "https://cs.wikipedia.org/wiki?curid=778145", "title": "Ort (příjmení)", "text": "Ort (příjmení)\n\nPříjmení Ort nosí více osobností:\n"}
{"id": "778148", "url": "https://cs.wikipedia.org/wiki?curid=778148", "title": "Patsy Kensit", "text": "Patsy Kensit\n\nPatsy Kensit, celým jménem Patricia Jude Francis Kensit (* 4. března 1968 v Londýně, Spojené království) je britská modelka, herečka a zpěvačka. Jejím otcem byl obchodník, který prodával převážně starožitnosti a matkou agentka kosmetické firmy Dior, která ji podporovala v uměleckých aktivitách. Poprvé se v televizi objevila ve čtyřech letech v reklamě pro Birds Eye na zmrazený hrách. V roce 1972 obdržela svoji první velkou obrazovkou roli ve filmu \"For the Love of Ada\". Její další filmová role byla o dva roky později ve snímku \"Velký Gatsby\".\n\nRoku 1987 nazpívala duet \"La luce buona delle stelle\"(\"šťastné světlo hvězd\") s italským popovým zpěvákem Erosem Ramazzottim na jeho albu \"In certi momenti\" a později natočila na tuto skladbu i videoklip.\n\nV současné době často účinkuje v televizi, kde zaujala svou titulní rolí populární americké herečky v životopisném snímku \"Láska a zrada\". Dále se jako host objevila v seriálu \"Tales from the Crypt\" (\"Příběhy ze záhrobí\" - ČTV).\n\n"}
{"id": "778149", "url": "https://cs.wikipedia.org/wiki?curid=778149", "title": "Joseph Bruce Ismay", "text": "Joseph Bruce Ismay\n\nJoseph Bruce Ismay (12. prosince 1862 – 17. října 1937) byl obchodník, rejdař a prezident White Star Line.\n\nNarodil se roku 1862 jako nejstarší syn rejdaře T. H. Ismaye. Už od dětství na něj byly kladeny velké nároky. Byl poslán na soukromou školu Elstree, později do Harrow. Byl sportovec, měl rád tenis a hony. Pracoval ve White Star Line a po smrti otce roku 1899 se stal výkonným prezidentem. 4. prosince 1888 se oženil s bohatou Američankou Julií Florence Schieffelin, s níž měl celkem pět dětí.\n\nPo nástupu do vedení White Star Line ho nečekalo lehké období. Musel čelit Cunardovu rejdařství a Hamburg America Line. Roku 1902 se White Star Line stalo součástí trustu International Mercantile Marine Co. (IMM). Cunard postavil Mauretanii a Lusitanii, konkurence se tím ještě zvětšila, proto dal Ismay stavět Olympic, Titanic a Britannic. Ismay se osobně účastnil první plavby Titanicu, který se však potopil. Novináři kladli všechno za vinu Ismayovi, hlavně za to, že opustil loď. Roku 1912 odstoupil z vedení IMM.\n\nUž na palubě Carpathie se zhroutil, poté se stáhl do ústraní a naposledy o sobě dal vědět, když dal 10000 liber do fondu pro vdovy, jejichž manželé zahynuli na moři.\n"}
{"id": "778157", "url": "https://cs.wikipedia.org/wiki?curid=778157", "title": "Arkansaurus", "text": "Arkansaurus\n\nArkansaurus (\"ještěr z Arkansasu\") byl ornitomimidní („pštrosí“) dinosaurus, vzdáleně příbuzný geologicky mladším rodům \"Ornithomimus\" a \"Struthiomimus\" (zejména ale rodu \"Nedcolbertia\"). Žil v období rané křídy (věk apt až alb, asi před 125 až 100 miliony let) na území dnešního Arkansasu v USA. Jeho fosilie byly objeveny roku 1972 u města Lockesburg Joem B. Fridayem, od nějž dinosaurus získal své druhové jméno. Rodové je pak poctou domovskému státu dinosaura.\n\nObjev dinosaura byl poprvé veřejně oznámen roku 1973. Ještě před vědeckým formálním popisem byl roku 2017 tento rod oficiálně zvolen státním dinosaurem Arkansasu. Vědecký popis pak následoval v březnu roku 2018. Podobná dinosauří fauna však byla objevena i v geologickém souvrství Trinity Group.\n\nTento všežravý dinosaurus zřejmě velmi rychle běhal po dlouhých a silných zadních končetinách. Přední končetiny měl rovněž relativně dlouhé a tříprsté. Pravděpodobně se živil rozmanitou stravou a lovil menší obratlovce.\n\nDetailní výzkum fosilních kostí arkansaura odhalil, že některé jeví známky zlomenin a dalších patologií, například i stopy dny (pakostnice). Ta byla dříve známá u tyranosaurů, u zástupců ornitomimosaurů je však identifikována poprvé.\n\n"}
{"id": "778159", "url": "https://cs.wikipedia.org/wiki?curid=778159", "title": "Jiří Otislav z Kopenic", "text": "Jiří Otislav z Kopenic\n\nJiří Otislav z Kopenic († 1647) byl moravský římskokatolický duchovní, který se v roce 1624 stal prvním proboštem mikulovské kapituly.\n\nJako farář a představený mikulovského děkanátu přišel do Mikulova z Hulína, kde byl farářem, a nahradil ve funkci Ondřeje Gessingera (ten se stal kanovníkem a později i děkanem brněnské kapituly). V březnu 1624 jej kardinál Dietrichstein ustanovil prvním mikulovským kapitulním proboštem, ještě před oficiálním založením kapituly, a tuto funkci vykonával až do své smrti v roce 1647.\n\n"}
{"id": "778163", "url": "https://cs.wikipedia.org/wiki?curid=778163", "title": "Keaton Ellerby", "text": "Keaton Ellerby\n\nKeaton Ellerby (* 5. listopadu 1988 v Strathmore, Alberta) je kanadský hokejový obránce.\n\nJeho otec Cal Ellerby je bývalý lední hokejista ale za žádných z velkých seniorských lig nehrál a strýc Bernie Doan byl taktéž lední hokejista, který byl v roce 1971 draftován klubem St. Louis Blues ale v NHL neodehrál žádný zápas. Jeho bratranci Shane Doan a Carey Price jsou rovněž lední hokejisté, kteří působí v NHL. Starší Shane Doan působí jako kapitán klubu Phoenix Coyotes a mladší bratranec Carey Price je brankářská jednička klubu Montréal Canadiens.\n\nJuniorskou kariéru hrával letech 2004/07 za klub Kamloops Blazers v lize Western Hockey League (WHL). V létě 2007 byl draftován týmem Florida Panthers v prvním kole z desátého místa. V následující sezóně 2007/08 odehrál za klub Kamloops Blazers šestnáct zápasů, poté přestoupil klubu Moose Jaw Warriors, rovněž hrající v lize WHL. Za Moose Jaw Warriors dohrál sezónu. 9. května 2008 podepsal nováčkovskou smlouvu s Floridou Panthers. Do základní sestavy Panthers se nedostal a byl tak poslán na jejich farmu v Rochester Americans hrající v lize American Hockey League, za Rochester strávil celou sezónu 2008/09. Během své druhé sezóny v seniorském hokeji hrával častěji na farmě v Rochesteru, 14. ledna 2010 debutoval v nejprestižnější lize NHL za Florida Panthers, v zápase proti Tampa Bay Lightning odehrál čtyři minuty a padesát osm sekund. Za hlavní tým Panthers odehrál do konce sezóny 2009/10 22 zápasů. V sezóně 2010/11 hrával již častěji za Floridu Panthers, kde odehrál 54 zápasů ale zřídka byl posílán do farmářského týmu Rochester. 28. dubna 2011 prodloužil smlouvu s Panthers o další rok.\n\n\n\n\n"}
{"id": "778164", "url": "https://cs.wikipedia.org/wiki?curid=778164", "title": "Krajina pěstování agáve a stará zařízení k výrobě tequily", "text": "Krajina pěstování agáve a stará zařízení k výrobě tequily\n\nKrajina pěstování agáve a stará zařízení k výrobě tequily je název jedné z mexických lokalit zapsaných na seznamu kulturního dědictví UNESCO. Do seznamu byla zapsána v roce 2006. Nachází se v mexickém státě Jalisco přibližně 50 km západně od města Guadalajara.\n\nÚzemí chráněné UNESCEM má rozlohu 34 658 ha, rozprostírá se mezi vulkánem Tequila na jihu a hlubokým údolí řeky Río Grande de Santiago na severu. Nachází se zde velké množství polí, na kterých je pěstována sukulentní rostlina agáve modré (latinsky \"agave tequilana\"). Tradice pěstování agáve a výroby různých alkoholických nápojů je v této oblasti stará již přibližně 2000 let. Od 16. století se z agáve vyrábí i celosvětově známý alkoholický nápoj tequila. V této kulturní krajině poseté agávovými poli stojí i historické stavby (palírny) ke zpracování rostlin a výrobě tequily. Největší a nejvýznamnější pálenice jsou ve městech Tequila, Arenal a Amatitán.\n"}
{"id": "778165", "url": "https://cs.wikipedia.org/wiki?curid=778165", "title": "Louis Weinert-Wilton", "text": "Louis Weinert-Wilton\n\nLouis Weinert-Wilton, vlastním jménem Alois Weinert, křtěný Alois Aemilian (11. května 1875 Bezdružice – 5. září 1945 Praha), byl sudetoněmecký spisovatel.\n\nPocházel ze sudetoněmecké úřednické rodiny. Po absolutoriu chebského gymnázia studoval Císařskou námořní akademii v Pule (nyní Chorvatsko). Ze zdravotních důvodů byl nucen opustit armádu v hodnosti poručíka. Oženil se a usadil s manželkou v Praze. Působil od roku 1901 jako redaktor v novinách Prager Tagblatt, později jako šéfredaktor večerníku Prager Abendblatt. Od roku 1921 pracoval jako obchodní ředitel v Novém německém divadle v Praze. V roce 1936 odešel z divadla a zůstal na volné noze jako spisovatel detektivních románů. Po druhé světové válce byl internován v československém internačním táboře a následně tam zemřel.\n\nV roce 1929 napsal své první dva detektivní romány. V letech 1929-1939 publikoval jedenáct románů ve stylu anglického spisovatele Edgara Wallace, vydávaných v nakladatelství Goldmann Verlag, Lipsko.\nV šedesátých létech posloužilo několik jeho románů jako předloha pro úspěšné detektivní filmy: Der Teppich des Grauens (1962), Die weiße Spinne (1963), Das Geheimnis der schwarzen Witwe (1963), Das Geheimnis der chinesischen Nelke (1964).\nČetné romány vyšly v osmdesátých letech v reedici nakladatelství Goldmann Verlag, Mnichov.\n\nRomány: Der Teppich des Grauens (česky jako Koberec hrůzy, 1929), Die weiße Spinne (1929, česky jako Bílý pavouk, 1930), Die Panther (1930, česky jako Dravci 1931), Die Königin der Nacht (1930), Der Drudenfuss (1931, česky jako Můří noha, 1931), Der betende Baum (1932), Licht vom Strom (1933), Der schwarze Meilenstein (1935), Spuk am See (1938, česky jako Běs na jezeře, 1940), Die chinesische Nelke (česky jako Čínský karafiát, 1940), Der Skorpion (1939, česky jako Štír, 1941).\n\nDivadelní hry: Mühlhofbäuerin (1901), Der Lorbeer (1902), Sommernachtsträume (1902), Das Wohltätigkeitsfest (1903), Die Stärkere Stunde (1909), Das Ahnenschloß (1909).\n\n\n"}
{"id": "778170", "url": "https://cs.wikipedia.org/wiki?curid=778170", "title": "Tora Torbergsdatter", "text": "Tora Torbergsdatter\n\nTora Torbergsdatter (nar. 1025) manželka norského krále Haralda III. Je také možné, že se stala i švédskou nebo dánskou královnou.\n\nTora Torbergsdatter se narodila v norském Giske do mocného rodu Giskeætte jako dcera Torberg Arnesona (asi 1000–1050) a Ragnhild Erlingsdatter. Za Haralda III. se vdala v roce 1048, ačkoliv Harald se již během zimy 1043–1044 oženil s Alžbětou Kyjevskou, dcerou Jaroslava Moudrého. Toto manželství zřejmě vniklo kvůli vytvoření pouta mezi Haraldem a rodinou Tory.\n\nManželství Haralda a Alžběty Kyjevské zdokumentoval pouze básník Stuv Blinde, o jejím pobytu v Norsku žádné dokumenty nejsou. Je tedy možné, že Alžběta zůstala ve své domovině nebo že zemřela cestou do Norska. To by však znamenalo, že matkou Haraldových dcer Marie a Ingegerdy by byla Tora, což není považováno za pravděpodobné. Marie byla zasnoubená s Øysteinem Orre fra Giske, který by v takovém případě byl jejím strýcem. Je možné, že Tora byla Haraldova konkubína, ne manželka. Tora se každopádně stala matkou Haraldových synů, pozdějších králů Olafa III. Kyrreho a Magnuse II. Haraldssona.\n\nV roce 1066 Harald zahájil invazi do Anglie, během které zemřel. Podle tradičního vyprávění se Alžběta Kyjevská s dcerami vydaly do Anglie společně s Haraldem a Marie zemřela, když se dozvěděla o otcově smrti. Alžběta s druhou dcerou Ingegerdou se poté vrátily s flotilou do Norska. Během této výpravy musela Alžběta zůstat na Orknejích. Nejstarší ságy však tvrdí, že to byla Tora, ne Alžběta, kdo na této výpravě Haralda doprovázel. Tato verze je také pokládána za pravděpodobnější, protože Tora byla sestřenicí jarla z Orknejí.\n\nAdam z Brém píše, že matka krále Olafa III. se znovu provdala buď za Svena II. Dánského nebo nejmenovaného švédského krále, ale toto není potvrzeno. Není také jasné, jestli je tím myšlena skutečná Olafova matka Tora nebo jeho nevlastní matka Alžběta. Rok jejího úmrtí je neznámý.\n"}
{"id": "778171", "url": "https://cs.wikipedia.org/wiki?curid=778171", "title": "Jan Mráz", "text": "Jan Mráz\n\nJan Mráz (* 15. května 1962 v Brně) je moravský římskokatolický duchovní a kanonista. Do července roku 2013 působil jako rektor Papežské koleje Nepomucenum. V současnosti je jmenovaným farářem farnosti u kostela sv. Tomáše v Brně (s faktickou platností od 1. září 2013).\nPo přijetí kněžského svěcení a působení ve farní správě v brněnské diecézi byl na začátku 90. let poslán studovat církevní právo na Papežskou lateránskou univerzitu, kde získal titul licenciáta kanonického práva. V letech 1995 - 1998 působil jako spirituál v Papežské koleji Nepomucenum, v letech 1998 - 2013 byl jejím rektorem. 3. července 2010 byl jmenován kanovníkem kapituly u Všech svatých na pražském hradě.\n\n"}
{"id": "778176", "url": "https://cs.wikipedia.org/wiki?curid=778176", "title": "Jan Drozd", "text": "Jan Drozd\n\nJan Drozd (5. ledna 1837 Praha – 23. září 1910 Praha-Karlín) byl český katolický kněz, středoškolský profesor a finančník. Vyučoval náboženství na malostranském gymnáziu. Byl autorem učebnic a nábožensko-politických publikací. Účastnil se činnosti církevních a dobročinných spolků. V letech 1878–1902 stál jako starosta v čele Svatováclavské záložny; za podíl na rozsáhlých podvodech a zpronevěrách v tomto ústavu byl roku 1903 odsouzen k sedmi letům vězení.\n\nNarodil se 5. ledna 1837 v Praze, v Petrské čtvrti, jako druhé z osmi dětí chudého truhlářského pomocníka. Navštěvoval farní školu u sv. Petra, hlavní školu v Týně a piaristické gymnázium. Po smrti otce vstoupil do řádu augustiniánů; tam se mu však příliš nelíbilo a roku 1858 přestoupil do semináře, kde absolvoval teologická a historická studia s vyznamenáním.\n\nPracoval nejprve jako kaplan na Proseku, poté u sv. Haštala a v letech 1865–71 u sv. Vojtěcha. 11. dubna 1871 byl jmenován zatímním učitelem náboženství na malostranském obecním gymnáziu. Po absolvování dalších zkoušek se stal profesorem. 26. srpna 1890 byl přijat do státních služeb jako c. k. profesor.\n\nVedle učitelských povinností byl veřejně a literárně činným. 25 let působil jako jednatel Katolicko-politické jednoty pro království české. Roku 1883 se stal členem správní rady Živnostenské banky. Založil časopisy \"Čech\" a \"Pražský týdeník\".\n\nRoku 1890 odešel do důchodu, aby se mohl plně věnovat Svatováclavské záložně.\n\n7. listopadu 1872 se stal členem Svatováclavské záložny, družstevní záložny založené krátce předtím kněžími M. Karlachem a K. Borovým. 23. ledna 1873 byl zvolen do jejího výboru a po odchodu Mikuláše Karlacha se 13. dubna 1878 stal starostou, nejvyšším představitelem finančního ústavu.\n\nAčkoliv to nebylo obecně známo, už v té době byly některé úvěry problémové. Neomezené ručení členů (každý majitel podílu ručil vkladatelům a dalším věřitelům celým svým majetkem) odrazovalo bohatší klienty, většinu úvěrovaných dlužníků tak tvořili nemajetní nebo alespoň méně zámožní podnikatelé. V letech 1873–4 nastala hospodářská krize, která komplikovala financování jak peněžním ústavům, tak podnikatelům. Od záložny si tak půjčovali často ti, kteří už jinde nemohli. Pod Drozdovým vedením se hospodaření viditelně zlepšilo. Záložna vykazovala zisk a mohla jej využívat. 20. dubna 1879 bylo zmírněno pravidlo pro tvorbu rezervního fondu ve stanovách; tím se uvolnila možnost vyplácet ve větším rozsahu odměny a dary, zejména podnikům katolického směru (muzejní výstavy ve svých prostorách, časopisy, dary občanským sdružením, pouť do Říma). Roku 1888 koupila záložna tři domy v Karlově ulici, které spojila s dosavadním sídlem v Řetězové. Veřejnými aktivitami i dosahovanými výsledky si získala důvěru vkladatelů. Roku 1901 převyšovala vykazovaná aktiva 18 milionů korun. Jak se však později ukázalo, velká část byla fiktivní.\n\nPochybnosti o skutečné finanční situaci záložny se několika členů výboru zmocnily na jaře 1902, kdy se po náhlé smrti vrchního účetního Josefa Orta objevily nesrovnalosti v jím spravované pokladní knize. Několik členů výboru požádalo diskrétně J. Drozda, aby nařídil revizi. Ten to slíbil, ale tři týdny nic neprovedl. Na přelomu dubna a května se žádost opakovala, ale opět bez výsledků. Schůze výboru 30. května 1902 se starosta Jan Drozd neúčastnil pro nemoc; ostatní členové toho využili a požádali pátera Josefa Kyselku, aby kontrolu provedl on. Ani ten ji ale nevykonal, protože nechtěl nic provádět bez vědomí Drozda.\n\nKdyž se Drozd po nemoci vrátil, rozčílil se na členy výboru za jejich opovážlivost, se kterou si dovolili nařizovat proti jeho vůli kontrolu. Výbor se ale nenechal zastrašit a nařídil Kyselkovi a dalšímu členu Kreiplovi, aby provedli revizi bez ohledů a bez meškání. Rozsah zjištěných ztrát se stále zvyšoval. 26. září 1902 byl Jan Drozd odvolán z funkce starosty. V říjnu bylo zahájeno úřední vyšetřování a Drozd spolu s několika dalšími pracovníky záložny zatčen.\n\nV listopadu a prosinci 1903 se v Praze konal soudní proces s Drozdem a pěti dalšími úředníky záložny. Drozd byl obviněn z podílu na ztrátách záložny, které převýšily 7 milionů korun. Podle obžaloby byl odpovědný za to, že:\n\nPři výslechu přiblížil některé okolnosti svého působení a vyjádřil se k hlavním bodům žaloby. Necítil se vinen ze spáchaných zločinů. Podle svého tvrzení vstoupil do záložny na žádost Klementa Borového. Neměl chuť věnovat se finančním záležitostem, přesto přijal nabídku ředitele Kohouta, aby se stal předsedou (starostou), ačkoli by byl raději učitelem a spisovatelem. Jeho úkolem v záložně bylo, jednat s veřejností; s úředníky jednali Václav Kohout, Josef Ort a Roman Čáslavský. Na bezprostřední řízení záložny neměl čas, protože vyučoval na gymnáziu. Pokyny dával Kohoutovi, ten je pak předával dál úředníkům. Do vnitřní správy nezasahoval a revize neprováděl, protože to nepokládal za svou povinnost. Finanční výkazy sestavovali Kohout, Ort a Frühauf, za kontrolu byl odpovědný nejprve Klement Borový, později Josef Kyselka. Drozd prakticky jen kontroloval, jestli chodí do práce; ověřoval také cenné papíry, zda se správně uplatňují pohledávky z kupónů. Když kdysi zjistil nesrovnalosti u Romana Čáslavského, propustil ho; o jiných problémech ale nevěděl. Od ředitele Kohouta mu bylo známo, že záložnu zdědil v neutěšeném stavu („nás zkazil Karlach“), netušil ale rozsah ztrát. Jeho vlastní závazky odepisoval ředitel Kohout údajně z vlastní iniciativy. S manželi Tvrzskými jednal, žádné hodnotné dary od nich ale nepřijal. Svého bratra financoval a nehnal do úpadku z útrpnosti; nechtěl, aby přišel o dům kvůli němu. Pokud jde o přijaté dary od Kohouta a Orta, domníval se, že se na ně složilo úřednictvo ze svých platů; naopak odměny a sponzorské příspěvky vyplácel pouze proto, že podle předložených účetních výkazů existoval zisk k rozdělení. Kdyby býval znal pravý stav záložny, nikdy by neučinil taková rozhodnutí.\n\nV závěrečné řeči Drozdův advokát popřel jeho vinu. Podle něj byla už za Karlacha ztráta kolem 200.000 korun, možná až k milionu. Ztráty se navýšily například i tím, že z neexistujících zisků byl zaplacen milion na daních. Starosta nebyl dozorcem, nikdo z podřízených si mu nestěžoval. Hlavním viníkem byl podle něj Ort; ten však byl za života celebritou a jeho pohřeb se okázalostí a účastí významných osobností vyrovnal např. pohřbu F. L. Riegra. Pokud byl Ort schopen oklamat širokou veřejnost, neměl podle advokáta šanci ani starosta záložny. Drozdovou chybou prý bylo pouze to, že přijal zodpovědné místo v peněžním ústavu, ačkoli nerozuměl účetnictví.\n\nŽalobce předložil porotě tyto otázky, týkající se Jana Drozda:\n\nPorota z těchto devíti otázek jednomyslně (všemi 12 hlasy) potvrdila vinu v osmi a jedné ji popřela. Jan Drozd byl poté odsouzen k sedmi letům těžkého žaláře, zostřených každých čtvrt roku půstem.\n\nVe vězení byl zařazen mezi „chovance první třídy“, tj. takové, kteří byli trestáni poprvé a u nichž se očekává náprava. Většinu doby strávil kvůli svému zdravotnímu stavu v nemocničním oddělení, ve společnosti dalších seniorů. Část odsouzení ale také strávil v samovazbě, která podle tehdejších předpisů zkracovala délku trestu. Vždy se choval vzorně a nezavdal příčinu pro stížnosti; byl ale naopak občas terčem neomalených vtipů ze strany spoluvězňů. Po vykonání trestu byl 4. dubna 1910 propuštěn a odvezen k příbuzným.\n\nUbytoval se v Karlíně, odkud podnikal procházky do Prahy. Nejméně jednou byl vyrušován zástupem povykujících dětí, které ho poznaly. Jindy ho naopak zdravili a provázeli lidé, kteří nevěřili v jeho vinu a byli přesvědčeni, že byl odsouzen jen za činy jiných. Na poslední vycházce vrávoral v podnapilém stavu Celetnou ulicí tak, že dav zvědavců kolem něj zablokoval dopravu. Krátce na to, 23. září 1910, zemřel ve svém bytě v Prokopově ul. 2 v Karlíně na střevní onemocnění. Pohřben byl na Olšanech za velkého zájmu lidí; z bývalých funkcionářů Svatováclavské záložny ale nepřišel nikdo.\n\nDrozd se pokládal především za spisovatele, nikoliv finančníka. Knižně vydal tyto spisy:\n\n"}
{"id": "778179", "url": "https://cs.wikipedia.org/wiki?curid=778179", "title": "Vlado Mallý", "text": "Vlado Mallý\n\nVlado Mallý (* 14. července 1946) je slovenský bubeník. V letech 1966–1968 byl členem rockové skupiny The Soulmen a nahrál s ní i jejich jediné EP. Po rozpadu skupiny The Soulmen se stává členem skupiny Prúdy, se kterou nahrál jejich debutové album \"Zvoňte, zvonky\", krátce po vydání tohoto alba ze skupiny odchází, i když se podílel i na jejich albu \"Pokoj vám\" (1969), které vyšlo až v roce 1998.\n"}
{"id": "778183", "url": "https://cs.wikipedia.org/wiki?curid=778183", "title": "Henry L. Stimson", "text": "Henry L. Stimson\n\nHenry Lewis Stimson (21. září 1867 – 20. říjen 1950) byl americký státník, právník a politik republikánské strany. Dvakrát vykonával funkci ministra války a to v letech 1911–1913 za prezidenta Tafta a v letech 1940–1945 za prezidenta Roosevelta. Během druhé světové války vedl přípravu a trénink 13 milionů vojáků a letců, dohlížel na výdaje na armádu a letectvo, podílel se na přípravě vojenské strategie a osobně řídil výrobu a použití atomové bomby. Mezi lety 1927 až 1929 byl generálním guvernérem Filipín. Jako ministr zahraničí (1929–1933) formuloval Stimsonovu doktrínu v opozici k japonské expanzi v Asii.\n\n"}
{"id": "778193", "url": "https://cs.wikipedia.org/wiki?curid=778193", "title": "Mučenka pletní", "text": "Mučenka pletní\n\nMučenka pletní (\"Passiflora incarnata\") je rychle rostoucí vytrvalá popínavá rostlina s velkými květy. Běžně roste na jihu Spojených států. Čerokíové v Tennessee ji nazývali Ocoee. Je po ní pojmenována řeka (Ocoee River); patří mezi národní divoce rostoucí rostliny státu Tennessee.\n\nStonky mohou být hladké nebo ochmýřené, dlouhé, popínavé s mnoha úponky. Listy jsou střídavé, dlanitě složené, trojlaločnaté, výjimečně až pětilaločnaté; měří od 6 do 15 cm. Mají dvě charakteristické žlázky na bázi a na řapíku.\n\nKvět má pět modrobílých okvětních lístků, bílou a fialovou korunu. Květy jsou hmyzosprašné, nejčastěji jsou opylovávány čmeláky a včelami; jsou autosterilní. Mučenka vykvétá během července.\n\nMasité plody (nazývané maypop) jsou oválné bobule velikosti slepičího vejce. Zpočátku jsou zelené, během dozrávání se zbarvují do žluta až oranžova. Jsou potravou pro larvy mnoha druhů motýlů.\n\nMučenka pletní se nejčastěji vyskytuje na neudržovaných místech, u koryt řek, blízko neposečených pastvin, podél cest a železničních tratí, kde popíná křoviny. Daří se jí na prosluněných místech, těžko bychom ji hledali na stinných místech. V České republice se pěstuje ve sklenících, zimních zahradách nebo v bytech.\n\nTradičně se využívá celá rostlina, ať čerstvá, nebo sušená; užívá se k léčbě nervového napětí a nespavosti. Klinická studie prokázala, že podávána ve formě čaje může subjektivně zlepšit kvalitu spánku.. Z plodů se vyrábí džem nebo se využívají jako náhrada marakuji.\n\n\n"}
{"id": "778212", "url": "https://cs.wikipedia.org/wiki?curid=778212", "title": "Jamajka na letních olympijských hrách", "text": "Jamajka na letních olympijských hrách\n\nJamajka na letních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "778214", "url": "https://cs.wikipedia.org/wiki?curid=778214", "title": "Amazonské příšerky", "text": "Amazonské příšerky\n\nAmazonské příšerky (\"Aliens of the Amazon\") je francouzský přírodovědný dokument. Zachycuje hmyz z čeledi ostnohřbetkovití ve volné přírodě Ekvádoru. V dokumentu do této země vyráží expedice francouzských a amerických vědců. Při hledání hmyzu využívají zvláštní metody (např. vyšplhání na strom pomocí praku apod.). Míří jak do blízkosti člověka, tak i do deštných pralesů a mokřadů. Film byl vyroben v roce 2009, česky byl vysílán na ČT2 v roce 2012.\n\n"}
{"id": "778215", "url": "https://cs.wikipedia.org/wiki?curid=778215", "title": "Soupiska AC Milán v ročníku 1988/1989", "text": "Soupiska AC Milán v ročníku 1988/1989\n\n\nBěhem sezóny odešel:\n\nDaniele Massaro - AS Řím\n\nBěhem sezóny přišel:\n\nFabio Viviani - Como Calcio\n"}
{"id": "778216", "url": "https://cs.wikipedia.org/wiki?curid=778216", "title": "Průmět", "text": "Průmět\n\nPrůmět znamená obraz útvaru, kterým může být např. přímka, bod, rovina či jakékoliv těleso, které vznikne při promítání na rovinu či plochu. Nematematik či laik by průmět popsal jako \"3D obrazec v 2D podobě\".\n"}
{"id": "778218", "url": "https://cs.wikipedia.org/wiki?curid=778218", "title": "Překrásní podivíni s Nickem Bakerem", "text": "Překrásní podivíni s Nickem Bakerem\n\nPřekrásní podivíni s Nickem Bakerem (\"Nick Baker's Beatiful Freaks 3D\") je britský televizní dokumentární film z roku 2012.<br>Nick Baker, který pořad uvádí, vyhledává různé \"zvířecí podivíny\" jihoafrického státu Namibie (např. pes ušatý, který se místo masa živí termity nebo zmije zakrslá). Film byl vyroben pro kanál Animal Planet, kde byl v české verzi vysílán též. Rovněž došlo ke 3D vysílání. Premiéra ve Spojeném království konala 14. ledna 2012.\n\n"}
{"id": "778222", "url": "https://cs.wikipedia.org/wiki?curid=778222", "title": "Rodney Strasser", "text": "Rodney Strasser\n\nRodney Strasser (* 30. března 1990, Freetown, Sierra Leone) je fotbalový záložník a reprezentant Sierra Leone.\n\n\n"}
{"id": "778223", "url": "https://cs.wikipedia.org/wiki?curid=778223", "title": "Zayn Malik", "text": "Zayn Malik\n\nZain Javadd „Zayn“ Malik (* 12. ledna 1993 Bradford, Anglie) je anglický zpěvák a skladatel, v letech 2010–2015 člen skupiny One Direction.\n\nJeho otec Yaser je pákistánský Brit, matka Tricia je Angličanka. Má tři sestry, které se jmenují Doniya, Waliyha a Safaa. Vyrůstal v bradfordské čtvrti East Bowling a navštěvoval zde Lower Fields Primary School. Přestoupil však na státní školu Tong High School. Má rád současnou městskou hudbu, vyrůstal na R&B a rapu. Jeho idolem je Bruno Mars.\n\nNa jaře 2010 se přihlásil do sedmé řady pěvecké televizní soutěže \"The X Factor\". Na konkurzu zpíval písničku „Let Me Love You“ od Maria, ovšem neuspěl. Porotkyně Nicole Scherzinger navrhla, aby se čtyřmi dalšími účastníky pořadu vytvořil dohromady chlapeckou kapelu, která se kvalifikovala do kategorie skupin a pro kterou Harry Styles vymyslel jméno One Direction. Od té doby s ní vydal čtyři studiová alba, absolvoval několik turné a získal mnoho ocenění, včetně BRIT Awards a MTV Video Music Awards. Jejich první singl „What Makes You Beautiful“ se v hitparádě UK Singles Chart umístil na první příčce a od té doby se jej prodalo po celém světě více než 5 miliónů kopií, což ho řadí mezi nejprodávanější singly všech dob. V březnu 2015 oznámil svůj odchod ze skupiny One Direction a o několik měsíců později podepsal vlastní nahrávací smlouvu s RCA Records. Jeho debutové album \"Mind of Mine\" vyšlo 25. března 2016, přičemž pilotní singl „Pillowtalk“ byl vydán již na konci ledna 2016. Druhou sólovou desku \"Icarus Falls\" s celkem 27 písněmi vydal 14. prosince 2018.\n\nOd srpna 2013 do srpna 2015 byl zasnoubený se zpěvačkou Perrie Edwards ze skupiny Little Mix. V letech 2015–2018 měl vztah s modelkou Gigi Hadid.\n"}
{"id": "778226", "url": "https://cs.wikipedia.org/wiki?curid=778226", "title": "Louis Tomlinson", "text": "Louis Tomlinson\n\nLouis William Tomlinson (* 24. prosince 1991 Doncaster, Anglie), rodným jménem Louis Troy Austin, je anglický zpěvák, skladatel a herec, od roku 2010 člen skupiny One Direction.\n\nPochází z Doncasteru v Jižním Yorkshiru v Anglii. Jeho matka Johannah Poulstonová (zemřela 7. prosince 2016) a otec Troy Austin se rozvedli, když byl ještě malý, a tak převzal příjmení po svém nevlastním otci Marku Tomlinsonovi. Má sedm mladších polorodých sourozenců: sestry Georgii, Charlotte (neboli Lottie), Félicité (Fizzy), dvojčata Daisy a Phoebe a dvojčata Ernesta a Doris. Studoval na škole Hall Cross School. Ve školní produkci muzikálu \"Pomáda\" získal roli Dannyho Zuka. Jako herec se po roce 2000 objevil v malých rolích v seriálech \"Fat Friends\" a \"Waterloo Road\" a ve filmu \"If I Had You\".\n\nPolorodá sestra Félicité zemřela na srdeční zástavu 13. března 2019 ve věku 18 let.\n\nNa jaře roku 2010 se přihlásil do sedmé řady pěvecké televizní soutěže \"The X Factor\". Na konkurzu zpíval písničku „Hey There Delilah“ od Plain White T's, ovšem neuspěl. Porotkyně Nicole Scherzinger navrhla, aby se čtyřmi dalšími účastníky pořadu vytvořil dohromady chlapeckou kapelu, která se kvalifikovala do kategorie skupin a pro kterou Harry Styles vymyslel jméno One Direction. Od té doby s ní vydal pět studiových alb, absolvoval několik turné a získal mnoho ocenění, včetně BRIT Awards a MTV Video Music Awards. Jejich první singl „What Makes You Beautiful“ se v hitparádě UK Singles Chart umístil na první příčce a od té doby se jej prodalo po celém světě více než 5 miliónů kopií, což ho řadí mezi nejprodávanější singly všech dob. \n\nRoku 2013 se připojil k fotbalovému klubu Doncaster Rovers FC, za jehož rezervní tým nastoupil na postu obránce v charitativním zápase proti Rotherham United FC.\n\nV prosinci roku 2016 oznámili One Direction přerušení činnosti kapely do doby neurčité. Téhož roku vydal Tomlinson debutový singl s názvem „Just Hold On“. V roce 2017 vydal také píseň „Miss You“ a se zpěvačkou Bebe Rexhou píseň „Back To You“. O dva roky později, v roce 2019, vydal singl „Two Of Us“, který věnoval své zesnulé matce. V září 2019 vydal singl „Kill My Mind“. Také se chystá vydat své první dlouho plánované debutové album.\n\nS Brianou Jungwirth má syna Freddieho Reigna, který se narodil 21. ledna 2016.\n"}
{"id": "778228", "url": "https://cs.wikipedia.org/wiki?curid=778228", "title": "Liam Payne", "text": "Liam Payne\n\nLiam James Payne (* 29. srpna 1993 Wolverhampton, Anglie) je anglický zpěvák a skladatel, od roku 2010 člen skupiny One Direction.\n\nV roce 2016 podepsal smlouvu s americkým vydavatelstvím Capitol Records.\n\nJeho matka se jmenuje Karen, otec Geoff a má dvě starší sestry, Nicole a Ruth. Byl studentem hudební technologie na škole Wolverhampton College. Věnoval se sportu, především přespolnímu běhu. Mezi své největší hudební vlivy řadí Justina Timberlakea a často se zmiňuje i o skupině Take That.\n\nJako čtrnáctiletý se přihlásil v roce 2008 do páté řady pěvecké televizní soutěže \"The X Factor\". Byl vyřazen v domě porotců, ovšem porotce Simon Cowell jej povzbudil, aby podstoupil konkurz v některé z dalších řad soutěže. Do \"X Factoru\" se vrátil na jaře 2010 v jeho sedmé sérii. Na konkurzu zpíval písničku „Cry Me a River“ od Michaela Bublého, sklidil velké ovace a postoupil do dalšího kola. Na bootcampu neuspěl a měl se vrátit domů, ale Simon Cowell navrhl, aby se čtyřmi dalšími účastníky pořadu vytvořil dohromady chlapeckou kapelu, která se kvalifikovala do kategorie skupin a pro kterou Harry Styles vymyslel jméno One Direction. Od té doby s ní vydal pět studiových alb, absolvoval několik turné a získal mnoho ocenění, včetně BRIT Awards a MTV Video Music Awards. Jejich první singl „What Makes You Beautiful“ se v hitparádě UK Singles Chart umístil na první příčce a od té doby se jej prodalo po celém světě více než 5 miliónů kopií, což ho řadí mezi nejprodávanější singly všech dob.\n\nDne 22. července 2016 uvedl Payne na Twitteru, že podepsal smlouvu s Capitol Records. Jeho debutový singl „Strip That Down“, ve spolupráci s Quavo, Edem Sheeranem a Stevem Macem, byl vydán 19. května 2017. Dalším Paynovým singlem se stala píseň „Get Low“.\n\nV letech 2016–2018 byla jeho partnerkou zpěvačka Cheryl Cole. Dne 22. března 2017 se jim narodil syn Bear Gray Payne.\n"}
{"id": "778231", "url": "https://cs.wikipedia.org/wiki?curid=778231", "title": "Hořovice (starý zámek)", "text": "Hořovice (starý zámek)\n\nStarý hořovický zámek stojí ve městě Hořovice asi 300 m od nového zámku, směrem k nemocnici, na stráni nad Červeným potokem. Je chráněn jako kulturní památka České republiky.\n\nNa místě zámku původně stála gotická tvrz či hrad ze 13. století postavený Žerotíny, na konci 14. století už byl v majetku krále Václava IV. Na konci 15. století pak došlo k jeho přestavbě na zámek. Z této přestavby se do současnosti dochovaly zbytky ostění portálů ve sklepě. V roce 1525 se majiteli stali páni z Říčan. Později jej zdědil hraběcí rod pánů z Vrbna, kteří nechali postavit nový zámek a starý byl využíván úředníky. V roce 1929 jej prodal hrabě Jindřich ze Šaumburgu, poslední šlechtický majitel zámku, státu. V současné době zámek vlastní město Hořovice. V lednu 2012 se v tisku objevily zprávy o snahách vedení města o odkoupení zámku.\n\n\n"}
{"id": "778232", "url": "https://cs.wikipedia.org/wiki?curid=778232", "title": "The Famous Flames", "text": "The Famous Flames\n\nThe Famous Flames (před příchodem Jamese Browna známá jako The Avons) byla americká R&B, soulová a funková hudební skupina, která vznikla v roce 1953 v Toccoa v Georgii. Původně vytupovala pod dvěma názvy, The Avons používala při hraní R&B a Gospel Starlighters při hraní žánru gospel. Po příchodu Jamese Browna na pozici zpěváka v roce 1954 si nejprve kapela změnila název na The Flames, ze kterého se později vyvinul dnešní název. \n\nZa dobu své kariéry vydala kapela 22 studiových alb, ze kterých vzešlo 68 singlů nebo EP alb, a 3 kompilační alba. Nejúspěšnějším a nejprodávanějším albem kapely je album \"Live at the Apollo\" z roku 1963. Mezi nejznámější hity kapely patří „Please, Please, Please“, „Try Me“, „Think“, „I Don't Mind“, „Shout and Shimmy“, „Bewildered“, „Oh Baby, Don't You Weep“ a „I'll Go Crazy“. Zatímco v padesátých letech hrála kapela hlavně R&B a gospel, v šedesátých letech svůj styl změnila a pomohla vytvořit základy budoucího žánru funk. \n\nKvůli neshodám všech členů se kapela v roce 1968 rozpadla, Bobby Byrd však nadále spolupracoval s Brownem v jeho sólové kariéře, při které se proslavil hlavně jako soulový zpěvák a získal přezdívku Godfather of Soul (Kmotr soulu). V roce 2012 byla kapela přidána do Rock and Roll Hall of Fame.\n"}
{"id": "778234", "url": "https://cs.wikipedia.org/wiki?curid=778234", "title": "Sokratis Papastathopulos", "text": "Sokratis Papastathopulos\n\nSokratis Papastathopulos (řecky Σωκράτης Παπασταθόπουλος,; 9. června 1988, Kalamata, Řecko) je řecký fotbalista hrající za klub Arsenal, do kterého přestoupil v červenci 2018.\n\nV červenci 2013 přestoupil z Werderu Brémy do Borussie Dortmund. 27. července 2013 na začátku sezóny 2013/14 nastoupil jako střídající hráč do utkání DFL-Supercupu (německý fotbalový Superpohár) proti Bayernu Mnichov na domácím stadionu Signal Iduna Park, Borussia vyhrála 4:2 a získala trofej. 1. listopadu 2013 vstřelil gól na průběžných 1:1 v bundesligovém zápase proti VfB Stuttgart (konečné skóre 6:1). Byla to jeho první trefa za Borussii v německé Bundeslize. DFL-Supercup získal i v roce 2014 opět proti Bayernu Mnichov.\n\n\nPapasthopulos nastupoval za řeckou reprezentaci do 21 let.\n\nV A-mužstvu Řecka debutoval 5. 2. 2008 na turnaji Cyprus International Tournament proti reprezentaci České republiky (výhra 1:0).\n\nPortugalský trenér Fernando Santos jej nominoval na Mistrovství světa 2014 v Brazílii, kde Řekové dosáhli svého historického maxima. Poprvé na světových šampionátech postoupili do osmifinále (ze základní skupiny C), tam byli vyřazeni Kostarikou v penaltovém rozstřelu poměrem 3:5 (stav po prodloužení byl 1:1). Papastathopulos v něm zařídil nízkým koníčkem v nastaveném čase vyrovnání na 1:1. Byl to jeho první gól v řeckém reprezentačním A-mužstvu.\n\n\n\n"}
{"id": "778235", "url": "https://cs.wikipedia.org/wiki?curid=778235", "title": "Český lev 2011", "text": "Český lev 2011\n\nCeny České filmové a televizní akademie Český lev za rok 2011 byly vyhlášeny během slavnostního večera v Paláci Lucerna v Praze 4. března 2012. Večerem provázela Lucie Bílá a v přímém přenosu jej odvysílala Česká televize.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "778239", "url": "https://cs.wikipedia.org/wiki?curid=778239", "title": "Seznam členů Národního shromáždění republiky Československé po volbách v roce 1929", "text": "Seznam členů Národního shromáždění republiky Československé po volbách v roce 1929\n\nToto je seznam členů Národního shromáždění republiky Československé po volbách v roce 1929, kteří zasedali v tomto zákonodárném sboru Československa ve volebním období 1929-1935.\n\nVčetně poslanců, kteří nabyli mandát až dodatečně jako náhradníci (po rezignaci či úmrtí předchozího poslance). V závorce uvedena stranická příslušnost.\n\nVčetně senátorů, kteří nabyli mandát až dodatečně jako náhradníci (po rezignaci či úmrtí předchozího poslance). V závorce uvedena stranická příslušnost.\n\n\"Poznámka: v seznamu členů parlamentu jsou hospitanti poslaneckého či senátorského klubu zahrnuti mezi členy příslušné parlamentní frakce.\"\n\n"}
{"id": "778242", "url": "https://cs.wikipedia.org/wiki?curid=778242", "title": "Suché dny", "text": "Suché dny\n\nSuché dny (též kvatembr, kvatembrové dny, lat. \"quatuor temporum\") se v římskokatolické církvi nazývají postní dny středa, pátek a sobota, které se v církevním roce opakují čtyřikrát a to v týdnu po třetí neděli adventní, po první neděli postní, ve svatodušním týdnu a po svátku Povýšení svatého Kříže. Jednotlivé kvartály, na které je rok suchými dny rozdělen nejsou stejně dlouhé, nicméně se suché dny víceméně kryjí se začátky jednotlivých ročních období. Původ suchých dní není zcela zřejmý, možná, že původně vznikly v návaznosti na zemědělský rok a souvisí se sklizněmi na jaře (ozim), v létě (jař) a na podzim (víno). Vznikají asi již ve 3. století, zprvu byly pouze třikrát do roka a jarní termín byl zaveden až v 5. století. V průběhu času se na ně navázala řada důležitých událostí veřejného života, v českém prostředí třeba zasedání zemského soudu. V církvi byly dříve dny spojeny také s udílením nižších svěcení.\n\nNa severu Itálie, ve Furlansku, existovaly lidové pověry o benandantech, jakýchsi hodných čarodějích, kteří právě o těchto suchých dnech bojovali proti zlým čarodějnicím pomocí fenyklových ratolestí. Když vyhráli, úroda dalšího roku měla být bohatá, a když v tyto suché dny boj prohráli, úroda byla špatná.\n\n\n\n"}
{"id": "778250", "url": "https://cs.wikipedia.org/wiki?curid=778250", "title": "Jozova Hanule", "text": "Jozova Hanule\n\nJozova Hanule je novela české spisovatelky Květy Legátové (vl. jménem Věry Hofmanové).\nVydána byla roku 2002 nakladatelstvím Paseka. Příběh posloužil jakožto námět a předloha pro film \"Želary\".\n\nDěj se odehrává za německé okupace. Vypráví o mladé Elišce, která pracuje v brněnské nemocnici. Je zamilovaná do svého nadřízeného, odbojáře Richarda, kterému slouží také jako spojka při doručování tajných zásilek a vzkazů. Při jedné takové pochůzce ji na určeném místě překvapí příslušník gestapa. Elišce se za pomoci sousedů adresáta, který byl zatčen, podaří schovat . \n\nPo návratu do nemocnice jí její nejlepší přítel Slávek sdělí, že Richard emigroval a je pravděpodobné, že gestapo ví i o ní a proto musí zmizet.\n\nEliška tomu všemu nemůže a nechce uvěřit a přesvědčuje Slávka, že v této době je riskantní žít v utajení. Nakonec se podvolí a přijme falešné doklady na jméno Hana Nováková. Brno opouští s pacientem, prostým člověkem, „chumajem“ Jozou Jandou, který se do ní očividně zamiloval. Joza je horal z vesničky Želary na hranicích se Slovenskem. S Eliškou si dříve často povídal. Líbilo se jí vyprávění o životě v jeho rodném kraji a Jozu těšil její zájem. Během cesty se ale začíná Jozy obávat.\n\nEliška měla krušné dětství. Rodiče jí brzy zemřeli, a tak byla vychovávaná u pěstounů. Jediným milovaným člověkem byla babička, která už byla po smrti. \"Hana\" se obává, že na ni Joza bude zlý a hrubý, ale nemá na vybranou a po velkém přemáhání ho požádá o ruku. Joza žádost přijme a slibuje, že obstará chalupu a zařídí vše potřebné. Hana bude nejprve bydlet v Šádově Huti v místním „hotelu\". \n\nUbytuje se v hostinci u Mareniny Irči, se kterou se časem spřátelí a pomáhá jí v lokále. Hana záhy poznává, že v Šádově Huti mají muži ze Želar pověst opilců, hrubiánů a hlavně místních blbů. Hanule se podvoluje osudu. Joza ji každý týden navštěvuje, ale ona k němu stále necítí žádnou zvláštní náklonnost.\n\nPo měsíci je chalupa připravena k nastěhování. Joza si Hanku přiveze den před veselkou. Domek má ještě hliněnou podlahu a holé stěny, ale Joza pozval své nejlepší sousedy: Jurigovy, kmotřičku Lucku ( místní kořenářku ) a šikovnou Žeňu. \n\nJurigovi – vesničané s několika dětmi, Juliška – upovídaná a neustále nadšená, mírně dětsky naivní, učí Hanuli dojit krávy a daruje jí dva králíčky; její manžel Pavel je nejkrásnější muž vesnice.\n\nLucka – stará babka kořenářka, před nikým si nebere servítky, ve vesnici si jí váží, protože téměř všichni ji vděčí za léčení a pomoc při onemocnění. Podle Hanky je možné Lucku buď milovat nebo nenávidět.\n\nŽeňa – vdova s dcerkou Jiřinkou, pomáhá Hanuli se vším, s čím může, učí ji vařit, šít, plést. Žeňa si ale nikoho nepouští k tělu, nedává své názory najevo. \n\nVečer před svatbou Joza Hanuli povídá pohádku. Ráno Žeňa Hanuli pomáhá s oblékáním. Haniny moderní šaty se sem nehodí, proto jí Žeňa přinesla kostýmy místního divadelního kroužku, a také Hanuli doporučuje, aby nosila šátek, \"než jí narostou vlasy.\" Svatbu Hanule prožívá apaticky, vnímá jen spoustu opilých lidí a hlasitou hudbu. Okolo půlnoci se novomanželé vracejí domů a Hanule se rozhodne \"zatnout zuby\" a odvděčit se Jozovi za to, že ji zachránil před gestapem. Překvapí ji jeho něžnost a nezkušenost. Po několika dnech se Hana zkusí večer nesvlékat, a jediným výsledkem je, že spolu usínají v objetí jako malé děti.\n\nDalší kapitoly na sebe nenavazují. Nejprve se Hanule s Jozou sbližují. Ona neustále čeká na to, co se bude dít, nevěří, že ten \"venkovský blb\" je tak hodný a čeká, kdy se opije a ukáže pravou tvář.\n\nJednou rozbije petrolejku a vystrašená čeká, že ji Joza zbije. Ten ji ale bere do náruče, konejší a slibuje, že hned zítra nechá přinést novou lampu. Hana tak konečně uvěří, že Joza je dobrý člověk. Maminka mu od malička vštěpovala, že je moc silný, takže nesmí rány oplácet. Díky tomu se proti ostatním mužům z vesnice chová vlídně, což neznamená, že by neuměl uhodit, kdyby bylo třeba.\n\nV knize jsou také popisovány různé příhody. Hanule zabloudí v lese, kde je za obrovské bouřky nalezena Jozovým psem Azorem. Po tomto prožitku a předchozím stresu začal Hanu trápit žlučník; musela být převezena do nemocnice a operována. \n\nJindy Joza bránil jednomu z výrostků v týrání krys. Ten mu probodl paži nožem. Hanka s Jozou jede k doktorovi, který ale není v ordinaci, a tak svému muži ránu zašije sama. Od té doby chodí Hanule s Luckou po chalupách pomáhat rodičkám a ošetřovat nemocné sousedy.\n\nHanule s Jozou se do sebe zamilují tak, že si bez sebe nedokáží představit život a Hanule si s jeho pomocí léčí traumata z dětství.\n\nOkupace končí příchodem Rusů, vesničané se radují z nabyté svobody, jen Hanule má stále pocit, že něco není v pořádku. Záhy skutečně \"jiskra vyšlehla vzadu za hájenkou,\" kde byla ruským vojákem znásilněna dívenka. Provinilý voják byl ztrestán jejími bratry, ale jeho spolubojovníci si mysleli, že zaútočili Němci. Mezi vesničany a ruskými vojáky propukly boje. Hanule s Luckou a doktorem pečovali o raněné. \n\nDoktorovi se nakonec podařilo spojit s ruským velitelem a přesvědčit ho, že ve vsi žádní Němci nejsou. Boj skončil a Rusové najednou jemně kolébali mimina, kterým zabili otce a přišpendlovali jim metály na peřinky. Vážně raněný Joza byl přinesen k ošetření, ale bylo již pozdě. Zemřel své milované ženě v klíně a Hanule se nakonec vrátila do brněnské nemocnice. Richard se vrátil z emigrace a Hanule (Eliška) tak postupně překonala následky prožitých útrap. \n\nKniha je psána v ich-formě jako vyprávění Elišky.Je zde použito hlavně spisovného jazyka, v některých částech dialektu a v závěru také ruské výrazy (\"„Mamaša! Mamaša“\"). Eliška se místy vyjadřuje hovorově: \"„Moje nervy jsou nadranc, Jozo. Žijeme v nenažrané době.“\"\n"}
{"id": "778252", "url": "https://cs.wikipedia.org/wiki?curid=778252", "title": "L'Hemisfèric", "text": "L'Hemisfèric\n\nL'Hemisfèric ( ) je prostorové kino IMAX, které se nachází ve španělské Valencii v areálu Města umění a věd ( ). Budovu navrhl španělský architekt Santiago Calatrava a byla postavena v roce 1998 jako první z celého komplexu. Kino bylo veřejnosti otevřeno 16. dubna 1998. V kině jsou promítány zejména filmy s astronomickou, historickou a biologickou tematikou.\n\nL'Hemisfèric tvarem připomíná obrovskou lasturu vystupující z vodní plochy o rozměrech 1300×200 m. Odrazem ve vodě a znásobenou velikostí se mění na lidské oko, uvnitř kterého kopule kina IMAX představuje zorničku chráněnou monumentálním „víčkem“ z ocele a skla o průměru 32 m, které se podle potřeby otvírá a zavírá. Tím reguluje proudy návštěvníků směřujících dovnitř.\n\nUvnitř budovy se nachází sál, který je se svými 900 m² největším kinem svého druhu ve Španělsku. Promítání je zajištěno počítačem ovládaným systémem astronomické projekce, který ukazuje celou nebeskou oblohu a její tělesa na ploše o průměru 24 m se sklonem 30°. Nespočetné možnosti osvětlení, barev a pohybů umožňuje vytvořit zcela výjimečné představení s využitím množství speciálních efektů na dokreslení astronomických jevů. K tomu slouží navíc 48 diaprojektorů, čtyři videoprojektory a nejnovější akustický systém. Do chodby ve spodním podlaží lemovaném arkádou s betonovými oblouky, která podepírá střechu, byly umístěny prodejny, restaurace a další služby.\n\n"}
{"id": "778254", "url": "https://cs.wikipedia.org/wiki?curid=778254", "title": "Gáz", "text": "Gáz\n\nGáz (angl.: \"gauze\", něm.: \"Gaze\") je lehká průsvitná bavlněná tkanina v plátnové nebo perlinkové vazbě.\nPojem gáz pochází pravděpodobně z arabského \"gazz\" a znamenal „surové hedvábí“.\n\nVedle všeobecně známé definice se používají také\n\n\n\n\n\n"}
{"id": "778256", "url": "https://cs.wikipedia.org/wiki?curid=778256", "title": "Jan Ignác Jarschel", "text": "Jan Ignác Jarschel\n\nJan Josef Ignác Jarschel (1710 – 3. září 1775 Litoměřice) byl český římskokatolický duchovní, generální vikář litoměřické diecéze a děkan katedrální kapituly u sv. Štěpána v Litoměřicích.\n\nV literatuře se objevuje Jarschel někdy jako \"Jan Ignác\", někdy však jen s jedním z těchto jmen. Ve všech případech se však jedná o syna stvolínského biskupského purkrabí a pozdějšího kanovníka litoměřické katedrální kapituly, jímž se stal v roce 1744. V roce 1755 ho litoměřický biskup Mořic Adolf Sachsen-Zeits ustanovil do funkce generálního vikáře litoměřické diecéze, kterou vykonával do roku 1772, kdy se pak stal děkanem kapituly. S jeho jménem je spojeno ustanovení tzv. hofferovsko-jarschelovské nadace. Ta se týkala platu vikaristy katedrálního kostela. Počátek této nadace můžeme vidět už u Gottfrieda Hoffera z Lobenštejnu (1722-1732), ale definitivně byla ustanovena až za Jarschela v roce 1757 (er. ao 1757. - \"Lg.\" germ.). Je zajímavé, že velkou roli funkce vikaristy nabyla v období komunistické totality ve 20. století, kdy na toto místo byli ustanovováni kněží, které potřeboval mít režim pod dohledem.\n\n\n"}
{"id": "778260", "url": "https://cs.wikipedia.org/wiki?curid=778260", "title": "Kulička", "text": "Kulička\n\nKulička má několik významů:\n\n\n\n\n"}
{"id": "778263", "url": "https://cs.wikipedia.org/wiki?curid=778263", "title": "Jan Bohumír Práč", "text": "Jan Bohumír Práč\n\nJan Bohumír Práč, rusky \"Иван (Ян Богумир) Прач\", (1750, Slezsko – 1818 , Petrohrad) byl český sběratel lidových písní v Rusku, dvorní kapelník, hudební skladatel a pedagog.\n\nDo Ruska odešel kolem roku 1770. Byl učitelem hudby ve Smolném institutu pro urozené dívky v Petrohradě. Podrobnější biografické údaje se bohužel nedochovaly. Patrně jediný písemný doklad se nachází v archivu Ředitelství imperátorských divadel:\nOblíbil si ruské lidové písně a romance, sám je sbíral a vydával. I pro evropskou hudbu je významná sbírka \"Sobranije ruskich narodnych pesen s ich golosami\", která vyšla v Petrohradě poprvé roku 1790 s Práčovým hudebním doprovodem. Na vydání se také podílel Nikolaj Alexandrovič Lvov (1851–1803/4). Dodnes není zcela jasné, jaká byla přesně role Lvova a jaká Pračova co se shromáždění materiálu a jeho vydání týče. Rozšířené vydání z roku 1806 obsahuje na 150 písní. Od čtvrtého vydání je sbírka uváděna jako Lvov-Práčova. Témata písní z této sbírky použil Ludwig van Beethoven ve dvou smyčcových kvartetech op. 59 věnovaných hraběti Razumovskému. Pravděpodobně i v \"Klavírních variacích op. 105\".\n\nPráčovo dílo zahrnuje převážně klavírní skladby v lidovém tónu a instruktivní skladby pro výuku klavíru. Vydal rovněž vlastní klavírní školu.\n\nPřipravil klavírní výtahy oper, které byly komponovány na libreta napsaná carevnou Kateřiny II. Veliké:\n\n\n"}
{"id": "778267", "url": "https://cs.wikipedia.org/wiki?curid=778267", "title": "Shuttle To Bethlehem", "text": "Shuttle To Bethlehem\n\nShuttle To Bethlehem (2011) je album Roberta Křesťana a Druhé trávy. Obsahuje 9 písniček a dvě instrumentální skladby. Texty písní jsou převážně Křesťanovy písničky přebásněné do angličtiny Ruth Ellen Gruberovou. Kromě toho jsou na albu dvě písničky zpívané česky – Křesťanovy překlady písní Boba Dylana z alba \"Dylanovky\" (2007).\n\nPíseň \"Až koně odletí\" vyšla na albu \"1775 básní Emily Dickinsonové\" (2002) pod jménem \"Až nás smrt rozdělí\" a anglicky ve svém vlastním překladu ji Robert Křesťan nazpíval už na album \"Good Morning, Friend\" (2004).\n\nInstrumentální skladbu \"May Morning Dew\" nahrála personálně spřízněná kapela Garcia na své první album \"Woven Ways\" (2007).\n\n\n\n"}
{"id": "778268", "url": "https://cs.wikipedia.org/wiki?curid=778268", "title": "Jamajka na zimních olympijských hrách", "text": "Jamajka na zimních olympijských hrách\n\nJamajka na zimních olympijských hrách startuje od roku 1988. Toto je přehled účastí, medailového zisku a vlajkonošů na dané sportovní události.\n"}
{"id": "778269", "url": "https://cs.wikipedia.org/wiki?curid=778269", "title": "Noční trezor", "text": "Noční trezor\n\nNoční trezor je technické zařízení v bance a zároveň bankovní služba poskytovaná klientům banky. Umožňuje na základě smlouvy odvádění hotovosti především mimo pracovní dobu banky.\n\nKlienti dostanou přiděleny kazety nebo jiné obaly pro odvádění hotovosti. Obal naplní hotovostí a složenkou, zapečetí ho nebo uzamknou a poté vhodí do vhozu nočního trezoru. Během následujícího bankovního dne banka hotovost přepočítá a připíše na bankovní účet klienta. Opakovaně použitelné kazety vrací k použití klientům například zakládáním do výdejových přihrádek. Výdejové přihrádky jsou z venkovní strany uzamčeny a bývají umístěny nedaleko vhozu do nočního trezoru. Zákazníci mají klíč od své výdejové přihrádky a tak mohou v případě pravidelných odvodů získat ihned i prázdnou schránku. Alternativou výdejových přihrádek je automat na jednorázové obaly pro odvody hotovostí.\n"}
{"id": "778275", "url": "https://cs.wikipedia.org/wiki?curid=778275", "title": "Laos na letních olympijských hrách", "text": "Laos na letních olympijských hrách\n\nLaos na letních olympijských hrách startuje od roku 1980. Toto je přehled účastí, medailového zisku a vlajkonošů na dané sportovní události.\n"}
{"id": "778281", "url": "https://cs.wikipedia.org/wiki?curid=778281", "title": "Marshallovy ostrovy na letních olympijských hrách", "text": "Marshallovy ostrovy na letních olympijských hrách\n\nMarshallovy ostrovy na letních olympijských hrách startuje od roku 2008. Toto je přehled účastí, medailového zisku a vlajkonošů na dané sportovní události.\n"}
{"id": "778285", "url": "https://cs.wikipedia.org/wiki?curid=778285", "title": "Bard Lučištník", "text": "Bard Lučištník\n\nBard Lučištník je smyšlená postava z Tolkienovy knihy \"Hobit aneb cesta tam a zase zpátky\".\n\nByl potomkem Giriona z Dolu. Zachránil Jezerní město před drakem Šmakem a účastnil se bitvy pěti armád. Uzavřel příměří s králem temného hvozdu Thranduilem, otcem Legolase z trilogie \"Pán prstenů\", poté co bylo Jezerní město drakem Šmakem téměř zničeno. Elfové pak se znovuzrozením města pomáhali.\n"}
{"id": "778287", "url": "https://cs.wikipedia.org/wiki?curid=778287", "title": "Malta na letních olympijských hrách", "text": "Malta na letních olympijských hrách\n\nMalta na letních olympijských hrách startuje od roku 1928. Toto je přehled účastí, medailového zisku a vlajkonošů na dané sportovní události.\n"}
{"id": "778288", "url": "https://cs.wikipedia.org/wiki?curid=778288", "title": "Třída Gloucester", "text": "Třída Gloucester\n\nTřída Gloucester byla třídou lehkých křižníků Royal Navy, přijatých do služby v letech 1938–1939. Tato tříčlenná třída byla druhou skupinou britských křižníků, souhrnně označovaných jako třída \"Town\". Postaveny byly celkem tři jednotky. Byla to v zásadě modifikovaná třída \"Southampton\" s lepším řízením palby, novým můstkem, silnějším pancířem paluby a dělových věží, jehož výtlak narostl o cca 300 tun. Všechny křižníky byly nasazeny během druhé světové války. Dva byly v bojích potopeny. Poslední \"Liverpool\" byl vyřazen roku 1958.\n\nTrojici křižníků této třídy stavěla trojice britských loděnic v letech 1936–1939.\n\nZákladní výzbroj tvořilo dvanáct 152mm kanónů ve čtyřech dělových věžích, osm dvouúčelových 102mm kanónů a dále osm 40mm protiletadlových kanónů a osm 12,7mm kulometů. To vše doplňovalo šest 533mm torpédometů. Pohonný systém tvořila čtyři turbínová soustrojí a čtyři tříbubnové kotle na naftu. Nejvyšší rychlost dosahovala 32,25 uzlu.\n\nVšechny tři křižníky bojovaly v druhé světové válce. Dva byly v bojích ztraceny. \"Gloucester\" potopily 22. května 1941 poblíž Kréty německé bombardéry. \"Manchester\" se potopil 13. srpna 1942 ve Středomoří poté, co ho během operace Pedestal těžce poškodily italské torpédové čluny MAS.\n\n"}
{"id": "778290", "url": "https://cs.wikipedia.org/wiki?curid=778290", "title": "Vlastimil Veselý", "text": "Vlastimil Veselý\n\nVlastimil Veselý (* 6. května 1993, Brno, Česká republika) je český fotbalový brankář, momentálně působící v prvoligovém týmu FC Zbrojovka Brno.\n\nAktuální k 1. červenci 2013\n\n"}
{"id": "778294", "url": "https://cs.wikipedia.org/wiki?curid=778294", "title": "Tomáš Kunc", "text": "Tomáš Kunc\n\nTomáš Kunc (* 22. února 1993, Boskovice, Česká republika) je český fotbalový útočník, který momentálně působí v prvoligovém klubu FC Zbrojovka Brno.\n\nAktuální k 4. března 2012\n"}
{"id": "778296", "url": "https://cs.wikipedia.org/wiki?curid=778296", "title": "Luke Mitchell", "text": "Luke Mitchell\n\nLuke Mitchell (* 17. dubna 1985, Gold Coast, Queensland, Austrálie) je australský herec a model. Objevil se v třetí sérii seriálu \"\", jako Romeo Smith se objevil v seriálu \"Home and Away\". V roce 2013 byl obsazen do role Johna Younga v seriálu stanice CW \"Lidé zítřka\". V roce 2015 byl obsazen do role Lincolna v seriálu \"Agenti S.H.I.E.L.D.\" Od roku 2016 hraje roli Romana v seriálu \"Mrtvý bod\".\n\nNarodil se 17. dubna 1985 a vyrostl Gold Coast\". \"Jeho rodiče se rozvedli. Má tři bratry a mladší sestru Bree. Jeho starší bratr je trenérem tenisu, zatímco jeho mladší bratr Ben patří k TOP 10 nejlepší hráčům v Austrálii. Sám Luke hrál tenis od pěti let do devatenácti. Navštěvoval Nerang State High School.\n\nStudoval na Film and Television Studio International a pracoval s profesionály jako jsou Joss McWilliam, Iain Gardner, Kim Krejus, Craig McMahon a Dean Carey. Cestoval po Austrálii s mezinárodní společností Sudden Impact Entertainment a vystupoval v jejich divadelních představeních.\n\nPři práci v Melbourne prošel úspěšně konkurzem na seriál \"Neighbours\", kde hostoval v roli Chrise Knighta a objevil se v 11 epizodách. Poté se zpátky odstěhoval do Gold Coast, kde hrál roli Willa v seriálu \"\".\n\nV červnu 2009 se přestěhoval do Sydney a od té doby hraje v seriálu \"Home and Away\". Za tuto roli získal v roce 2010 svou první cenu, TV Week Logie v kategorii nejvíce populární nový mužský talent. V únoru 2013 byl obsazen do role Johna Younga v seriálu stanice CW \"Lidé zítřka\". V červenci 2014 bylo oznámeno, že se připojil k obsazení seriálu \"Members Only\". Seriál byl však zrušen, před vysíláním pilotní epizody.\n\nV únoru roku 2015 se připojil k obsazení seriálu \"Agenti S.H.I.E.L.D.\", kde hrál Lincolna Campbella. Ve stejném roce také vyšel film 7 minutes, kde Luke ztvárnil hlavní roli Sama. Poté co opustil seriál \"Agenti S.H.I.E.L.D.\" se připojil k obsazení seriálu \"Mrtvý bod\" v roli Romana. V roce 2018 byl obsazen do dramatického seriálu CBS \"The Code\". Roli převzal po herci Daveovi Annablemu, který hrál v pilotním dílu. Seriál byl po odvysílání první řady zrušen. \n\nV roce 2009 začal chodit s herečkou Rebeccou Breeds, se kterou se seznámil na natáčení seriálu \"Home and Away\". V květnu 2012 se pár zasnoubil a v lednu 2013 se vzali.\n\n"}
{"id": "778300", "url": "https://cs.wikipedia.org/wiki?curid=778300", "title": "Třída Edinburgh", "text": "Třída Edinburgh\n\nTřída Edinburgh byla třídou lehkých křižníků Royal Navy, přijatých do služby v roce 1939. Třída byla třetí skupinou britských křižníků, souhrnně označovaných jako třída \"Town\". Obě postavené jednotky byly nasazeny ve druhé světové válce. Zatímco \"Edinburgh\" byl ve válce potopen, \"Belfast\" ji přečkal, byl roku 1963 vyřazen a od roku 1971 je, v Londýně, přístupný veřejnosti jako muzejní loď.\n\nDvojici křižníků této třídy stavěla dvojice britských loděnic v letech 1936–1939.\n\nZákladní výzbroj tvořilo dvanáct 152mm kanónů ve čtyřech dělových věžích, dvanáct dvouúčelových 102mm kanónů a dále šestnáct 40mm protiletadlových kanónů a osm 12,7mm kulometů Vickers. To vše doplňovalo šest 533mm torpédometů. Pohonný systém tvořila čtyři turbínová soustrojí a čtyři tříbubnové kotle na naftu. Nejvyšší rychlost dosahovala 33 uzlů.\n\nOba křižníky bojovaly v druhé světové válce. Jeden byl v bojích ztracen. \"Edinburgh\" byl 30. dubna 1942, během doprovodu severského konvoje QP 11, těžce poškozen německou ponorkou U 456. Ostatní lodě se ho snažily dostat do přístavu, ale 2. května 1942 se dostaly do potyčky s německými torpédoborci, během které byl \"Edinburgh\" znovu poškozen a posléze vlastními raději potopen.\n\n"}
{"id": "778312", "url": "https://cs.wikipedia.org/wiki?curid=778312", "title": "Hvozdík kartouzek", "text": "Hvozdík kartouzek\n\nHvozdík kartouzek (\"Dianthus carthusianorum\") je vytrvalá bylina běžně rostoucí na suchých loukách a mezích a kvetoucí nachovými nebo tmavě růžovými květy. Dříve se řadila do čeledi silenkovitých, dnes do čeledi hvozdíkovitých. V roce 1989 se stal německou Rostlinou roku.\n\nVíceletá trsnatá rostlina. Lodyhy jsou přímé, nevětvené, lysé a nahoře čtyřhranné. Listy čárkovité a špičaté, 2-5 mm široké (přízemní jsou užší), na okraji drsné, odstálé a na bázi krátce pochvovitě srostlé. Kvetoucí lodyhy jsou 10 až 50 cm vysoké. Na lodyze se z pravidla nachází jeden květ, občasně může být i více květů (svazeček 2-6 květů). Kalich je válcovitý, 14-18 mm dlouhý, lysý a nahoře červenohnědý s pěti trojbokými zuby. Koruna je červená, nachová, vzácně bílá, s pěti okvětními lístky, které jsou 6-12 mm dlouhé a vpředu zubaté. Tyčinek je 10, prašníky jsou tmavě fialové. Plodem je tobolka. Kvete od června do srpna.\n\nRoste na výslunných skalách a svazích, na mezích, suchých trávnících, skalních stepích a v lesních lemech. V pásmu od nížin do podhůří po celém území ČR, a to v několika poddruzích.\n\n\n\nHvozdík kartouzek se pro zářivou barvu květů hojně používal do kytiček a věnců i k ozdobě, a i když není léčivý, má řadu lidových názvů, například:\n\n\n\n\n\n \n"}
{"id": "778321", "url": "https://cs.wikipedia.org/wiki?curid=778321", "title": "Ronnie Montrose", "text": "Ronnie Montrose\n\nRonnie Montrose (29. listopadu 1947 – 3. března 2012) byl americký rockový kytarista. Spolupracoval s mnoha hudebníky, mezi které patří například Edgar Winter, Van Morrison, Dan Hartman, Gary Wright nebo Kathi McDonald. Byl členem skupin Montrose a Gamma.\n\n\n\n\n"}
{"id": "778323", "url": "https://cs.wikipedia.org/wiki?curid=778323", "title": "Toccoa (Georgie)", "text": "Toccoa (Georgie)\n\nToccoa je hlavní město okresu Stephens County v Georgii ve Spojených státech. Nachází se přibližně 140 km severovýchodně od Atlanty. Podle sčítání lidu mělo město 9 323 obyvatel a rozlohu 24,6 km. Nynějším starostou města je David Austin. \n\nPůvodními obyvateli byli Mississippští indiáni a poté Čerokíové. Prvními obyvateli evropského původu byli veteráni z americké války za nezávislost. V roce 1905 bylo město ustanoveno hlavním sídlem Stephens County.\n\nZ města Toccoa pochází několik slavných lidí, mimo jiné zde byla založena kapela The Famous Flames, která byla v roce 2012 přidána do Rock and Roll Hall of Fame.\n"}
{"id": "778324", "url": "https://cs.wikipedia.org/wiki?curid=778324", "title": "Hyde park (pořad)", "text": "Hyde park (pořad)\n\nHyde park je první komplexně interaktivní televizní pořad o dění v Česku i zahraničí, který vysílala ČT24 v letech 2010–2015. Do pořadu posílali otázky diváci, a to přes chat na oficiální stránce pořadu, Facebook, Google+, Twitter, SMS nebo volali po telefonu či Skypu. Diváci také mohli nahrát videodotaz na YouTube. Zapojit se mohli i díky živému vstupu, kdy byl redaktor pořadu v ulicích některého z českých měst. V živém vstupu také někdy vystupovali odborníci, popřípadě názoroví oponenti hosta ve studiu. \n\nPůvodně pořad moderovali Daniel Takáč, Pavlína Kvapilová a Jaromír Bosák, později i Lukáš Dolanský, Bohumil Klepetko a Barbora Kroužková. Pořad se vysílal na ČT24 každý všední den od 20.05 do 21.00 od 4. ledna 2010 (prvním hostem byl tehdejší ministr financí Eduard Janota) do 30. října 2015. Poté následovala, kvůli přestavbě studia 6, několikaměsíční pauza. Pořad se opět začal vysílat 1. února 2016, kdy se stal součástí pořadu \"90' ČT24\". Samostatně tak bylo jeho vysílání ukončeno.\n\nČeská televize na základě tohoto formátu vytvořila pořad \"Hyde Park Civilizace\", komplexně interaktivní pořad zaměřený na vědu a současnou civilizaci, který moderuje Daniel Stach.\n\nOd roku 2014 byl pořad kritizován Vladimírem Meierem za to, že je údajně pokládáno stále méně diváckých otázek i otázek z telefonických vstupů, že pořad vysílá ve větší míře otázky redaktorů. Maier kritizoval i výběr otázek v závislosti na tématu i na jejich hodnocení televizními diváky, apod.\n\n"}
{"id": "778331", "url": "https://cs.wikipedia.org/wiki?curid=778331", "title": "Magnus II. Norský", "text": "Magnus II. Norský\n\nMagnus II. Haraldsson (asi 1048 – 1069) byl norský král v letech 1066 až 1069, od roku 1067 společně se svým bratrem Olafem III.\n\nMagnus II. byl jedním ze dvou synů krále Haralda III. a Tory Torbergsdatter. Koncem 50. let 11. století vedl výpravu na západ, na ostrovy nad severním skotským pobřežím Hebridy Irské moře. Tato výprava je známá pouze ze soudobých zdrojů mimo Skandinávii a ságy ji úplně ignorují. Magnus mohl hrát určitou roli ve válce ve Skotsku v letech 1057–1058 a podpořit Malcolma III. proti Lulachovi. V roce 1058 byl Magnus a jeho muži ve Walesu a možná i v Anglii.\n\nV roce 1066 se Magnusův otec Harald pokusil dobýt Anglii a před odplutím jmenoval Magnuse regentem Norska. Mladší ze synů, Olaf otce doprovázel do Anglie. Harald III. byl poražen a zabit v bitvě u Stamford Bridge, Olaf však přežil a zimu 1066–1067 strávil s flotilou na Orknejích.\n\nNorsko bylo tehdy považováno za majetek krále a podle tehdejších norských majetkových zákonů se mělo rozdělit mezi dědice, stejně jako jakýkoliv jiný majetek. Na jaře 1067 se Olaf vrátil do Norska a přihlásil se o svou část království. Magnus souhlasil a vládl poté severní části země, zatímco Olaf vládl jižní části. Bylo to první z několika rozdělení Norska mezi syny a dědice krále.\n\nV roce 1069 Magnus zemřel v důsledku otravy (ergotismus) a Olaf se stal jediným vládcem Norska. Magnusovým synem byl pozdější spoluvládce Norska Haakon Magnusson.\n"}
{"id": "778335", "url": "https://cs.wikipedia.org/wiki?curid=778335", "title": "Crowded House", "text": "Crowded House\n\nCrowded House je australská rocková skupina, kterou založil roku 1985 v Melbourne novozélandský zpěvák a skladatel Neil Finn. Skupina měla v průběhu let řadu změn v sestavě. Jejími členy byli Novozélanďané Tim Finn a Eddie Rayner, Australané Paul Hester, Nick Seymour, Peter Jones a Criag Hooper a Američané Mark Hart a Matt Sherrod. Fanoušci nazývají skupinu zkráceně „The Crowd“.\n\nSkupina byla nejprve aktivní v letech 1985 až 1996 a měla komerční úspěch v Austrálii a na Novém Zélandu. V širším mezinárodním měřítku skupině zajistilo úspěch debutové album, nazvané \"Crowded House\", které se v roce 1987 umístilo na dvanáctém místě v žebříčku Billboard 200. Z tohoto alba pochází mj. skladby \"Don't Dream It's Over\" a \"Something So Strong\", které se dostaly do první pětky.\n\nDalší mezinárodní úspěch měla skupina ve Spojeném království a v Evropě s jejich třetím albem \"Woodface\", čtvrtým albem \"Together Alone\" a s kompilačním albem \"Recurring Dream\", které obsahuje úspěšné skladby jako \"Fall at Your Feet\", \"Weather with You\", \"Distant Sun\", \"Locked Out\", \"Instinct\" a \"Not the Girl You Think You Are\". Královna Alžběta II. udělila v roce 1993 Řád britského impéria členům skupiny Neilu Finnovi a jeho bratrovi Timu Finnovi za jejich hudební přínos pro Nový Zéland.\n\nPůvodní bubeník Paul Hester opustil skupinu v roce 1994 z rodinných důvodů, ale vrátil se na krátkou dobu v roce 1996 kvůli koncertům v Melbourne a Sydney. Neil Finn posléze dočasně ukončil působení ve skupině kvůli sólové kariéře a projektu \"The Finn Brothers\" spolu s bratrem Timem. Skupina přerušila svou činnost až do roku 2006. Roku 2005 spáchal bubeník Paul Hester sebevraždu. V roce 2006 přišel do skupiny nový bubeník Matt Sherrod. Skupina natočila další dvě alba, která obsadila první místo v australském žebříčku ARIA Charts.\n\n\n"}
{"id": "778336", "url": "https://cs.wikipedia.org/wiki?curid=778336", "title": "Hilský", "text": "Hilský\n\nPříjmení Hilský nosí více různých osobností:\n\n"}
{"id": "778338", "url": "https://cs.wikipedia.org/wiki?curid=778338", "title": "Alexander Palacios", "text": "Alexander Palacios\n\nAlexander Palacios (* 20. července 1982) je německý fotograf. Je známý svými portrétními a módními fotografiemi.\n\nVyrůstal v německém Frankfurtu nad Mohanem a svou kariéru započal v roce 2002. V roce 2010 vyhrál soutěž Hasselblad Junior Contest.\n\nSídlí ve švýcarské Basileji. Jeho práce se objevily v magazínech \"Vogue\", \"Schweizer Illustrierte\" a v \"Elle\".\n\n"}
{"id": "778341", "url": "https://cs.wikipedia.org/wiki?curid=778341", "title": "Josef Kyselka", "text": "Josef Kyselka\n\nJosef Kyselka (16. března 1846 Mýto — 5. prosince 1911 Praha) byl český katolický kněz, učitel a spisovatel. Vyučoval náboženství na středních školách. Publikoval články v časopisech, učebnice a náboženskou literaturu. Roku 1893 byl zvolen kanovníkem Vyšehradské kapituly. V letech 1888-1902 zasedal ve správní radě Svatováclavské záložny, od roku 1890 jako dozorce kanceláří; odstoupil po zjištění rozsáhlých podvodů prováděných dlouhodobě některými zaměstnanci.\n\nNarodil se 16. března 1846 v Mýtě u Zbirohu. Studoval na německém gymnáziu v Plzni a na bohoslovecké fakultě v Praze.\n\nPo vysvěcení na kněze r. 1870 působil rok jako kaplan ve Vejprtech, pak dva roky jako výpomocný katecheta na obecné škole a gymnáziu ve Stříbře. Odtud se přestěhoval do Prahy, kde zpočátku pracoval jako kaplan u sv. Havla. Koncem roku 1873 se stal katechetou na c. k. ústavu pro vzdělání učitelek, v letech 1877-93 pak na c. k. gymnáziu na Novém Městě.\n\nRoku 1893 byl zvolen kanovníkem v Vyšehradské kapituly. Byl zde knihovníkem a nedělním kazatelem. Mimo to působil jako náboženský dozorce na několika pražských gymnáziích a na dvou školách na Žižkově. Byl členem katolické politické jednoty pro království České a některých dalších katolických spolků.\n\nVeřejně známým se stal roku 1903 v souvislosti s krachem Svatováclavské záložny. Vstoupil do ní roku 1879, do správní rady byl zvolen v roce 1888 — nejprve jako zapisovatel, od roku 1890 jako dozorce kanceláří. Podle stanov bylo jeho povinností bdít nad tím, aby spolek promeškáním nebo zanedbáním formalit neutrpěl škodu. Měl podávat zprávu o každé týdenní schůzi, o doručených podáních a celkové činnosti spolku v uplynulém týdnu; nikdo to však po něm nevyžadoval. Do zastavárny (kde Josef Ort prováděl největší podvody) však nechodil a kontrolní knihu, kterou měl u sebe uloženu předseda Jan Drozd, neprohlížel. Když se po smrti Josefa Orta († 22. března 1902) vynořily pověsti o možných nesrovnalostech v jeho hospodaření, požádali 27. května dva členové výboru Kyselku o provedení revize. Starosta Drozd ale byl právě vážně nemocný a Kyselka se obával, že pokud nařídí kontrolu, může tím ohrozit pověst ústavu. Promluvil proto napřed s ředitelem Václavem Kohoutem, který jej ujistil, že vše je v pořádku. 4. června za ním přišel Frühauf, nově přijatý úředník, a důvěrně mu sdělil, že chybí velká částka; přitom ho žádal, aby se o tomto rozhovoru nezmiňoval Drozdovi a Kohoutovi. O den později opakoval výbor svou žádost Kyselkovi o revizi; členové se pozastavovali nad tím, proč otálí. 6. června ráno oznámil Kyselka řediteli Kohoutovi, že odpoledne přijde na kontrolu; ten souhlasil. Kontrola spočívala v tom, že společně s Kohoutem a Frühaufem porovnávali deponované cenné papíry s účetními záznamy; vše se shodovalo. 11. června za ním ale přišel do bytu Frühauf a opět mu důvěrně sdělil, že těsně před kontrolou měl pokladní knihu v ruce Kohout a připsal do ní dvojku (zvýšil jednu částku o 200 tisíc korun). Kyselka mu na to odpověděl, že po odjezdu Drozda na dovolenou provede novou revizi. Když se 26. června četla ve výboru revizní zpráva, podle níž bylo vše v pořádku, neřekl Kyselka nic. Teprve po konfliktu na výborové schůzi 3. července, kde málem omdlel, poslal Drozdovi žádost o novou revizi. Během ní se zjistilo, že chybí cenné papíry a skvosty v hodnotě 280 tisíc korun. Když ho poté právník informoval, že Ortovo dědictví (z něhož se měly ztráty platit) je předluženo, rezignoval 18. července na svou funkci. Záložna krátce poté zkrachovala a celková ztráta, ukrytá do té doby v účetních manipulacích, se vyšplhala na více než 7 milionů korun. U soudu s pachateli podvodů byl Kyselka vyslýchán jako svědek „bez přísahy“, protože byl v té době sám předběžně vyšetřován; nakonec však nebyl obviněn ani odsouzen.\n\nZemřel 5. prosince 1911 na Vyšehradě.\n\nPřispíval drobnými pedagogickými a historickými články do časopisů, např. \"Školník\", \"Čech\" nebo \"Časopis katolického duchovenstva\". Knižně vyšly:\n\nSpolečně s Janem Drozdem a Klementem Borovým se podílel na vydání \"Zlaté bible\" ve skvostné úpravě, inspirované německým vzorem. (Pro Svatováclavskou záložnu, která vydání financovala, skončila tato akce velkou ztrátou — z nákladů ve výši 70 tisíc korun skončilo 60 tisíc v neprodejných zásobách.)\n\n"}
{"id": "778343", "url": "https://cs.wikipedia.org/wiki?curid=778343", "title": "Kaple svatého Kryštofa (Zvolen)", "text": "Kaple svatého Kryštofa (Zvolen)\n\nKaple svatého Kryštofa, patrona a ochránce poutníků, řidičů a všech cestovatelů vznikla na základě iniciativy členů výboru Slovenské unie řidičů, členů a také samostatných členů S. Ú. V. Po několika jednáních o místě budoucí první slovenské auto-kaple, bylo dohodnuto místo v blízkosti Zvolena i proto, že Zvolen je důležitou strategickou křižovatkou mezinárodních a slovenských cest, které směřují z východu na západ a ze severu na jih. Samotná stavba je umístěna v blízkosti nově otevřené rychlostní komunikace R-1 při parkovišti restaurace na Zvolenských Strážích.\n\nAutokapličky, tj. kaple záměrně umístěné v blízkosti rychlostních silnic a komunikací, nejsou v evropských zemích žádnou raritou, a jsou velice hodně navštěvovanými místy, ať už projíždějícími řidiči, nebo pozůstalými po obětech dopravních nehod. Na těchto pietních místech se mohou pomodlit za zemřelé, nebo požádat formou modlitby patrona sv. Kryštofa o ochranu na cestách.\n\nProtože S. Ú. V. je neziskovým sdružením a jehož chod je zajišťován jenom z členských příspěvků, byla vyhlášena finanční sbírka od křesťanské veřejnosti a církevních institucí a také byli požádáni sponzoři z oblasti dopravy a členských partnerských sdružení z mezinárodní unie řidičů (UICR), jejíž prezidentem v té době byl Ludwig A. Buchell z Ruggellu (FL). V měsíci květnu 2006 byli pozváni hosté z Lichtenštejnska v čele s prezidentem L. A. Buchelem kde jim byl celý projekt představen a osobně se byli podívat i na místě budoucí stavby kaple.\n\nStavbu zrealizovala stavební společnost RENSTAV, dne 9. září 2006 o 14. hodině bylo provedeno slavnostní vysvěcení děkanem zvolenské farnosti ThDr. Stanislavem Vargou a předána do užívání celé motoristické veřejnosti za účasti médií a prezidenta UICR L. A. Buchela.\n\nV blízkosti autokaple byl taky posléze dobudován Trávnik spomínek,kde ve vyhradeném prostoru jsou umístneny malé tabulky se jmény obětí, které zahynuly na silnicích při dopravních nehodách na Slovensku i v cizině, a také i jiným obětem zahynulým při nějaké dopravní činnosti. Své umístnení tady našla i tabule s jménem Alexandra Dubčeka,který zahynul v CZ na dálnici D1 km 88 .Pozůstalí po obětech mohou požádat o umístění spomínkové tabulky na již spomenutý trávník vzpomínek výbor Slovenské unie řidičů na FB stránce Slovenská únia vodičov,aneb přímo na FB stránce Autokaplnka sv.Krištofa Zvolen-Stráže.\n\n"}
{"id": "778347", "url": "https://cs.wikipedia.org/wiki?curid=778347", "title": "Ján Chrbet", "text": "Ján Chrbet\n\nIng. Ján Chrbet (* 25. července 1963, Zvolen, Československo) je slovenský politik a podnikatel, v letech 2008–2009 ministr životního prostředí SR.\n\nAbsolvoval vojenské gymnázium v Banské Bystrici a Vysokou vojenskou technickou školu v Liptovském Mikuláši. Po absolvování vysoké školy působil 7 let v armádě v Česku, odtud se vrátil jako učitel na banskobystrické vojenské gymnázium.\n\nV roce 1992 začal podnikat ve výrobě bionafty, jedlého rostlinného oleje ekologickou metodou a v oblasti likvidace odpadů. Společnost, ve které od roku 1992 podnikal skončila později v exekuci, a jelikož neměla majetek, zůstal po ní nesplacený mnohamilionový úvěr. Výroba oleje na původní technologii financované z úvěru Dopravní banky pokračuje dodnes, provozuje ji však jiná společnost, ve které již Ján Chrbet nefiguruje.\n\nJe ženatý, má manželku Janu, syna Tomáše a dceru Lucii. Mezi jeho záliby patří motorismus, koně a příroda.\n\nV parlamentních volbách v roce 2006 kandidoval za Slovenskou národní stranu na 23. místě kandidátky. Nebyl zvolen poslancem a stal se v pořadí třetím náhradníkem. Jako náhradník nastoupil do funkce poslance 27. července 2006 za neuplatňovaný mandát poslance Dušana Švantnera. Následně se stal členem Výboru pro hospodářskou politiku.\n\nDne 18. srpna 2008 vystřídal na postu ministra životního prostředí odvolaného Jaroslava Izáka. Toho dne přestal uplatňovat svůj mandát poslance. Na první tiskové konferenci po oznámení jeho nominace na post ministra uvedl, že o ekologii mnoho neví, ale sliboval, že se bude snažit. Při svém nástupu do funkce prohlásil, že jeho prioritou bude protipovodňová ochrana a budování vodovodů a kanalizací. 6. května 2009 ho prezident Ivan Gašparovič na návrh předsedy vlády Roberta Fica z funkce ministra odvolal. Důvodem mělo být podle předsedy vlády jeho politické selhání. Fico se o Chrbetově odvolání rozhodl poté, co od vlády požadoval, aby rozhodla ve věci zrušení sporné smlouvy s americkou firmou Interblue Group o prodeji přebytečných povolenek oxidu uhličitého. Ve funkci ho nahradil Viliam Turský.\n"}
{"id": "778348", "url": "https://cs.wikipedia.org/wiki?curid=778348", "title": "Václav Hilský", "text": "Václav Hilský\n\nAkademický architekt Václav Hilský (6. září 1909, Krásno nad Bečvou, Valašské Meziříčí – 7. října 2001, Praha) byl český architekt a urbanista, otec jazykovědce a překladatele Martina Hilského, manžel překladatelky a pedagožky Vlasty Hilské.\n\n\n\n\n\n"}
{"id": "778359", "url": "https://cs.wikipedia.org/wiki?curid=778359", "title": "Niall Horan", "text": "Niall Horan\n\nNiall James Horan (* 13. září 1993 Mullingar) je irský zpěvák, model a skladatel, od roku 2010 člen skupiny One Direction.\n\nV roce 2016 podepsal smlouvu s Capitol Records. Dne 20. října 2017 vydal své debutové sólové album \"Flicker\".\n\nJeho matka je Maura Gallagher a otec Bobby Horan. Jeho dvojče se narodilo mrtvé, kromě toho má staršího bratra Grega. Po rozvodu rodičů žil s otcem, navštěvoval základní školu Coláiste Mhuire a střední školu Christian Brothers School, byl ve školním sboru, vystupoval zejména o Vánocích. Od svého dětství hraje na kytaru.\n\nNa jaře 2010 se přihlásil do sedmé řady pěvecké televizní soutěže \"The X Factor\". Na konkurzu zpíval písničku „So Sick“ od Ne-Yo, se třemi „ano“ se dostal do dalšího kola, kde už ale neuspěl. Porotci Nicole Scherzinger a Simon Cowell ho však zařadili mezi další zpěváky, kteří utvořili chlapeckou skupinu, jež se kvalifikovala do kategorie skupin a pro kterou Harry Styles vymyslel jméno One Direction. Od té doby s ní vydal pět studiových alb, absolvoval několik turné a získal mnoho ocenění, včetně BRIT Awards a MTV Video Music Awards. Jejich první singl „What Makes You Beautiful“ se v hitparádě UK Singles Chart umístil na první příčce a od té doby se jej prodalo po celém světě více než 5 miliónů kopií, což ho řadí mezi nejprodávanější singly všech dob.\n\nV prosinci 2015 skupina oznámila pauzu, která má trvat neurčitě dlouhou dobu. Horan ve volném čase začal pracovat na sólovém albu.\n\nV září 2016 bylo oznámeno, že podepsal s Capitol Records smouvu ohledně své sólové kariéry. Dne 29. září 2016 vydal Horan svůj debutový singl „This Town“. Singl dosáhl 9. místa v britském žebříčku UK Singles Chart a 20. pozice v americkém \"Billboard\" Hot 100.\n\nDne 4. května 2017 vydal Horan svůj druhý sólový singl „Slow Hands“. Ten se také dostal do Top 10 ve Velké Británii a do Top 20 v USA. V rozhovoru pro \"Entertainment Weekly\" uvedl, že jeho nové album \"Flicker\" se inspirovalo klasickými rockovými činy, včetně Fleetwood Mac a Eagles. „Kdykoliv si vezmu kytaru do ruky, hraji přirozeně takové podobné akordy, hodně s trsátkem, a hraji podobný folkovější styl.“ Písně na desce jsou podle něj spojením folku a popu. V srpnu 2017 se Horan vydal na celosvětové turné Flicker Sessions 2017. Zároveň uvedl, že kontaktoval Maren Morris, aby s ním nazpívala píseň „Seeing Blind“. Tentýž měsíc také poprvé zahrál „On My Own“, a to v Olympia Theatre v Dublinu. Dne 15. září 2017 vydal svůj třetí singl „Too Much to Ask“.\n\n\n"}
{"id": "778366", "url": "https://cs.wikipedia.org/wiki?curid=778366", "title": "Afrojack", "text": "Afrojack\n\nNick van de Wall (* 9. září 1987, Nizozemsko) je nizozemský hudební producent a DJ, též známý pod svou přezdívkou Afrojack. Narodil se a vyrůstal v městě Spijkenisse v Nizozemsku, stejně jako Vato Gonzalez nebo Sied van Riel. V roce 2014 se umístil na sedmém místě v žebříčku nejlepších 100 DJs časopisu DJ Mag. Rok před tím se v tomto žebříčku umístil na 19. místě, což bylo nejvyšší umístění nováčka.\n\nJeho skladba Take Over Control, kterou nazpívala nizozemská zpěvačka Eva Simons se umístila na žebříčku v několika zemích.\n"}
{"id": "778369", "url": "https://cs.wikipedia.org/wiki?curid=778369", "title": "Peter Lik", "text": "Peter Lik\n\nPeter Lik (* 1959, Melbourne, Victoria, Austrálie) je australský krajinářský fotograf – samouk. Při cestě na Aljašku v roce 1984 začal experimentovat s panoramatickými fotoaparáty.\n\nNarodil se českým rodičům, kteří se odstěhovali do Austrálie po druhé světové válce jako uprchlíci a nakonec se usadili v Melbourne. Svou první fotografii pořídil když ke svým osmým narozeninám dostal skříňovou fotografickou kameru Kodak Brownie. Jako dítě fotografoval například orosenou pavučinu v zahradě rodinného domu, nebo krajinné scény a moře na rodinné dovolené.\n\nV roce 2010 pořídil fotografii \"One\", kterou anonymní sběratel zakoupil v prosinci téhož roku za 1 000 000 amerických dolarů a fotografie se tak zařadila na seznam nejdražších fotografií.\n\nU některých publikací byly vydány také limitované edice.\n\n\n\n\n\n"}
{"id": "778370", "url": "https://cs.wikipedia.org/wiki?curid=778370", "title": "Glyfosát", "text": "Glyfosát\n\nGlyfosát (\"N\"-(fosfonomethyl)glycin) je širokospektrální systémový herbicid a desikant plodin. Je to organická sloučenina obsahující fosfor, konkrétně fosfonát. Používá se na hubení plevelů, zejména jednoročních širokolistých plevelů a trav, které konkurují zemědělským plodinám. To, že je herbicidem, bylo objeveno chemikem Johnem E. Franzem z firmy Monsanto v roce 1970. Monsanto jej uvedla na trh v roce 1974 pod obchodním názvem Roundup. Poslední komerčně relevantní patent firmy Monsanto ve Spojených státech amerických vypršel v roce 2000.\n\nZemědělci rychle přijali glyfosát, a to zejména poté co Monsanto uvedlo na trh k glyfosátu odolné plodiny, což zemědělcům umožnilo likvidovat plevele bez hubení plodin. V roce 2007 byl glyfosát nejpoužívanějším herbicidem v zemědělském sektoru ve Spojených státech amerických a druhým nejpoužívanějším v domácnostech a zahradách, ve státní správě a průmyslu a v obchodu. Do roku 2016 došlo ke 100-násobně zvýšené četnosti aplikací a objemů herbicidů na bázi glyfosátu, částečně v odezvě na bezprecedentní celosvětový vznik a šíření plevelů rezistentních ke glyfosátu.\n\nGlyfosát se vstřebává listy a minimálně přes kořeny a je přepravován na růstové body. Tlumí rostlinný enzym účastnící se syntézy tří aromatických aminokyselin: tyrosinu, tryptofanu a fenylalaninu. Proto je účinný pouze v aktivně rostoucích rostlinách a není účinný jako herbicid používaný před vzejitím. Genetickým inženýrstvím bylo postupně stále více plodin upraveno tak, aby byly tolerantní k glyfosátu (např. soja, první plodina odolná vůči Roundupu, kterou vytvořila také firma Monsanto), což umožňuje zemědělcům použít glyfosát jako herbicid používaný proti plevelům až po vzejití. Rozvoj druhů plevelů odolných vůči glyfosátu se objevuje jako nákladný problém. I když byl glyfosát a přípravky jako je Roundup schválen regulačními orgány po celém světě, přetrvávají obavy o jejich účinky na člověka a životní prostředí.\n\nV mnoha regulačních a vědeckých hodnoceních byla hodnocena relativní toxicita glyfosátu jako herbicidu. Toxikologický posudek německého \"Spolkového úřadu pro hodnocení rizik\" z roku 2013 zjistil, že „dostupné údaje jsou rozporuplné a jsou daleko od toho, aby byly přesvědčivé“ s ohledem na korelace mezi expozicí vůči glyfosátovým přípravkům a rizikům různých druhů rakoviny, např. lymfatického systému včetně non-Hodgkinova lymfomu (NHL). Metaanalýza publikovaná v roce 2014 identifikovala zvýšené riziko NHL u pracovníků vystavených přípravkům s glyfosátem. V březnu 2015 Mezinárodní agentura pro výzkum rakoviny Světové zdravotnické organizace na základě epidemiologických studií, studií na zvířatech a \"in vitro\" studií klasifikovala glyfosát jako „pravděpodobně karcinogenní pro člověka“ (kategorie 2A). V listopadu 2015 Evropský úřad pro bezpečnost potravin (EFSA) zveřejnil aktualizovanou hodnotící zprávu o glyfosátu se závěrem, že „látka není pravděpodobně genotoxická (tj. nepoškozuje DNA) ani nepředstavuje rakovinotvornou hrozbu pro člověka.“ Dále závěrečná zpráva tvrdí, že i když mohou existovat jiné studie o pravděpodobně karcinogenních přípravcích obsahujících glyfosát, tak studie, „které se zabývají výhradně účinnou látkou glyfosátem, nevykazují tento účinek.“\n\nKyselina glyfosátová je bezbarvá, krystalická, amfoterní látka bez pachu. Je to slabá organická kyselina, jejíž molekula se skládá z aminokyseliny glycinu a fosfonomethylové skupiny. V přípravcích je přítomna ve formě solí, glyfosátů. Nejčastěji se jedná o sodné, amonné, isopropylaminové nebo trimethylsulfonové soli. Kyselina glyfosátová má teplotu tání 184,5 °C. Je dobře rozpustná ve vodě, méně v acetonu, ethanolu a xylenu. V rozmezí pH 3 až 9 odolává hydrolýze a je relativně odolná vůči rozkladu na světle. V přírodním prostředí bezprostředně nehydrolyzuje a neoxiduje. V ohni se rozkládá mj. za vzniku toxických oxidů fosforu a dusíku. Teplota rozkladu je 187 °C. Reaguje se železem a galvanizovanou ocelí. Suchý prach rozptýlený ve vzduchu může být výbušný.\n\nPřítomnost glyfosátu je prokazována plynovou (GC) nebo kapalinovou chromatografií (HPLC), obvykle za použití fluorogenní derivatizace. Nejnižší prokazatelný obsah v půdě je 0,05-1 mg/kg, ve vodě 0,02-3,2 µg/litr, v rostlinách 0,01-0,3 mg/kg, v moči 0,1 mg/litr. Analýza je komplexní a poměrně nákladná.\n\nGlyfosát je specifickým inhibitorem enzymu 5-enolpyruvylšikimát-3-fosfát (EPSP) syntázy. Tento enzym je nezbytnou součástí šikimátové dráhy rostlin, která umožňuje tvorbu aromatických aminokyselin (fenylalanin, tyrosin, tryptofan) a dalších látek s aromatickým kruhem včetně flavonoidů, ligninů a tříslovin. Zablokováním enzymu dochází k poruchám funkce této dráhy a postupnému odumření rostlin (ale i dalších skupin organizmů, např. výtrusovců). Živočichové včetně člověka v metabolismu šikimátovou dráhu nemají, což je předpokladem nižší toxicity glyfosátu pro živočichy než pro rostliny. Pro rostliny je fatální jak samotný nedostatek aromatických aminokyselin, tak i deregulace celé biochemické dráhy a následný nedostatek organického uhlíku pro jiné metabolické cesty.\n\nGlyfosát vstupuje do rostlin skrze kutikulu a mízními cévní svazky je rychle přenášen zejména k místům se zvýšeným metabolismem, mezi něž patří dělivá pletiva v růstových vrcholech stonků i podzemních částí. Účinkuje poměrně pomalu, čímž je zajištěn transport i do podzemních částí rostliny. Protože povrch kutikuly je u rostlin chráněn voskovou vrstvou, přidávají se do glyfosátových směsí povrchově aktivní látky, které podstatně zvyšují prostup účinné látky kutikulou.\n\nGlyfosát je účinnou látkou celé řady herbicidních přípravků, z nichž nejznámější je roundup. Je používán k odstranění nežádoucích keřů a dřevin na zemědělských i nezemědělských plochách. Přípravek je v zemědělství používán ovšem i na defoliaci, urychlení zrání a sušení, zpomalení růstu a podobně.\nÚčinek se na citlivé rostlině zasažené přiměřenou dávkou glyfosátu projevuje se zpožděním, rostliny umírají po dvou i více týdnech. Vadnutí je však často zjevné už do 7 dní, reakce je ovlivňována dalšími faktory, zejména nízkou nebo vysokou teplotou a dostatečnou vláhou. Je zjištěno, že rostliny i jen poškozené glyfosátem následně snáze podléhají chorobám, což zvyšuje úspěšnost použití.\n\nTeplota do 10 °C není vhodná pro aplikaci, při teplotě nad 25 °C dochází k výparu do okolí a poškozování okolních porostů.\n\nDéšť do tří až šesti hodin (podle složení směsi) přípravek smyje, aniž by byl dostatečně vstřebán rostlinou. Dlouhodobé sucho může účinnost výrazně omezit nebo herbicidní efekt zcela zastavit.\nZačátkem 90. let 20. století objevila firma Monsanto v půdě továrny na výrobu glyfosátu kmen bakterií \"Agrobacterium tumefaciens\", které se díky dlouhodobému vystavení účinkům tomuto herbicidu staly vůči němu rezistentní (odolné). Z bakterie následně firma izolovala gen pro bakteriální verzi enzymu EPSP syntázy, který byl poté postupně vložen do některých zemědělských plodin. Dnes je v tomto ohledu dostupná široká škála plodin odolných vůči glyfosátu: sója, řepka olejná, kukuřice, bavlník, vojtěška a cukrová řepa. Tyto geneticky modifikované plodiny s rezistencí ke glyfosátu se označují jako „Roundup Ready“ plodiny a dnes tvoří většinu (80 %) celkové výměry oseté geneticky modifikovanými plodinami.\n\nMasivní používání glyfosátu a GM plodin vůči němu odolných zřejmě vede k rozšiřování rezistentních plevelných rostlin, na které glyfosát neúčinkuje. Do roku 2009 bylo ve světě nalezeno již 15 druhů plevelných rostlin rezistentních vůči glyfosátu.\n\nTím, jak je glyfosát ve světě rozšířen, jsou s opatrností sledována jeho zdravotní a ekologická rizika. Výrobce uvádí, že dokonce ani stonásobek expozice, ke které dochází při běžném používání glyfosátu, nepředstavuje nebezpečí pro lidské zdraví. Mezinárodní agentura pro výzkum rakoviny (IARC) však v březnu 2015 zařadila glyfosát mezi pravděpodobné karcinogeny pro člověka (skupina 2A) s odůvodněním, že považuje za dostatečné důkazy toho, že glyfosát může způsobovat rakovinu u laboratorních zvířat a u lidí vede ke vzniku nehodgkinových lymfomů. Výrobce Monsanto toto rozhodnutí zpochybňuje s odkazem na odborné studie i názor jiných regulačních institucí. Reakce expertů na danou problematiku jsou různé. Někteří doporučují obezřetnost při používání glyfosátových herbicidů, jiní poukazují na nedostatek důkazů či nízkou kvalitu citovaných studií a také upozorňují, že glyfosát je umístěn v kategorii „pravděpodobně karcinogenní“, tedy společně např. s nočními směnami. Podle profesora Colina Berryho bylo publikováno více než 60 studií zabývajících se genotoxickým efektem glyfosátu a žádná nenašla nic znepokojujícího.\n\nGlyfosát je dle výrobce v půdě poměrně rychle mikrobiálně rozkládán. Kultivaci půdy lze provádět od chvíle, kdy se projeví první příznaky účinku. Podle tvrzení jednoho z výrobců mohou být následné plodiny po aplikaci vysévány bez jakéhokoliv omezení. Studie Sanchíse a kol. však změřila výskyt nerozložitelných zbytků tohoto chemického přípravku v podzemních vodách, a to v řádu nanogramů na litr vody. Stopová množství této látky se tedy dostávají i do pitné vody a celého přírodního cyklu.\n\n"}
{"id": "778373", "url": "https://cs.wikipedia.org/wiki?curid=778373", "title": "Haakon Magnusson", "text": "Haakon Magnusson\n\nHaakon Magnusson (norsky: \"Håkon Magnusson Toresfostre\") (1068/9 – 1094) byl norský král v letech 1093 a 1094. Haakon byl uznán králem jen v části Norska a jeho vláda má tedy omezený význam. Obecně se mu tedy nepřisuzuje pořadí za křestním jménem.\n\nHaakon byl vnukem Haralda III. a synem Magnuse II. Narodil se zhruba v době, kdy jeho otec zemřel. Jeho pěstounem se stal Tore på Steig z Gudbrandsdalenu a vyrůstal na farmě ve Fronu. V roce 1090 podnikl vikinskou výpravu do Bjarmlandu, dnešní oblasti ruského Archangelsku.\n\nPo smrti Olafa III. v roce 1093 byl Haakon prohlášen králem v Trondheimu, zatímco jeho bratranec, Olafův nemanželský syn Magnus III. Bosý, byl králem prohlášen ve Vikenu. Brzy se dostal s Magnusem do konfliktu a válka se zdála nevyhnutelná. V roce 1094 Magnus připravoval válečnou akci proti Haakonovi, ale byl překvapen jeho silnou pozicí. Haakon však náhle zemřel při cesttě přes horu Dovrefjell. Magnus se tak stal jediným vládcem Norska. Uvěznil Haakonova pěstouna Toreho på Steiga a poté ho nechal oběsit.\n"}
{"id": "778375", "url": "https://cs.wikipedia.org/wiki?curid=778375", "title": "Raimund Fuchs", "text": "Raimund Fuchs\n\nRaimund Fuchs (11. ledna 1846 Česká Lípa – 28. července 1926 Česká Lípa) byl českým katolickým knězem, sídelním kanovníkem litoměřické kapituly.\n\nNa kněze byl vysvěcen 20. července 1869. V roce 1889 se stal městským děkanem v České Lípě, odkud pocházel. V roce 1892 byl v České Lípě založena nemocnice o níž se velkou měrou zasloužil. Měla původně kapacitu 90 lůžek a vedle nemocnice vyrostl dům pro ošetřující řádové sestry z kongregace milosrdných sester sv. Kříže z Chebu, který děkan Fuchs do České Lípy uvedl. Dům pro sestry dal postavit částečně na vlastní náklad a také se sbírek, které pořádal. Ještě za jeho života v roce 1922 proběhla v nemocnici rozsáhlá renovace, kdy byly vybudovány dva moderně navržené operační sály s bohatým vybavením a zařízením. Současně také bylo zřízeno vybavení pro choroby zažívacího traktu. Ústav disponoval 130 lůžky, 12 dalšími pro speciální pacienty a infekčním pavilonem s 28 lůžky.\n\nV roce 1901 byl jmenován sídelním kanovníkem v katedrále sv. Štěpána v Litoměřicích a posléze se stal děkanem katedrální kapituly. Od roku 1905 do května 1920 byl generálním vikářem litoměřické diecéze. Za svou činnost byl papežem jmenován apoštolským protonotářem. Těžiště jeho činnosti však zůstala Česká Lípa, kde také v roce 1926 zemřel.\n\n\n\n"}
{"id": "778380", "url": "https://cs.wikipedia.org/wiki?curid=778380", "title": "Alexej Kasatonov", "text": "Alexej Kasatonov\n\nAlexej Viktorovič Kasatonov (* 14. října 1959 Leningrad, SSSR) je bývalý elitní obránce z \"Green Line\" (pětice nejlepších sovětských hráčů tehdejší doby: Larionova, Makarova, Krutova, Fetisova a Kasatonova; pojmenování vzniklo díky zeleným nátělníkům, které na sobě nosili při trénincích). Kasatonov posbíral velké množství mezinárodních úspěchů, ale také se mu dařilo v klubových soutěžích kde hrál převážně za CSKA Moskva. Od roku 2010 je také Kasatonov viceprezidentem klubu CSKA Moskva. Je členem Síně slávy IIHF.\n"}
{"id": "778383", "url": "https://cs.wikipedia.org/wiki?curid=778383", "title": "Shut Up", "text": "Shut Up\n\nShut Up byla česká poprocková skupina, kterou založil v roce 1968 bubeník František Ringo Čech. Od roku 1972 vystupovala pod názvem Skupina Františka Ringo Čecha.\n\nSkupinu založil František Ringo Čech po svém návratu ze Spojených států amerických. Původně účinkovala v pražském divadle Semafor, kde nahradila Country Beat Jiřího Brabce a doprovázela mj. zpěváky Pavla Bobka, Jiřího Grossmanna a zpěvačku Milušku Voborníkovou. Tyto a další zpěváky také doprovázela ve studiu při natáčení desek. Mezi nahrávky z počátečních let skupiny patří např. \"Závidím\" (Naďa Urbánková), \"Je to jasný\" (Karel Černoch), \"Loudavý kůň\" (Jiří Grossmann) a \"Oh, Ruby, nechtěj mi lásku brát\" (Pavel Bobek). \n\nKromě toho skupina doprovázela na vystoupeních mimo divadlo nejprve Jiřího Helekala, později Jiřího Korna a Petra Rezka. Také s těmito zpěváky natočila řadu nahrávek, např. \"Ráj slunce\", \"Jen tiše spát\" (Jiří Korn) a \"Malá dívka\", \"Já se nevzdávám\" (Petr Rezek).\n\nRoku 1972 skupina odešla z divadla Semafor a nadále vystupovala pod názvem Skupina Františka Ringo Čecha. Zpěvákem tehdy byl Viktor Sodoma. V roce 1973 přišel další zpěvák - Jiří Schelinger, který předtím působil ve skupině Faraon. Roku 1974 Viktor Sodoma odešel ze skupiny. V roce 1975 vyšlo album \"Báječní muži\" na němž zpívají Jiří Schelinger a Viktor Sodoma (na album byly zařazeny některé jeho dřívější nahrávky). \n\nS odchodem Viktora Sodomy skupina částečně změnila styl a začala se odklánět od středního proudu směrem k hardrocku. V té době hrála převzaté skladby od skupin jako Deep Purple, Black Sabbath a Status Quo. Do této kategorie patří např. \"Šípková Růženka\". Mezi úspěšné skladby z původní tvorby náleží rocková balada \"Jsem prý blázen jen\". Ačkoliv zpěvákem skupiny byl Jiří Schelinger, skupina se při natáčení nevyhýbala ani spolupráci s jinými zpěváky. Na jaře roku 1977 vystupovala jako předkapela britských Smokie na jejich polském turné. Téhož roku vyšlo úspěšné album \"Hrrr na ně…\".\n\nKe konci sedmdesátých let došlo k další změně stylu skupiny, tentokrát směrem k folkrocku. V roce 1979 bylo vydáno pestré album \"…nám se líbí…\". Na nahrávkách se podíleli mj. Petr Kalandra (akustická kytara, foukací harmonika), Oskar Petr (akustická kytara) a Jan Hrubý (housle). Roku 1980 Františel Čech ze skupiny odešel a v roce 1981 zahynul zpěvák Jiří Schelinger. Skupina ukončila činnost v roce 1982. \n\n\nSkupina po dobu své existence doprovázela mnoho zpěváků a zpěvaček, s nimiž nahrála jak pod názvem „Shut Up“, tak i pod názvem „Skupina Františka Ringo Čecha“ řadu skladeb. \n\n\n"}
{"id": "778384", "url": "https://cs.wikipedia.org/wiki?curid=778384", "title": "Tuleň Weddellův", "text": "Tuleň Weddellův\n\nTuleň Weddellův (\"Leptonychotes weddellii\") je savec, jehož domovem jsou studené vody Jižního oceánu okolo celé Antarktidy, je jediný druh monotypického rodu Leptonychotes. Druhové jméno má podle mořeplavce a velrybáře ze Spojeného království Velké Británie a Irska sira Jamese Weddella.\n\nJsou rozšířeni kolem Antarktidy a blízkých subantarktických ostrovů: Jižní Shetlandy, Jižní Orkneje, Jižní Georgie a Jižní Sandwichovy ostrovy. Převážná většina se při cestách za potravou od oblastí plovoucího ledu v blízkosti antarktického pobřeží nevzdaluje dále než 15 až 20 km, jedinci však bývají občas zaznamenání v Jižní Americe na Falklandských ostrovech, v Patagonii, na jihu Afriky, Austrálie i Nového Zélandu. Nebojí se lidí, když odpočívají u své přístupové díry v ledu dovolí člověku přiblížit se do bezprostřední blízkosti a neprojevují žádný stres.\n\nJsou to velká zvířata s tělem vřetenovitého tvaru, která v nejlepších létech váží mezi 400 až 450 kg, samci dosahují délky 2,9 a samice 3,3 m. Dospělí mají srst šedivou s černými nebo světlými skvrnami kterými se jednotlivci od sebe odlišují. Krátká a tupá tlama je světlé barvy, také na ní bývají u očí tmavší skvrny. Poměrně krátké přední ploutve jsou zakončeny velkými černými drápy používanými při výstupu z vody na kru. Oči mají přizpůsobené pro šerosvit panující při lovu pod ledovým příkrovem. Pro ochranu očí před slanou vodou je mají potaženy tenkou blánou.\n\nJsou vynikající plavci a potápěči s dokonalou orientací. Dokážou se potopit do hloubky přes 600 m a zdržet se pod vodou i 80 minut, od vstupního otvoru se pod ledem vzdálit dále než 5 km a bezpečně se k němu vrátit a nadechnout se. V zimním období loví pod zamrzlým oceánem a proto si musí hlavně pomoci špičáků udržovat své dýchací i vstupní otvory do vody před zamrznutím. V letním období při tání ker je v ledu již více trhlin, které svým vynikajícím zrakem dovedou z vody spatřit a použít je.\n\nJsou to nejhlučnější tuleni, mají široký zvukový repertoár, bylo zaznamenáno asi 34 různých hlasových projevů vydávaných většinou pod a v malé míře i nad vodou. Odpočívají na ledových krách v poloze na břichu nebo na zádech po celé hodiny, často leží kolmo na svítící slunce.\n\nJejich potravu tvoří nejrůznější ryby, hlavonožci a korýši. Troufnou si i na větší ryby, jsou popisovány útoky na ryby o velikosti okolo 50 kg.\n\nOd září do listopadu vrhne na ledě březí samice, v malých koloniích společně s dalšími samicemi, většinou jen jedno mládě, dlouhé asi 1,5 m a vážící okolo 30 kg. Krmí jej hodnotným mlékem plným bílkovin a tuků, takže mládě přibírá denně asi 2 kg, samice jej v blízkosti střeží a nežere. Asi po dvou týdnech bere mládě do vody a učí ho plavat. Po sedmi až osmi týdnech jsou mláďata odstavená a ponechána svému dalšímu osudu.\n\nNedospělí potomci se shromažďují ve velkých skupinách na volném moři při ledovém okraji, zatímco dospělí samci se zdržují pod ledem v místech otvorů v ledu které používají samice pro odchod z hnízdicí kolonie. Po odstavení mláďat se samice dostávají do říje a u otvorů na ně čekají dychtiví samci. Polygamní páření nastává ve vodě za hlasitého volání i boje samců o území i samice. Růst oplodněného embrya se zastaví na dobu asi dvou měsíců, než se samice zotaví z laktace a následné výměny srsti. Zárodek se začne opětovně vyvíjet tak, aby k vrhu došlo opět ve stejnou dobu jako předešlého roku. Ročně zabřezne 70 až 80 % samic. Samci dospívají za sedm až osm roků, samice za tři až šest let, Dožívají se přibližně 25 let.\n\nPřirozeným nebezpečím pro tuleně Weddellovy je kosatka dravá (\"Orcinus orca\") a v mládí ještě tuleň leopardí (\"Hydrurga leptonyx\"), v bezpečí před jejich útoky jsou při lovu pod ledovým polem, tam se tito dravci nevydávají. Většinou mají organismus silně zamořen různými parasitickými červy a jejich poměrně krátká srst, intenzivně máčená v mrazivé slané vodě, je zase častým hostitelem vši \"Antarctophthirus ogmorhini\".\n\nTuleň Weddellův nebyl příliš ohrožován lidmi v minulosti, tehdy se pro jeho roztroušený výskyt v rozsáhlé a těžko dostupné oblasti lov nevyplácel a není ani v přítomnosti. Současná Smlouva o Antarktidě a Úmluva o zachování antarktických tuleňů zakázala veškerý lov od pólu až po 60. jižní rovnoběžku. Počet tuleňů Weddellových se odhaduje na nejméně 500 000 až jeden milión jedinců a jsou na Červeném seznamu IUCN považováni za málo dotčený druh.\n"}
{"id": "778387", "url": "https://cs.wikipedia.org/wiki?curid=778387", "title": "Pribinovy slavnosti", "text": "Pribinovy slavnosti\n\nPribinovy slavnosti (12. - 15. srpen 1933) byly oslavy 1100. výročí vysvěcení prvního křesťanského kostela ve střední Evropě. Původně šlo o církevní slavnosti, biskupové vyzývali k účasti věřící pastýřským listem. Nad organizací oslav převzala ke konci kontrolu pražská vláda, která z programu vyloučila účast slovenských autonomistů a podle části organizátorů měla manifestovat také česko-slovenskou vzájemnost. Z účasti byl vyloučen také Andrej Hlinka, který byl v té době předsedou největší slovenské katolické organizace Spolku sv. Vojtěcha. \n\nDne 13. 8. 1933 shromáždění ovládli demonstranti a změnili ho na autonomistickou manifestaci. Organizátoři byli nuceni odevzdat řízení A. Hlinkovi, který z tribuny přečetl a dal schválit deklaraci, která se odvolávala na svébytnost slovenského národa a požadovala naplnění Pittsburské dohody. Organizátoři a účastníci manifestace byli pronásledováni policií, vězněni a zbavováni zaměstnání. Informace o událostech byly cenzurovány, avšak díky přítomnosti zahraničních novinářů měly ohlas v mezinárodním tisku. Manifestace se zúčastnil také Jozef Tiso, který 20. října 1933 v Národním shromáždění pronesl projev obhajující legitimitu oslav, popírající jejich protistátnost a kritizoval perzekuce. Slavnosti se dále zúčastnil papežský nuncius Mons. Pietro Ciriaci, který odevzdal Hlinkovi pochvalný dopis za obhajobu práv katolických Slováků.\n\n\n"}
{"id": "778389", "url": "https://cs.wikipedia.org/wiki?curid=778389", "title": "Český kalendář", "text": "Český kalendář\n\nČeský kalendář je album Michala Horáčka, které vyšlo jako dvojalbum 29. listopadu 2013 . Jeho písně jsou věnovány jednotlivým měsícům kalendářního roku.\n\nMichal Horáček napsal na sedm desítek villonských balad, zveřejnil je a požádal o zhudebnění širokou veřejnost. Získal celkem tisíc různých zhudebnění od autorů známých i neznámých.\n\nVojtěch Dyk, Viktor Dyk, Ondřej Ruml, František Segrado, Katarína Koščová, Lucia Šoralová, Szidi Tobias, Lenka Nová, Jiří Zonyga a další.\n\nStanice Radiožurnál zařazuje vybrané skladby do svého vysílání:\n\nSoučástí projektu byly v roce 2012 jednou za měsíc představení ve Švandově divadle v Praze, kdy zaznívalo celkem okolo dvaceti různých balad, některé jen přednesené, většina zhudebněných. \n\nProjektu kromě Michala Horáčka a kapely Matěje Benka se účastnili jako stálí členové František Segrado, Ondřej Ruml, Petra Hřebíčková, v lednu a únoru Lenka Nová, od března Lucie Šorálová. Každý měsíc je přizván host, v lednu to byla Katarína Koščová, v únoru Lucia Šoralová, v březnu Jan Sklenář, na duben byl plánován Karel Dobrý, ale nakonec hostem byl Ondřej Brzobohatý, v květnu byl Viktor Dyk, v červnu Csongor Kassai, na letním představení v srpnu Szidi Tobias a na zářijovém Bára Basiková. Na říjnové představení byl přítomen Vladimír Merta, na listopadovém Martin Chodúr a na prosincovém Michael Kocáb, Lucia Šoralová, Csongor Kassai, Jan Sklenář, Anička Čtvrtníčková.\nDivadelní režie Dodo Gombár, scéna Michaela Hořejší.\n\nNěkolik desítek vybraných balad vyšlo v dubnu 2012 v knižní podobě pod stejným názvem jako celý projekt: \"Michal Horáček – Český kalendář\".\n\n\n"}
{"id": "778390", "url": "https://cs.wikipedia.org/wiki?curid=778390", "title": "Marek Maďarič", "text": "Marek Maďarič\n\nMarek Maďarič (* 23. března 1966, Bratislava, Československo) je slovenský scenárista, dramaturg a politik, bývalý ministr kultury Slovenska. Tuto funkci zastával v letech 2006–2018. Je členem strany SMER – sociálna demokracia.\n\nV letech 1984–1989 absolvoval studium filmové a televizní dramaturgie a scenáristiky na Filmové a televizní fakultě Vysoké školy múzických umění v Bratislavě. Roku 1988 vstoupil do Komunistické strany Slovenska.\n\nV letech 1993–1996 pracoval jako nezávislý scenárista. Později působil v České televizi jako dramaturg v redakci literárně-dramatického vysílání, v období let 1996 až 1997 byl jejím šéfredaktorem a zástupcem šéfredaktora. Od roku 2002 do roku 2004 působil jako místopředseda Rady České televize. Připravil a realizoval několik hraných filmů a divadelních inscenací, rozhlasových her i divadelních představení pro Divadlo Andreje Bagara a Divadlo Astorka Korzo '90.\n\nV letech 1999–2000 pracoval jako reklamní textař v reklamní agentuře \"Istropolitana D'Arcy\".\n\nOd roku 2002 působil jako vedoucí mediálního a tiskového oddělení strany SMER – sociálna demokracia, místopředsedou této strany se stal 30. září 2006. Ve Ficově první vládě zastával v období od 4. července 2006 do 8. července 2010 funkci ministra kultury za stranu SMER. Do této funkce byl jmenován opětovně do jeho druhé vlády 4. dubna 2012.\n\nV prosinci 2017 rezignoval na post místopředsedy Směru-SD a dne 5. března 2018 podal demisi i jako ministr kultury; učinil tak v reakci na vraždu novináře Jána Kuciaka z února téhož roku.\n\nOvládá anglický a francouzský jazyk. Je ženatý, jeho manželka Zuzana je lékařka.\n"}
{"id": "778394", "url": "https://cs.wikipedia.org/wiki?curid=778394", "title": "Nemesis (Asimov)", "text": "Nemesis (Asimov)\n\nNemesis je vědeckofantastický román amerického spisovatele Isaaca Asimova vydaný v roce 1989. Je to samostatná kniha, není součástí Asimovovy robotické série ani série Nadace. Dílo se dotýká více témat – špionáže, otázky xenofobie, nenaplněných manželských představ a psychologie dítěte, které si je vědomo své jedinečnosti a odlišnosti. Čtenář zde narazí i na několik astronomických zákonitostí a vývoj kosmické lodi schopné letu hyperprostorem.\n\nIsaac Asimov knihu věnoval svému editorovi Marku Hurstovi.\nRomán vyšel česky v nakladatelství Laser v roce 1994.\n\nV roce 2236 je Země silně přelidněná a sužována celkovým úpadkem. O něco dříve odhalí mladá astronomka Eugenie Insignová vzdáleného průvodce Slunce ve vzdálenosti 2 světelných let, hvězdu Nemesis (lze ji zřejmě ztotožnit s \"hvězdou smrti\" Nemesis, hypotetickou společnicí našeho Slunce). Jedna z vesmírných kolonií – Rotor se tajně vydá k Nemesis a její planetární soustavě, aby zde založila novou společnost. Avšak Nemesis směřuje do Sluneční soustavy a existuje reálná pravděpodobnost, že by mohla zničit život na Zemi.\n\nKniha je rozčleněna do 36 částí, které jsou dále rozděleny do celkem 95 kapitol.\n\nZemě je přelidněná, následkem čehož je sužována sociálními problémy – hladem, kriminalitou, celkovým nedostatkem. Na vesmírných koloniích ve Sluneční soustavě je situace jiná – jsou obývány homogenními společenstvími lidí stejné rasy nebo vyznání a netrpí nedostatkem. Jedna z kolonií – Rotor – vyvinula hyperposilovací pohon, jenž umožňuje krátkodobě cestovat nadsvětelnou rychlostí. Astronomka Eugenie Insignová objeví hvězdu, která je Zemi blíže než Proxima Centauri, leží ve vzdálenosti 2 světelných let a doposud se skrývala za prachovým mračnem. Svůj objev oznámí vrchnímu komisaři Janusi Pittovi, jenž ji přesvědčí, aby o objevu mlčela – v zájmu kolonie. Jeho plánem je odcestovat k nalezené hvězdě pojmenované Insignovou Nemesis a zde založit novou civilizaci oproštěnou od bídy, násilí a konfliktů.\n\nManželem Insignové je Crile Fisher, jenž s ní má dceru Marlene. Fisher pochází ze Země, pracuje jako agent pozemského Úřadu bezpečnosti s úkolem zjistit co nejvíce o hyperposilování. Nemá úspěch, projekt je velmi pečlivě utajován. Rotor odlétá k Nemesis, Fisher se vrací na Zemi bez své dcery, manželky a jakékoli hodnotné informaci o hyperposilování.\n\nObyvatelé Rotoru naleznou u Nemesis planetu s měsícem. Planeta je pojmenována Megas a měsíc Erythro. Janus Pitt začne tvrdě prosazovat svou politiku ukrývání se, má strach, že kolonie bude odhalena. Tím spíše, že vyjde najevo, že Nemesis směřuje do Sluneční soustavy a může zničit život na Zemi. Přes apel Insignové odmítá Pitt Zemi varovat.\nNa Erythro je zřízena kopule, jejímž velitelem je jmenován Siever Genarr. Na Erythro existuje život na bakteriální úrovni, dokonce je zaznamenána podivná nákaza lidí, kteří opustili kopuli. Tato hrozba se ukáže později jako bezpředmětná díky Marlene, která má zvláštní vlastnost, dokáže přesně interpretovat neverbální komunikaci hovořících a díky tomu rozpoznat, zda mluví pravdu či lžou.\n\nPrávě touha opět spatřit svou dceru pohání Crila Fishera, takže souhlasí, že přivede z kolonie Adelie na Zemi předního teoretického fyzika Tessu Wendelovou. Ta souhlasí s výzkumem superluminálního (nadsvětelného) letu, tedy letu hyperprostorem. I ve Sluneční soustavě dojde (díky Fisherovi) k odhalení blízké hvězdy, jež hrozí za několik tisíc let rozvrátit dráhy planet a ohrozit život na Zemi. Ředitel pozemského Úřadu bezpečnosti Kattimoro Tanayama se domnívá, že Rotor záměrně Zemi neinformoval a baží po pomstě. Z tohoto důvodu chce mít kosmickou loď schopnou letu hyperprostorem. Tanayama se výsledku nedožije, ale jeho nástupce Igor Koropatský nechává v programu pokračovat.\nKosmoplán pojmenovaný \"Superluminal\" je dokončen a vyslán na misi k Nemesis. Na palubě je Tessa Wendelová ve funkci kapitánky, Crile Fisher a další 3 členové posádky, Čao-Li Wu, Merry Blankowitzová a Henry Jarlow. Přestože málem dojde ke vzpouře, kosmická loď dorazí ke svému cíli.\n\nDojde k setkání Pozemšťanů se zástupci rotorské kolonie. Vyjde najevo, že na Erythro existuje jistá inteligence, která dokáže navázat kontakt s lidmi jen díky výjimečnému mozku Marlene. Nákaza byla jen nezdařeným pokusem této inteligence o kontakt s ostatními lidmi. Jejím přičiněním se podaří nalézt východisko z téměř beznadějné situace, Marlene fungující jako prostředník dokáže popsat zasutou myšlenku z hlavy dr. Čao-Li Wua, která znamená odklonění kolizní dráhy Nemesis vůči Sluneční soustavě díky gravitačnímu odpuzování. Jediný, kdo se netěší ze vzniklé situace je rotorský komisař Janus Pitt, jemuž erythrejská forma života vzala smysl existence a cíl – vybudování izolované „sterilní“ společnosti.\n\n\nZemě je silně přelidněná (žije zde 8 000 000 000 lidí) a zdevastovaná. Postihl ji sociální úpadek. Jsou budovány vesmírné kolonie, na které se lidé uchylují. Tyto kolonie rozvíjejí astronomii, zatímco mateřská planeta se o tuto vědu už příliš nezajímá. To se změní v okamžiku, kdy Rotor odletí neznámo kam. Teprve poté se začne Země angažovat ve vývoji superluminálního letu (letu nadsvětelnou rychlostí hyperprostorem).\n\nVesmírných kolonií je více, kromě Rotoru jsou další jmenované Ceres, Akruma a Adelie. Z Adelie pochází teoretický fyzik Tessa Anita Wendellová, která souhlasí s odchodem na Zemi, aby zde pracovala na projektu superluminálního letu. Kolonie obíhají kolem Země, Měsíce, Marsu a další se nacházejí i dále ve Sluneční soustavě, např. v pásmu asteroidů.\nVšechny kolonie jsou víceméně uzavřené a omezují vzájemný pohyb lidí. Každá kolonie je obývána lidmi stejné barvy pleti a vyznání, jsou monokulturní. Na Zemi pohlíží s despektem, považují se díky vyspělejší vědě za nadřazené své mateřské planetě.\nObchod probíhá převážně pomocí automatických lodí, které převáží pečlivě sterilizovaný náklad.\n\nAstronomka Eugenie Insignová odhalila v roce 2220 nedalekou hvězdu – ve vzdálenosti 2 světelných let. Objev byl umožněn díky projektu kolonie Rotor – tzv. Dálkové Sondě. Sonda využívá hyperposilovací pohon (tajně vyvinutý na Rotoru – umožňuje krátkodobý let nadsvětelnou rychlostí) a je vyslána do vesmíru, díky čemuž Insignová zaregistruje blízkou hvězdu – červeného trpaslíka, kterou při pohledu v blízkosti Země zakrývá prachové mračno. Pojmenuje ji Nemesis (podle řecké bohyně odplaty Nemesis – je to příznačný název, neboť záhy vyjde najevo, že hvězda míří přímo do Sluneční soustavy).\n\nVesmírná kolonie Rotor odlétá k hvězdě Nemesis, kolem níž obíhá jediná planeta nebo hnědý trpaslík Megas (pojmenován podle řeckého slova, znamená „velký“). Megas obíhá kolem Nemesis ve vzdálenosti 4 000 000 km .\n\nMegas má vlastní měsíc Erythro. Rotor obíhá kolem Erythra. Za orbitou systému Megas-Erythro se nachází asteroidový pás, odkud kolonie těží suroviny. Erythro má podmínky umožňující lidské osídlení a tak je na jeho povrchu vybudována Kopule. Plány na větší osídlení jsou uloženy k ledu z důvodu podivné mentální nákazy, která postihla několik lidí odváživších se vystoupit na povrch a také pro odpor komisaře Pitta. Kopule se rozkládá na ploše cca 3 km², celý povrch Erythra (souš i moře) čítá téměř 500 000 000 km² (srovnatelné číslo povrchu Země).\n\n\n"}
{"id": "778395", "url": "https://cs.wikipedia.org/wiki?curid=778395", "title": "Muzeum krajky Prachatice", "text": "Muzeum krajky Prachatice\n\nMuzeum krajky v Prachaticích vystavuje historickou evropskou i českou ručně paličkovanou krajku, užití krajky na oděvu, především na lidových krojích, vystaveny jsou i historické potřeby pro paličkování. Velmi obdivovaná je kolekce kovové krajky a ukázky stolování v Čechách v letech 1900-1940. Samostatnou expozici tvoří díla významných českých i zahraničních výtvarníků v oblasti paličkované krajky druhé poloviny 20. století.\n\n"}
{"id": "778396", "url": "https://cs.wikipedia.org/wiki?curid=778396", "title": "Šlaveita", "text": "Šlaveita\n\nŠlaveita je řeka 1. řádu na západě Litvy (Klaipėdský kraj), v okrese Kretinga. Je dlouhá 12,7 km. Povodí má rozlohu 58,5 km². Je to pravý přítok řeky Akmena, do které se vlévá 50,0 km od jejího ústí do Kuršského zálivu. Pramení na východ od vsi Plokščiai. Teče asi 200 m směrem severním, potom 0,5 km směrem východním a dále zbytek toku v celkovém směru jižním. Většina toku je regulována. Rychlost toku u vsi Grūšlaukis je 0,21m/s. Do řeky Akmena se vlévá 230 m na severovýchod o mostu silnice Darbėnai – Vaineikiai, 50,0 km od jejího ústí do Kuršského zálivu. \n\nPievolupis (Délka: 8,6 km; plocha povodí: 20,8 km², vlévá se 7,5 km od ústí; kód: 20010461)\nNarmanšakė (d. 7,5 km, p.p. 11,7 km², vlévá se 3,8 km od ústí; kód: 20010464), Laukupis (d. 6,4 km, p.p. 8,1 km², vlévá se 3,3 km od ústí; kód: 20010465) \n\nKumpikai, Šlaveitai\n"}
{"id": "778397", "url": "https://cs.wikipedia.org/wiki?curid=778397", "title": "Patrik Blažek", "text": "Patrik Blažek\n\nPatrik Blažek (22. února 1851 Rychnov nad Kněžnou – 17. července 1905 Praha) byl český novinář, voják, spisovatel a nakladatel.\n\nNarodil se v Rychnově nad Kněžnou, v rodině soukenického mistra, jako sedmý z devíti dětí. Studoval na německém piaristickém gymnáziu v Rychnově nad Kněžnou, později přestoupil na české gymnázium v Hradci Králové, kde byl v posledním ročníku pro nekázeň vyloučen. Od roku 1869 působil v Praze jako novinář, kdy přispíval do Vilímkových Humoristických listů. Již jako novinář projevoval svoje národní uvědomění, ale k zajištění živobytí to nestačilo. V březnu 1871 byl přijat jako redaktor časopisu Posel z Prahy. Téhož roku byl odveden na vojnu, kde zůstal po zbytek života jako voják z povolání. V roce 1872 založil v Kolíně časopis Koruna česká. O rok později se dostal posádkou do Klatov, kde v roce 1873 získal hodnost poručíka, o pět let později nadporučíka. V roce 1883 začal v Klatovech vydávat Vojenské listy. Spolupracoval s ním jeho spolužák z hradeckého gymnázia Alois Jirásek. V roce 1885 byl v Plzni povýšen na setníka, pak byl přeložen do Vysokého Mýta. Tam žil s rodinou až do července 1891, kdy byl přeložen do Kolomyje v Haliči, kde mu v prosinci 1891 zemřela manželka. Po návratu do Prahy byl v roce 1894 z armády propuštěn. V roce 1905 v Praze zemřel a pohřben byl na Vyšehradském hřbitově.\n\nBlažek si svými písemnými pracemi vydobyl místo v české vojenské literatuře. Již v roce 1882 vydal český \"Cvičebný řád císařsko-královských pěších vojsk\". Později, v roce 1887, v Těšíně ještě \"Služební řád c. k. pěších vojsk\".\n\n\n"}
{"id": "778398", "url": "https://cs.wikipedia.org/wiki?curid=778398", "title": "Nick Bjugstad", "text": "Nick Bjugstad\n\nNicholas Jay Bjugstad (* 17. července 1992 v Minneapolis, Minnesota) je americký hokejový útočník hrající za tým Pittsburgh Penguins v severoamerické lize NHL.\n\nJeho strýc Scott Bjugstad odehrál v nejprestižnější lize světa NHL celkem 326 zápasů za kluby Minnesota North Stars, Pittsburgh Penguins a Los Angeles Kings. Za americkou reprezentaci hrál pouze na Zimních olympijských hrách v roce 1984.\n\nStředoškolský hokej hrával za Blaine High v Minnesotě, Blaine hrál ligu USHS. Ve druhé sezóně 2009/10 za klub Blaine High byl zvolen alternativním hráčem. Ještě předtím, než nastupoval za Blaine High, odmítl v létě 2008 pozvánku od USNTDP (anglicky USA Hockey National Team Development Program), pozvánku odmítl kvůli svým spoluhráčům ze střední školy. Po dvou letech strávených na střední škole v Blaine High odešel do University of Minnesota, který hraje v lize NCAA neboli národní vysokoškolské atletické asociace. V létě 2010 byl draftován týmem Florida Panthers v prvním kole z devátého místa. Za své dobré výkony v klubu byl nominován do dvou mistrovství světa juniorů v roce 2011 a 2012. S americkou reprezentací získali ve 2011 bronzové medaile.\n\n\n\n"}
{"id": "778399", "url": "https://cs.wikipedia.org/wiki?curid=778399", "title": "Bez červený", "text": "Bez červený\n\nBez červený (\"Sambucus racemosa\") je listnatý keř z čeledi pižmovkovité. Spolu s bezem černým (\"Sambucus nigra\") a bezem chebdí (\"S. ebulus\") patří mezi tři původní druhy bezu v ČR.\n\nVědecké synonymum je \"Sambucus racemosa\" var. \"laciniata\" W. D. J. Koch ex DC.<br>\nPopsány jsou poddruhy:\n\nVytrvalý keř vysoký od jednoho do čtyř metrů, s daleko dosahujícími kořeny a kořenovými výmladky. Větve jsou obvykle přímé, silné a lysé, s černými oválnými bradavčitými lenticelami. Borka hnědá až šedohnědá, s výraznými lenticelami. Dřeň (tzv. bezová duše) je skořicově hnědá – na rozdíl od bílé dřeně bezu černého. Listy vstřícné, řapíkaté, lichozpeřené, s 1 až 3 lístky, jež jsou eliptické až vejčité, krátce řapíčkaté, na okraji pilovitě zubaté, na vrcholu zašpičatělé a zejména na rubu chlupaté. Květy jsou uspořádány v hustých mnohokvětých vrcholičnatých latách, 3–7 cm dlouhých a přibližně 5 cm širokých. Jednotlivé květy jsou drobné (pouhé asi 4 mm v průměru), 5četné, korunní lístky žlutavě zelené až zelené a obvykle záhy opadavé, tyčinek 5, prašníky žluté. Kalich má trojúhelníkovitě vejčité krátké cípy. Kvete od dubna do června, květy vůní připomínají mouku. Plodem jsou hustě uspořádané kulovité peckovice (asi 5 mm velké) se 3–5 semeny. Zploštělé kulovité pecky jsou dlouhé přibližně 3 mm a široké 2 mm. Plody dozrávají od června a po dozrání jsou výrazně červené.\nRoste ve střední Evropě, v severní části jižní Evropy, na východě po Rumunsko, Bulharsko a západ Ukrajiny, v severní Evropě zřejmě jen zavlečený a zdomácnělý. Pokrývá zhruba území od severu Pyrenejského a Apeninského poloostrova až k severu Evropy a území od Malé Asie až po severní Čínu.\n\nV ČR se vyskytuje celkem hojně od pahorkatin po horské oblasti (max. 1420 m n. m. u Luční boudy v Krkonoších), v nížinách převážně vzácně nebo chybí. Případné rozšíření do nižších poloh je někdy spojováno s koncem druhé světové války, kdy značná část obyvatelstva přešla k fosilním palivům, a výrazně tak ustalo čištění lesů formou sběru klestí.\n\nOsídluje slunná stanoviště – okraje lesů, paseky, křoviny, rokle, stráně. Roste na půdách vlhčích, humózních, bohatých na živiny, hlinitých, písčitých až kamenitých, mírně kyselých až neutrálních. Vyskytuje se také u hospodářských stavení a opuštěných objektů.\nSemena, která obsahují amygdalin, jsou mírně jedovatá a mohou způsobit u disponovaných jedinců otravu. Jedovatá je též kůra a listy.\n\nSpásačem bezu červeného je tesařík \"Anaglyptus mysticus\" (Linnaeus, 1758) – kuloštítník temný.\n\nDalší český název je bez hroznatý. Lidové názvy: babulka, babulinky, bez horní, bez lesní, bez s hnědou duší, bezinka s červenými jahódkami, bezinky červené, bziní, bzinčí, bzinky, červené korálky.\nV lidovém léčitelství byly peckovičky považovány za počišťující prostředek.\nPo převaření a odstranění semen lze použít plody na výrobu marmelády.\nRychlým spařením celých plodenství červených bezinek lze získat čaj bohatý na vitamín C. Šťáva z plodů se využívá k výrobě sirupů; protože je kalná, nechává se vyčiřit delším stáním a sedlina se odfiltruje. Na 1 kg je třeba 35 dílů šťávy a 65 dílů cukru. Z červených bezinek lze získat také olej vhodný k pečení či výrobě mýdla. Usazuje se na povrchu propasírovaného protlaku získaného povařením peckoviček s vodou.\n\nBez červný je vhodný na dělicí pásy, ptačí remízky, podrosty lesoparků, podrostové patro liniové a doprovodné zeleně.\nPěstuje se v několika kultivarech, které se liší zejména tvarem a barvou listí (stříhanolisté, hluboce pilovité listy nebo odrůdy pestrolisté, např. žluté), např. \"Sambucus racemosa\" 'Goldenlocks', \"Sambucus racemosa\" 'Plumosa Aurea', \"Sambucus racemosa\" 'Sutherland Gold'.\nPlody jsou potravou ptactva, které tak trusem rostlinu přirozeně šíří v krajině.\n\n\n \n"}
{"id": "778400", "url": "https://cs.wikipedia.org/wiki?curid=778400", "title": "Port Macquarie", "text": "Port Macquarie\n\nPort Macquarie je australské město ve státě Nový Jižní Wales. Leží 390 km na severu od Sydney. Port Macquarie je přístav i turistické město při ústí řeky Hastings do Tichého oceánu.\n"}
{"id": "778402", "url": "https://cs.wikipedia.org/wiki?curid=778402", "title": "Wye", "text": "Wye\n\nWye ( , ) je řeka v Anglii a Walesu, s délkou 215 kilometrů pátá nejdelší řeka Spojeného království. Část jejího toku v délce 26 kilometrů mezi Redbrookem a Chepstowem určuje hranici mezi Anglií a Walesem.\n\nWye je řazena mezi Site of Special Scientific Interest (\"místa zvláštního vědeckého zájmu\") a Special Area of Conversation (\"zvláštní oblasti ochrany\") a tedy patří mezi obzvláště chráněné oblasti Spojeného království. Větší část dolního údolí Wye má statut Area of Outstanding Natural Beauty (\"oblasti neobyčejné přírodní krásy\"). Míra znečištění je poměrně nízká a řeka tak patří mezi tradiční dobrá místa pro rybolov.\n\nV době nadvlády Říma v Británii používali Římané pro Wye jméno \"Vaga\", odvozené od \"vagus\", vandrák. Moderní velšské jméno Gwy je možná odvozeno od starovelškých \"Gwybiol\" nebo \"Gwyr\".\n\nWye pramení ve velšských horách u Plynlimonu a teče skrz řadu měst a vesnic včetně Rhayaderu, Builth Wells, Hay-on-Wye, Herefordu, Ross-on-Wye, Symonds Yat, Monmouthu a Tinternu, aby se vlila do estuáru Severnu hned za Chepstowem. Má celkovou délku 215 kilometrů.\n\nMezi přítoky Wye patří Lugg, Elan, Dulas, Irfon, Marteg, Monnow, Trothy, Ithon, Llynfi, Tarennig a Bidno.\n\nUž Římané postavili přes Wye most z kamene a dřeva, stál kousek proti proudu od Chepstowu. Nejméně od 14. století je Wye splavná až k Monmouthu. Začátkem šedesátých let sedmnáctého století prodloužil sir William Sandys pomocí zdymadel kolem hrází splavnost o krátký úsek až k Herefordu. Provedení ovšem nebylo dost solidní a tak v roce 1696 parlament povolil hrabství Hereford skoupit a zrušit mlýny na Wye a Luggu. Byla odstraněna všechna zdymadla a hráze s výjimkou té pod Goodrichem, která přečkala až do roku 1815. Akce byla zaplacena daní v hrabství. V případě Wye byly odstraněny hráze až do Herefordshiru, díky čemuž se řeka stala splavnou až do Hay on Wye. Navíc byla v roce 1808 přistavěna koňská potahová stezka až do Herefordu; do té doby byly, stejně jako na Severnu, čluny taženy lidmi. Několikrát bylo investováno také do prací, které měly zlepšit splavnost Luggu v úseku od Leominsteru až k soutoku s Wye u Mordifordu, ale výsledek byl nevalný. Wye byla pro obchodní čluny udržována splavnou zhruba do padesátých let devatenáctého století, kdy ji v převozu materiálu nahradily železnice.\n\nWye patří v rámci Walesu k řekám s nejvyšším počtem chycených lososů (v roce 2009 ji překonala Dee v rámci Walesu a Tyne, Ribble, Wear, Lune a Eden v rámci Anglie).\n\nV roce 1967 bylo ve Wye na udici uloveno 7864 lososů, v roce 1988 6401, v roce 2002 ale jen 357, je proto věnováno značné úsilí na snahy o zlepšení podmínek, aby se stavy lososů vrátily na historické hodnoty.\n\nWye je hojně využívána různými vodáky, kanoisty i kajakáři, neboť vzhledem k své délce nabízí úseky s rozmanitými podmínkami, klidné pasáže i peřeje. Od Blasbury-on-Wye přes Hay-on-Wye, Hereford a Monmouth až k ústí je volně přístupná a jsou zde tábořiště. Navigační autoritou na řece samotné je Environment Agency (Agentura pro životní prostředí), od Bigsweiru (kde končí příliv) níž už řeka spadá pod kontrolu Gloucester Harbour Trustees, která se stará o navigaci v okolí Gloucesterského přístavu.\n\nNa řece je řada půjčoven lodí a také možnosti sjezdu s průvodcem. Nejznámější peřeje u Symonds Yat si v roce 2003 zakoupil Britský kanoistický svaz, aby je zachoval pro rekreační využití.\n\nV Herefordu, Ross-on-Wye a Monmouthu jsou také veslařské kluby a v Ross-on-Wye a Monmouthu se každoročně pořádají regaty.\n\n"}
{"id": "778405", "url": "https://cs.wikipedia.org/wiki?curid=778405", "title": "Lima (Ohio)", "text": "Lima (Ohio)\n\nLima město a hlavní sídlo Allen County v Ohiu ve Spojených státech. Město se nachází na severozápadě státu na dálnici I-75, asi 116 km severně od města Dayton a 126 km jihovýchodně od Toleda.\n\nLima byla založena v roce 1831. Hned po vzniku se Lima rychle zvětšovala, ale opravdový rozmach nastal po objevení velkých ložisek ropy v roce 1885. Podle sčítání lidu v roce 2010 má město 38 774 obyvatel a rozlohu 33,4 km. Současným starostou je David J. Berger.\n\nNa to jak je Lima velká, se ve městě nachází jen málo historických budov, protože v průběhu let byly všechny zbořeny, nebo jejich architektura pokažena. Stará rezidenční oblast „Golden Block“ byla téměř celá zbořena v šedesátých letech, zůstaly pouze MacDonnel House a původní sídlo YWCA. Dnes se ve městě nachází historická část, která je chráněna památkovým ústavem Spojených států, ve které se nachází mimo jiné budova okresního soudu, pošta, hotel Argonne a budova Neal Clothing Building.\n"}
{"id": "778406", "url": "https://cs.wikipedia.org/wiki?curid=778406", "title": "Seznam zápasů Petry Kvitové v roce 2011", "text": "Seznam zápasů Petry Kvitové v roce 2011\n\nToto je seznam všech sedmdesáti sedmi zápasů, které odehrála Petra Kvitová v roce 2011 na turnajích WTA Tour, okruhu ITF a ve Fed Cupu. V sezóně vyhrála šest turnajů ve dvouhře, včetně Turnaje mistryň a premiérového grandslamu ve Wimbledonu.\n\nNa singlovém žebříčku se posunula z 34. na konečné 2. místo s poměrem 60 vyhraných a 13 prohraných zápasů. V hale triumfovala ve všech 21 utkáních. V ženské čtyřhře odehrála pouze 3 zápasy s bilancí 1 výhra a 2 prohry a ve smíšené čtyřhře nastoupila k jedinému utkání na French Open, které prohrála.\n\n"}
{"id": "778407", "url": "https://cs.wikipedia.org/wiki?curid=778407", "title": "Eldorado Business Tower", "text": "Eldorado Business Tower\n\nEldorado Business Tower je mrakodrap v São Paulu v Brazílii. Byl postaven v letech 2005–2007. Dosahuje výšky 141 m a má 36 poschodí. Jeho architekty byli Aflalo & Gasperini Arquitetos.\n"}
{"id": "778409", "url": "https://cs.wikipedia.org/wiki?curid=778409", "title": "Potahová stezka", "text": "Potahová stezka\n\nPotahová stezka je označení pro cestu po břehu řeky nebo vodního kanálu, po které byla vedena tažná zvířata táhnoucí loď.\n\nPřed vynálezem motoru bylo tažení poměrně běžný způsob pohonu lodí v místech, kde nebylo možné plachtit nebo se nechat řízeně unášet proudem. V některých případech také táhly loď skupiny lidí (například v Rusku takzvaní burlaci).\n\nPo průmyslové revoluci se jednak výrazně oslabil význam vnitrozemské vodní dopravy, neboť velkou část nákladů převzala železnice, jednak se začaly objevovat lodě s vlastním motorem, které nepotřebovaly být taženy ze břehu. Potahové stezky tak ztratily význam, pro který byly budovány, nicméně jsou dnes často využívány jako pěší stezky nebo cyklostezky, případně v zimě i pro běžecké lyžování. Takové využití si obvykle žádá kromě údržby poměrně málo investic. Výjimkou jsou například místa, kdy cesta přechází na druhý břeh, ale schází most, protože v dobách každodenního fungování zde byl pro tažná zvířata přívoz.\n"}
{"id": "778413", "url": "https://cs.wikipedia.org/wiki?curid=778413", "title": "Put Your Hands Up (If You Feel Love)", "text": "Put Your Hands Up (If You Feel Love)\n\n„Put Your Hands Up (If You Feel Love)“ je píseň australské popové zpěvačky Kylie Minogue, která byla vydána na jejím jedenáctém studiovém albu \"Aphrodite\" (2010). Píseň vyšla jako poslední singl alba 29. května 2011. Jejími autory jsou Finlay Dow-Smith, Miriam Nervo a Olivia Nervo a producenty jsou Starsmith a Stuart Price.\n\n\n\n\n"}
{"id": "778414", "url": "https://cs.wikipedia.org/wiki?curid=778414", "title": "Malaysian Open 2012", "text": "Malaysian Open 2012\n\nTenisový turnaj WTA Malaysian Open 2012 se konal ve dnech 27. února – 4. března v malajsijském hlavním městě Kuala Lumpur venku na kurtech s tvrdým povrchem. Turnaj patřil do kategorie WTA International Tournaments. Odměny činily 220 000 USD.\n\n\nNásledující hráčky obdržely divokou kartu do turnaje:\n\nNásledující hráčky se probojovaly do hlavní soutěže z kvalifikace:\n\n\n"}
{"id": "778417", "url": "https://cs.wikipedia.org/wiki?curid=778417", "title": "John Biscoe", "text": "John Biscoe\n\nJohn Biscoe (28. června 1794 – 1843) byl britský námořní důstojník a objevitel, který vedl expedici k Antarktidě.\n\nPo tomto muži je pojmenováno souostroví Biscoe Islands západně od Grahamovy země a hora Mount Biscoe na mysu Anna.\nPo Johnu Biscoe byly pojmenovány také dvě britské polárnické výzkumné lodi - RRS John Biscoe (1944) a RRS John Biscoe (1956).\n\nJohn Biscoe se narodil v Enfieldu, v hrabství Middlesex v Anglii. Jeho otec se jmenoval Thomas Biscoe a matka Anne (rozená Tibbs). V 17 letech, v březnu roku 1812 se připojil k Britskému královskému námořnictvu a zúčastnil se Britsko-americké války v letech 1812 - 1815. Jako kapitán ve výslužbě se poté se plavil na různých obchodních lodích, zejména do jihovýchodní Asie a Karibiku.\n\nV letech 1830 - 1833 velel malé výpravě k Antarktidě. Stal se teprve třetím kapitánem, který se svou posádkou Antarktidu obeplul. Před ním to dokázal pouze James Cook a Fabian Gottlieb von Bellingshausen. Objevil Enderbyho zemi, Grahamovu zemi a také ostrov Adelaidy a ostrovy Biscoe. Byl prvním, kdo zaznamenal jiné části Antarktidy než Antarktický poloostrov.\n\nPo návratu se věnoval obchodování v Karibiku. 8. září 1836 se v Londýně oženil, jeho ženou se stala Emma Crowe. Jejich čtyři děti se už narodily v Austrálii. Od roku 1837 žil Biscoe s rodinou v Sydney a v roce 1840 přesídlil do Hobartu. V letech 1838 – 1840 se plavil na brize Lady Emma na Nový jižní Wales, navštívil Chathamské ostrovy, Aucklandské ostrovy a Campbellovy ostrovy. V letech 1840 - 1842 velel různým osobním i nákladním lodím, plujícím mezi Hobartem, Sydney a Port Phillip. Jeho zdraví však bylo expedicí do nehostinného Jižního oceánu silně podlomeno.\n\nV roce 1842 byla v Tasmánii vyhlášena veřejná sbírka, aby zchudlý nemocný kapitán mohl odjet zpět do Anglie. Biscoe však zemřel cestou, někdy během roku 1843. Bylo mu 49 let.\n\nV roce 1830 vyslala velrybářská společnost Samuel Enderby & Sons Johna Biscoe na jih, aby zde našel nová loviště a prozkoumal známé i neznámé ostrovy. Z Londýna vypluly 10. července 1830 pod jeho velením dvě malé lodi - briga \"Tula\" (148 tun), doprovázená kutrem \"Lively\" (49 tun). Posádka čítala pouze 29 mužů a expedice celkově nebyla příliš dobře vybavena. Teprve 21. července dopluli na Kapverdy a 9. listopadu přistáli na Falklandských ostrovech. V prosinci 1830 dopluli k Jižním Shetlandám a 22. ledna 1831 překročili jižní polární kruh. Pak se obrátili k východu.\n\nO měsíc později, 25. února 1831 námořníci krátce zahlédli holé štíty vysokých hor. Biscoe odtušil, že se jedná o horečně hledanou antarktickou pevninu a pojmenoval tuto její část Enderbyho země podle svých zaměstnavatelů. Teprve 28. února se jim naskytl lepší výhled na pobřeží. Výběžek pevniny pojmenoval Biscoe mys Anna a vrcholky hor nazval Mount Charles, Mount George a Mount Henry podle bratří Enderby. Počasí však neumožnilo námořníkům přistát.\n\nBiscoe začal zakreslovat objevené pobřeží do mapy a pokoušel se udržet u pevniny, ale kvůli špatnému počasí i zdravotnímu stavu posádky museli po měsíci odplout k Austrálii. 9. května 1831 doplula loď Tula do Hobartu na Tasmánii, mezitím ale dva námořníci podlehli kurdějím. Lively se již 5. března ztratila v bouři a obě lodi se shledaly až v srpnu. Z posádky na Lively však přežili jen kapitán a dva další muži.\n\nAž 10. října 1831 expedice zamířila zpět k Antarktidě. Tři měsíce hledali v okolí Nového Zélandu tuleňářská a velrybářská loviště, avšak bez úspěchu. Navštívili přitom Chathamské ostrovy a Bounty Islands. Poté zamířili přímo k jihu. 15. února 1832 objevili ostrov Adelaidy a 17. února souostroví, pojmenované později Biscoe Islands. O další čtyři dny později, 21. února zahlédli nový úsek pevniny, který Biscoe pojmenoval Grahamova země po tehdejším prvním lordu Admirality siru Jamesi Grahamovi. Ve skutečnosti přistáli na dnešním Antverpském ostrově, odděleném od vlastní pevniny zamrzlým úzkým průlivem. Někteří námořníci vstoupili na pevninu v domnění, že jsou prvními, jejichž nohy se dotýkají Antarktidy a netušili, že jsou pouze na ostrově. Označení Grahamova země však zůstalo a je v současnosti používáno pro označení přilehlého Antarktického poloostrova.\n\nPoté Biscoe znovu začal zakreslovat obrysy pobřeží. Koncem května 1832 dokončil obeplutí Antarktidy a stal se po Jamesi Cookovi a Fabianu Gottliebovi von Bellingshausen třetím, který to dokázal. Do Londýna se expedice vrátila počátkem roku 1833. Na zpáteční cestě do Anglie loď Lively v červenci 1832 ztroskotala na Falklandských ostrovech, ale posádka byla zachráněna.\n\nAčkoliv byla expedice velmi úspěšná kvůli objevům antarktického pobřeží i přilehlých ostrovů, lovecky zcela selhala. Nová významná loviště nalezena nebyla a námořníci dovezli jen několik málo kožešin. Přesto firma Samuel Enderby & Sons svého kapitána ocenila a ocenění se mu dostalo i od britské Royal Geographical Society a francouzské Société de Géographie. Ještě v roce 1833 byl Biscoe společností Samuel Enderby & Sons znovu požádán o vedení další expedice, ale odmítl, pravděpodobně kvůli zdraví.\n\n"}
{"id": "778419", "url": "https://cs.wikipedia.org/wiki?curid=778419", "title": "Invaze na Korfu 1923", "text": "Invaze na Korfu 1923\n\nKorfský incident byl konflikt mezi Itálií a Řeckem během 31. srpna až 27. září 1923. Jednalo se o první agresivní krok Benita Mussoliniho, který již tehdy demonstroval nedostatečnou schopnost Společnosti národů zabránit konfliktům mezi členskými zeměmi této organizace. \n\nPo prohrané válce s Tureckem, kdy Řecké království přišlo o maloasijskou oblast obývanou řeckou menšinou, což vedlo k velkým přesunům řeckého a tureckého obyvatelstva došlo mezi oslabeným Řeckem a Albánií k hraničním sporům. Protože Společnost národů nechtěla riskovat další konflikt, rozhodla se na místo vyslat vojenskou misi k urovnání situace. Misi tvořili důstojníci italské královské armády v čele s generálem Enrico Tellinim. Již během vytyčování hranic docházelo mezi Italy a Řeky k třenicím, při kterých byl Tellini osočován z proalbánského postoje. \n\nDne 27. srpna 1923 byli generál Tellini, major Corti, poručík Bonacini a albánský překladatel zastřeleni neznámými pachateli nedaleko albánských hranic. Zatímco Řekové označili za pachatele pravděpodobně albánské bandity (jiná verze hovoří o řeckých banditech), v Římě měl Mussolini ihned jasno - jde o provokaci řeckých nacionalistů. \n\nJiž 27. srpna zasílá Mussolini řeckému předsedovi vlády Stylianu Gonatasovi seznam požadavků, zahrnující krom oficiální omluvy řecké vlády také odškodné ve výši 50 milionů lir, odsloužení mše za zabité v katolické katedrále v Aténách, při kterém měly ulice řeckého hlavního města zdobit italské vlajky a okamžitá poprava pachatelů, vše do pěti dní. Forma ultimáta, stylizovaná tak jak hovoří vítěz s poraženým až příliš připomínala rakousko-uherské ultimátum Srbsku v roce 1914 a některý tisk ne nadarmo přirovnal Telliniho vraždu k sarajevskému atentátu.\n\nItalské námořnictvo bylo uvedeno do bojové pohotovosti již 30. srpna. Svaz čtyř bitevních lodí, čtyř křižníků, 22 torpédoborců a pěti ponorek pod vedením viceadmirála Enrico Solariho s oddílem 10 tisíc vojáků na palubách vyplul následujícího dne. 31. srpna 1923 se v 15:00 hodin italský svaz objevil před přístavem Korfu. Solari ultimativně žádal řeckou kapitulaci, na druhou stranu neumožnil místnímu velení kontakt s Aténami. Solari nechtěl riskovat své bitevní lodě a tak palbu na přístav obstaraly křižníky a torpédoborce, které napřed vystřelily salvu cvičné munice a poté, co Řekové nevyvěsili bílý prapor, následovala palba ostrou municí ráže 152 a 120 mm. Italové pokládali za hlavní opěrný bod posádky starou pevnost nad přístavem (\"Fortezza Vecchia\") a právě zde dopadlo nejvíce granátů. Ve skutečnosti zde nebyl jediný řecký voják, ale civilní obyvatelstvo odsunuté Turky z Malé Asie. Další civilní obyvatelstvo bylo zabito při náletu italských stíhaček, které ostřelovaly kulomety ulice přístavu. Italský útok si vyžádal 20 mrtvých a přes 50 raněných. Teprve nyní řecké velení ostrova vyvěsilo bílý prapor. Následný výsadek nenarazil na odpor, neboť sto vojáků a 150 příslušníků řeckého četnictva stejně nemělo šanci vzdorovat přesile a odpor by jen znásobil ztráty na životech civilního obyvatelstva. \n\nI když hlavním cílem operace italského námořnictva bylo ovládnutí Korfu, neomezily se akce jen na tento ostrov. Od 1. září začala Regia Marina blokovat přístavy Pireus, Prevezu a napadat řecké majáky a radiostanice na ostrovech v Egejském moři. Během těchto akcí zajali Italové 80 Řeků a také řadu řeckých obchodních plavidel. Protože Mussolini tyto akce označil jako odvetné a nikoliv jako válečné, řecká flotila zůstala v přístavech, neboť Stanotas nechtěl dát Mussolinimu záminku k eskalaci bojů.\n\n1. září 1923 podala řecká vláda stížnost na italský postup na jednání Společnosti národů, na druhou stranu projevila ochotu vyjednávat. Italové totiž jmenovali viceadmirála Diego Simonettiho guvernérem ostrova, což vyvolalo (jak se později ukázalo oprávněné) obavy, že Mussolini chce ostrov připojit k Itálii. Britové, nepřející si jakékoliv změny ve Středomoří, podpořili řecký protest, k čemuž se připojila i Francie. Obě západní velmoci se v roce 1923 ještě nenacházely v agónii sebedestruktivní politiky „usmiřování“ a daly Mussolinimu jasně najevo, že okupace ostrova musí skončit. \n\n8. září deponovali Řekové požadovaných 50 miliónů lir a 13. září propustili Italové rukojmí a zadržená řecká plavidla. Řecká vláda vyslovila oficiální politování nad osudem italské mise a dle Mussoliniho přání vystrojila za oběti tryznu. 23. září se italská armáda neochotně začala stahovat z ostrova a 27. září opustil Korfu poslední italský voják. Napjaté italsko-řecké vztahy se stabilizovaly až roku 1928. \n\nItalská agrese proti civilnímu obyvatelstvu na Korfu měla také dopad v kulturní rovině. Před invazí byl ostrov pověstný tím, že místní divadlo a opera (projektovaná podle milánské La Scaly) zásadně preferovalo italské opery. Po útoku byly všechna italská díla stažena a místo toho se prosadila řecká tvorba do té doby opomíjená.\n"}
{"id": "778421", "url": "https://cs.wikipedia.org/wiki?curid=778421", "title": "Ořešák v Kvasicích", "text": "Ořešák v Kvasicích\n\nOřešák v Kvasicích s obvodem 611 cm je od roku 2011 (po pokácení Ořešáku v Kravařích) nejmohutnějším žijícím ořešákem černým v Česku. Roste v zámeckém parku v Kvasicích na Kroměřížsku. \n\nStrom je součástí krajinářského parku, který v Kvasicích v roce 1790 založil hrabě Jan Nepomuk z Lamberga a vysadil zde i tento ořešák. Po zpřístupnění parku veřejnosti se místo stalo cílem častých duchovních návštěv lidí z okolí. Stromu hrozila zkáza, a to i v důsledku povodně v roce 1997, kdy se park ocitl metr pod vodní hladinou. Díky odbornému zásahu se však znovu vzkřísil a je nadále ozdobou parku. V roce 2017 se ořešák uchází o titul Strom roku 2017. Strom byl v říjnu 2017 vyhlášen vítězem 16. ročníku ankety Strom roku.\n\n"}
{"id": "778434", "url": "https://cs.wikipedia.org/wiki?curid=778434", "title": "Kostarika na letních olympijských hrách", "text": "Kostarika na letních olympijských hrách\n\nKostarika na letních olympijských hrách startuje od roku 1936. Toto je přehled účastí, medailového zisku a vlajkonošů na dané sportovní události.\n"}
{"id": "778444", "url": "https://cs.wikipedia.org/wiki?curid=778444", "title": "Svatá Marta", "text": "Svatá Marta\n\nSvatá Marta, Marta z Betánie je sestrou Lazara a Marie, všichni jsou zmiňováni v Bibli. Žili v vesnici Betánie nedaleko Jeruzaléma a přátelili se s Ježíšem, který je navštěvoval. Marta je několikrát zmiňována v evangeliích. Dle Římského martyrologia připadá památka svaté Marty na 29. červenec.\n\nBěhem Ježíšovy návštěvy v Betanii se Marie posadila u jeho nohou a naslouchala jeho slovům, zatímco Marta měla plné ruce práce s přípravou pohoštění pro hosty. Proto šla za Ježíšem a žádala ho, ať řekne Marii, aby jí šla pomoci. Ježíš jí ale nevyhověl, odpověděl: „Marto, Marto, děláš si starosti a trápíš se pro mnoho věcí. Jen jednoho je třeba. Marie volila dobře. Vybrala si to, oč nepřijde.\" (Lk 10, 41-42).\n\nPodruhé se o Martě píše v souvislosti se vzkříšením Lazara, kdy vyznává svou víru v Ježíše Krista. Když Lazar onemocněl, poslali o tom Ježíšovi zprávu, ale ten dorazil do Betánie až čtyři dny po jeho pohřbu. Sestry se o Ježíšově příchodu dozvěděly, když byl ještě před vesnicí, Marie, zdrcená žalem, zůstala doma, avšak Marta mu běžela naproti:\nO několik veršů dál pak praktická Marta upozorňuje Ježíše, když chce nechat otevřít Lazarův hrob, že čtyři dny pohřbený Lazar už nejspíš pěkně zapáchá.\n\nŠest dní před Velikonocemi byl Ježíš v Betánii naposledy, připravili mu večeři a Marta při ní obsluhovala.\n\nPo Ježíšově nanebevstoupení Marta s Marií, Lazarem i jinými učedníky Kristovými byli od Židů polapeni a dáni na loď bez vesel, aby na moři zahynuli. Řízením Božím však všichni připluli do Provensálska, kde Marta nedaleko Marseilles založila klášter, ve kterém žila 30 let až do své smrti. Podle tradice byla pohřbena v Tarasconu, nad jejím hrobem byl postaven kostel, který je jí zasvěcen.\n\nToto město měla Marta osvobodit od zlého draka. Drak nazývaný tarasque je popisován jako příšera se šesti nohama, podobnýma medvědím, tělem jako býk s želvím krunýřem na zádech a s šupinatým ocasem zakončeným jedovým bodcem jako u škorpióna. Hlavu měl lví a uši koňské. Králi Tarasconu s celým jeho vojskem se nepodařilo draka zabít. Marta ho ale zkrotila modlitbou a přivedla ho do města. Obyvatelé byli z draka tak vyděšení, že ho v noci napadli a zvíře, které se vůbec nebránilo, zabili. Marta pak přednesla kázání, po kterém se mnoho lidí obrátilo na křesťanství a litovalo, že draka zabili. Na jeho památku přejmenovali město na Tarascon.\n\nKaždý rok v červnu se slaví památka této události průvodem s maketou draka. Slavnost je zařazena na seznam nehmotného dědictví UNESCO. Ve Španělsku se figura draka nazývaná tarasca nosí spolu s jinými figurami v průvodech na Boží tělo.\n\n\"V tomto článku byly použity informace z článku na anglické Wikipedii\".\n\n"}
{"id": "778447", "url": "https://cs.wikipedia.org/wiki?curid=778447", "title": "Kostarika na zimních olympijských hrách", "text": "Kostarika na zimních olympijských hrách\n\nKostarika na zimních olympijských hrách startuje od roku 1980. Toto je přehled účastí, medailového zisku a vlajkonošů na dané sportovní události.\n"}
{"id": "778449", "url": "https://cs.wikipedia.org/wiki?curid=778449", "title": "Nicola Legrottaglie", "text": "Nicola Legrottaglie\n\nNicola Legrottaglie (20. října 1976, Gioia del Colle) je bývalý italský fotbalový obránce a reprezentant.\n\n\n\n\n"}
{"id": "778450", "url": "https://cs.wikipedia.org/wiki?curid=778450", "title": "Kréta na Athénských olympijských mezihrách", "text": "Kréta na Athénských olympijských mezihrách\n\nKrétu na Athénských olympijských mezihrách 1906 reprezentovalo 8 sportovců (všichni muži), nikdo z nich nezískal medaili.\n\n\n\n\n\n\n\n\n\n\n"}
{"id": "778455", "url": "https://cs.wikipedia.org/wiki?curid=778455", "title": "Jemen na letních olympijských hrách", "text": "Jemen na letních olympijských hrách\n\nJemen na letních olympijských hrách startuje od roku 1992. Toto je přehled účastí, medailového zisku a vlajkonošů na dané sportovní události.\n"}
{"id": "778459", "url": "https://cs.wikipedia.org/wiki?curid=778459", "title": "Jordánsko na letních olympijských hrách", "text": "Jordánsko na letních olympijských hrách\n\nJordánsko na letních olympijských hrách startuje od roku 1980. Toto je přehled účastí, medailového zisku a vlajkonošů na dané sportovní události.\n"}
{"id": "778460", "url": "https://cs.wikipedia.org/wiki?curid=778460", "title": "Dídac Vilà", "text": "Dídac Vilà\n\nDídac Vilà Rosselló (* 9. června 1989, Mataró, Španělsko) je španělský fotbalový obránce, hráč klubu AC Milán, v současnosti na hostování v SD Eibar.\n\nHrál za španělské mládežnické reprezentace.\nSe španělskou reprezentací do 20 let se zúčastnil Mistrovství světa 2009 v Egyptě. \nS týmem do 21 let vyhrál Mistrovství Evropy hráčů do 21 let 2013 v Izraeli, kde mladí Španělé porazili ve finále Itálii 4:2.\n\n\n\n\n\n"}
{"id": "778472", "url": "https://cs.wikipedia.org/wiki?curid=778472", "title": "Josef Kowař", "text": "Josef Kowař\n\nJosef Kowař; \"Kovář\" (3. října 1850 Mašov – 4. ledna 1930 Litoměřice), byl český katolický kněz, 55. probošt litoměřické kapituly v letech 1923–1930.\n\nNa kněze byl vysvěcen 20. prosince 1874. Od roku 1887 byl kaplanem v Benešově nad Ploučnicí. V roce 1894 založil v Litoměřicích ve funkci spirituála kněžského semináře první studentský konvikt zvaný \"Johanneum\". Vedením tohoto konviktu byla od roku 1899 pověřena kongregace Školských bratří.\n\nPro své kněžské kvality byl v roce 1902 byl 14. litoměřickým biskupem Emanuelem Schöbelem jmenován sídelním kanovníkem litoměřické katedrální kapituly. Získal kanonikát hilleánský (lat. \"hilleanus\"), který byl v té době zřízen, a Kowař se stal prvokanonikantem (prvním držitelem hilleánského kanonikátu). V letech 1908–1918 řídil jako \"Praeses\" kněžský seminář v Litoměřicích. V roce 1923 byl zvolen 55. proboštem litoměřické katedrální kapituly. Do funkce probošta byl potvrzen litoměřickým biskupem Josefem Grossem a funkci vykonával až do smrti. Za svou činnost byl papežem oceněn titulem papežský prelát.\n\n\n\n"}
{"id": "778474", "url": "https://cs.wikipedia.org/wiki?curid=778474", "title": "Libanon na letních olympijských hrách", "text": "Libanon na letních olympijských hrách\n\nLibanon na letních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "778476", "url": "https://cs.wikipedia.org/wiki?curid=778476", "title": "Sigfried Giedion", "text": "Sigfried Giedion\n\nSigfried Giedion (14. dubna 1888, Praha, příslušný do švýcarského Lengnau – 9. dubna 1968, Curych) byl švýcarský historik architektury.\n\nNarodil se v rodině švýcarského textilního průmyslníka Jonase Giediona a jeho manželky, historičky umění Caroliny, rozené Wekckerové. V roce 1913 vystudoval strojní inženýrství ve Vídni, nechtěl se ale povolání svého otce věnovat a vystudoval v letech 1915–1922 dějiny umění na univerzitách v Curychu a Mnichově.\n\nSigfried Giedion byl žákem Heinricha Wölfflina. Vyučoval na Curyšské univerzitě, na Massachusettském technologickém institutu a na Harvardu. Byl prvním generálním tajemníkem Congrès International d’Architecture Moderne.\n\nV roce 1928 se angažoval v projektu Werkbundsiedlung Neubühl, k jehož představenstvu patřil až do roku 1939. Napsal řadu článků publikovaných v národním i zahraničním tisku. \"Space, Time & Architecture\" je historií moderní architektury; v \"Mechanization Takes Command\" vytvořil nový typ historiografie.\n\nOženil se s historičkou umění Carolou Welckerovou.\n\n\n"}
{"id": "778482", "url": "https://cs.wikipedia.org/wiki?curid=778482", "title": "Oguchi Onyewu", "text": "Oguchi Onyewu\n\nOguchialu Chijioke Onyewu (13. května 1982, Washington, D.C., USA) je americký fotbalový obránce. Jeho současným klubem je anglický Queens Park Rangers.\n\n\n\n\n"}
{"id": "778484", "url": "https://cs.wikipedia.org/wiki?curid=778484", "title": "Libanon na zimních olympijských hrách", "text": "Libanon na zimních olympijských hrách\n\nLibanon na zimních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "778490", "url": "https://cs.wikipedia.org/wiki?curid=778490", "title": "Jozef Čársky", "text": "Jozef Čársky\n\nJméno a příjmení Jozef Čársky se může vztahovat k následujícím osobnostem:\n\n"}
{"id": "778491", "url": "https://cs.wikipedia.org/wiki?curid=778491", "title": "Kyrgyzstán na letních olympijských hrách", "text": "Kyrgyzstán na letních olympijských hrách\n\nKyrgyzstán na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "778496", "url": "https://cs.wikipedia.org/wiki?curid=778496", "title": "František Černohouz", "text": "František Černohouz\n\nJméno a příjmení František Černohouz se může vztahovat k následujícím osobnostem:\n\n"}
{"id": "778499", "url": "https://cs.wikipedia.org/wiki?curid=778499", "title": "Kyrgyzstán na zimních olympijských hrách", "text": "Kyrgyzstán na zimních olympijských hrách\n\nKyrgyzstán na zimních olympijských hrách startuje od roku 1994. Toto je přehled účastí, medailového zisku a vlajkonošů na dané sportovní události.\n"}
{"id": "778507", "url": "https://cs.wikipedia.org/wiki?curid=778507", "title": "Kypr na letních olympijských hrách", "text": "Kypr na letních olympijských hrách\n\nKypr na letních olympijských hrách startuje od roku 1980. Toto je přehled účastí, medailového zisku a vlajkonošů na dané sportovní události.\n"}
{"id": "778510", "url": "https://cs.wikipedia.org/wiki?curid=778510", "title": "Kypr na zimních olympijských hrách", "text": "Kypr na zimních olympijských hrách\n\nKypr na zimních olympijských hrách startuje od roku 1980. Toto je přehled účastí, medailového zisku a vlajkonošů na dané sportovní události.\n"}
{"id": "778512", "url": "https://cs.wikipedia.org/wiki?curid=778512", "title": "Schulze", "text": "Schulze\n\nSchulze nebo Schultze [\"šulce\"] je příjmení německého původu:\n\n\n"}
{"id": "778515", "url": "https://cs.wikipedia.org/wiki?curid=778515", "title": "Seznam členů Národního shromáždění republiky Československé po volbách v roce 1925", "text": "Seznam členů Národního shromáždění republiky Československé po volbách v roce 1925\n\nToto je seznam členů Národního shromáždění republiky Československé po volbách v roce 1925, kteří zasedali v tomto zákonodárném sboru Československa ve volebním období 1925-1929.\n\nVčetně poslanců, kteří nabyli mandát až dodatečně jako náhradníci (po rezignaci či úmrtí předchozího poslance). V závorce uvedena stranická příslušnost, popřípadě příslušnost k poslaneckému klubu.\n\nVčetně senátorů, kteří nabyli mandát až dodatečně jako náhradníci (po rezignaci či úmrtí předchozího poslance). V závorce uvedena stranická příslušnost.\n\n\n"}
{"id": "778518", "url": "https://cs.wikipedia.org/wiki?curid=778518", "title": "Kuvajt na letních olympijských hrách", "text": "Kuvajt na letních olympijských hrách\n\nKuvajt na letních olympijských hrách startuje od roku 1968. Toto je přehled účastí, medailového zisku a vlajkonošů na dané sportovní události.\n"}
{"id": "778521", "url": "https://cs.wikipedia.org/wiki?curid=778521", "title": "Magnus III. Norský", "text": "Magnus III. Norský\n\nMagnus III. Norský (norsky: \"Magnus Berrføtt\", staroseversky: \"Magnús berfœttr\"; 1073 – 24. srpen 1103) byl norský král v letech 1093 až 1103 a v letech 1099 až 1103 král ostrova Man a severních ostrovů.\n\nMagnus byl nemanželským synem Olafa III. Jeho přízvisko \"berfœtt\" neboli \"bosý\" vycházela podle Snorri Sturlusona z jeho záliby v gaelském stylu oblékání, při kterém se dolní část nohou nechávala odhalená. Saxo Grammaticus naopak píše, že přezdívku získal, protože byl nucen před útokem utéct bosý.\n\nPo smrti Olafa III. v roce 1093 byl Magnus prohlášen králem ve Vikenu, v Trondheimu, zatímco jeho bratranec Haakon Magnusson byl králem prohlášen v Trondheimu. Brzy se Magnus dostal s Haakonem do konfliktu a válka se zdála nevyhnutelná. Haakon však náhle zemřel v roce 1094 při cesttě přes horu Dovrefjell. Magnus se tak stal jediným vládcem Norska. Uvěznil Haakonova pěstouna Toreho på Steiga a poté ho nechal oběsit.\n\nMagnus chtěl obnovit norský vliv v okolí Irského moře. V roce 1098 odplul s flotilou 60 lodí a pěti tisíci muži nejdříve na Orkneje, kde obnovil moc norského krále, a poté do Walesu, kde porazil Normany. Kromě Orknejí Magnus dobyl i Hebridy a ostrov Man. Edgar Skotský podepsal s Magnusem smlouvu, která obsahovala vymezení východní hranice Skotska a uznávala Magnusův nárok na Hebridy a Kintyre, což bylo potvrzení již existujícího stavu. Do Norska se Magnus vrátil na začátku roku 1099.\n\nV roce 1100 Magnus III začal boj se švédským králem Inge I. kvůli svým nárokům na oblast západně od jezera Vänern a vyplenil větší část Götalandu. Tato válka však nepřinesla trvalé výsledky. Na mírovém setkání v roce 1101 (tzv. setkání tří králů) v norské Kungahälle se sešli tři skandinávští králové: Inge I. Švédský, Erik I. Dánský a Magnus III. Norský. Magnus souhlasil s tím, že se ožení s Ingeho dcerou Markétou.\n\nV roce 1103 Magnus uzavřel alianci s velekrálem Irska Muirchertachem Ua Briainen, jehož dcera Blathmin O'Brien se vdala za Magnusova syna Sigurda. V roce 1103 se chystal vrátit do Norska, ale 24. srpna byl v Ulsteru zabit v bitvě. Byl posledním norským králem, který zemřel v bitvě za hranicemi své země. Norové, které tomuto přepadení unikli, odpluli zpět do své země.\n\nMagnus III. neměl potomky se svou manželkou Markétou, ale v době jeho smrti přesto měl tři syny: Øysteina Magnussona , Sigurda Magnussona a Olafa Magnussona. Každý z nich měl jinou matku. Tito tři synové se stali Magnusovými následníky jako vládci Norska.\n"}
{"id": "778527", "url": "https://cs.wikipedia.org/wiki?curid=778527", "title": "Bob Carr", "text": "Bob Carr\n\nRobert John „Bob“ Carr (* 28. září 1947) je australský politik, senátor a v letech 2012–2013 ministr zahraničních věcí za Australskou stranu práce. Předtím byl od 4. dubna 1995 do do 3. srpna 2005 premiérem Nového Jižního Walesu jako jeho vůbec nejdéle sloužící premiér.\n\nDne 2. března 2012 ohlásila australská premiérka Julia Gillardová, že Bob Carr se stane senátorem za Nový Jižní Wales a jmenovala ho ministrem zahraničí Austrálie. \n\n"}
{"id": "778535", "url": "https://cs.wikipedia.org/wiki?curid=778535", "title": "Kajmanské ostrovy na letních olympijských hrách", "text": "Kajmanské ostrovy na letních olympijských hrách\n\nKajmanské ostrovy na letních olympijských hrách startuje od roku 1976. Toto je přehled účastí, medailového zisku a vlajkonošů na dané sportovní události.\n"}
{"id": "778538", "url": "https://cs.wikipedia.org/wiki?curid=778538", "title": "Poplatek z prodlení", "text": "Poplatek z prodlení\n\nPoplatek z prodlení je zvláštní sankcí upravenou zákonem č. 67/2013 Sb., kterým se upravují některé otázky související s poskytováním plnění spojených s užíváním bytů a nebytových prostorů v domě s byty. \nDostane-li se poskytovatel nebo příjemce služeb do prodlení s peněžitým plněním podle tohoto zákona, které přesahuje 5 dnů ode dne jeho splatnosti, je povinen zaplatit druhé smluvní straně poplatek z prodlení. Výše poplatku z prodlení činí za každý den prodlení 1 promile dlužné částky, nejméně však 10 Kč za každý, i započatý měsíc prodlení. To neplatí, pokud byl poplatek uplatněn podle jiného právního předpisu.Od úroku z prodlení, jehož výše je stanovena v návaznosti na repo sazbu ČNB, se liší tím, že jeho výše je stanovena pevně. Přepočteme-li denní sazbu poplatku z prodlení na roční úrok, dostaneme 36,5 %. Sazba poplatku z prodlení je tak oproti úroku z prodlení (při repo sazbě 0,05 %) vyšší přibližně 4,5×.\n\nV občanského zákoníku z roku 1964 byl poplatek z prodlení zvláštní sankcí rezervovanou pro včasné neplnění závazků nájemce bytu, ať z titulu nájemného, nebo úhrady za plnění poskytovaná s užíváním bytu. Stejně jako úroky z prodlení tvořil poplatek z prodlení příslušenství pohledávky. Dlužník byl povinen zaplatit poplatek ode dne, kdy nedodržel datum splatnosti, a to až do dne uhrazení primárného závazku. Výše poplatků z prodlení pak byla stanovena na 2,5 promile denně z dlužné částky, nejméně však 25 Kč za každý i započatý měsíc prodlení. Nárok na poplatek z prodlení přiznával zákoník pouze v případě prodlení s úhradou nájemného při nájmu bytu a při pozdním vrácení movité věci při jejím podnikatelském nájmu, případně při jejím zničení či ztrátě, a to až do ohlášení pronajímateli.\n\nS účinností od 1. ledna 2016 byl poplatek z prodlení ze zákona č. 67/2013 Sb., kterým se upravují některé otázky související s poskytováním plnění spojených s užíváním bytů a nebytových prostorů v domě s byty, vypuštěn. Od 1. ledna 2016 tak poplatek z prodení byl definitivně z českého právního řádu vypuštěn. Nárok na zaplacení poplatku z prodlení, který vznikl do 31. prosince 2015, není od 1. ledna 2016 nijak dotčen.\n\n"}
{"id": "778539", "url": "https://cs.wikipedia.org/wiki?curid=778539", "title": "Kajmanské ostrovy na zimních olympijských hrách", "text": "Kajmanské ostrovy na zimních olympijských hrách\n\nKajmanské ostrovy na zimních olympijských hrách startuje od roku 2010. Toto je přehled účastí, medailového zisku a vlajkonošů na dané sportovní události.\n"}
{"id": "778542", "url": "https://cs.wikipedia.org/wiki?curid=778542", "title": "Minutka", "text": "Minutka\n\nMinutka může být:\n\n"}
{"id": "778545", "url": "https://cs.wikipedia.org/wiki?curid=778545", "title": "Samuel Enderby &amp; Sons", "text": "Samuel Enderby &amp; Sons\n\nSamuel Enderby & Sons byla velrybářská a tuleňářská firma, sídlící v Londýně. Byla založena kolem roku 1775 Samuelem Enderby (1717 – 1797). Společnost vysílala výpravy nejen loveckého charakteru, ale také s objevitelskými ambicemi. Na jejich náklady odpluly z Evropy jedny z prvních expedic do antarktické a subantarktické oblasti. \n\nV roce 1773 Samuel Enderby založil velrybářskou firmu \"Southern Fishery\", která zásobovala kolonisty v Severní Americe a do Londýna dovážela z Nové Anglie velrybí olej. V roce 1775 bylo kvůli válce o nezávislost uvaleno na vývoz velrybího oleje z Nové Anglie embargo a Enderby tak přesunul své působiště do jižní části Atlantiku. O rok později založil novou firmu, \"Samuel Enderby & Sons\", která získala flotilu dvanácti velrybářských lodí.\n\nV roce 1785 měla společnost už sedmnáct lodí, ale kořisti ubývalo, jak byly velryby loveny bez jakýchkoli omezení. Enderbyové proto přesunuli svou pozornost na moře kolem Nového Zélandu. V letech 1786 - 1788 se jim podařilo proniknout i do jižního Pacifiku, který do té doby prakticky monopolně ovládala Východoindická společnost. Velrybářská loď \"Amelia\", která vyplula z Londýna 1. září 1788, byla první lodí lovící v Jižním oceánu.\n\nV roce 1791 už společnost vlastnila nebo měla v nájmu 68 lodí, které operovaly v subatarktické oblasti. Kromě loveckých výprav kapitáni často zaznamenávali i nové objevy pevniny v Jižním oceánu. Známé jsou zejména expedice vedené Johnem Biscoe v letech 1830 - 1833 a Johnem Balleny v letech 1838 - 1839.\n\nSamuel Enderby zemřel v roce 1797, přičemž firmu převzal jeho syn Samuel (1756 – 1829) a po něm v roce 1829 jeho tři synové Charles, Samuel a George.\n\nCharles Enderby v roce 1846 založil firmu \"Southern Whale Fishery Company\", která měla zaštítit vznik velrybářské osady Enderby Settlement na Aucklandském ostrově. Tato kolonie byla založena v roce 1849 a kromě zemědělství žila i ze zásobování a drobných oprav projíždějících lodí. Kolonizace však nebyla úspěšná, osídlení bylo hned v roce 1852 opuštěno a Charles Enderby se v roce 1853 vrátil do Londýna. Nezdařený záměr podlomil rodinnému podniku nohy a firma zbankrotovala, zlikvidována byla v roce 1854. Charles Enderby zemřel v chudobě 31. srpna 1876.\n"}
{"id": "778548", "url": "https://cs.wikipedia.org/wiki?curid=778548", "title": "Moldavsko na letních olympijských hrách", "text": "Moldavsko na letních olympijských hrách\n\nMoldavsko na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "778551", "url": "https://cs.wikipedia.org/wiki?curid=778551", "title": "Moldavsko na zimních olympijských hrách", "text": "Moldavsko na zimních olympijských hrách\n\nMoldavsko na zimních olympijských hrách startuje od roku 1994. Toto je přehled účastí, medailového zisku a vlajkonošů na dané sportovní události.\n"}
{"id": "778556", "url": "https://cs.wikipedia.org/wiki?curid=778556", "title": "Monako na letních olympijských hrách", "text": "Monako na letních olympijských hrách\n\nMonako na letních olympijských hrách startuje od roku 1920. Toto je přehled účastí, medailového zisku a vlajkonošů na dané sportovní události.\n"}
{"id": "778563", "url": "https://cs.wikipedia.org/wiki?curid=778563", "title": "Monako na zimních olympijských hrách", "text": "Monako na zimních olympijských hrách\n\nMonako na zimních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "778567", "url": "https://cs.wikipedia.org/wiki?curid=778567", "title": "Adolf Bachmann", "text": "Adolf Bachmann\n\nAdolf Bachmann (27. ledna 1849 Odrava – 31. října 1914 Praha) byl rakouský historik a politik německé národnosti z Čech, zemský a říšský poslanec.\n\nVystudoval historii na Karlo-Ferdinandově univerzitě v Praze, byl zde žákem Konstantina Höflera. Právě po něm převzal německé nacionalistické tendence a odmítavé stanovisko k českým státoprávním aspiracím. Podobně jako Jaroslav Goll prošel historickým školením Georga Waitze na Göttingenské univerzitě a studoval také v Berlíně. Roku 1875 se stal privátním docentem v Praze, v roce 1880 mimořádným a roku 1885 řádným profesorem pro rakouské dějiny na německé univerzitě v Praze. Patřil mezi odpůrce rozdělení pražské univerzity.\n\nJeho stěžejní dílo \"Geschichte Böhmens\", vycházející od roku 1899, popisuje české dějiny z pozice nacionálního němectví, zdůrazňuje a přeceňuje přínos Němců ve formování českého státu a kultury, gotické umění v českých zemích považuje za zcela německý výtvor, husitství charakterizuje jako čistě protiněmecké a nacionalistické. Předmluva k tomuto dílu je koncipována vědomě jako protiváha k Palackého \"Dějinám národa českého v Čechách a v Moravě\".\n\nVstoupil do Německé pokrokové strany (\"Fortschrittspartei\"), za kterou se roku 1901 stal poslancem Českého zemského sněmu.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 092. Usedl do poslanecké frakce Deutscher Nationalverband (Německý národní svaz). Sám byl v jejím rámci členem Německé pokrokové strany. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do své smrti roku 1914.\n\nV roce 1911 se stal předsedou Německé pokrokové strany. Odmítal politickou, kulturní i jazykovou rovnoprávnost Čechů s Němci v Čechách, což se projevilo při jednání o česko-německém vyrovnání v roce 1914. Národní listy v nekrologu připisují Bachmannovi zásadní podíl na krachu těchto vyrovnávacích jednání, když sám napsal dopis se svým negativním stanoviskem ministerskému předsedovi Karlu von Stürgkhovi.\n\nZemřel ve věku 66 let na mrtvici.\n\n\n"}
{"id": "778569", "url": "https://cs.wikipedia.org/wiki?curid=778569", "title": "Čejkové z Badenfeldu", "text": "Čejkové z Badenfeldu\n\nČejkové z Badenfeldu (německy psáni jako Czeikové) byl slezský rod, který se mezi šlechtické rody zařadil až v 18. století. Do té doby patřily k bohatým opavským měšťanům a soukeníkům. Jejich možná příbuznost s českým rodem Čejků z Olbramovic není dodnes prokázaná.\n\nJedním z prvních příslušníků rodu je Martin Czeika, který je poprvé zmiňován ke dni 21. srpna 1634, kdy se oženil s blíže neznámou manželkou. Další zmínka pochází z 31. července 1644, kdy si vzal Annu, dceru Blasia Polentaria, jenž byl ředitelem kůru v kostele sv. Jiří v Opavě. Podle všeho se tedy již v té době jednalo o váženého měšťana. V roce 1641 se mu narodil syn Martin (1641-1699), který obchodoval se suknem. Jeho synem byl Jiří František Czeika (1671-1715) a vnukem Martin Ignác Czeika (1706-1733), jemuž se narodil syn Karel Antonín (1732-1809). Ten brzy po narození osiřel a vychovával ho otčím Jan Adam Pröbstel. Po jeho smrti Karel Antonín získal dům na Horním náměstí v Opavě. Dále nechal v Otické ulici vybudovat barvírnu a sklad sukna. V roce 1771 se dočkal povýšení do šlechtického stavu a získal predikát \"z Badenfeldu\". V roce 1788 se pak dočkal povýšení do rytířského stavu. Ve stejném roce odkoupil za 377 000 zlatých od pánů z Vrbna panství Fulnek. Dále zakoupil Jilešovice a Chabičov a také získal lenní statky Rudoltice, Bohušov a Dolní Povelice. Jeho příbuzný Jan zakoupil v Opavě na Horním náměstí několik domů a za jedním z nich v roce 1809 udělal z tzv. Velkého pivovaru výrobnu sukna. Stejnojmenný syn Karla Josefa pak byl v roce 1827 dědičně povýšen do stavu barona. Jeho nejmladší syn Eduard (1800-1860) byl básníkem a většinu života žil pod pseudonymem Eduard Silesius v Drážďanech. František (1767-1829), bratr Karla Josefa, zakoupil Mokré Lazce, Chabičov, Štítinu, Dvořisko, Kravařov, Hrabyni a Smolkov. Těmi obchody se však zadlužil a musel některé statky prodat velmistru Řádu německých rytířů, arcivévodovi Maxmiliánovi, za 340 000 zlatých.\n\nV erbu měli modro-červeně čtvercený štít uprostřed se zlatým štítkem a v něm černou orlici. V 1. poli štítu se nacházela na moři dvoustěžňová loď s červenými plachtami. V 2. a 3. poli byl zlatý lev směřujíc do středu štítu, držící stříbrnou kotvu. V 4. poli pak byla trojice zlatých hvězd. Nad štítem pak byla umístěna trojice klenotů – mezi stříbrno-červeně dělenou dvojicí buvolích rohů byl muž v červeném šatu a držící klas, dále se tu nacházela rozevřená černá křídla se zlatým perizoniem a zlatý lev se stříbrnou kotvou.\n\n\n"}
{"id": "778570", "url": "https://cs.wikipedia.org/wiki?curid=778570", "title": "Mosambik na letních olympijských hrách", "text": "Mosambik na letních olympijských hrách\n\nMosambik na letních olympijských hrách startuje od roku 1980. Toto je přehled účastí, medailového zisku a vlajkonošů na dané sportovní události.\n"}
{"id": "778573", "url": "https://cs.wikipedia.org/wiki?curid=778573", "title": "Myanmar na letních olympijských hrách", "text": "Myanmar na letních olympijských hrách\n\nMyanmar na letních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "778577", "url": "https://cs.wikipedia.org/wiki?curid=778577", "title": "Jan Říha (pomolog)", "text": "Jan Říha (pomolog)\n\nJan Říha (7. července 1853 Chlumec nad Cidlinou – 12. července 1922 Chlumec nad Cidlinou) byl český pomolog a šlechtitel, autor pětisvazkového ilustrovaného atlasu odrůd „České ovoce“.\n\nJan Říha se vyučil truhlářem a později zahradníkem a vlastní pílí se vypracoval na předního znalce ovocných odrůd. V roce 1892 se stal okresním zahradníkem v Chlumci, kde roku 1919 z pověření Ministerstva zemědělství založil státní ovocnářskou školku. Shromáždil zde asi 2000 odrůd ovocných stromů a keřů, základ státního ovocnářského arboreta, které po Říhově smrti založili jeho žáci roku 1925 v Újedu u Průhonic. Vyvrcholením Říhovy celoživotní práce bylo pět svazků obrazového atlasu „České ovoce“, který poprvé vyšel v letech 1915–1919 a pak ještě dvakrát v letech 1919 a 1937–1940.\n\n\n\n"}
{"id": "778580", "url": "https://cs.wikipedia.org/wiki?curid=778580", "title": "Namibie na letních olympijských hrách", "text": "Namibie na letních olympijských hrách\n\nNamibie na letních olympijských hrách startuje od roku 1992. Toto je přehled účastí, medailového zisku a vlajkonošů na dané sportovní události.\n"}
{"id": "778583", "url": "https://cs.wikipedia.org/wiki?curid=778583", "title": "Nauru na letních olympijských hrách", "text": "Nauru na letních olympijských hrách\n\nNauru na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "778587", "url": "https://cs.wikipedia.org/wiki?curid=778587", "title": "Metoděj Prajka", "text": "Metoděj Prajka\n\nMetoděj Prajka (5. července 1898 Lanžhot – 7. února 1962 Vídeň) byl lidový muzikant, hudební skladatel a kapelník.\n\nNarodil se v rodině ševce a lidového hudebníka. Od dětství hrál v kapele svého otce na housle a později na křídlovku. Vyučil se ševcem, ale většinu času věnoval hudbě. Hrál i na klarinet a často kapelu dirigoval. Za 1. světové války byl odveden k vojenské hudbě, kde si doplnil základní teoretické vzdělání a po skončení války si jej dál prohloubil na hudební škole v Břeclavi. V roce 1920 se oženil a odešel na Slovensko, kde založil vlastní kapelu. Ta si získala brzy vynikající pověst a měla velký význam pro výchovu mladých slovenských hudebníků. Své první skladby uváděl nejprve jako skladby neznámého autora. \n\nV roce 1923 se vrátil do Lanžhota. S kapelami procestoval řadu okolních zemí a všude sklízel velké úspěchy. Za 2. světové války byl zaměstnán na pile a příležitosti ke hraní bylo málo. Po válce kapelu obnovil a opět se dostavily domácí i zahraniční úspěchy. Jeho díla jsou dodnes často hraná a oblíbená u současných dechových kapel v celé Evropě. Na kapelníkovu památku pořádá každoročně město Lanžhot festival dechových hudeb \"„Lanžhot Metoděje Prajky“\"\n\nJeho dílo vychází z moravské lidové hudby. Počet skladeb není znám, neboť mnohé jsou stále skryty za označením neznámý autor a sám autor se jejich autorskou ochranou nezabýval. Dokonce nebyl ani členem \"Ochranného svazu autorského\". Odhaduje se, že zkomponoval přibližně 100 polek, 50 valčíků, 35 lendlerů a kolem 20 pochodů. Dohromady cca 250 skladeb.\n\nNejznámější skladby:\n\n\n"}
{"id": "778589", "url": "https://cs.wikipedia.org/wiki?curid=778589", "title": "Nonen", "text": "Nonen\n\nNonen je sloučenina patřící mezi alkeny. Má mnoho možných strukturálních izomerů, které se liší umístěním dvojné vazby a rozvětveností nebo nerozvětveností uhlíkového řetězce.\n\nPrůmyslově nejdůležitějšími noneny jsou trimery propenu (propylenu). Tato směsice rozvětvených izomerů nonenu se používá k alkylaci fenolu na nonylfenol, prekurzor detergentů.\n"}
{"id": "778593", "url": "https://cs.wikipedia.org/wiki?curid=778593", "title": "Seznam památných stromů v okrese Ostrava-město", "text": "Seznam památných stromů v okrese Ostrava-město\n\nToto je seznam památných stromů v okrese Ostrava-město, v němž jsou uvedeny památné stromy na území okresu Ostrava-město.\n\n"}
{"id": "778599", "url": "https://cs.wikipedia.org/wiki?curid=778599", "title": "Jan Kopic", "text": "Jan Kopic\n\nJan Kopic (* 4. června 1990, Jihlava) je český fotbalový záložník a reprezentant, od července 2015 hrající v 1. české lize za mužstvo FC Viktoria Plzeň. Je mladším bratrem Milana Kopice, který je také fotbalista. Je to rychlý krajní záložník, solidně technicky vybavený a dobrý v zakončení.\n\nZískal ocenění „Hráč měsíce Synot ligy“ za listopad 2014.\n\nS fotbalem začínal v pěti letech v týmu FK Humpolec, kam ho přivedl jeho otec. Je odchovancem jihlavské vysočiny, kam přestoupil ve svých čtrnácti letech do mužstva starších žáků, kde už hrál jeho bratr Milan. Naře 2008 se poprvé objevil v týmu dorostenců, za které si zahrál extraligu dorostenců. V té době se pohyboval mezi \"áčkem\" a \"béčkem\" dorostu, takže zažil situaci, kdy \"áčko\" skončilo v extralize poslední a \"béčko\" vyhrálo 2. ligu. V dalším roce už dorostenci skončili na 11. místě. V létě 2009 se dočkal šance v A-týmu dospělých, když byl pozván do přípravy. Sezonu začal s B-týmem v MSFL, ale po 2. kole onemocněl mononukleózou a musel 2 měsíce vynechat. Do týmu se vrátil až před posledním podzimním kolem. Na jaře pak za \"béčko\" nastupoval pravidelně. V létě 2010 se ovšem nedočkal pozvánky do přípravy \"áčka\" a odešel hostovat do Zenitu Čáslav. Sem si ho vybral trenér Pavel Malura, který si ho vyhlédl v posledním kole MSFL, kdy dal 2 branky rezervě Baníku Ostrava. Po půl roce se vrátil do Jihlavy, kde začal pravidelně hrát za A-tým.\n\nV létě 2011 přestoupil do Baumitu Jablonec, kde se chytil v základní sestavě. 17. května 2013 se podílel na vítězství ve finále Poháru České pošty 2012/13 proti Mladé Boleslavi, vstřelil krásný vyrovnávající gól na 2:2 a proměnil rozhodující penaltu v rozstřelu (po konci řádné hrací doby byl stav 2:2).\n\n17. srpna 2013 vstřelil dva góly v ligovém utkání s hostujícím týmem 1. SC Znojmo, zápas skončil divokou remízou 5:5. 22. srpna vstřelil gól v prvním domácím utkání 4. předkola Evropské ligy 2013/14 proti španělskému celku Betis Sevilla, Jablonec soupeři podlehl 1:2. V zimním přestupovém období ročníku 2014/15 o Kopice projevila zájem pražská Sparta, která nabídla za hráče 20 milionů Kč, ale transfer se nakonec neuskutečnil.\n\nDne 17. června 2015 přestoupil do týmu FC Viktoria Plzeň, kde podepsal tříletou smlouvu a dostal v ní dres s číslem 10, tedy stejný, jaký měl i v Jablonci a jaký před jeho příchodem nosil Pavel Horváth. Podrobnosti transakce nebyly oběma kluby blíže komentovány. Do Jablonce výměnou za Kopice přestoupili z Plzně Stanislav Tecl a Tomáš Wágner. \n\n18. července 2015 se podílel na zisku Superpoháru, když Viktorka porazila FC Slovan Liberec 2-1. S Plzní se představil ve 3. předkole Ligy mistrů UEFA, kde klub narazil na izraelský celek Maccabi Tel Aviv FC. V prvním zápase na půdě soupeře Viktorka zvítězila 2-1, ale v odvetě prohrála 0-2 a vypadla. S mužstvem následně hrál 4. předkolo Evropské ligy UEFA, kde tým narazil na klub ze Srbska FK Vojvodina Novi Sad. V prvním utkání na domácím hřišti mužstvo výhrálo 3:0, Kopic dal v zápase dva góly (prosadil ve 25. a 82. minutě). Viktorka zvládla i odvetu, ve které zvítězila 2:0, a postoupila do základní skupiny Evropské ligy, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). V konfrontaci s těmito týmy Západočeši získali čtyři body, skončili na třetím místě a do jarní vyřazovací části nepostoupili. Za Plzeň v základní skupině Evropské ligy odehrál všech šest utkání.\n\nV podzimní části sezony nastupoval pravidelně v základní sestavě. Na jaře 2016 z ní vypadl, přesto ve 25. kole proti FC Zbrojovka Brno (výhra 2:1) vstřelil v 80. minutě druhý vítězný gól utkání. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit.\n\nS Viktorkou postoupil přes ázerbájdžánský Qarabağ FK (remízy 0:0 a 1:1) do 4. překola - play-off Ligy mistrů UEFA, což znamenalo jistou podzimní účast Plzně v evropských pohárech. 4. předkolo LM Západočeši proti bulharskému PFK Ludogorec Razgrad výsledkově nezvládli (prohra 0:2 a remíza 2:2) a museli se spokojit s účastí ve skupinové fázi Evropské ligy UEFA. Viktorka byla nalosována do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko).\n\nV prvním kole odehrál Kopic za Viktorku celý zápas a Plzeň remizovala 15. 9. 2016 na domácí půdě s AS Řím 1:1. K dalšímu zápasu základní skupiny cestovala Plzeň 29. září 2016 do Rakouska, kde se střetla s Austrií Vídeň. Kopic přišel na hrací plochu v 58. minutě namísto Milana Petržely, střetnutí skončilo bezbrankovou remízou. Ve 3. kole proti Giurgiu (prohra 1:2) nenastoupil. V Odvetě hrané 3. listopadu 2016 na hřišti Astry předvedla Viktorka velmi kvalitní výkon, ale v konečném důsledku jen remizovala se soupeřem 1:1. V dalším střetnutí Plzeň definitivně ztratila naději na postup, když podlehla římskému AS v poměru 1:4. Z výhry se Západočeši radovali až v posledním střetnutí hraném 8. prosince 2016, kdy před domácím publikem otočili zápas proti Austrii Vídeň z 0:2 na 3:2, přestože od 18. minuty hráli oslabeni o jednoho hráče. Plzeň touto výhrou ukončila 14 zápasovou sérii bez vítězství v Evropské lize. Viktoria skončila v základní skupině na třetím místě.\n\nAktuální k 18. prosinci 2018\nKopic reprezentoval ČR v mládežnických kategoriích U20 a U21.\n\nV A-týmu České republiky debutoval pod trenérem Pavlem Vrbou 3. června 2014 v přátelském utkání na Andrově stadionu v Olomouci proti Rakousku (prohra 1:2). Ke druhému zápasu v národním týmu nastoupil 3. září 2015 v kvalifikaci na EURO 2016 v Plzni proti mužstvu Kazachstánu (výhra 2:1). 31. srpna 2016 ve svém třetím zápase za reprezentaci vstřelil v přípravném utkání hraném v Mladé Boleslavi proti Arménii v 86. minutě branku na konečných 3:0.\n\nGóly Jana Kopice v A-týmu české reprezentace\n\n"}
{"id": "778600", "url": "https://cs.wikipedia.org/wiki?curid=778600", "title": "Bitva o Los Angeles", "text": "Bitva o Los Angeles\n\nBitva o Los Angeles (anglicky \"Battle of Los Angeles\" (bitva o Los Angeles) či \"The Great Los Angeles Raid\" (Velký nálet na Los Angeles)) byl údajný nepřátelský nálet na Los Angeles v noci z 24. února na 25. února 1942. Zpočátku byl cíl protiletecké palby považován za útok Japonského válečného letectva, ale krátce poté na tiskové konferenci prohlásil tajemník námořnictva Frank Knox incident za \"falešný poplach\". Tisk po celém světě během let zveřejnil řadu zpráv a spekulací o zakrývání přítomnosti UFO americkou vládou. Někteří současní ufologové a konspirační teoretici naznačili, že se jednalo o mimozemskou kosmickou loď. Při vyšetřování a dokumentaci incidentu v roce 1949 prohlásila Asociace pro pobřežní dělostřelectvo Spojených států, že se jednalo o meteorologický balón vyslaný v 1:00 hod. v noci, který ze strachu před napadením Japonskem \"odstartoval veškerou palbu\" a dospěla k závěru, že \"jakmile začala palba, představivost obyvatel vytvořila na obloze všechny možné druhy cílů a všichni se připojili k této hysterii\".\n\nBěhem protiletecké palby bylo zničeno několik budov, tři osoby zemřely při dopravních nehodách a další tři zemřely na infarkt. K události došlo méně než tři měsíce poté, co Spojené státy vstoupily do druhé světové války v důsledku útoku japonského císařského námořnictva na Pearl Harbor a den po skutečném útoku japonských ponorek na Elwood.\n"}
{"id": "778602", "url": "https://cs.wikipedia.org/wiki?curid=778602", "title": "Václav Pinta", "text": "Václav Pinta\n\nVáclav Pinta (* 3. srpna 1942 Křemže) je český numismatik, zakladatel a bývalý dlouholetý předseda pobočky České numismatické společnosti v Chomutově, řadu let člen Výboru České numismatické společnosti. V roce 2004 obdržel za přínos české numismatice jubilejní medaili udělovanou ČNS u příležitosti 85. výročí založení Numismatické společnosti československé. Badatelskou pozornost věnuje středověkému českému mincovnictví, především grošovému období – době Karla IV.a soudobé mincovní technice.\n\nStudie věnoval chronologii a typologii pražských grošů Karla IV. (\"Studie o chronologii pražských grošů Karla IV. z let 1346–1378\", Numismatické listy, Praha 1971; \"Pražské groše Karla IV. 1346–1378\", Chomutov 1999, \"Příspěvek k typologii pražských grošů Jana Lucemburského a Karla IV\"., Numismatický sborník 23/2008; \"KAROLVS PRIMVS GROSSI PRAGENSES, Nejnovější typologický a chronologický rozbor pražských grošů Karla IV.\", Mince a bankovky, Praha 2010), ikonografii drobné mince grošového období XIV. století (\"Dvoustranný haléř s českým lvem a orlicí\", Numismatické listy, Praha 1972), metrologii pražských grošů (\"K jakosti pražských grošů Karla IV\", Numismatické listy, Praha 1973), značkám na pražských groších (\"Tak zvané „tajné znamení“ na pražských groších Karla IV,\" Numismatické listy, Praha 1974), problematice přísečnické mincovny (\"Ražby přísečnické mincovny?,\" Numismatické listy, Praha 1999; \"Existovala přísečnická mincovna?\", Památky, příroda, život, Chomutov 2000; \"Přísečnická mincovna\", in: Pavel Radoměrský – Sborník numismatických studií k 75. výročí narození, Praha 2002).\n\n\n"}
{"id": "778603", "url": "https://cs.wikipedia.org/wiki?curid=778603", "title": "Turecké hvězdy", "text": "Turecké hvězdy\n\nTurecké hvězdy (turecky \"Türk Yıldızları\", anglicky \"Turkish Stars\") je akrobatická letka tureckého vojenského letectva. Byla zformována 7. listopadu 1992 velitelem tureckého letectva, který vybral čtyři zkušené piloty jako jádro nově vzniklého předváděcího týmu. Letci byli přidělen jako instruktoři k 132. Filo (peruť) na základně Konya, Anapolia. Následně byli vysláni na stáže do Kanady, Itálie a Velké Británie k získání potřebných zkušeností z praktického výcviku tamních týmů Snowbirds, Frecce Tricolori a Red Arrows. Dne 11. ledna 1993 byla letka pojmenována stávajícím názvem. \n\nPoprvé se akrobatický tým předvedl v sedmičlenném složení v říjnu 1994 na turecké základně Diyarbakir. V roce 1995 se skupina poprvé uvedla v zahraničí na leteckém dni belgického vojenského letectva na základně Kleine Brogel. K 11. lednu 1997 byl Türk Yildizlari Akrobasi Timi ustanoven jako nezávislá jednotka 134. Filo na základně Konya. Hlavní část skupiny tvoří 13 pilotů, včetně komentátora ukázky.\n\nZákladní podmínkou členství Tureckých hvězd je nálet minimálně 300 hodin na strojích NF-5A, nebo celkový nálet 800 hodin. Pro vedoucího skupiny je stanoven minimální nálet 800 hodin na NF-5, nebo 2000 hodin celkem. Převážná část pilotů týmu pochází od 132. a 133. Filo určených k zdokonalovacímu taktickému a zbraňovému výcviku (132. peruť), nebo jako přeškolovací pro nové piloty na typ F-16 (133. peruť). Z jejich příslušníků si pak vedoucí týmu vybírají a zkouší případné adepty.\n\nPo přijetí do akrobatické skupiny absolvuje každý pilot roční výcvikový program zaměřený na létání v těsné skupině, přičemž nejdříve se začíná lety ve dvojici. S rostoucí vylétaností se přidávají další letouny a náročnější akrobatické prvky. Cvičení piloti absolvují dva lety denně a jejich schopnosti jsou neustále prověřovány instruktory týmu. Vedle přípravy na vystoupení se piloti akrobatických Freedom Fighterů účastní také standardního výcviku včetně střeleb s jednotkami 132. a 133. Filo.\n\nLétá na 12 nadzvukových letadlech Northrop F-5 Freedom Fighter (NF-5A/B), které turecké letectvo získalo na přelomu 80. a 90. let 20. století od nizozemského letectva. Pro zvýšení efektu akrobatického vystoupení byly na letouny instalovány vyvíječe dýmu, navržené a montované opravárenským centrem tureckého letectva. Koncové křídelní nádrže byly upraveny pro nesení paliva pro vyvíjení dýmu, které je odváděno speciálním rozvodem k výstupním tryskám motorů.\n\n"}
{"id": "778604", "url": "https://cs.wikipedia.org/wiki?curid=778604", "title": "Občanský zákoník (Československo, 1950)", "text": "Občanský zákoník (Československo, 1950)\n\nObčanský zákoník z roku 1950 (zákon č. 141/1950 Sb.), často nazývaný střední, protože nahradil všeobecný zákoník občanský z roku 1811 a následně byl sám už roku 1964 nahrazen novým zákoníkem, byl vyústěním právnické dvouletky v oblasti občanského práva. Byl silně poplatný době (a okolnostem) svého vzniku, což bylo dáno již rozhodnutím o jeho přijetí revolučním programem komunistické strany a složením kodifikační komise, v níž měl hlavní slovo Viktor Knapp. Inspirací mu byl sovětský občanský zákoník z roku 1922 a principy sovětské ústavy z roku 1936. Komise však (zejména kvůli časovému tlaku) pracovala i s nerealizovaným návrhem občanského zákoníku z prvorepublikové doby.\n\nÚstředním motivem zákoníku byla regulace (resp. omezení) majetkových vztahů, zajistit měl zejména kontrolu a dohled státu nad téměř veškerým majetkem. Vedle toho došlo poprvé v historii k unifikaci občanského práva na území celého Československa (ABGB neplatil na Slovensku). Vzhledem k následující kodifikaci z šedesátých let se tato neodpoutala od kontinentální civilistické tradice, tradiční smluvní typy a instituce zůstaly zachovány, respektováno bylo i tradiční právní názvosloví. K nejzásadnější zásahům patřilo rozlišení vlastnických typů (a preferování tzv. socialistických forem vlastnictví), zrušení institutu \"res nullius\" (věc ničí), výrazné zjednodušení institucí držby a vydržení a zrušení zásady \"superficies solo cedit\".\n\n\n"}
{"id": "778607", "url": "https://cs.wikipedia.org/wiki?curid=778607", "title": "Atrioventrikulární nodální reentry tachykardie", "text": "Atrioventrikulární nodální reentry tachykardie\n\nAtrioventrikulární nodální reentry tachykardie (běžná zkratka AVNRT) je porucha srdečního rytmu, která vzniká v oblasti AV uzlu a vede k rychlé srdeční činnosti – tachykardii. Patří mezi supraventrikulární tachykardie a je nejčastější pravidelnou záchvatovitou tachykardií. \n\nArytmie vzniká v oblasti AV uzlu, předpokladem je existence dvou paralelních drah v uzlu, z nichž jedna vede vzruchy pomaleji (rychlá a pomalá dráha). Samotným mechanizmem je reentry – tedy kouživý vzruch, který \"obíhá\" těmito drahami a odtud s vysokou frekvencí aktivuje síně i komory. Nejčastější forma AVNRT má pomalé vedení směrem ze síně na komoru a rychlé vedení zpět na síň. Existuje i forma s opačným směrem kroužení nebo atypické formy v přítomnosti více než dvou paralelních drah.\n\nNejčastěji se vyskytuje u žen středního věku, ale je běžný její výskyt i u mladých lidí, vesměs bez jiného srdečního onemocnění. Projevuje se jako náhle vzniklé bušení srdce, které končí samovolně, také náhle, nebo po léčebném zásahu. Při vyšetření se zjistí pravidelná rychlá srdeční činnost, frekvence je obvykle mezi 150 a 200 údery za minutu. Na elektrokardiogramu se zachytí pravidelné štíhlé komplexy QRS (odpovídají aktivitě komor) s vysokou frekvencí, vlny P (odpovídají aktivitě síní) buď vidět nejsou, neboť jsou skryty v QRS komplexu, nebo méně často se zachytí těsně za QRS komplexem. V případě méně časté formy s retrográdním vedením pomalou drahou se může vlna P objevit těsně před následujícím QRS komplexem. \nZ hlediska léčby rozlišujeme postupy vedoucí k ukončení záchvatu a dlouhodobou prevenci opakování záchvatů. \n\nAkutní záchvat AVNRT lze ukončit manévry, při kterých dochází k dráždění bloudivého nervu (tzv. vagové manévry), např. drážděním karotického sinu. Tím se reflexně zpomalí vedení v AV uzlu a krouživý vzruch se přeruší. Z léků lze dosáhnout úspěchu podáním adenosinu, kalciových blokátorů (verapamilu) nebo betablokátorů. Použití elektrického výboje (elektrická kardioverze) nebo rychlá jícnová stimulace (overdriving) nebývá obvykle nutná.\n\nZ hlediska prevence opakování záchvatů se dnes na prvním místě uplatňuje katetrizační radiofrekvenční ablace, při které se elektrickým proudem zavedeným do srdečních dutin katetrem přeruší pomalá dráha. Alternativu představuje dlouhodobé podávání antiarytmik ze skupiny betablokátorů či kalciových blokátorů.\n\n"}
{"id": "778614", "url": "https://cs.wikipedia.org/wiki?curid=778614", "title": "Žuljana", "text": "Žuljana\n\nŽuljana je malá obec a přístav ležící ve střední části poloostrova Pelješac v jižním Chorvatsku, součást opčiny Ston v Dubrovnicko-neretvanské župě. Od Stonu je vzdálena asi 15 km na severozápad na odbočce z hlavní pelješacké silnice D414. Přijezd je z vesnice Dubrava Podle sčítání lidu zde v roce 2011 žilo 235 obyvatel v 78 domech.\n\nPředpokládá se, že název místa vznikl ze jména majitele. Nesl jméno Julianus. V okolí se vyskytují nálezy s římským původem. Patronem Žuljany je svatý Martin, 11. listopad je dnem svatého Martina a tradiční ochutnávky vín.\n\n\nV Žuljaně se nachází jedna z nejdelších pláží na Jadranu – pláž Vučine. V okolních zátokách a na moři se provozuje rybolov, surfování, potápění a jachting. Obyvatelstvo se kromě turismu živí rybolovem, pěstováním ovoce, oliv a vinařstvím. \n\n"}
{"id": "778617", "url": "https://cs.wikipedia.org/wiki?curid=778617", "title": "Pannonia Kincse", "text": "Pannonia Kincse\n\nPannonia Kincse (zkratka PK) je středně pozdní stolní odrůda révy vinné (\"Vitis vinifera\"), vyšlechtěná roku 1942 v Maďarsku křížením dalších dvou maďarských kříženců \"Královna vinic\" (\"Königin der Weingärten\") x \"Cegléd Szépe\".\n\n\"Královna vinic\" (\"Königin der Weingärten\") je raná stolní, výjimečně též moštová odrůda révy vinné (\"Vitis vinifera\"), kterou vyšlechtil roku 1916 v Maďarsku Mathiász János křížením dalších dvou maďarských kříženců, odrůd \"Erzsébet Királyné Emléke\" x \"Čabaňská perla\". Katalog VIVC chybně udává jako mateční odrůdu \"Dattier de Beyrouth\" (\"Affus Ali\"). Jedná se o úspěšné novokřížení, odrůdu, vysazenou roku 2000 na cca 9.000 ha v mnoha státech celého světa, často pěstovanou i malopěstiteli v zahradách. Od roku 1923 se rozšířila jako stolní odrůda i do ČR. Je často používána šlechtiteli při křížení nových odrůd.\n\n\"Cegléd Szépe\", v překladu z maďarštiny „kráska z Cegledu“, je středně pozdní stolní odrůda révy vinné (\"Vitis vinifera\"), kterou vyšlechtil roku 1903 v Maďarsku Mathiász János křížením odrůd \"Chasselas croquant\" x \"Chasselas violet\". V roce 1978 byla v Maďarsku registrována.\n\nRéva vinná (\"Vitis vinifera\") odrůda \"Pannonia Kincse\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný až bujný s polovzpřímenými letorosty.\n\nList je středně velký až velký, pentagonální, pětilaločnatý se středně hlubokými až hlubokými horními bočními výkroji a středně hlubokými dolními bočními výkroji, které mají většinou oblé dno. Na líci je list hladký až slabě puchýřnatý, na rubu hladký, řapíkový výkroj je široce otevřený až otevřený, lyrovitý až šípovitý, u báze stopky ostrý. Řapík je středně dlouhý.\n\nOboupohlavní, pětičetné květy v hroznovitých květenstvích jsou žlutozelené, samosprašné. Plodem jsou oválné až eliptické bobule zelenožluté barvy, které mají silnější slupku, srostlou s tužší, chruplavou a masitou dužinu příjemné, sladké, neutrální chuti s harmonickým poměrem kyselin. V chladnějších letech bývá chuť řepovitá. Hrozen je velký (180-260 mm, 490 g), válcovitě kuželovitý, s dvěma křidélky, poměrně hustý až řidší, se středně dlouhou stopkou. Semeno je velké, hruškovité s dlouhým zobáčkem.\n\n\"Pannonia Kincse\" je stolní odrůda révy vinné (\"Vitis vinifera\"), kterou roku 1942 v Maďarsku vyšlechtil Ferenc Póczik. Do Státní odrůdové knihy České republiky byla odrůda zapsána roku 1980. Od téhož roku je zapsána v Listině registrovaných odrůd na Slovensku, kde je poměrně hojně pěstována. Roku 2010 byla odrůda vysazena v České republice na cca 11 hektarech, průměrné stáří vinic činilo 25 let. Udržovateli odrůdy v ČR jsou AMPELOS – Šlechtitelská stanice vinařská Znojmo, Šlechtitelská stanice vinařská Polešovice a ŠSV Velké Pavlovice.\n\nNázev odrůdy v překladu z maďarštiny zní „poklad Panonie“. Další, lokálně používaná synonyma jsou : \"Banat Kincse, Keszi ropogós, Pannonia, Pannonia Gold\" (Austrálie, Rakousko, Kanada), \"Panonia Kincse, Panonia Kintche, Panónia, Panonija Kintch\" (Bulharsko), \"Poczik 2, Poklad Panónie, Schatz von Pannonia (Německo), Skarb Pannonii\" (Polsko).\n\nOdrůda začíná velmi brzy plodit, plodnost je v Česku 8-11 t/ha, z toho tržní 6-8 t/ha, v lepších vinařských polohách je velmi vysoká, až 25 t/ha. Vytváří velké množství zálistkových hroznů, které dozrávají 2–3 týdny po hlavní sklizni a v příznivých letech tvoří 30-40 % podílu z hlavní sklizně. Proti poškození jarními i zimními mrazy je méně odolná. Při špatném vyzrání réví (ovlivněno zatížením keře a teplotními podmínkami daného ročníku), bývá při následující tužší zimě silně poškozena mrazy. Podnože volíme dle půdního typu a velikosti tvaru keře, vyhovují T 5C, Cr 2, nedoporučuje se K 5BB. Doporučováno je vysoké vedení s řezem na tažně, zatížení cca 6 až 8 oček na m2. Redukce úrody zvyšuje tržní kvalitu hroznů. Pokud dřevo dobře vyzraje a není poškozeno mrazem, jsou výnosy vyšší. Cukernatost se pohybuje v rozmezí 13-15 °NM při aciditě 5-6 g/l.\n\nDoba rašení oček je raná, zaměkání bobulí začíná koncem července až začátkem srpna, sklízí se od konce srpna, v Česku spíše až do druhého týdne září.\n\nProti napadení plísní révovou (\"Plasmopara viticola\") a padlím révovým (\"Uncinula necator\") je odrůda méně odolná, proti napadení plísní šedou (\"Botrytis cinerea\") je středně odolná.\n\nVyžaduje chráněné, teplé polohy a lehčí, záhřevné půdy s možností závlahy. V úrodných půdách sprchává.\n\nStolní odrůda se středním až vysokým výnosem, vhodná k pěstování v nejlepších polohách či ve skleníkách, kde mají hrozny lepší kvalitu. Hrozny dobře snášejí transport a skladování. Odrůda se dá použít i k výrobě vína, které je dobré jakosti, jemné vůně a mírně kořenité chuti.\n\n\n\n"}
{"id": "778622", "url": "https://cs.wikipedia.org/wiki?curid=778622", "title": "Pola (odrůda révy vinné)", "text": "Pola (odrůda révy vinné)\n\nPola (zkratka Po) je raná až středně pozdní stolní odrůda révy vinné (\"Vitis vinifera\"), vyšlechtěná ve Šlechtitelské stanici vinařské v Polešovicích křížením odrůd \"Pobeda\" x \"Kossuth Lájos\". Odrůda pochází ze stejných rodičů, jako další, v České republice vyšlechtěná stolní odrůda \"Vitra\".\n\n\"Pobeda\" je stolní i moštová, středně pozdní odrůda révy vinné (\"Vitis vinifera\"), kříženec odrůd \"Sabalkanskoi\" x \"Muscat Hamburg\", kterou vyšlechtili roku 1944 v Uzbekistánu (tehdy ještě v bývalém Sovětském Svazu) A.M. Negrul a M.S. Žuravel. Pěstuje se mimo jiné též v Turkmenistánu, Kazachstánu a v Srbsku. V překladu z ruštiny (jak my, starší, dobře víme) znamená název odrůdy „vítězství“.\n\n\"Kossuth Lájos\" (též \"Košutovo\" či \"Košutův hrozen\") je raná stolní odrůda původu \"Vitis vinifera\", maďarský kříženec odrůd (\"Madeleine Angevine\" x \"Muscat Lierval\") x \"Duke of Buccleugh\". Odrůda byla v minulosti hojně pěstována v Maďarsku, odkud se rozšířila na Moravu a Slovensko, dnes ji najdeme pouze vzácně v domácích zahradách. Lájos Kossuth (1802-1894), po kterém je odrůda pojmenována, byl maďarský politik, spisovatel a revolucionář, nejvýznamnější představitel Maďarské revoluce a boje za svobodu a nezávislost v letech 1848-1849.\n\nRéva vinná (\"Vitis vinifera\") odrůda \"Pola\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je slabý až středně bujný s polovzpřímenými až vodorovnými letorosty.\n\nList je středně velký, srdčitý, pětilaločnatý se středně hlubokými dolními a hlubokými horními bočními výkroji se zaostřeným dnem. Dolní výkroje jsou otevřené, horní většinou překryté s průsvitem. Listové laloky mají ostré špičky, líc listu je hladký až velmi slabě puchýřnatý, řapíkový výkroj je široce otevřený, ve tvaru „U“ až lyrovitý, ale většinou s lehce zaostřeným dnem.\n\nOboupohlavní, pětičetné květy v hroznovitých květenstvích jsou žlutozelené, samosprašné. Plodem je velká, krátce oválná až oválná bobule, její slupka je pevná, ojíněná, červenomodrá až fialovomodrá, dužina je nezbarvená, málo šťavnatá, masitá až chruplavá, harmonické, neutrální chuti. Hrozen je velký (245 g), kuželovitý, středně hustý, často s jedním vyvinutým křidélkem, stopka je středně dlouhá.\n\n\"Pola\" je stolní odrůda révy vinné (\"Vitis vinifera\"), kterou vyšlechtili ve Šlechtitelské stanici vinařské v Polešovicích Ing. Václav Křivánek, Ing. Alois Tománek a RNDr. Zdeněk Habrovanský, křížením odrůd \"Pobeda\" x \"Kossuth Lájos\". Do Státní odrůdové knihy České republiky byla odrůda zapsána roku 2001. Je udržována a zastupována Ing. Aloisem Tománkem, Šlechtitelská stanice vinařská Polešovice. \"Pola\" je sesterskou odrůdou stolní odrůdy \"Vitra\".\n\nNázev odrůdy může být prostou kombinací písmen z názvů rodičovských odrůd, ale zrovna tak může vycházet z názvu místa původu odrůdy, kterým jsou Polešovice. Odrůda dostala při šlechtění pracovní název PO/KO 1/58.\n\nNázev odrůdy je též jedním z mnoha synonym staré italské moštové odrůdy \"Molinara\", pěstované v italském regionu Veneto, kde slouží jako složka cuvée červených vín Valpolicella a Bardolino. Tyto dvě odrůdy samozřejmě nejsou příbuzné a nijak spolu nesouvisí.\n\nVýnos je vysoký, cca 6,83 kg/keř, ve zkouškách pro registraci bylo dosaženo v tříletém průměru celkem 18,4 t/ha, tržní výnos činil 16,4 t/ha při průměrné cukernatosti 18 °NM. Redukce úrody zvyšuje tržní kvalitu hroznů. Proti jarním i zimním mrazům je odrůda hůře odolná. Nevyžaduje zvláštní způsob vedení, vhodné jsou delší tažně, vyhovují podnože SO-4, Cr 2 a 125 AA.\n\nOdrůda raší velmi raně, sklizňové zralosti dosahuje začátkem až v první polovině září.\n\nProti napadení plísní révovou (\"Plasmopara viticola\") a padlím révovým (\"Uncinula necator\") je odrůda méně až středně odolná, proti napadení plísní šedou (\"Botrytis cinerea\") je středně odolná.\n\nNa polohy nemá odrůda zvláštní požadavky, půdy vyžaduje bohaté na živiny, hlinité a vododržné, není vhodná do chudých a suchých půd.\n\nAtraktivní stolní odrůda s výbornou jakostí hroznů a vysokým výnosem. Je vhodná k pěstování i v teplejších polohách okrajových oblastí a do foliovníků nebo skleníků.\n\n\n\n"}
{"id": "778623", "url": "https://cs.wikipedia.org/wiki?curid=778623", "title": "Vitra", "text": "Vitra\n\nVitra (zkratka Vi) je raná až středně pozdní stolní odrůda révy vinné (\"Vitis vinifera\"), vyšlechtěná ve Šlechtitelské stanici vinařské v Polešovicích křížením odrůd \"Pobeda\" x \"Kossuth Lájos\". Odrůda pochází ze stejných rodičů, jako další, v České republice vyšlechtěná stolní odrůda \"Pola\".\n\n\"Pobeda\" je stolní i moštová, středně pozdní odrůda révy vinné (\"Vitis vinifera\"), kříženec odrůd \"Sabalkanskoi\" x \"Muscat Hamburg\", kterou vyšlechtili roku 1944 v Uzbekistánu (tehdy ještě v bývalém Sovětském Svazu) A.M. Negrul a M.S. Žuravel. Pěstuje se mimo jiné též v Turkmenistánu, Kazachstánu a v Srbsku. V překladu z ruštiny (jak my, starší, dobře víme) znamená název odrůdy „vítězství“.\n\n\"Kossuth Lájos\" (též \"Košutovo\" či \"Košutův hrozen\") je raná stolní odrůda původu \"Vitis vinifera\", maďarský kříženec odrůd (\"Madeleine Angevine\" x \"Muscat Lierval\") x \"Duke of Buccleugh\". Odrůda byla v minulosti hojně pěstována v Maďarsku, odkud se rozšířila na Moravu a Slovensko, dnes ji u nás najdeme pouze vzácně v domácích zahradách. Lájos Kossuth (1802-1894), po kterém je odrůda pojmenována, byl maďarský politik, spisovatel a revolucionář, nejvýznamnější představitel Maďarské revoluce a boje za svobodu a nezávislost v letech 1848-1849.\n\nRéva vinná (\"Vitis vinifera\") odrůda \"Vitra\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný až bujný s polovzpřímenými letorosty.\n\nList je středně velký až velký, tvar čepele srdčitý, pětilaločnatý se středně hlubokými horními a mělkými dolními bočními výkroji, boční výkroje mají většinou zaostřené dno. Laloky listů jsou ostré, někdy jsou ještě dále členěné. Vrchní strana čepele listu je slabě puchýřnatá, řapík a žilnatina v okolí řapíku někdy bývají načervenalé. Řapíkový výkroj je otevřený až úzce otevřený, většinou lyrovitý s ostrým dnem.\n\nOboupohlavní, pětičetné květy v hroznovitých květenstvích jsou žlutozelené, samosprašné. Plodem je velká (6-8 g, 30 x 25 mm), oválná až protáhle oválná bobule. Barva bobule je při konzumní zralosti tmavě červenofialová, v případě pěstování v otevřeném prostranství a ve skleníku růžovočervená. Dužnina je pevná, šťavnatá, bez zvláštních aromatických látek, příjemné chuti. Hrozen je velký (500-700 g), středně hustý se středně dlouhou, rozvětvenou stopkou.\n\n\"Vitra\" je stolní odrůda révy vinné (\"Vitis vinifera\"), kterou vyšlechtili ve Šlechtitelské stanici vinařské v Polešovicích Ing. Václav Křivánek a Ing. Alois Tománek, křížením odrůd \"Pobeda\" x \"Kossuth Lájos\". Do Státní odrůdové knihy České republiky byla odrůda zapsána roku 1993. Je udržována a zastupována Ing. Aloisem Tománkem, Šlechtitelská stanice vinařská Polešovice. \"Vitra\" je sesterskou odrůdou stolní odrůdy \"Pola\".\n\nPůvod názvu odrůdy není nikde uveden, může být odvozen z latinského slova „vitro“, tedy „sklo“ a v tom případě by se vztahoval k faktu, že je odrůda vhodná k pěstování ve skleníku. Odrůda dostala při šlechtění pracovní název PO/KO 1/37.\n\nRéví dobře vyzrává. Plodnost dřeva je 70-80 %, počet hroznů na výhon bývá 1,2-1,6. Hodí se pro většinu vedení, vhodnější jsou delší tažně. Zatížení volíme 30-40 oček na keř, řez 6-10 oček/m² i kratší. Podnože volíme dle půdního typu a velikosti tvaru keře, vyhovují SO-4, Cr 2 a 125 AA. Redukce úrody zvyšuje tržní kvalitu hroznů. Výnos je vysoký, 9-10 t/ha, tržní 6-8 t/ha. Proti poškození mrazy je odrůda středně odolná (do -24 °C). V nepříznivém počasí v době květu je možnost sprchávání květenství.\n\nDoba rašení oček je středně pozdní. Sklizňová zralost začíná ve venkovních podmínkách v polovině září, ve studeném skleníku koncem července až počátkem srpna, ve vytápěném skleníku již od poloviny května. Je udávána suma aktivních teplot (SAT) 2200 °C.\n\nProti napadení plísní révovou (\"Plasmopara viticola\") a padlím révovým (\"Uncinula necator\") je odrůda méně odolná, proti napadení plísní šedou (\"Botrytis cinerea\") je středně odolná.\n\nNa polohu klade nižší nároky, preferuje slunná, teplá stanoviště, je vhodná do všech vinařských oblastí. Půdy vyžaduje hlinité, vododržné a na živiny bohaté.\n\nStolní odrůda s výbornou jakostí hroznů, poskytující vysoké výnosy. Je vhodná do foliovníků a do skleníků.\n\n\n\n"}
{"id": "778625", "url": "https://cs.wikipedia.org/wiki?curid=778625", "title": "Nitěnka obecná", "text": "Nitěnka obecná\n\nNitěnka obecná je máloštětinatec žijící v organicky znečištěné a hnijící vodě – mírně proudící až stojaté vodě. Může přežívat i v akváriích. V hojném počtu se vyskytuje zejména pod městskými stokami. Žije zavrtaná hlavou v bahnitém dně silně znečištěných vod, dýchá zadním koncem těla, který je vysunut do vodního sloupce. Živí se organickými zbytky a bakteriemi z bahna.\n\nTělo má díky hemoglobinu zbarvené do červena. V přední části těla je několik článků spojeno v opasek, ten je důležitý pro rozmnožování nitěnek. Pohybuje se pomocí drobných štětinek na článcích těla.\n\nExistují dva poddruhy:\n"}
{"id": "778626", "url": "https://cs.wikipedia.org/wiki?curid=778626", "title": "Niger na letních olympijských hrách", "text": "Niger na letních olympijských hrách\n\nNiger na letních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "778627", "url": "https://cs.wikipedia.org/wiki?curid=778627", "title": "Atrioventrikulární reentry tachykardie", "text": "Atrioventrikulární reentry tachykardie\n\nAtrioventrikulární reentry tachykardie (běžná zkratka AVRT) je porucha srdečního rytmu, která vede k rychlé srdeční činnosti - tachykardii. Patří mezi supraventrikulární tachykardie. Jejím základním předpokladem je existence abnormální tkáně, která vodivě spojuje svalovinu srdečních předsíní a komor mimo Hisův svazek, jež je normálně jejich jedinou vodivou spojnicí. Mluvíme o akcesorních (přídatných) drahách a stav, který predisponuje svého nositele ke vzniku AVRT je označován jako syndrom preexcitace komor. \n\nV případě preexcitace vlastně existují dvě dráhy spojující síně a komory - jednak normální cesta převodním systémem srdečním a navíc dráha přídatná, která spojuje např. volnou stěnu síní a komor nebo svalovinu síní s Hisovym svazkem. Každopádně tato přídatná dráha obchází AV uzel a nedochází tak ke zpomalení vedení jako na normální dráze jdoucí převodním systémem. Existence dvou paralelních drah s různou rychlostí vedení vzruchu umožňuje uplatnění mechanizmu reentry. Vzruch se tak může \"zacyklit\" - jednou cestou se šíří z předsíní na komory a druhou cestou zpět na síně. Jde tedy o analogii AVNRT, jen po dráze, která jde zčásti mimo AV uzel. Kroužící vzruch pak z reentry okruhu s velkou frekvencí aktivuje srdeční předsíně i komory a vzniká tachykardie. Abnormální spojky jsou obvykle vrozené, někdy můžou vzniknout jako následek srdečních zánětů. \n\nPodle směru kroužení vzruchu se rozlišuje \n\nProjevuje se jako náhle vzniklé bušení srdce, někdy s pocitem dušnosti případně ztrátou vědomí. Jako ostatní reentry tachykardie začíná náhle, pokud končí samovolně, je toto také náhlé. Při vyšetření se zjistí pravidelná rychlá srdeční činnost, frekvence je obvykle mezi 150 a 200 údery za minutu. Na elektrokardiogramu se zachytí v případě ortodromní AVRT pravidelné normální štíhlé komplexy QRS (tyto odpovídají aktivitě komor, u ortodromní AVRT vstupuje vzruch na komory přes Hisův svazek s šíří se normálně převodním systémem) s vysokou frekvencí, nebo u antidromní AVRT jsou QRS komplexy široké a abnormálního tvaru (vzruch vstupuje na komory mimo převodní systém a šíří se po nich abnormální cestou). \n\nZ hlediska léčby rozlišujeme postupy vedoucí k ukončení záchvatu a dlouhodobou prevenci opakování záchvatů. \n\nAkutní záchvat AVRT lze ukončit manévry, při kterých dochází k dráždění bloudivého nervu (tzv. vagové manévry), např. drážděním karotického sinu. Tím se reflexně zpomalí vedení v AV uzlu a krouživý vzruch se může podařit přerušit. V případě tachykardie se štíhlými QRS komplexy lze dosáhnout úspěchu podáním kalciových blokátorů (verapamilu) nebo betablokátorů, při tachykardii se širokými QRS komplexy je obvykle nutné použít jiná antiarytmika (např. propafenon). Někdy je nutná elektrická kardioverze výbojem. \n\nZ hlediska prevence opakování záchvatů je dnes jednoznačně indikovaná katetrizační radiofrekvenční ablace, které předchází důkladnější elektrofyziologické vyšetření srdce s odhalením přídatné dráhy. Při samotné ablaci se elektrickým proudem zavedeným katetrem do srdečních dutin přídatná dráha přeruší a tak se odstraní základní předpoklad, aby se arytmie mohla vracet. \n\n\n \n"}
{"id": "778629", "url": "https://cs.wikipedia.org/wiki?curid=778629", "title": "Pedro Reinel", "text": "Pedro Reinel\n\nPedro Reinel (–1542) byl portugalský kartograf 16. století a autor nejstarší portugalské portolánové námořní mapy, která pokrývala západní Evropu a rovněž část Afriky. Tato mapa čerpala zejména z objevů učiněných Diogem Cãem v letech 1482–1485. Se svým synem Jorgem Reinelem a kartografem Lopem Homem se podílel na vzniku \"Atlasu Miller\" (1519). Reinelova \"Atlantická mapa\" (kolem 1504) je první známou námořní mapou s měřítkem a větrnou růžicí s jasně vyobrazenými liliemi.\n"}
{"id": "778648", "url": "https://cs.wikipedia.org/wiki?curid=778648", "title": "Pa-čung", "text": "Pa-čung\n\nPa-čung ( , pchin-jinem \"Bāzhōng\") je městská prefektura v Čínské lidové republice, kde patří k provincii S’-čchuan. Celá prefektura má rozlohu 12 301 kilometrů čtverečních a v roce 1999 vní žilo bezmála tři a půl milionu obyvatel.\n\nPa-čung leží na jižním okraji pohoří Ta-pa-šan. Patří do provincie S’-čchuan a hraničí na severu s provincií Šen-si, na východě s Ta-čou, na jihu s Nan-čchungem a na západě s Kuang-jüanem.\n\nPa-čung byl vyhlášen prefekturou až v roce 1993, ale město je daleko starší. V období dynastií Sia a Šang bylo vazalem státu Liang. Během Období Jara a Podzimu se nazývalo Pa-c' (\"巴子\", \"Bazi\").\n\n"}
{"id": "778650", "url": "https://cs.wikipedia.org/wiki?curid=778650", "title": "Nigérie na letních olympijských hrách", "text": "Nigérie na letních olympijských hrách\n\nNigérie na letních olympijských hrách startuje od roku 1952. Toto je přehled účastí, medailového zisku a vlajkonošů na dané sportovní události.\n"}
{"id": "778651", "url": "https://cs.wikipedia.org/wiki?curid=778651", "title": "Neostalinismus", "text": "Neostalinismus\n\nNeostalinismus je označení totalitního komunistického režimu Leonida Iljiče Brežněva, který se také nazývá brežněvismus, nastoleného v Sovětském svazu v letech 1964 až 1982. Ze Sovětského svazu byl ve větší či menší míře exportován i do dalších socialistických a lidově-demokratických zemí někdejšího Východního bloku. V Československu byl tento režim plně nastolen až po invazi sovětských vojsk do Československa v roce 1968 a s pozdějším nástupem normalizace na počátku 70. let 20. století, prakticky skončil až příchodem sametové revoluce dne 17. listopadu 1989. V Rumunsku byl nastolen Ceausescův režim, kde se režim podobal ruskému neostalinismu ovlivněný národním komunismem. V Maďarsku zůstal proces destalinizace, tzv. gulášový socialismus.\n\nOproti původním stalinismu šlo o režim o poznání méně brutální a poněkud „uhlazenější“. S nástupem neostalinismu hovoříme o obnově stalinského modelu socialismu, který byl ale aplikován v poněkud „modernějším pojetí“.\n"}
{"id": "778652", "url": "https://cs.wikipedia.org/wiki?curid=778652", "title": "Harad", "text": "Harad\n\nHarad (sindarsky, v překladu znamená Jih) neboli Haradwaith, Jihozemsko (anglicky \"Southland\"), Sluneční země (anglicky \"Sunlands\") je rozlehlá země na jihu Středozemě. Harad byla ve Středozemi země podobného charakteru jako je Blízký východ či africká Sahara, většinu tamní půdy zabírají rozsáhlé nehostinné pouště a tamní lid, sami sebe nazývající Jižním lidem (anglicky \"South-folk\"), se svou kulturou i vzhledem podobá středověkým kočovným Arabům.\n\nHarad se rozděluje na dvě oblasti - Blízký Harad a Dálný Harad. Na východě se nachází země Chand a na západním pobřeží menší přístavní města, z nichž vyniká zejména Umbar, město založené původně Númenorejci je obýváno lidmi známými jako „korzáři z Umbaru“. Lidé z těchto oblastí nejsou původem z Haradu, ale z Númenoru. Žijí zde Černí Númenorejci a také v korzárech z Umbaru koluje část jejich krve. Dálný Harad na jihu je ještě vyprahlejší pustinou a obyvatelé, kteří zde žijí, jsou tmavší pleti než jejich severní sousedé, zde se již lidé nápadně podobají africkým domorodcům.\n\nHaradští nevyvinuli vyspělou civilizaci a žijí v kmenových společenstvích a svazech, které někdy bojují mezi sebou. Haradští žijí kočovným způsobem života, jejich obydlím jsou zejména stany, jejich vesnice mají své náčelníky a haradští bojovníci nejsou dobře vyzbrojeni. Zbraně a zbroj haradských bojovníků jsou vyrobeny zejména z kůže, dováženého dřeva či bambusu, přesto jsou zdatnými bojovníky a preferují boj na válečných zvířatech. Kromě válčení na olifantech používají k boji rovněž koně a velbloudy. Vyzbrojení jsou zejména dlouhými oštěpy, ale jsou také velmi zdatnými lučištníky.\n\nSymbolem Haradských je černý had v červeném poli.\n\nKmeny z Blízkého Haradu bojovaly během Války o Prsten na straně Saurona a jeho armád Mordoru. Vojsko Haradských se zúčastnilo např. Bitvy na pelennorských polích (obléhání Minas Tirith ve Válce o Prsten). Zde využili zejména svých bojových olifantů, zvířat podobných válečným slonům, jen mnohem větších. Armády z Haradu často pronikali přes jižní hranice království Gondor do oblastí Ithilienu, kde čelili nečekaným výpadům a různým léčkám tamních hraničářů. Během Války o Prsten přicházely do Mordoru přes Černou bránu, ale mnozí zahynuli během pochodu územími ovládanými Gondorem.\n\nPo Válce o Prsten uzavřely mnohé haradské kmeny smír s Obnoveným královstvím Arnoru a Gondoru.\n"}
{"id": "778654", "url": "https://cs.wikipedia.org/wiki?curid=778654", "title": "Čtení z ruky", "text": "Čtení z ruky\n\nČtení z ruky, neboli chiromancie či palmistrie, je metoda, kterou se věštec (v tomto případě konkrétněji chiromant) pokouší uhodnout budoucnost osoby ze stavby a tvaru její dlaně, například podle tvaru a uspořádání čar na dlani.\n\nChiromancie se praktikovala už ve staré Číně, Indii a Egyptě, a už v 15. století vyšla o tomto umění kniha. Ve středověku měla palmistrie odhalit čarodějnice. Později sice katolická církev čtení z ruky zakázala, ale v 17. století se už zase palmistrie provozovala a dokonce byla vyučována na některých německých univerzitách.\n\nNejvětší význam byl vždy přikládán uspořádání hlavních rýh na dlani. Základní rýhy jsou vytvořeny na každé lidské dlani a dostaly i svá oficiální vědecká, latinská jména. V palmistrii se označují jako rýha života, hlavy a srdce. První má naznačovat vitalitu člověka, druhá jeho intelektuální kapacitu a třetí jeho povahu a emotivitu. Ohodnocení těchto základních kvalit se provádí podle délky, hloubky, umístění rýh i podle přítomnosti dalších, vedlejších rýh.\n\nPodobně jako jiné typy věštění, jako je astrologie nebo numerologie, tarot nebo kartářství, ani palmistrie není podložena žádným vědeckým důkazem, je to čirá magie, esoterika. Nic jiného než to, jakou fyzickou prací a s jakými chemickými látkami se osoba setkává, výjimečně jakou chorobou trpí, nelze pomocí palmistrie zjistit. Zdání věrohodnosti dociluje chiromant autoritativním vystupováním, svým charismatem a pověstí, a hlavně tzv. chladným čtením. Na jeho úspěchu se podílejí také různé psychologické fenomény jako Forerův efekt.\n"}
{"id": "778662", "url": "https://cs.wikipedia.org/wiki?curid=778662", "title": "International Talk Like a Pirate Day", "text": "International Talk Like a Pirate Day\n\nInternational Talk Like a Pirate Day (v překladu do češtiny \"Mezinárodní den mluvení jako pirát\") je svátek, který v roce 1995 vymyslel John Baur (Ol' Chumbucket) a Mark Summers (Cap'n Slappy) z Albany v americkém státě Oregon, kteří prohlásili 19. září dnem, kdy by měli všichni mluvit jako piráti . Toto datum stanovil Summers podle narozenin své bývalé manželky. Například místo typického anglického „hello“ používají „ahoy“. International Talk Like a Pirate Day je svátkem také pro pastafariány.. Původně šlo o vtip pouze mezi přáteli, ale v roce 2002 získali emailovou adresu Dava Barryho a pozvali ho, aby se zúčastnil oslavy svátku s nimi. Ten o nich a jejich svátku napsal článek a najednou se události rozběhly. Kontaktovali je tvůrci kalendáře Chase’s Calender of Events a následovaly rozhovory pro rádia. Od té doby to není svátek několik kamarádů, ale skutečný mezinárodní svátek.\n\n"}
{"id": "778669", "url": "https://cs.wikipedia.org/wiki?curid=778669", "title": "Kostel Panny Marie Nadějné", "text": "Kostel Panny Marie Nadějné\n\nKostel Panny Marie Nadějné (fr. \"Église Notre-Dame-d'Espérance\") je katolický farní kostel v 11. obvodu v Paříži, na rohu ulic \"Rue de la Roquette\" a \"Rue du Commandant-Lamy\" otevřený v roce 1997.\n\nNa počátku 20. století byla čtvrť Roquette dělnickou čtvrtí a její obyvatelé inklinovali více k socialismu než ke katolicismu. Proto se zde v roce 1911 kněz Jean-Émile Anizan (1853-1928) rozhodl založit kapli, která byla v letech 1928-1930 přestavěna na kostel. Kostel do roku 1973 spravovala kongregace \"Fils de la Charité\" (Synové křesťanské lásky), kterou v roce 1918 založil kněz Anizan. Poté přešla pod správu pařížské diecéze. Později bylo rozhodnuto o demolici kostela a postavení nového. Nový kostel byl dokončen v roce 1997.\n\nKostel navrhl architekt Bruno Legrand. Šedivá stavba je opatřena dvěma čtvercovými věžemi, mezi kterými je vitráž o rozměrech 20x11 m. Fasádu vedoucí na ulici \"Rue de la Roquette\" tvoří 22 skleněných desek s nápisy. Každý prvek je tvořen ze tří vrstev skla. Prostřední sklo je zeleně tónované s vyrytým citáty z Nového zákona. Způsob psaní je bustrofédon, takže jeden řádek je možno číst z vnější strany kostela, zatímco další řádek se čte z vnitřku kostela. Z vnějšku jsou texty převzaty z evangelií evangelií Matouše, Marka a Lukáše, zatímco uvnitř jsou úryvky části Janova evangelia a listů Petra. Skleněná fasáda na \"Rue du Commandant-Lamy\" je pokryta texty ze Starého zákona.\n\nPravá věž slouží jako zvonice, kde jsou zvony Geneviève a Lucie z původního kostela. Na vrcholku věže je kříž. V nice 3 metry nad zemí je umístěná bronzová socha Panny Marie Lucienna Heuvelmanse (1881-1944) z roku 1930.\n\nInteriér je jednoduchý. Oltář a kříž jsou za dne osvětleny světlíkem. Oltář vytvořil sochař François Cante-Pacos a kříž sochař Nicolas Alquin. Kazatelna, kostelní lavice a křtitelnice byly vytvořeny v umělecké dílně Xylos. Varhany pocházejí z původního kostela.\n\n"}
{"id": "778676", "url": "https://cs.wikipedia.org/wiki?curid=778676", "title": "Gymnázium dr. A. Hrdličky", "text": "Gymnázium dr. A. Hrdličky\n\nGymnázium dr. Aleše Hrdličky je všeobecné gymnázium, které se nachází v Humpolci v Komenského ulici v budově bývalé „evangelické školy“.\n\nDne 5. září 1937 byla po dlouholeté snaze městského zastupitelstva, učitelstva a další pokrokové veřejnosti v Humpolci slavnostně otevřena městská reálka. Reálka měla sídlo v chlapecké škole (v nynější Školní ulici) a jejím ředitelem se stal významný univerzitní profesor dr. Quido Vetter. Přihlásilo se 70 žáků, z nichž byly vytvořeny dvě první třídy, a postupně se otevíraly další.\n\nMěsto se staralo, aby škola měla svoji budovu, která by vyhovovala požadavkům moderní výuky. V roce 1939 byla vypsána sbírka na stavbu a do roka se sešlo 1 milion 800 tisíc korun. Stavba začala v srpnu 1941, ale z důvodu zákazu staveb škol v době 2. světové války byla přerušena. Ze stejného důvodu se musela městská reálka několikrát stěhovat (září 1938 – Dívčí obecná škola v Hradské ulici, září 1939 – Odborná škola pro ženská povolání v Husově ulici, září 1940 – budova ve Školní ulici, květen 1941 – Měšťanská škola v Podhradu, v té době byla reálka změněna za reálné gymnázium).\n\nV roce 1943 bylo gymnázium změněno jen na nižší střední školu, žáci nejvyšších tříd mohli pokračovat ve studiu na gymnáziu v Havlíčkově Brodě. Gymnázium bylo obnoveno 24. 5. 1945, kdy začala pravidelná výuka. 1. 1. 1946 bylo gymnázium postátněno a pokračovaly práce na dostavbě budovy, které byly přerušeny v roce 1941. Po dokončení stavby však byl do budovy umístěn Domov důchodců. Poválečné poměry nepřály samostatnému rozvoji gymnázia.\n\nPostupně se měnily i typy všeobecného vzdělání:\n\nV roce 2017 oslavilo gymnázium 80. výročí založení školy.\n\nGymnázium se snaží studenty připravovat na studium na vysokých školách, většina studentů se na vysoké školy dostává. Studenti se také umísťují na prvních místech v soutěži Mládí Humpolec (soutěž o nejvšestrannějšího žáka a studenta). Škola sídlí ve dvou vzájemně propojených budovách. Stará budova je bývalá evanjelická škola, na které je dodnes původní nápis „evanjelická“. Areál školy doplňuje budova tělocvičny a hřiště. Nové státní maturity v roce 2011 ukázaly, že studenti oktávy a 4.A byli druzí nejlepší v Kraji Vysočina.\n\nV nabídce gymnázia jsou předměty všeobecného zaměření. Z jazyků se vyučuje čeština a angličtina jako povinné předměty a němčina nebo francouzština jako druhý jazyk (povinně volitelný).\n\nNa gymnáziu se nachází několik specializovaných učeben.\n\nŠkola je vybavena deseti interaktivními tabulemi, v učebnách jsou počítače a videoprojektory či DVD přehrávače a televizory, jazykové učebny jsou vybaveny audiotechnikou. Studentům je k dispozici bezdrátové připojení na internet pomocí wifi a kopírka. Pro výuku jazyků je k dispozici moderní jazyková laboratoř. Ve školním roce 2013/14 byla zahájena výuka s tablety v primě osmiletého gymnázia.\n\nGymnázium je zapojeno v mezinárodním projektu GLOBE a je nositelem projektu Nové metody interaktivní výuky na gymnáziích kraje Vysočina. GLOBE (Global Learning and Observation to Benefit the Environment) je dlouhodobý přírodovědný mezinárodní program pro žáky a studenty ve věku 12 až 18 let. GLOBE měření nabízí možnost, jak zajímavě poznat přírodní a životní prostředí v místě školy. Projekt garantují viceprezidenti Spojených států amerických. V rámci tohoto projektu se již studenti zúčastnili několika zahraničních expedic (za polární kruh, na jižní pobřeží Norska, do Finska, Litvy, Maďarska, Ukrajiny), přírodovědeckého průzkumu pobřeží Jaderského moře, ekologické konference v Chorvatsku, Velké Británii, JAR a GLOBE konference v Indii.\n\nMultilaterální projekt SLODIC – School Libraries: Open Doors to Intercultural Competences (partnerství škol v rámci evropského programu Comenius) umožnil studentům účast na mobilitách na Island a do Dánska. Jednalo se o tříletý projekt, kterého se účastnily partnerské země Dánsko, Portugalsko a Island. Cílem práce bylo naučit studenty vytvářet a využívat QR kódy, natočit krátký film, naučit se orientovat v multikulturním světě a prezentovat školu a město v zahraničí.\n\nGymnázium je držitelem certifikace „Rodiče vítáni“ a je také členem Asociace aktivních škol.\n\n\n\n"}
{"id": "778678", "url": "https://cs.wikipedia.org/wiki?curid=778678", "title": "Fullerton (Kalifornie)", "text": "Fullerton (Kalifornie)\n\nFullerton je město ve Spojených státech amerických, ve státě Kalifornie v okrese Orange County. Město má rozlohu necelých 58 km a podle sčítání lidu v roce 2010 zde žije 135 161 obyvatel, což jej činí sedmým největším v Orange County, 42. v Kalifornii a 184. ve Spojených státech.\n\nFullerton založili v roce 1887 Edward a George Amerige a pojmenováno bylo podle George H. Fullertona, který zabezpečil území jménem železniční společnosti Santa Fe. Původně zemědělské město se vyznačovalo především pěstováním pomerančů a jiných citrusových plodů, avšak po objevení nalezišť ropy v roce v roce 1880 se ve městě vybudoval chemický průmysl a další odvětví spojená se zpracováním ropy. Ve městě se nachází California State University, Fullerton.\n\nZ Fullertonu pochází několik slavných osobností, například zde vznikla skupina The Adolescents.\n\n"}
{"id": "778679", "url": "https://cs.wikipedia.org/wiki?curid=778679", "title": "Velocipes", "text": "Velocipes\n\nVelocipes (\"rychlá noha\") byl zřejmě rod teropodního dinosaura, žijícího v období svrchního triasu (stupeň nor, před více než 208 miliony let) na území dnešního jižního Polska.\n\nZkameněliny tohoto tvora (kost lýtková) jsou ale velmi nekompletní a špatně zachované, proto jeho identifikace není jistá. Studie z roku 2000 (Rauhut a Hungerbuhler) tohoto plaza klasifikuje pouze jako \"neidentifikovatelného obratlovce\". V roce 2016 vydal tým polských paleontologů novou studii, která potvrdila příslušnost tohoto taxonu k teropodním dinosaurům.\n\n"}
{"id": "778682", "url": "https://cs.wikipedia.org/wiki?curid=778682", "title": "Georg Simeth", "text": "Georg Simeth\n\nGeorg Simeth (25. října 1885 Heuhof – 23. dubna 1958 Niederhatzkofen b. Rottenburg, Německo\n) byl německý římskokatolický kněz, sídelní kanovník litoměřické kapituly v letech 1935-1946.\n\nPocházel z německy mluvící rodiny ze severočeských Sudet. Na kněze byl vysvěcen 12. července 1908 v Litoměřicích.\nV oboru teologie dosáhl doktorátu. V letech 1918-1935 byl farářem v Libčevsi. Dne 1. května 1935 byl litoměřickým biskupem Antonínem Weberem jmenován sídelním kanovníkem katedrály sv. Štěpána s kanonikátem hilleánským. Po skončení II. světové války v souvislosti s poválečným vývojem byl v květnu 1946, spolu s ostatními členy kapituly německé národnosti, zařazen do odsunu. Zemřel v Německu v roce 1958. Za svou duchovní činnost byl papežem jmenován monsignorem.\n\n\n\n"}
{"id": "778691", "url": "https://cs.wikipedia.org/wiki?curid=778691", "title": "Øystein Magnusson", "text": "Øystein Magnusson\n\nØystein I. Magnusson (asi 1088 – 29. srpen 1123) byl norský král v letech 1103-1123. Byl nemanželským synem krále Magnuse III..\n\nKrálem se Øystein stal po otcově smrti v roce 1103 společně se svými dvěma bratry, Sigurdem I. a Olafem Magnussonem. Norsko tedy mělo do roku 1115 hned tři krále najdenou. Olaf byl tehdy ještě velmi mladý (narodil se v roce 1099), a tak za něj jeho starší bratři vládli jako regenti v oblastech, které měl Olaf spravovat.\n\nV roce 1107 král Sigurd vedl křížovou výpravu na podporu nově vzniklého Jeruzalémského království a do Norska se vrátil až v roce 1111. Během této doby byl Øystein regentem za oba bratry. Na přelomu podzimu a zimy roku 1115 mladý Olaf náhle onemocměl a v důsledku této choroby 22. prosince zemřel. Země pak zůstala pod vládou Øysteina a Sigurda.\n\nØysteinovy vztahy se Sigurdem byly napjaté, ale k otevřenému konfliktu nikdy nedošlo. Zatímco Sigurd proslavil Norsko v zahraničí, Øystein pracoval na hospodářském a kulturním rozvoji země. Svou energii věnoval k vytvoření silné a stabilní země a Sigurd se v roce 1111 vrátil do prosperujícího království. Øystein nechal postavit několik kostelů, přístav v Agdenes a ubytovny pro cestovatele. Rovněž dostal Jämtland pod norskou vládu, jak tvrdí sága o Sigurdovi a jeho bratrech v \"Heimskringle\".\n\nØysteinovou manželkou byla Ingebjørg Guttormsdatter. Manželství bylo součástí budování aliancí krále Øysteina ve východní části Norska a narodila se z něj dcera\nMarie Øysteinsdatter (\"María Eysteinsdóttir\"). Ta se později stala matkou uchazeče o norský trůn Olava Ugjævy. Ten byl sice v roce 1166 jmenován králem, ale byl poražen Magnusem V. a donucen utéct ze země.\n\nPo smrti Øysteina v roce 1123 se Sigurd stal jediným vládcem Norska.\n"}
{"id": "778693", "url": "https://cs.wikipedia.org/wiki?curid=778693", "title": "Vavřinec z Dublinu", "text": "Vavřinec z Dublinu\n\nSvatý Vavřinec z Dublinu (: \"Lorcán Ua Tuathail\", : \"Laurence O'Toole\") byl dublinský arcibiskup v letech 1162 až 1180.\n\nV roce 1154 se stal opatem v Glendalough. Ve věku 32 let byl na synodu v Clane v roce 1162 zvolen jednomyslně dublinským arcibiskupem. Stal se tak prvním Irem na této pozici v městě ovládaném Dány a Nory. Jeho kandidatura byla podporována nejen irským velekrálem Rory O'Connorem, leinsterským králem Diarmaitem Mac Murchadou a glendaloughským opatstvím, ale i místním klérem a obyvateli Dublinu. Za jeho úřadování došlo v Dublinu k velkým změnám. Nejdříve byla roku 1169 ukončena norská nadvláda nad městem, aby roku 1171 připadlo Normanům.\n\nV roce 1179 se zúčastnil třetího lateránského koncilu, na kterém byl jmenován papežským legátem. O rok později se vydal vyjednávat za anglickým králem Jindřichem II., který byl tou doubou v Normandii. Po přistání v Le Tréportu onemocněl a byl převezen do opatství v Eu, kde svému onemocnění podlehl. Po jeho smrti se objevilo mnoho zpráv o údajných zázracích nad jeho hrobem, a tak byl jen 45 let poté kanonizován.\n\nJeho lebka byla v roce 1442 převezena do Anglie a uložena ve farním kostele v Chorley. Lebka zmizela během anglikánské reformace za vlády Jindřicha III.. Jeho srdce bylo od 13. století uloženo v dublinské katedrále Christ Church. Dne 3. března 2012 bylo odtud ukradeno neznámým pachatelem.\n"}
{"id": "778706", "url": "https://cs.wikipedia.org/wiki?curid=778706", "title": "Palác Albánie", "text": "Palác Albánie\n\nPalác Albánie (srbsky v cyrilici Палата Албанија, v latince Palata Albanija) je výšková budova v centru Bělehradu, nacházející se mezi třídou \"Terazije\", pěší zónou \"Knez Mihajlova\" a Náměstím republiky (\"trg Republike\") v samotném centru srbské metropole. Vysoká je 53 m a má 13 pater. Plocha všech prostor uvnitř budovy dosahuje 8 000 m².\n\nSvůj název získala podle známé restaurace, která na rohu ulic Terazije a Knez Mihajlovy stála již v 19. století. Přesto, že se ve své době jednalo o populární místo, již v 30. letech 20. století byla restaurace ve značně špatném stavu. Jejím častým návštěvníkem byl tehdejší spisovatel a diplomat Branislav Nušić.\n\nBourání původní restaurace se uskutečnilo za značného zájmu obyvatel města. Bourání se uskutečnilo dne 17. října 1936; nedlouho před demoličními pracemi se nacházeli v budově ještě hosté. A to i přesto, že místní samospráva chtěla zbourání stavby urychlit odpojením vody a elektrické energie již o den dříve. Spolu s restaurací bylo strženo ještě několik dalších jednoposchoďových budov, kde se nacházely různé řemeslné dílny. Demolice prostoru o výměře 575 m² znamenala konec práce pro 50 lidí. Pozemek byl následně prodán za osm milionů jugoslávských dinárů Hypoteční bance Obchodního fondu. \n\nPo demolici se zde nacházela nevyužitá stavební parcela až do roku 1938, kdy byla vypsána architektonická soutěž na podobu výškového objektu. 14. ledna 1938 byla soutěž vypsána; do 28. února se měli přihlásit jednotliví architekti se svými návrhy. Přestože se objevilo 84 návrhů na novou budovu, nikdo nezískal první cenu. Zvítězil nakonec projekt Záhřebských architektů Branka Bona a Milana Grkaliće, kteří se umístili na 2. pozici. Jejich návrh byl nicméně nejprve smeten ze stolu, neboť jejich vzdělání v oblasti architektury nepocházelo z fakulty, ale pouze z umělecké akademie. Následně jugoslávská vláda schválila, že uměleckou akademii v Záhřebu lze považovat za fakultu, a jejich návrh tak mohl být nakonec uskutečněn.\n\nProjekt paláce se nechal inspirovat meziválečnou německou architekturou. Jedním z vzorů mu byl dům Hocchaus, který navrhl pro Berlínskou ulici Friedrichstraße německý architekt Hans Poelzig. \n\nStavební práce probíhaly od 16. července 1938 do 20. října 1939. Trvaly pouhých patnáct měsíců. Jádro budovy tvořil železobetonový skelet podle návrhu inženýra Đorđe Lazareviće. Jednotlivé volné plochy byly poté vyzděny a budova obložena nazelenalým italským mramorem cipollino. \n\nPodle téměř stejného architektonického návrhu měl být na náměstí Slavija zbudován v roce 1940 velkolepý obchodní dům s monumentální věží, do jeho výstavby však nikdy nedošlo. \n\nPo svém dokončení byl palác Albánie nejvyšší budovou na Balkáně, později ho však předběhla řada dalších výškových objektů (v samotné srbské a tehdy jugoslávské metropoli to byla např. Beograđanka). \n\nPatřil také k nejmodernějším stavbám ve městě a obsahoval celou řadu technicky inovativních řešení. Sloužil bělehradské hypoteční bance. Během druhé světové války byl poškozen jen lehce, přestože na něj dopadla spojenecká bomba o hmotnosti půl tuny. V podzemí objektu se totiž nacházel kryt pro představitele německé okupační správy. Přestože je výbuch všechny zabil, nebyla statika budovy zásadněji porušena a ani železobetonový skelet paláce neutrpěl značnější škody.\n\nPo skončení války byla budova zrekonstruována. V 50. letech 20. století se nicméně začaly jednotlivé bloky mramoru z fasády uvolňovat a hrozilo, že budou podobně jako v případě budovy Zagrepčanka ohrožovat chodce a vozidla projíždějící okolo budovy. Horšící se stav vyžadoval naléhavé řešení, a proto byl roku 1958 obklad paláce vyměněn za domácí kámen. Stalo se tak i přes protesty některých architektů, kteří chtěli návrat původního materiálu. Jeho dovoz z Itálie však nepřipadal v úvahu, vzhledem k vysoké ceně. \n\nOd roku 1983 je budova památkově chráněna. \n\nOd konce 80. let, kdy se srbský a albánský nacionalismus střetly na poli rozpadající se Jugoslávie, se začaly objevovat myšlenky palác přejmenovat a odstranit tak nepříliš oblíbený odkaz na Albánii, avšak žádný z takových záměrů nebyl nikdy realizován.\n"}
{"id": "778707", "url": "https://cs.wikipedia.org/wiki?curid=778707", "title": "HMS Invincible (R05)", "text": "HMS Invincible (R05)\n\nHMS \"Invincible\" byla letadlová loď britského královského námořnictva. Byla první lodí třídy \"Invincible\". Na vodu byla spuštěna 3. května 1977 a byla sedmou lodí, která nesla toto jméno.\nBěhem falklandské války byly kolem \"Invincible\" a HMS Hermes seskupené hlavní síly britského úderného svazu. Poté, co byla HMS \"Hermes\" prodána do Indie, se stala vlajkovou lodí Royal Navy. Zúčastnila se taktéž bojových akcí v Jugoslávii a v Iráku. Ze služby byla vyřazena v roce 2005, posléze byla prodána do Turecka, kde byla sešrotována.\n\n\"Invincible\" byla postavena v Barrow-in-Furness loďařskou společností Vickers. Její stavba byla zahájena v roce 1973 a na vodu byla spuštěna 3. května 1977. Do služby loď vstoupila 11. července 1980, kde se připojila k dalším letadlovým lodím HMS Hermes a HMS Bulwark. Britské ministerstvo obrany chtělo loď v roce 1982 prodat Austrálii. Dohoda o prodeji už byla také uzavřena, jenomže před tím, než došlo k prodeji, vypukla falklandská válka, po které si Britové prodej lodi rozmysleli, a tak tedy zůstala nadále v Royal Navy.\n\nV prosinci 1983 Austrálie odmítla vpustil \"Invincible\" a několik dalších lodí do přístavu v Sydney. Důvodem toho byla skutečnost, kdy královské námořnictvo odmítlo sdělit informaci, zda nese loď nějaké jaderné zbraně.\n\nMezi lety 1993 a 1995 působila \"Invincible\" v Jaderském moři a zúčastnila se několika operací, například vytvoření bezletové zóny nad Bosnou. Operací Rozhodná síla skončilo její nasazení v Jaderském moři.\n\nV roce 1998 a 1999 se podílela na operaci \"Southern Watch\" v jižním Iráku spolu s leteckými silami ze Saúdské Arábie, USA a Francie.\n\nV roce 1999 byla taktéž nasazena na Balkáně. Zde se podílela na akcích proti Jugoslávii. Letadla z lodi byly zapojeny do vojenských úderů, zatímco vrtulníky pomáhaly uprchlíkům.\n\n6. června 2005 oznámilo Ministerstvo obrany, že \"Invincible\" bude aktivní do roku 2010 s tím, že bude k dispozici pro znovupovolání do služby v následujících 18 měsících. Ze služby byla vyřazena 3. srpna 2005. To bylo 20 měsíců po rozsáhlé modernizaci, podle které měla sloužit ještě dalších 10 let. HMS \"Illustrious\" po ní převzala status vlajkové lodi. Royal Navy tvrdilo, že může vzniknout situace, při které bude \"Invincible\" opět nasazena. Politika námořnictva předpokládala, že \"Invincible\" je stále aktivní letadlovou lodí. Nicméně dostat loď znovu do stavu provozní pohotovosti by trvalo více než 18 měsíců, protože některé její části byly přesunuty na sesterské lodě, odkud by se musely znovu přesunout na \"Invincible\". V březnu 2010 kotvila loď s dalšími vyřazenými plavidly v námořní základně v Portsmouthu. 10. září 2010 byla vyřazena z rezerv námořnictva a nabídnuta k prodeji v prosinci 2010. Britský tisk oznámil 8. ledna 2011 zprávu, podle které byla na loď podána nabídka pěti milionů liber od čínského podnikatele Lam Kin-bonga. Ten plánoval z lodi udělat mezinárodní plovoucí školu, která by kotvila v Liverpoolu nebo v Ču-chaji. Nicméně o prodeji vyvstaly pochybnosti, protože by probíhal na pozadí zbrojního embarga EU vůči Číně. Navíc Čína se podobným způsobem dostala ke své zatím jediné letadlové lodi. 8. února 2011 informovala BBC o tom, že ministerstvo obrany oznámilo prodej do Turecka, kde měla být loď sešrotována. Ve čtvrtek 24. března byla loď odvlečena z Portsmouthu a do Turecka dorazila 12. dubna 2011. Na konci června 2011 už byla loď sešrotována.\n\nZpočátku na lodi chyběly přesné zbraňové systémy. Po falklandské válce byla loď vybavena dvěma 20mm kanóny Phalanx CIWS od americké firmy Raytheon. Avšak později byla výzbroj zmodernizována na tři 30mm kanóny Goalkeeper CIWS. Na palubě se též nachází dva 20mm kanóny Oerlikon. Nejprve byly lodě vybaveny raketovým systémem SAM. Z důvody úspory místa pro přistávání Harrierů a úschovy munice na palubě byl tento systém odstraněn.\n\nPo různých přestavbách lodi se letka lodi zvedla z původně plánovaných pěti Harrierů a devíti transportních vrtulníků na 9 Harrierů a 12 vrtulníků (počet strojů závisel na druhu operace). Rovněž byla odzkoušena letecká skupina čítající 16 Harrierů a 3 vrtulníky. Loď mohla sloužit jako velitelství Royal Navy pro bojové jednotky. Přistávací dráha byla 170 metrů dlouhá a na konci obsahovala \"skokanský můstek\". (zpočátku pod úhlem 7°, později zvýšeno na 12°).\n\n"}
{"id": "778708", "url": "https://cs.wikipedia.org/wiki?curid=778708", "title": "David Strathairn", "text": "David Strathairn\n\nDavid Russell Strathairn (* 26. leden 1949, San Francisco, Kalifornie) je americký filmový a divadelní herec.\n\nNarodil se v San Franciscu do rodiny zdravotní sestry Mary Frances a lékaře Thomase Scotta Strathairna Jr. Díky svým prarodičům má skotský a havajský původ. Studoval na různých školách v Kalifornii a Massachusetts a jeho původním povoláním je klaun, díky čemuž vystupoval v nejednom cirkusu.\n\nPřed kamerou se objevil poprvé v roce 1979 a to konkrétně ve filmu \"Návrat do Secaucusu\". Následně jsme jej mohli vidět v několika výrazných filmových rolích. K nejúspěšnějším snímkům, do kterých byl obsazen, patří filmy jako \"Silkwoodová\", \"Matewan\", \"Dominick a Eugene\", \"Memphiská kráska\", \"Slídilové\", \"L. A. - Přísně tajné\", \"Simon Birch\", \"Harrisonovy květy\" či \"Bourneovo ultimátum\".\n\nNejvětší jméno si udělal především v roce 2005, kdy jej George Clooney obsadil do filmu \"Dobrou noc a hodně štěstí\", kde si zahrál známého novináře Edwarda R. Murrowa. Za tuto roli byl nominován na Oscara i Zlatý Globus.\n\nSpatřit jsme jej mohli v několika seriálech, ke kterým patří \"Dr. House\" nebo \"Rodina Sopránů\".\n\nVěnuje se také divadelnímu herectví a to především v New Yorku.\n\nV roce 1992 získal za roli ve filmu \"Město naděje\" cenu Independent Spirit Award. Za roli v televizním filmu \"Temple Grandinová\" si v roce 2010 odnesl ceny Emmy a Satellite Award. \n\nZa svou kariéru byl nominován na celkem 19 ocenění, ke kterým patří i neproměněné nominace na Oscara a Zlatý globus za roli ve filmu \"Dobrou noc a hodně štěstí\".\n\nV roce 1980 si vzal za ženu Logan Goodman, zdravotní sestřičku, se kterou žije dodnes. Mají spolu dva syny. Tay Strathairn je hudebníkem a hercem, druhý syn Ebberly je vystudovaný architekt a hráč lakrosu.\n\n\n\n\n"}
{"id": "778711", "url": "https://cs.wikipedia.org/wiki?curid=778711", "title": "Halové mistrovství světa v atletice 2012", "text": "Halové mistrovství světa v atletice 2012\n\n14. halové mistrovství světa v atletice se uskutečnilo ve dnech 9. – 11. března v tureckém Istanbulu v nově postavené sportovní hale nesoucí název Ataköy Athletics Arena. Původně se měl šampionát odehrávat v multifunkční aréně Sinan Erdem Dome.\n\nO pořadatelství halového MS v roce 2012 se rozhodlo již 24. listopadu 2007 na zasedání rady Mezinárodní asociace atletických federací v Monaku. Istanbul usiloval již o halové MS v roce 2010. To se však nakonec uskutečnilo v katarském Dauhá a Istanbulu bylo pořadatelství přiřknuto pro rok 2012. Atletických disciplín se zúčastnilo 683 atletů a atletek (349 mužů a 334 žen) ze 172 států světa.\n\nO první halový světový rekord se postarala Ukrajinka Natalija Dobrynská, když jako první žena v historii překonala v pětiboji hranici pěti tisíc bodů a dosavadní světové maximum Iriny Bělovové z roku 1992 (4 991 bodů) vylepšila na 5 013 bodů. Druhý halový světový rekord vytvořil Američan Ashton Eaton v sedmiboji, když vlastní světové maximum z roku 2011 zlepšil o 77 bodů na 6 645 bodů. \n\nDo historie se zapsal také výkon, který předvedla americká dálkařka Brittney Reeseová, ta skočila do vzdálenosti 723 cm a od světového rekordu Němky Heike Drechslerové ji dělilo 14 cm. Australská překážkářka Sally Pearsonová se naopak s časem 7,73 s zařadila na páté místo v dlouhodobých tabulkách (60 m přek.), když lépe trať zaběhly jen Cornelia Oschkenatová, Lolo Jonesová, Ludmila Engquistová a Susanna Kallurová, která drží světový rekord od roku 2008.\n\nNa šampionátu startoval rekordní počet zemí. Z valné většiny však svoji zemi reprezentoval jeden či dva atleti. Do Istanbulu mj. neodcestovala finská výprava.\n\nMistrovský titul z předchozího šampionátu v Dauhá 2010 z důvodu zranění či nemoci neobhájila chorvatská výškařka Blanka Vlašičová nebo americká překážkářka Lolo Jonesová, která triumfovala rovněž na halovém MS 2008 ve Valencii. Chyběla také ruská půlkařka Marija Savinovová, která se šampionátu nechtěla zúčastnit a mistryně světa ve skoku o tyči Fabiana Murerová z Brazílie.\n\nMezi muži chyběl zraněný keňský půlkař Abubaker Kaki, trojskokan Teddy Tamgho, který si zároveň odpykával disciplinární trest, který mu udělila francouzská federace za konflikt s nejmenovanou kolegyní a tyčkař Steven Hooker z Austrálie, který v roce 2011 nepředváděl kvalitní výkony. Z formy byl rovněž na začátku ledna roku 2012, když na mítinku v Perthu překonal jen 510 cm. Těsně před startem HMS si lehčí zranění přivodil také kubánský překážkář a světový rekordman (110 m př.) Dayron Robles. \n\nŘada dalších atletických hvězd dala přednost přípravě na dva vrcholy letní sezóny (ME v atletice, Letní olympijské hry). Halovou sezónu např. zcela vynechali jamajští sprinteři Usain Bolt a Yohan Blake, Keňan David Rudisha (800 m) či Carmelita Jeterová.\n\nLimit na halové MS 2012 splnilo 12 českých atletů (7 mužů a 5 žen). Pozvánku dostal také vícebojař Roman Šebrle, který splnil limit díky výkonu 6 105 bodů (12. února 2012, Praha). Kdyby na šampionát odcestoval, byla by to již jeho osmá účast na halovém světovém šampionátu. Těsně před startem domácího halového šampionátu ve Stromovce se však Šebrlemu obnovilo zranění stehenního svalu a svoji účast nakonec z důvodu přípravy na dva vrcholy letní sezóny (ME v atletice, Letní olympijské hry) odřekl. Český víceboj však v Turecku zastupoval Adam Sebastian Helcelet, kterému IAAF udělila společně s Rusem Iljou Škureněvem divokou kartu.\n\nJedinou českou medaili vybojoval běžec Jakub Holuša, když si v závodě na 800 metrů doběhl pro cenné stříbro.\n\n\"(v závorkách uvedeny počty vyslaných sportovců)\"\n\n"}
{"id": "778712", "url": "https://cs.wikipedia.org/wiki?curid=778712", "title": "Rodolfo Graziani", "text": "Rodolfo Graziani\n\nRodolfo Graziani (11. srpna 1882 Filletino – 11. ledna 1955 Řím) byl italský generál a ministr války republiky Saló.\n\nUž jako absolvent Vojenské akademie v Modeně vstoupil do italské armády roku 1904 a po dvouleté službě u granátnického pluku byl roku 1908 odvelen do kolonie Eritrea. Služba v koloniální armádě byla pro jeho kariéru charakteristická. V letech 1911–1912 se zúčastnil italsko-turecké války, kde získal hodnost kapitána. Po vypuknutí první světové války byl již jako major převelen do Itálie a v roce 1918 se stal nejmladším plukovníkem italské královské armády.\n\nPo první světové válce byl v roce 1921 převelen do protektorátu Fezzán, kde v brutálním tažení zlomil odpor Tuaregů a poté Senussiú v Tripolsku. Svého největšího úspěchu však dosáhl v Kyrenaice, kde za pomoci yperitových náletů a lehkých tanků, jakož i osvědčených metod jako oddělení nomádů od zvířat, potravin a vody a jejich internaci v koncentračních táborech či nasazení na nucené práce (de facto tak navázal na neblaze proslulé metody Britů při potlačování búrského odboje) byl úspěšný v boji proti gerile Omara Muktara, kterého nakonec zajal a nechal oběsit. Duce mu udělil roku 1934 titul \"Pacificatore della Libia\" („Pacifikátor Libye“), nicméně pro většinu lidí byl znám jako \"Fezzánský řezník\".\n\nDalším posunem v jeho kariéře se stala invaze italských vojsk do Etiopie, kde se stal generálním guvernérem Italského Somálska a velitelem tamní armády. Poté, co jeho vojska 20. ledna 1936 dobyla Negele, byl králem prohlášen za \"Markýze z Negele\" a když se 8. května téhož roku zmocnil Hararu, byl Mussolinim povýšen na \"Maršála Itálie\". Po vyhlášení italské východní Afriky se stal krátce jejím guvernérem a poté převzal od maršála Badoglia funkci vicekrále této nové kolonie. Zavedl zde stejný teror jako v Libyi, takže se mu brzy začalo říkat \"Etiopský řezník\". Represe dosáhly vrcholu v březnu 1937, kdy po nezdařeném atentátu na něj fašisté terorizovali obyvatelstvo Addis Abeby a přes 300 jich zabili.\n\nV prosinci 1937 se vrátil do Itálie. Zatímco většina italských generálů si od fašismu udržovala odstup, on sám se sblížil s radikály z PNF. V roce 1938 bylo jeho jméno uvedeno na seznamu významných osobností podporující Manifest fašistického rasismu a podporoval antisemitské zákonodárství z července 1938. Po vypuknutí druhé světové války byl 3. listopadu 1939 jmenován náčelníkem štábu italských pozemních sil. 10. června 1940 Benito Mussolini vyhlásil válku Francii a Anglii a podnikl nezdařený pokus o prolomení alpského pásma Maginotovy linie. Když italská protiletadlová obrana omylem sestřelila nad Tobrúkem maršála letectva a vrchního velitele italských vojsk v Libyi Italo Balba (28. června 1940), který kategoricky odmítal válku po boku nacistického Německa byl do jeho funkce jmenován on sám. Ani jemu se nechtělo do bojových akcí v Západní poušti, ale na nátlak duceho vojska italské 10. armády překročila egyptské státní hranice, aby se po vyčerpání zásob pohonných hmot a nedostatku posil, především letounů a tanků zastavila po 100 km.\n\n9. prosince 1940 zahájili Britové pod kódovým označením \"Operace Compass\" protiofenzívu, po které do 9. února 1941 přestala 10. italská armáda existovat. Toho dne rezignoval na svou velitelskou funkci. Poté se stáhl do ústraní.\n\nPád Mussoliniho režimu, duceho zatčení a posléze vysvobození německými výsadkáři a zvláštním oddílem SS jej probralo z letargie a když 18. září 1943 oznámil Benito Mussolini založení Italské sociální republiky, převzal funkci ministra války. S německou pomocí byly zformovány 4 vzorové italské divize, ale Němci již Italům nevěřili a tak se tyto jednotky spolu s ostatními podílely na nelítostných protipartyzánských operacích v severní Itálii. Až v prosinci 1944 se část této italské fašistické armády podílela společně s Němci na protiútoku v oblasti Garfagnana proti Američanům. V dubnu 1945 byl během všeobecného povstání v severní Itálii zajat italskými partyzány v Janově.\n\n"}
{"id": "778714", "url": "https://cs.wikipedia.org/wiki?curid=778714", "title": "Magnus IV. Norský", "text": "Magnus IV. Norský\n\nMagnus IV. Sigurdsson (asi 1115 – 12. listopad 1139), zvaný také Slepý, byl norský král v letech 1130-1135 a znovu v letech 1137-1139.\n\nMagnus byl nemanželským synem Sigurda I. a Borghild Olavsdotter. Borghild byla dcerou bohatého farmáře v Østfoldu. Během jedné zimy strávil Sigurd I. nějaký čas jako host jejího otce a blízké přátelství mezi ním a Borghild dalo vzniknout pomluvám, že jsou milenci. Borghild tyto pomluvy odmítla jako urážlivé a úspěšně prošla zkouškou žhavým železem. Když se o tom dozvěděl Sigurd, udělal z ní svou milenku.\n\nKdy král Sigurd v roce 1130 zemřel, Magnus se stal norským králem společně se svým domnělým strýcem Haraldem Gillem. Po čtyřech letech nelehkého míru se Magnus začal otevřeně připravovat na válku s Haraldem. 9. srpna 1134 ho porazil v rozhodující bitvě u Färlevu a Harald utekl do Dánska.\n\nProti vůli svých rádců Magnus rozpustil armádu a odcestoval do Bergenu, aby tam strávil zimu. Harald se vrátil do Norska s novou armádou a podporou dánského krále Erika II. Před Vánoci dosáhl Bergenu, přičemž Magnus měl málo mužů, takže město snadno podlehlo Haraldově armádě (7. ledna 1135).\n\nMagnus byl zadržen a zbaven trůnu, byl oslepen, vykastrován a byla mu useknuta jedna noha. Poté skončil v klášteře Nidarholm na ostrově Munkholmen, kde nějaký čas strávil jako mnich. Haralda Gilleho v roce 1136 nechal zabít Sigurd Slembe, další uchazeč o trůn, který se králem prohlásil v roce 1135.\n\nAby Sigurd podpořil svůj nárok na trůn, udělal z Magnuse svého spoluvládce. Rozhodli se rozdělit své síly a Magnus zamířil do východního Norska, kde měl největší podporu. Zde ho v bitvě u Minne porazil Inge I. Norský. Magnus poté utekl do Götalandu a pak do Dánska, kde se snažil získat podporu. Invaze Erika II. Dánského do Norska ale skončila bídně.\n\nMagnus se poté spojil se Sigurdem Slembem, ale v Norsku stále neměli velkou podporu. Nějaký čas trávili spíše jako banditi, než se 12. listopadu 1139 střetli se silami Inge I. Norského a Sigurda II. Magnus v této bitvě u Holmengrå zemřel, snad když ho držel loajální strážce Reidar Grjotgardsson a oba je probodl oštěp. Pohřbený je v kostele sv. Hallvarda v Oslu.\n"}
{"id": "778717", "url": "https://cs.wikipedia.org/wiki?curid=778717", "title": "Hans Blohm", "text": "Hans Blohm\n\nHans-Ludwig Blohm, C.M. (12. listopadu 1927 Rendsburg, Německo) je kanadský fotograf a umělec německého původu. Po tři desetiletí navštěvuje Arktidu, kanadské oblasti a regiony na Aljašce, aby zachytil snímky a příběhy Inuitů.\n\nJeho krajiny a portréty se objevily v mnoha knihách a časopisech, dvacet tři jeho fotografií se objevilo na kanadských poštovních známkách. Jeho samostatné fotografické výstavy putovaly po čtyřech kontinentech a jeho 17 knih se prodává po celém světě.\n\nVěnuje se fotografii architektury, krajiny, portrétu a mikročipové fotografii.\n\nK fotografii jej přivedl již v raném dětství jeho otec, zkušený amatérský fotograf. V roce 1949 dostal svůj první fotoaparát Diax s 50mm objektivem. S fotoaparátem procestoval Evropou. Jeho nejpamátnější dobrodružství však přišlo v roce 1952, kdy se svým kamarádem projeli stopem přes Laponsko a cesta jim trvala tři měsíce.\n\nV roce 1966 se rozhodl stát se fotografem na volné noze. Pro výstavu Expo 67 v Montrealu fotografoval exponáty. V roce 1969založil firmou Foto Blohm, která se v roce 1971 přejmenovala na Foto Blohm Associates Ltd.\n\nBěhem své kariéry měl příležitost pořídit oficiální portréty několika členů kanadské poslanecké sněmovny.\n\nBlohm (společně s dalšími fotografy) pracoval na vůbec prvním fotografickém katalogu všech uměleckých děl Kanadské Národní galerie u příležitosti jejího 100. výročí založení (v roce 1980).\n\nVíce než 180 000 jeho fotografií jsou v archivu knihovny Library and Archives Canada.\n\n"}
{"id": "778718", "url": "https://cs.wikipedia.org/wiki?curid=778718", "title": "Onderon", "text": "Onderon\n\nOnderon je fiktivní paleneta ze světa Star Wars, která se nachází ve Vnitřním pásu galaxie. Okolo planety obíhají celkem čtyři měsíce, největší z nich je Dxun, jenž je k Onderonu tak blízko, že mají částečně společnou atmosféru a některá zvířata mezi oběma tělesy migrují. Planeta je známá pro svou biodiverzitu a zejména pohnutou historii.\n\nPřestože planetu v dávných dobách ovládli Rakatové, zůstala po většinu psané historie galaxie civilizací nedotčena. Až někdy mezi léty 5 200 - 4 600 BBY byla zkolonizována lidmi. Agresivní příroda planety donutila osadníky usadit se na jediném místě, které muselo být opevněno desítky metrů vysokým valem. Zde bylo založeno město Iziz.\n\nV roce 4 400 BBY planetu ovládl sithský pán Freedon Nadd a ustanovil se králem. Zavedl zde brutální teokracii a učil místní obyvatelstvo temné straně Síly. Jeho stoupenci \"Naddisté\" vyhnali všechny Naddovy odpůrce z města do divočiny, kteří byli vydáváni napospas nebezpečné fauně. Všichni vyhnanci, kteří byli Naddem i jeho královskými potomky označováni za kriminálníky, za branami města však nenalezli smrt a postupně se přizpůsobili životu v drsné divočině. Nakonec zformovali druhou civilizaci \"jezdců\" (v orig. Beast Riders), když si ochočili ty nejnebezpečnější bestie. Jakmile se dvůr dověděl o jejich existenci, vypukla dlouhá a strašlivá Zvířecí válka, jež trvala po 350 let. Jezdci útočili na létajících dračích zvířatech ze vzduchu, zatímco městská vojska je sestřelovala pomocí dělových baterií.\n\nJezdci pravidelně pořádali na svých zvířatech nájezdy na Iziz, ale ani jedna strana nedokázala tu druhou při bitvách zničit. Král Ommin i královna Amanoa byli stále pod vlivem temné strany Síly, přesto požádali v roce 4 002 BBY o přijetí do Republiky. Ta na planetu vyslala jedijského mistra Arka Jetha, kterému pomáhali jeho padawani. Na planetu se tudíž dostali v roce 4 000 BBY i bratři Qel-Dromové. Při audienci královny Amanoy však došlo k únosu její dcery Galie jezdci, čímž vypukl konflikt. Amanoa přikázala Jediům najít princeznu v divočině. Když ji našli, chystala se na sňatek za \"zvířecího prince\" Orona Kira. Ulic Qel-Droma se ji pokusil zachránit, ale princezna útěk odmítla a vysvětlila mu, že je to skvělá příležitost konflikt ukončit. Oron Kira Jediům pověděl o skutečné situaci na Onderonu a o historii celého konfliktu, i o železné vládě sithského pána Freedona Nadda.\n\nJediové se společně s nastávajícími novomanželi vrátili do Izizu, zatímco Oronův otec Modon tajně shromažďoval vojsko k útoku pro případ, že by vyjednávání o míru selhalo. Jenže královna Amanoa, jak je spatřila, doslova vyvolala ducha Freedona Nadda a proti všem použila moc temné strany a donutila je uprchnout tajným východem. Modonova vojska se proto vydala na největší pochod v historii a vypukl konflikt o Iziz.\n\nJezdci na létajících zvířatech i na pozemních bumách brzy prolomili obranný val města a obsadili všechny čtvrtě. Pouze královský palác, jenž byl dobře střežen naddistickou gardou a duchem Freedona Nadda, odolával. Cay Qel-Droma se pokusil královnu v paláci konfrontovat sám, ale byl odstaven její gardou. Jeho bratr Ulic se na záchranu bratra musel dovnitř prostřílet, ale královna toho využila k úniku k podzemní hrobce Freedona Nadda. Poté se obloha planety zatáhla Naddovou temnotou a Naddisté začali jezdce i jejich zvířata vytlačovat z města. Princezna Galie i Oron Kira byli při bitvě málem zabiti, ale zachránil je mistr Arka Jeth, jenž svou mocí vyrovnal síly. Spustil svou schopnost bitevní meditace proti Naddistům, čímž utlumil vliv temné strany na planetu a definitivně zvrátil průběh bitvy. \n\nPoté se Jeth vydal i se svými padawany a Galií s Oronem hledat Amanou. Nalezli ji modlící se nad hrobem Freedona Nadda. Její temná strana se však nemohla měřit s uměním mistra Jedi. S odstraněním hrobky z paláce a zejména Naddova světelného meče byla královská krev očištěna od temné strany. Smrt královny Amanoy tedy znamenala konec první bitvy o Onderon a zároveň konec Zvířecích válek. Nová královna Galia se poté provdala za Orona Kira, sithský král Ommin abdikoval a společně sjednotili Onderon. Naddova hrobka byla přesunuta na měsíc Dxun pod obří bunkr z mandalorianské oceli, jež měla zabránit rozšíření vlivu temného pána.\n\nV roce 3998 BBY však vypuklo povstání Naddistů, kteří usilovali o svržení nově korunovaného páru a opětovné nastolení sithské vlády. Po opětovném zásahu Republiky a řádu Jedi byl rychle nastolen mír, když byli zabiti všichni Sithové na planetě, včetně bývalého krále Ommina. Vyhnaní jezdci se mohli vrátit do Izizu a planeta bohatla díky obchodu s přírodními materiály. Jenže o dva roky později na svět vpadli Mandaloriani, kteří však byli poraženi a museli se stáhnout na Dxun. \n\nV roce 3 963 BBY zde začaly Mandalorianské války První bitvou o Onderon, když byl tento svět během několika hodin, ne-li minut o ovládnut. Onderonská armáda se proto ukryla do podzemí a divočiny a vedla s Mandaloriany zákopovou válku, v níž vyrostl nový hrdina, generál Vaklu. O tři roky později byla planeta osvobozena při operaci, jež vešla do dějin jako Druhá bitva o Onderon. Mandaloriané byli z planety vytlačeni na Dxun, kde je Revanovi jediové dále pronásledovali při tzv. Druhé bitvě o Dxun, kde Republika utrpěla i přes vítězství ohromné ztráty.\n\nBěhem jedijské občanské války se na planetě téměř nebojovalo. Darth Revan totiž pravděpodobně nikdy tento svět nechtěl ovládnout a chtěl ho zachovat pro budoucí obnovu galaxie. Po válce se také stalo a Ithoriani začali z Onderonu ve velkém nakupovat floru i faunu pro projekt obnovy na Telos IV. Postupem času si generál Vaklu začal budovat svůj kult válečného hrdiny a na svou stranu získal celou armádu a velkou část obyvatelstva.\n\nPostupem času začal Vaklu vést konfrontační politiku vůči své sestřenici, královně Talii Kiře. Byl přesvědčen, že by Mandaloriané nikdy na Onderon nezaútočili, kdyby nebyli součástí Republiky, zatímco Talia Kira Republiku obhajovala, proto usiloval o odtržení Onderonu od Republiky. Také nesouhlasil s vývozem flory a fauny na válkami zničené světy. Konflikt vedl k planetární blokádě, kdy Vakluova flotila neprodyšně uzavřela svět před vnějšími vlivy. Jediný, kdo dokázal blokádu \"prolomit\", byla malá loď Ebon Hawk. Vaklu tohoto incidentu využil k obvinění Republiky, že útočí na Onderon a vyzval Talii Kiru k odstoupení. \n\nDokonce zašel tak daleko, že se tajně sešel s Darth Nihilusem, který mu poskytl posily, aby svrhl královnu násilím. Výměnou za to Nihilusovi učedníci dostali povolení vyhledat na Dxunu hrobku Freedona Nadda. Nihilus nakonec Vakluovi nakázal zahájit revoluci a vypukla tak onderonská občanská válka. Vakluovy jednotky brzy za pomoci Sithů obklíčily královský palác, avšak díky včasnému zásahu Vypovězené rytířky Jedi se jim nepovedlo královnu svrhnout. Vaklu byl poté zajat a postaven před soud.\n\nOnderon pod vládou královny Talie Kiry setrval v Republice. Po několika staletích byla příroda zkrocena a onderonská divočina již nebyla tolik nebezpečná jako v období zvířecích válek. V době kolem roku 0 ABY, kdy se odehrála bitva o Yavin, byl Onderon pod vládou Galaktického impéria, ale o dva roky později zde rebelové zničili místní imperiální základnu. Planeta byla též dějištěm návratu Palpatinea. Zde také jeho poslední klon zemřel.\n\n\n"}
{"id": "778727", "url": "https://cs.wikipedia.org/wiki?curid=778727", "title": "Kvadruplegie", "text": "Kvadruplegie\n\nKvadruplegie je úplné nebo částečné ochrnutí všech čtyř končetin a trupu, způsobené poškozením míchy v dolní krční oblasti. Termín kvadruplegie vychází ze spojení dvou různých slov. Jedno pochází z latiny a druhé z řečtiny. Výraz „kvadru“ vznikl z latinského \"quattuor\", což znamená „čtyři“, čímž odkazuje na počet postižených končetin. Slovo „plegie“ je původem z řeckého \"plegia\" a znamená „ochrnutí“. Někdy se používá původem pouze řecký termín tetraplegie.\n\nČastou příčinou takového vážného tělesného postižení (většinou doživotního) je poranění míchy při úrazu, například autonehodě, pádu z výšky nebo skokem do mělké vody.\n\nPodle výšky poškození míchy v krční oblasti dělíme ochrnutí do několika úrovní:\n\nPřes veškerá omezení pohybového aparátu a další negativní zdravotní a sociální aspekty je však často reálné, aby kvadruplegici mohli pracovat a realizovat se jako zdraví lidé.\n"}
{"id": "778730", "url": "https://cs.wikipedia.org/wiki?curid=778730", "title": "Caldwellův katalog", "text": "Caldwellův katalog\n\nCaldwellův katalog je astronomický katalog 109 jasných hvězdokup, mlhovin a galaxií pro pozorování amatérskými astronomy. Katalog sestavil Sir Patrick Caldwell-Moore jako doplněk Messierova katalogu.\n\nMessierův katalog vznikl jako seznam objektů, které mohou v dalekohledu vypadat jako kometa, protože se Messier zajímal o jejich hledání. Amatérští astronomové jej považují za základní seznam snadno viditelných objektů. Moore ovšem upozornil, že v Messierově katalogu chybí mnoho velmi jasných objektů, jako například hvězdokupa Hyády, Dvojitá hvězdokupa (NGC 869 a NGC 884) a galaxie Sochař (NGC 253). Messier pozoroval z Paříže, proto do svého katalogu nezahrnul ani jasné objekty viditelné na jižní polokouli, jako například Omega Centauri, Centaurus A (NGC 5128), hvězdokupa Klenotnice (NGC 4755) a 47 Tucanae.\nMoore tedy vytvořil vlastní seznam 109 objektů, aby dodržel velikost Messierova katalogu (M102 je považován za chybnou položku, jak potvrdil Méchain), a zveřejnil jej v americkém časopise Sky & Telescope v prosinci 1995.\n\nMoore použil k označení katalogu svoje druhé příjmení Caldwell, protože první písmeno jeho prvního příjmení se používá k označení položek Messierova katalogu.\nPoložky Caldwellova katalogu se tedy označují písmenem C a katalogovým číslem z rozsahu 1 až 109 (např. C41). \n\nNa rozdíl od Messierova katalogu, jehož položky jsou číslovány zhruba podle pořadí objevu Messierem a jeho kolegy,\nCaldwellův katalog je seřazen podle deklinace, takže C1 je nejsevernější a C109 nejjižnější objekt katalogu, pouze NGC 4244 a Hyády jsou číslovány mimo pořadí. Další chyby v katalogu byly časem opraveny: S Norma Cluster (NGC 6087) byl chybně označen jako NGC 6067 a Lambda Centauri Cluster (IC 2944) jako Gamma Centauri Cluster.\n\n\n"}
{"id": "778732", "url": "https://cs.wikipedia.org/wiki?curid=778732", "title": "Seznam odehraných turnajů Petry Kvitové", "text": "Seznam odehraných turnajů Petry Kvitové\n\nToto je seznam všech turnajů, které odehrála Petra Kvitová na okruhu WTA Tour a okruhu ITF. \n\n"}
{"id": "778733", "url": "https://cs.wikipedia.org/wiki?curid=778733", "title": "Miloslav Charouzd", "text": "Miloslav Charouzd\n\nMiloslav Charouzd (15. srpna 1928 Praha, Československo – 25. června 2001 Praha, Česko) byl československý hokejový útočník (levé křídlo). Reprezentoval Československo na ZOH 1952 a na několika šampionátech, z nichž největší úspěch zaznamenal na MS 1949, na kterém získal současně světový a evropský titul.\n\nRodilý Pražan, který začal hokejovou kariéru ve vyhlášeném pražském oddílu LTC Praha. V osmnácti letech přestoupil do HC Stadion Podolí, kde vydržel do jeho zrušení dvě sezóny, poté se vrátil do mateřského oddílu a opět na dva roky. Následovaly, jak jinak, dvě dvouletky, v Tatře Smíchov a v ATK Praha. V roce 1954 uskutečnil svůj poslední přestup, a to do Sparty Praha.\n\nNa úspěšném šampionátu v roce 1949, kde získal zlaté medaile ale nenastoupil k žádnému zápasu. Měl to štěstí, že se nedostal na seznam nepohodlných hráčů, jeho kariéra mohla pokračovat i po roce 1950. A byla to právě nová generace, mezi jejichž opory patřil Miloslav Charouzd, dále např. Karel Gut, Vlastimil Bubník, Bronislav Danda, která se snažila navázat na úspěchy konce 40. let, ale které to nebylo souzeno, za což mohly i necitlivé a nesmyslné zásahy režimu, různé kádrování, nekonečné reorganizace hokejové ligy.\n\nV reprezentaci odehrál 46 zápasů, ve kterých vstřelil 42 gólů.\n\nPo skončení aktivní kariéry zůstal sportu věrný jako sportovní komentátor a také pravidelně spolupracoval s fotbalovo-hokejovým týdeníkem Gól.\n\nMiloslav Charouzd patřil do skupiny předních poválečných hokejistů, kteří hráli na vrcholové úrovni také fotbal, v něm nastupoval ve 40. letech na postu záložníka za Bohemians Praha.\n\n\n"}
{"id": "778737", "url": "https://cs.wikipedia.org/wiki?curid=778737", "title": "Abierto Mexicano Telcel 2012 – ženy", "text": "Abierto Mexicano Telcel 2012 – ženy\n\nTenisový turnaj WTA Abierto Mexicano Telcel 2012 se konal ve dnech 27. února až 3. března v mexickém Acapulcu venku na antukových dvorcích. Turnaj patřil do kategorie WTA International Tournaments. Odměny činily 220 000 USD.\n\n\nNásledující hráčky obdržely divokou kartu do turnaje:\n\nNásledující hráčky se probojovaly do hlavní soutěže z kvalifikace:\n\n\n"}
{"id": "778740", "url": "https://cs.wikipedia.org/wiki?curid=778740", "title": "Žďárského vak", "text": "Žďárského vak\n\nŽďárského bivakovací vak, lidově „žďárák“, je vak pro přespání v přírodě – obvykle se používá jako nouzová alternativa stanu. Je standardní součástí horolezeckého vybavení na delší túry. Je vyroben z nepromokavého materiálu a tvarem připomíná spací pytel nebo závěsný horolezecký stan. Vyrábí se v provedení pro dvě osoby nebo jednoho člověka. Pro horolezecké účely je vhodnější dvoumístný vak, pro turistické jednomístný.\n\nNouzové přespání ve Žďárského vaku předpokládá pouze oblečení a obuv, kterou má bivakující osoba s sebou na pohyb v přírodě, a k zajištění tepla se využívají všechny dostupné prostředky, například nohy se vsunují do batohu, horolezecké lano slouží jako izolace od země a vybudovaná kamenná zídka chrání před větrem.\nPlánované přespání je pohodlnější. Do Žďárského vaku se vkládá spací pytel i s karimatkou.\n\n\n\nŽďárského vak je pojmenován po Čechovi Matyáši Žďárském pocházejícím z Kožichovic u Třebíče. Matyáš Žďárský byl občanem tehdejšího Rakouského císařství a používal i jméno Mathias Zdarsky. Část svého života prožil v Alpách a byl velkým průkopníkem a zakladatelem alpského lyžování a skialpinismu.\n"}
{"id": "778745", "url": "https://cs.wikipedia.org/wiki?curid=778745", "title": "Schultz", "text": "Schultz\n\nSchultz je jedno z nejběžnějších německých příjmení, odvozené od slova \"Schultheiß\" (starosta, rychtář). Patří těmto osobám:\n\n\n"}
{"id": "778747", "url": "https://cs.wikipedia.org/wiki?curid=778747", "title": "Muzeum Léon Dierx", "text": "Muzeum Léon Dierx\n\nMuzeum Léon Dierx (Le Musée Léon Dierx) sídlí v Pařížské ulici č. 28 v Saint-Denis, hlavním městě ostrova Réunion (Île-de-Bourbon). Shromažďuje, co do kvality a množství, ojedinělou sbírku moderního umění včetně současného. Nachází se ve stavebně upravené a později kompletně zrekonstruované rezidenci v koloniálním stylu, známé pod jménem Villa Manès.\nKoncem 19. a počátkem 20. století se intelektuální a politická elita ostrova Réunion zabývala myšlenkou vzniku nového muzea zasvěceného modernímu umění. Plán se začal uskutečňovat na počátku 20. století díky dvěma přátelům z dětství, kteří vystupovali pod pseudonymem Marius-Ary Leblond. Byli to dva spisovatelé: Marius Leblond, vlast. jménem Georges Athénas (1877–1953) a Ary Leblond, vlast. jménem Aimé Merlo (1880–1958), kteří se narodili na ostrově Réunion, ale žili a pracovali v Paříži.\n\nPři hledání vhodného objektu se jako nejschůdnější ukázal projekt stavebních úprav starobylé rezidence, vily z r. 1843, kterou postavili bratři Faixové, stavitelé, pro váženého koloniálního občana Gustava Manèse. Jednalo se o dřevostavbu, kterou po celém obvodě zakrýval kamenný obklad. Na její výzdobě se od r. 1847 podílel malíř Antoine Louis Roussin, který žil s rodinou na ostrově. V r. 1860 se vila stala majetkem generálního rady, který ji později dal k dispozici kolonii. Před převzetím objektu pro vznik muzea v něm mělo své sídlo biskupství.\n\nBěhem r. 1911 proběhly v budově stavební úpravy tak, aby vyhovovala potřebám muzea moderního umění. Jeho zakladatelé Marius-Ary Leblond požádali svého krajana básníka, malíře a sochaře Léona Dierxe o svolení, aby nové muzeum neslo jeho jméno. Léon Dierx, věrný své skromnosti, souhlasil pod podmínkou, že se tak stane až po jeho smrti. Básník zemřel v červnu 1912 a 12. listopadu 1912 bylo otevřeno Muzeum Léon Dierx (Le Musée Léon Dierx). Stalo se tak druhým muzeem na ostrově po Muzeu dějin přírody (Muséum d'Histoire naturelle).\n\nV r. 1960 vypracovali architekti Jean Hébrard a Daniel de Montfreid projekt kompletní rekonstrukce budovy. Sbírky byly přemístěny do náhradních prostor a stará stavba byla celkově zrenovována včetně obkladů. Portál a nová fasáda budovy byly zhotoveny z betonu a nově zbudované moderní a funkční výstavní sály nabídly návštěvníkům lepší přístupnost k vystavovaným dílům. V r. 1965 bylo nové muzeum otevřeno pro veřejnost. Všechny sbírky byly postupně vráceny na svá místa a celá akce byla definitivně zakončena v r. 1970.\n\nMuzeum Léon Dierx shromáždilo od dob svého vzniku početná díla moderního umění širokého spektra uměleckých směrů. Tvorba sbírek proběhla zhruba ve čtyřech časových etapách.\n\nMuzeum Léon Dierx uchovává nejlepší díla západního moderního umění, mezi nimiž jsou tři keramické sochy Paula Gauguina, bronz Pabla Picassa i obrazy, jejichž autory byli malíři Émile Bernard, Maurice Denise, Maximilien Luce a další.\n\nMuzeum disponuje výstavním prostorem 800 m², což mu umožňuje zařazovat mezi exponáty i přírůstky současného umění a také udržovat historické fondy, které nejsou vystavovány stále. Pro část muzea, která je věnována historii, poskytl stát soubor románských a gotických odlitků, které odkazují na francouzskou historii.\n\nPortréty a krajiny jsou základními tématy prezentovanými ve stálé expozici Muzea Léon Dierx. Tyto obrazy vytvořené na ostrově Réunion nebo v Evropě představují umění 19. století a prvních let 20. století. Připomínají neoklasicismus, romantismus, Barbizonskou školu, impresionismus a post-impresionismus, fauvismus, nabis, symbolismus a další. Mapují historii umění s ohledem na vznik nové estetiky počátků moderního umění.\n\n\nVšechny tyto i jiné úspěšné výstavy upozornily širokou kulturní veřejnost na bohatost sbírek vystavovaných v Muzeu Léon Dierx.\n\nVzhledem k tomu, že tropické podnebí na ostrově neprospívá uměleckým dílům, je třeba jim věnovat neustálou péči. Zvláštní péči vyžadují díla, která jsou tvořena jinou než tradiční technikou oleje na plátně jako kresby a grafiky na papíře nebo kartonu, akvarely, pastely a také dřevoryty vytvořené technikou gravírování nebo litografie. Péči o sbírky se věnují správci muzea spolu s restaurátory, konzervátory, odbornými a vědeckými pracovníky. Do dnešní doby se ve funkci správce muzea vystřídalo osm mužů a jedna žena. Od r. 1934 do r. 1950 zastával tuto funkci jeden ze zakladatelů muzea Ary Leblond, vlast. jménem Aimé Merlo.\n\nOficiální stránky muzea\n"}
{"id": "778753", "url": "https://cs.wikipedia.org/wiki?curid=778753", "title": "Svaz (fytocenologie)", "text": "Svaz (fytocenologie)\n\nSvaz (alliancia) je druhá nejnižší hlavní úroveň (rank) fytocenologických jednotek. Její nejbližší hlavní nadřazenou jednotkou je řád, podřazenou pak asociace. Jméno svazu se tvoří z vědeckého názvu rostlinného druhu (nebo názvu dvou druhů oddělené spojovníkem) a přidává se koncovka -ion. Příklad: \"Carpinion betuli\" Issler 1931. Za jménem se uvádí autor jména a rok, kdy ho popsal. Nomenklatura syntaxonů včetně jmen svazů se řídí podle mezinárodního kódu fytocenologické nomeklatury.\n"}
{"id": "778755", "url": "https://cs.wikipedia.org/wiki?curid=778755", "title": "Gustav Mattauch", "text": "Gustav Mattauch\n\nGustav Mattauch (8. ledna 1846, Zákupy – 3. září 1923, Litoměřice) byl český katolický kněz, sídelní kanovník a 54. probošt litoměřické katedrální kapituly v letech 1909–1923.\n\nZákupský rodák, kněz litoměřické diecéze Mattauch byl v roce 1901 jmenován a od roku 1902 instalován litoměřickým biskupem Emanuelem Schöbelem sídelním kanovníkem litoměřické katedrální kapituly sv. Štěpána. V roce 1911 byl zvolen 54. proboštem katedrální kapituly a funkci vykonával až do své smrti v roce 1923. Období jeho funkce probošta kapituly, kterou vykonával v době episkopátu (funkční období biskupa) Josefa Grosse je poznamenáno zvyšujícím se národnostním napětím v severočeských Sudetech. Za svou duchovní činnost byl papežem jmenován papežským prelátem a\napoštolským protonotářem.\n\n\n\n"}
{"id": "778756", "url": "https://cs.wikipedia.org/wiki?curid=778756", "title": "Řád (fytocenologie)", "text": "Řád (fytocenologie)\n\nŘád (ordo) je druhá nejvyšší hlavní úroveň (rank) fytocenologických jednotek. Její nejbližší hlavní nadřazenou jednotkou je třída, podřazenou pak svaz. Jméno řádu se tvoří z vědeckého názvu rostlinného druhu (nebo názvu dvou druhů oddělené spojovníkem) a přidává se koncovka -etalia. Příklad: \"Fagetalia sylvaticae\" Pawłowski 1928. Za jménem se uvádí autor jména a rok, kdy ho popsal. Nomenklatura syntaxonů včetně jmen řádů se řídí podle Mezinárodního kódu fytocenologické nomeklatury.\n"}
{"id": "778759", "url": "https://cs.wikipedia.org/wiki?curid=778759", "title": "Třída (fytocenologie)", "text": "Třída (fytocenologie)\n\nTřída (clasis) je nejvyšší hlavní úroveň (rank) fytocenologických jednotek. Její nejbližší hlavní podřazenou jednotkou je řád. Jméno třídy se tvoří z vědeckého názvu rostlinného druhu (nebo názvu dvou druhů oddělené spojovníkem) a přidává se koncovka -etea. Příklad: \"Querco-Fagetea\" Braun-Blanquet et Vlieger in Vlieger 1937. Za jménem se uvádí autor (autoři) jména a rok, kdy ho popsal. Nomenklatura syntaxonů včetně jmen tříd se řídí podle Mezinárodního kódu fytocenologické nomeklatury.\n"}
{"id": "778760", "url": "https://cs.wikipedia.org/wiki?curid=778760", "title": "Podsvaz (fytocenologie)", "text": "Podsvaz (fytocenologie)\n\nPodsvaz (suballiancia) je vedlejší úroveň (rank) fytocenologických jednotek. Její nejbližší hlavní nadřazenou jednotkou je svaz, podřazenou pak asociace. Jméno podsvazu se tvoří z vědeckého názvu rostlinného druhu (nebo názvu dvou druhů oddělené spojovníkem) a přidává se koncovka -enion. Příklad: \"Alnenion glutinoso-incanae\" Oberdorfer 1953. Za jménem se uvádí autor jména a rok, kdy ho popsal. Nomenklatura syntaxonů včetně jmen podsvazů se řídí podle Mezinárodního kódu fytocenologické nomeklatury.\n"}
{"id": "778761", "url": "https://cs.wikipedia.org/wiki?curid=778761", "title": "Subasociace (fytocenologie)", "text": "Subasociace (fytocenologie)\n\nPodsvaz (subassociatio) je vedlejší úroveň (rank) fytocenologických jednotek. Její nejbližší hlavní nadřazenou jednotkou je asociace. Jméno subasociace se tvoří ze jména nadřazené asociace, tedy vědeckého názvu rostlinného druhu (nebo názvu dvou druhů oddělené spojovníkem) a přidává se s počátečním malým písmenem jméno subasociace s koncovkou -etosum. Příklad: \"Carici remotae-Fraxinetum caricetosum pendulae\" Tüxen 1937. Za jménem se uvádí autor jména a rok, kdy ho popsal. Nomenklatura syntaxonů včetně jmen subasociací se řídí podle Mezinárodního kódu fytocenologické nomeklatury.\n"}
{"id": "778765", "url": "https://cs.wikipedia.org/wiki?curid=778765", "title": "Sigurd Slembe", "text": "Sigurd Slembe\n\nSigurd Magnusson Slembe (nebo také Slembedjakn) († 12. listopad 1139) byl uchazeč o norský trůn ve 12. století. Stal se námětem historického dramatu \"Sigurd Slembe\" norského dramatika Bjørnstjerna Bjørnsona z roku 1863.\n\nSigurd se nejspíš narodil okolo roku 1100 v jižním Norsku a nejspíš ho vychoval kněz Adalbrikt. Jeho matkou byla Thora Saxesdatter. Sigurd sám byl vysvěcen na jáhna. Ve staré severštině jeho přezdívka \"slembi\" znamená \"hlučný\", \"Slembidjákn\" by tedy znamenalo \"hlučný kněz\". Jeho manželkou byla Audhild Torleiv, dcera Thorleifa Maddadssona.\n\nNorskému králi Haraldovi IV. Sigurd tvrdil, že je synem zesnulého Magnuse III. a jeho nevlastním bratrem, a dožadoval se, aby se s ním Harald podělil o vládu. V roce 1135 se Sigurd prohlásil králem, ale Harald toto neuznal. O rok později, v roce 1136, nechal Sigurd Haralda zavraždit ve spánku. Po jeho smrti Sigurd udělal předchozího krále Magnuse IV., kterého Harald nechal oslepit, zmrzačit a uvěznit, svým spoluvládcem, aby si zajistil větší podporu v zemi a posílil svou pozici.\n\nSigurd Slembe a Magnus však v Norsku stále měli malou podporu a kampaň Erika II. Dánského ve prospěch jeho spojenců skončila katastrofou. Nějaký čas Sigurd a Magnus strávili spíše jako banditi, než se 12. listopadu 1139 střetli se silami Inge I. a Sigurda II. Magnus v této bitvě zemřel. Sigurd byl uvězněn a poté popraven.\n"}
{"id": "778767", "url": "https://cs.wikipedia.org/wiki?curid=778767", "title": "Arnošt Praus", "text": "Arnošt Praus\n\nArnošt Praus (3. března 1873 Rychnov nad Kněžnou – 12. listopadu 1907 Klokočov) byl český varhaník a hudební skladatel.\n\nPocházel z hudební rodiny. Jeho otec, Arnošt Praus st. (1851–1912), byl absolventem Varhanické školy v Praze a učil hudbu na \"Učitelském ústavu\" v Příboře. Byl autorem drobnějších vokálních skladeb.\n\nStudoval na pobočném ústavu českého gymnázia v Brně a byl fundatistou řádu augustiniánů, zpíval v chrámovém sboru baziliky Nanebevzetí Panny Marie. Gymnázium dokončil v Rychnově nad Kněžnou. V letech 1889–1891 studoval na \"Varhanické škole v Praze\". Ve skladbě byl žákem Antonína Dvořáka a jeho spolužáky byli např. Josef Suk a Oskar Nedbal.\n\nPo absolvování školy se stal ředitelem kůru ve Vamberku. Zde zkomponoval mužský sbor \"Chorál Čechův\". Jeho pražské provedení bylo pro vlastenecký obsah policií zakázáno. Tříletou vojenskou službu vykonal u vojenské hudby pluku č. 100 v Krakově. Po návratu z vojny žil nějakou dobu u v Příboře. Byl dirigentem městské kapely a s místními ochotníky provedl i operu Viléma Blodka V studni.\n\nOkolo roku 1898 odešel do Dalmácie a působil jako ředitel kůru a učitel hudby v Imotski a jako sbormistr pěveckého sdružení \"Zvonimir\" v Dubrovníku. Po návratu do Čech se stal varhaníkem v Bzenci a v letech 1903–1904 profesorem hudby na učitelském ústavu v Soběslavi. Místa se vzdal, neboť onemocněl očním sarkomem a zakrátko zcela oslepl. Nějakou dobu ještě působil jako varhaník v Bzenci, ale v posledním roce svého života se odstěhoval do Klokočova.\n\n\n\n\n\n\n"}
{"id": "778772", "url": "https://cs.wikipedia.org/wiki?curid=778772", "title": "Motorová jednotka DR řada VT 18.16", "text": "Motorová jednotka DR řada VT 18.16\n\nMotorová jednotka DR řady VT 18.16 (od roku 1970 řada 175, dnes ř. 675 DBAG, design Görlitz) je motorová jednotka s dieselovým pohonem a hydrodynamickým přenosem výkonu pro mezinárodní expresní dopravu vyráběná VEB Waggonbau Görlitz a provozovaná někdejšími Německými říšskými dráhami \"(Deutsche Reichsbahn - DR)\" od roku 1963.\nV ČR je přezdívaná podle elegantního tvaru \"Delfín\", nebo také podle mezinárodního vlaku, na který byla m. j. nasazována – \"Vindobona\".\nPro mnoho lidí se pojmenování \"Vindobona\" stalo dodnes synonymem právě pro tuto motorovou jednotku.\n\nVT 18.16 byl vlak na vysoké kvalitativní úrovni, se kterým chtěla NDR zvýšit svoji prestiž na mezinárodních železničních tratích.\nVyráběn byl od roku 1963 továrnou VEB Waggonbau Görlitz. Prototyp byl vybaven dvěma motory o výkonu 900 k (662 kW) a měl dovolenou rychlost 160 km/h. Odtud pochází označení VT (motorový vůz,\"Verbrennungstriebwagen\"), 18 (pro výkon 1800 k) a 16 (pro 160 km/h), v sériové výrobě nicméně dostal dva motory o výkonu 1000 k (735 kW). Tento typ nebylo možné spřahovat s ostatními vlaky a byl vyřazen již roku 1977. Vedle osmi motorových jednotek bylo vyrobeno i šest vložených vozů (VMe) a dva rezervní hlavové motorové vozy (VTa 09 /10, později značené 175 017 + 019).\n\nMotorová jednotka byla vnímána jako konkurenční projekt k tehdejším západoevropským vlakům TEE a motorovému vozu VT 11.5 tehdejších spolkových drah \"(Deutsche Bundesbahn - DB).\" Na výbavu a stav byl tehdy kladen velký důraz, pohoštění ve vlaku bylo zřetelně lepší, než ve srovnatelných vlacích východoněmeckých drah. Jednotky byly v rámci mezinárodního provozu nasazovány na spoje do Skandinávie, Rakouska a Československa\nNa známý expres \"Vindobona\" z Berlína do Vídně přes Prahu byla sice nasazována i vozidla ostatních zúčastněných železničních správ, nicméně jednotky VT 18.16 mu vtiskly ve své době svoji tvář natolik, že pro mnoho lidí je dodnes \"Vindobona\" synonymem právě pro ně.\n\nKoncem 70. let 20. století již kapacita míst v jednotce nestačila na provozované spoje, a proto už byly místo nich většinou nasazovány vlakové soupravy vedené lokomotivou. Jako \"Vindobona\" jela jednotka VT 18.16 (resp. 175) naposledy do Vídně roku 1979, od té doby už kvůli vyrovnávacím poplatkům ÖBB na tento spoj žádná ucelená jednotka nasazena nebyla.\nNa mezinárodní spoj byla jednotka naposledy nasazena do Karlových Varů na \"Karlex\" a \"Karolu\" koncem 80. let 20. stol., poté byla úředně vyřazena.\n\nPočátkem 90. let 20. stol. existovala už jen jediná provozuschopná jednotka (175 019, 313, 413, 014 a 2 VMe), která sloužila jako muzejní vlak DR. Ta při přečíslování roku 1992 obdržela nové číslo řady 675 a byla až do roku 2003 využita pro nostalgický program DB. V dubnu 2003 jela poslední provozuschopná jednotka na „rozlučkovou jízdu“ po německu i blízkém zahraničí,\ndo České republiky jela 12. dubna 2003 po trase Berlín – Děčín – Mělník – Praha-Vysočany – Praha-Libeň – Praha-Vršovice.\nPo propadnutí zkoušky hlavních rámů v červenci 2003 byla odstavena z provozu a je nyní majetkem Muzea Německých drah a je vystavena na nádraží Berlin-Ostbahnhof. Na nádraží Berlin-Lichtenberg stojí jako druhý ale neprovozní kus 175 015–016 držený nadací BSW-Freizeitgruppe (Stiftung Bahn-Sozialwerk).\nTřetí jednotka (175 005–006), předtím vlak organizace \"FDJ-Jugendklub „Ernst Thälmann“\", je dlouhodobě zapůjčena Saskému železničnímu muzeu \"(Sächsischen Eisenbahnmuseums Chemnitz-Hilbersdorf)\" k úpravě povrchu a má zde být přeměněna na restauraci. Ostatní jednotky se nedochovaly nebo nejsou v zachovalém stavu.\n\nJednotka byla nasazována na tyto rychlíky:\n\nPoslední nasazení této jednotky byly spoje Berlin Zoologischer Garten – Lipsko hlavní nádraží při lipském veletrhu a rychlíky \"Sorben-Express\" Berlín – Budyšín v polovině 80. let 20. století.\n\nS poslední jednotkou této řady byla v dubnu 2003 uspořádána ještě rozlučková jízda.\n\nVT 18.16 vychází z Kruckenbergovy konstrukce prototypu SVT 137 155.\nHnací čelní vozy dostaly dieselové dvanáctiválcové přeplňované motory typu 12 KVD 18/21 vyrobené ve VEB Motorenwerk Johannistal v Berlíně, které byly použity již v lokomotivě řady V 180.\nZpočátku měly motory výkon 900 k, později byl výkon zvýšen na 1000 k (736 kW).\nK přenosu výkonu sloužily třístupňové hydrodynamické měniče L 306 RT vyrobené ve Voith St. Pölten. Celý mechanismus (motor i hydrodynamická převodovka) byl zabudován přímo do čelních otočných podvozků.\nDíky dalším konstrukčním zvláštnostem taková montáž dovolovala u čtyřčlánkové jednotky rychlost až 160 km/h.\n\n\n"}
{"id": "778774", "url": "https://cs.wikipedia.org/wiki?curid=778774", "title": "3C 273", "text": "3C 273\n\n3C 273 je kvasar v souhvězdí Panny. Je historicky prvním objektem, který byl identifikován jako kvasar.\n\nVe viditelné oblasti spektra je to nejjasnější kvasar (jeho zdánlivá magnituda je 12,8). Zároveň je to jeden z nejbližších kvasarů – má rudý posuv 0,158,\nkterému odpovídá vzdálenost 2,4 miliardy světelných let. Při své absolutní magnitudě -26,7 také patří mezi nejzářivější kvazary, takže kdyby se nacházel v podobné vzdálenosti jako Pollux (přibližně 10 parseků), viděli bychom jej na obloze stejně jasný jako Slunce. Absolutní magnituda Slunce je 4,83, takže tento kvasar je čtyř bilionkrát jasnější než Slunce. Hmotnost kvasaru se odhaduje na 886 ± 187 milionů hmotností Slunce.\n\nVelkými teleskopy lze pozorovat výtrysk plazmatu dlouhý přibližně 80 tisíc světelných let (24539 parseků), který začíná ve vzdálenosti 12\" (úhlových sekund) od jádra galaxie a dosahuje do vzdálenosti 21\". Výtrysk je tedy jen o málo menší než průměr disku celé naší Galaxie, která má průměr téměř 100 tisíc světelných let. V roce 1995 bylo na snímcích z Hubbleova vesmírného dalekohledu odhaleno zvláštní uspořádání výtrysku, které je tvořeno pravidelně střídanými jasnými místy a oblastmi slabšího vyzařování.\n\nOznačení 3C 273 znamená, že jde o 273. objekt (seřazeno podle rektascenze) Třetího cambridgeského katalogu radiových zdrojů (3C), který v roce 1959 vydala Univerzita v Cambridgi. Poté, co Cyril Hazard a kol. na Observatoři Parkes určili přesnou pozici pomocí zákrytu Měsícem,\nbyl rádiovému zdroji rychle přiřazen viditelný protějšek, blíže neurčený hvězdný objekt. V roce 1963 vydali Maarten Schmidt a John Beverley Oke\nv časopise Nature oznámení o velkém rudém posuvu kvasaru 3C 273, jehož hodnotě 0,158 odpovídá vzdálenost několika miliard světelných let.\n\nPřiřazení viditelného protějšku se několik objektů dočkalo dříve než 3C 273, prvním z nich byl 3C 48. Několik aktivních galaxií bylo dokonce mylně považováno za proměnné hvězdy (např. BL Lacertae), ale jejich pravá podstata nebyla pochopena, protože se jejich spektrum velmi odlišovalo od ostatních známých hvězd, ve kterých se nacházejí typické spektrální čáry. 3C 273 tak byl prvním kvasarem, u kterého byla určena pravá podstata kvasarů – je to velmi jasný objekt v kosmologických vzdálenostech.\n\n3C 273 je tzv. hlasitý (\"radio-loud\") kvasar a byl jedním z prvních zdrojů rentgenového záření nacházejících se mimo Galaxii, které byly objeveny v roce 1970. Ovšem ani v roce 2006 ještě nebylo jisté, jakým způsobem rentgenové záření v kvasaru vzniká. Zářivý výkon kvasaru se mění téměř na všech vlnových délkách elektromagnetického záření od rádiových vln po záření gama s periodou od několika dní až po desítky let. Ve výtrysku plazmatu bylo objeveno rádiové, infračervené a viditelné záření se souhlasnou polarizací, takže jde téměř jistě o synchrotronové záření, tedy záření vydávané svazkem částic pohybujících se rychlostí blízkou rychlosti světla. Předpokládá se, že takové výtrysky vznikají působením centrální černé díry na akreční disk. Interferometrické pozorování kvasaru pomocí radioteleskopů odhalilo vlastní pohyb některých oblastí vydávajících rádiové záření, což je dalším důkazem přítomnosti pohybu materiálu ve výtrysku plazmatu.\n\nKvazar sídlí ve středu velké eliptické galaxie se zdánlivou magnitudou 16 a zdánlivým průměrem 29\".\nJe to nejvzdálenější objekt, který lze pozorovat amatérskými dalekohledy.\n\nKvasar je nejlépe viditelný v květnu, a to ze severní i jižní polokoule. Nachází se v souhvězdí Panny a je dost jasný na to, aby mohl být pozorován větším amatérským astronomickým dalekohledem. Jeho magnituda se mění v rozsahu od 11,7 do 13,2. Zejména díky jeho silnému rádiovému záření a skutečnosti, že je to první rozeznaný kvasar, se rektascenze kvasaru 3C 273 používá k určení polohy 23 mimogalaktických rádiových zdrojů, které tvoří základ soustavy souřadnic ICRS.\n\n"}
{"id": "778783", "url": "https://cs.wikipedia.org/wiki?curid=778783", "title": "Zoltán Vörös", "text": "Zoltán Vörös\n\nZoltán Vörös (* 14. listopadu 1978) je maďarský kulturista a příležitostný model.\n\nRoku 2009 získal první místo na Mistrovství světa WABBA (kat. Tall) v Budapešti.\n\n"}
{"id": "778788", "url": "https://cs.wikipedia.org/wiki?curid=778788", "title": "Štefan Havlík", "text": "Štefan Havlík\n\nŠtefan Havlík (též Stefan Havlik) (* 10. září 1975, Košice) je slovenský kulturista, model a voják.\n\nV kulturistice dosáhl čtyřnásobného mistrovství Evropy.\n\n"}
{"id": "778801", "url": "https://cs.wikipedia.org/wiki?curid=778801", "title": "Josef Weißkopf", "text": "Josef Weißkopf\n\nThDr. Josef Weißkopf (3. září 1891 Hrdlovka, \"něm. Herrlich\" – 1972 Německo) byl německý římskokatolický kněz, sídelní kanovník litoměřické katedrální kapituly v letech 1941–1946.\n\nPocházel z německy mluvící rodiny ze severočeských Sudet. Studoval v Římě a během studií pobýval v české koleji Bohemicum. V oboru teologie dosáhl doktorátu. Na kněze pro litoměřickou diecézi byl vysvěcen 30. června 1918. Dne 7. září 1941 byl litoměřickým biskupem Antonínem Weberem jmenován sídelním kanovníkem katedrály sv. Štěpána s kanonikátem královským zvaný latinsky \"Regius\". Po skončení II. světové války v souvislosti s poválečným vývojem byl v květnu 1946, spolu s ostatními členy kapituly německé národnosti, zařazen do odsunu. Zemřel v Německu v roce 1972.\n\n\n\n"}
{"id": "778805", "url": "https://cs.wikipedia.org/wiki?curid=778805", "title": "Vittorio Gassman", "text": "Vittorio Gassman\n\nVittorio Gassman, rodným příjmením Gassmann, (1. září 1922 – 29. června 2000) byl italský herec a režisér. Roku 1975 získal hlavní hereckou cenu na festivalu v Cannes, za roli ve filmu \"Profumo di donna\" (\"Vůně ženy\").\n\nNarodil se v Janově, jeho otec byl Němec, matka Židovka. Vystudoval herectví na \"Accademia Nazionale d'Arte Drammatica\". Na divadle se prosadil nejprve v divadelní společnosti Luchina Viscontiho (upozornil na sebe především rolí Stanley Kowalskiho ve Williamsově Tramvaji do stanice Touha), poté přešel do italského národního divadla (\"Teatro Nazionale\"), kde ztvárnil řadu klasických rolí (Hamlet apod.) Jeho proslulost v italském kulturním prostoru hodně souvisela s tím, že jako jeden z prvních herců začal pravidelně hrát v italské televizi. Již roku 1956 ho proslavil televizní cyklus \"Il Mattatore\", a označení Il Mattatore se také stalo jeho celoživotní přezdívkou (zhruba ve smyslu Pan Herec). K jeho nejslavnějším italským filmům patří: \"Zmýlená neplatí\" (1958), \"Velká válka\" (1959), \"Il sorpasso\" (1962), \"Strašidla\" (1963), \"L'armata Brancaleone\" (1966), \"Profumo di donna\" (1974) či \"C'eravamo tanto amati\" (1974). Prosadil se ovšem i v Hollywoodu (\"Rhapsody\" po boku Elizabeth Taylorové, \"War and Peace\", \"Cry of the Hunted\", \"Glass Wall\", \"Dirty game\", \"Nude bomb\", \"Sharky's Machine\", \"Sleepers\" ad.) Věnoval se i filmové režii (\"Kean\", \"L'Alibi\", \"Senza famiglia, nullatenenti cercano affetto\", \"Di padre in figlio\"). Ve Florencii založil vlastní divadelní školu.\n\n"}
{"id": "778806", "url": "https://cs.wikipedia.org/wiki?curid=778806", "title": "HTC Wizard", "text": "HTC Wizard\n\nHTC Wizard je komunikátor od firmy HTC (High Tech Computer Corporation), která vyrábí a vyvíjí komponenty kapesních počítačů pro renomované výrobce, ale úspěšně vyrábí také vlastní řadu chytrých telefonů. Ty pak prodává především prostřednictvím mobilních operátorů pod názvy MDA (Mobile Digital Assistant) nebo DataPhone. HTC Wizard (známý také jako HTC Prodigy a HTC P4300) je komunikátor s podporou Windows Mobile Pocket PC navržený High Tech Computer Corporation na Tchaj-wanu. Má dotykový displej z levé strany výsuvnou QWERTY klávesnici. Funkce telefonu zahrnují fotoaparát, přehrávač medií, textové i multimediální zprávy. Nabízí také internetové služby včetně e-mailů, rychlých zpráv, prohlížení webových stránek a místní Wi-Fi připojení. Jedná se o čtyřpásmový GSM telefon s GPRS a EDGE. K dispozici jsou varianty, které se liší v designu případně, v klávesnici a přítomností fotoaparátu.\n\nExistuje několik modelů HTC Wizard. HTC Wizard 100 má čtvercový design s čtvercovými klávesami. HTC Wizard 110 je fyzicky podobný modelu 100 a obsahuje stejné technické vlastnosti, s výjimkou fotoaparátu. HTC Wizard 200 je nejvíce oblíbený model má zaoblený design se zaoblenými klávesami.\n\n\n\n\n"}
{"id": "778810", "url": "https://cs.wikipedia.org/wiki?curid=778810", "title": "Bílá labuť", "text": "Bílá labuť\n\nBílá labuť je obchodní dům v ulici Na Poříčí v Praze na Novém Městě, u Petrské čtvrti. V době svého otevření roce 1939 byl největším a nejmodernějším obchodním domem ve střední a východní Evropě. \n\nBílá labuť se nachází na jedné z nejfrekventovanějších pražských tříd, Na Poříčí, v městské části Praha 1 na Novém Městě. V místě obchodního domu kdysi stávaly budovy zájezdního hostince a pivovaru, které byly pojmenovány po jedněch z dřívějších majitelů „U Podušků“. Postupem času byly tyto budovy s hostincem přejmenovány na hostinec U bílé labutě, neboť hostinec měl ve znamení na průčelí fasády sošku labutě.\nTyto budovy U bílé labutě koupil ve 30. letech minulého století spolumajitel obchodního domu Brouk a Babka v Praze na Letné podnikatel Jaroslav Brouk. Starý hostinec a pivovar nechal zbořit a na jejich místě postavil těsně před druhou světovou válkou obchodní palác, kterému dal jméno Bílá labuť. Tento funkcionalistický obchodní palác byl postaven podle plánů architektů Josefa Kittricha a Josefa Hrubého. Vzorem byla liberecká realizace obchodního domu Brouk + Babka architekta Jana Gillara z let 1935–36; v Bílé labuti byl Gillar autorem interiérů. Obchodní dům s obestavěnou výměrou cca 72 000 m³, celkovou půdorysnou plochou cca 22 000 m² a prodejní plochou 15 000 m² byl největším a nejmodernějším obchodním domem ve střední a východní Evropě. Od samého počátku realizace tohoto podnikatelského záměru bylo snahou majitele i architektů postavit obchodní dům, který svými parametry, technickým pojetím a architekturou snese srovnání s nejvýznamnějšími západoevropskými obchodními domy Wertheim a Karstadt v Berlíně a De Bijenkorf v Rotterdamu. \n\nV celém objektu byla instalována kovová okna, přičemž v prodejních sálech bylo použito unikátních patentních překlápěcích oken systému IPPEN. Uliční průčelí obchodního domu tvořilo samonosné okno o rozměrech 33 x 18 m. Výkladce ve vstupní části do obchodního domu byly obloženy nerezovou ocelí Poldi Anticorro. Veškerá okna v budově byla zasklená sklem Thermolux, které výborně rozptyluje světlo do hlubokých prodejních sálů a přitom tepelně a akusticky izoluje a zabraňuje vnikání přímých slunečních paprsků. Vnitřní komunikace obchodního domu tvořila dvě pevná schodiště. Stupně, podesty i obklady schodnic byly provedeny z umělého mramoru ORLIT. Vertikální komunikace zákazníků byla zajištěna také pěti osobními rychlovýtahy. Senzací bylo také umístění pohyblivého schodiště (eskalátoru) z přízemí do prvního patra, neboť se jednalo o první pohyblivé schodiště ve střední Evropě umístěné uvnitř objektu. Toto pohyblivé schodiště mělo dopravní kapacitu 4 tisíce osob za hodinu. Mezi technické vymoženosti patřily také pneumatické pokladny s 32 sběrnými stanicemi na prodejnách, které byly vzájemně propojeny speciálním potrubním systémem s ústřední pokladnou. V objektu bylo instalováno ústřední zářivé topení CRITTALL, které současně v letním období zajistilo chlazení pláště objektu vodou čerpanou z vlastních studní. Odpadky byly sváděny skluzem z každého patra přímo na dvůr. V obchodním domě bylo zaměstnáno 500 osob a denní návštěvnost obchodního domu se pohybovala mezi 20 až 30 tisíci osobami.\n\nObchodní dům Bílá labuť byl slavnostně otevřen dne 19. března 1939. Od tohoto data je obchodní dům v nepřetržitém provozu. Z tohoto důvodu přivítala Bílá labuť po Sametové revoluci 400 000 000. zákazníka.\n\nPři otevření obchodního paláce Bílá labuť v roce 1939 řekl známý pražský novinář: „Bílá labuť, to je více než obchodní palác – je to chrám práce, zboží a lidí, v němž každodenní prodávání byste měli zahájiti hrou na varhany.“ \n\nNa střeše budovy byl instalován neonový reklamní poutač zhotovený ve stylizovaném tvaru živé bílé labutě (bílé tělo, červený zobák), který se otáčel a byl za tmy velmi dobře viditelný z mnoha míst v Praze.\n\nObchodní dům Bílá labuť je tradičním českým plnosortimentním obchodním domem. \n\nV Bílé labuti se nachází více než 50 obchodních jednotek, včetně supermarketu Lidl na ploše cca 2 000 m², drogerie TETA a restaurace. V obchodním domě Bílá labuť také naleznete prodejny dámské, pánské a dětské módy, obuvi, bytového textilu, papírnictví, elektra, optiky, hraček, domácích potřeb, kuchyňské studio, nábytek, … \n\nV tomto obchodním domě se také nachází provozovny služeb, mezi které například patří kadeřnictví, manikura, pedikura, masáže, cestovní kancelář, úpravna oděvů, opravna obuvi, kopírovací a tiskařské služby, lázně.\n\n\n"}
{"id": "778811", "url": "https://cs.wikipedia.org/wiki?curid=778811", "title": "Narva (rozcestník)", "text": "Narva (rozcestník)\n\nNázev Narva může znamenat:\n\n\n\n\n\n\n\n\n\n\n\n"}
{"id": "778816", "url": "https://cs.wikipedia.org/wiki?curid=778816", "title": "Giovanni Pascoli", "text": "Giovanni Pascoli\n\nGiovanni Pascoli (31. prosince 1855 — 6. dubna 1912) byl italský pozdně secesní básník převážně tvořící ve stylu dekadence. Jako literární vědec a profesor literatury na Univerzitě v Bologni proslul zejména svými pracemi o Dante Alighierim.\n\n\n"}
{"id": "778817", "url": "https://cs.wikipedia.org/wiki?curid=778817", "title": "Harald IV. Norský", "text": "Harald IV. Norský\n\nHarald IV. Gille (staroseversky: \"Haraldr gilli\" nebo \"Haraldr gillikristr\"; † 14. prosinec 1136) byl norský král v letech 1130–1136. Jeho přízvisko Gille zřejmě vychází z fráze \"Gilla Críst\", sluha Kristův.\nHarald se narodil okolo roku 1102 v Irsku nebo na Hebridách. Okolo roku 1127 odplul do Norska a prohlásil se za nemanželského syna krále Magnuse III., který navštívil Irsko krátce před svou smrtí v roce 1103. Tato verze je pravděpodobná, protože irské zdroje uvádějí další Magnusovy potomky a je znám jeho zájem o přinejmenším jednu Irku. Harald se tak prohlásil za nevlastního bratra vládnoucího krále Sigurda I. a zřejmě úspěšně prošel zkouškou rozžhaveným železem. Domnělé příbuzenství Sigurd uznal pod podmínkou, že Harald si nebude nárokovat politickou moc během života jeho ani jeho syna Magnuse IV.\n\nKdyž král Sigurd v roce 1130 zemřel, Harald byl zvolen králem poloviny země. Král Magnus se tedy o moc musel podělit. Po čtyřech letech nelehkého míru se Magnus začal otevřeně připravovat na válku s Haraldem. 9. srpna 1134 ho porazil v rozhodující bitvě u Färlevu a Harald utekl do Dánska.\n\nProti vůli svých rádců Magnus rozpustil armádu a odcestoval do Bergenu, aby tam strávil zimu. Harald se vrátil do Norska s novou armádou a podporou dánského krále Erika II. Před Vánoci dosáhl Bergenu, přičemž Magnus měl málo mužů, takže město snadno podlehlo Haraldově armádě (7. ledna 1135).\n\nMagnus byl zadržen a zbaven trůnu, byl oslepen, vykastrován a byla mu useknuta jedna noha. Poté skončil v klášteře Nidarholm na ostrově Munkholmen, kde nějaký čas strávil jako mnich. Haralda Gilleho v roce 1136 nechal zabít Sigurd Slembe, další uchazeč o trůn, který se králem prohlásil v roce 1135.\n\nHaraldovou manželkou byla Ingrid Ragnvaldsdotter, dcera Ragnvalda Ingessona, syna a dědice švédského krále Inge I. S ní měl Harald syna Ingeho I. Podle ság byl předtím Harald ženatý s Bjadok, podle pozdější skotské klanové tradice dcerou Gilledomnana mac Solama. Jejich synem byl jeden z budoucích norských králů Øystein Haraldsson. Mezi Haraldovy konkubíny patřila Tora Guthormsdóttir, dcera Guttorma Gråbardeho, která mu porodila syna Sigurda II. Dále měl syna jménem Magnus, který zemřel v roce 1145 v deseti letech.\n"}
{"id": "778829", "url": "https://cs.wikipedia.org/wiki?curid=778829", "title": "Bible Václava IV.", "text": "Bible Václava IV.\n\nBible Václava IV. je označení pro luxusní rukopis Starého zákona, který vznikl v Praze koncem 14. století pro římského krále Václava IV.. Konsensuálně je její vznik kladen mezi roky 1390 a 1400, objevují se však i jiné názory, které poukazují na možnost staršího vzniku díla . Bible byla napsána německy a objednavatelem překladu do němčiny byl významný pražský staroměstský patricij Martin Rotlev. Na výzdobě díla pracovalo nejméně devět iluminátorů, či přesněji malířských dílen. V rukopise jsou opakovaně užity královy vlastní emblémy, odkazující jednak na jím založený dvorský řád, jednak na obecně sdílené ideály panovnické. Rukopis překladu ani výzdoba Bible nebyly zcela dokončeny, konec prací bývá spojován s Václavovou ztrátou římského královského titulu. .\n\nRoku 1419 Václav zemřel a rukopis zdědil králův bratr Zikmund. Po jeho skonu se dostala prostřednictvím jeho zetě Albrechta Habsburského do rukou habsburské dynastie. Po Albrechtovi patřila císaři Fridrichovi III., který zřejmě vydal příkaz ke svázání rukopisu do tří svazků. Roku 1500 je bible doložena v soupisu knihovny na zámku v Innsbrucku a okolo roku 1574 byla přesunuta na zámek Ambras a poté roku 1665 do vídeňské dvorní knihovny (Hofbibliothek). V současnosti je tak její originál uložen v Rakouské národní knihovně, která je pokračovatelkou někdejší Hofbibliothek.\n\nBible zahrnuje v nynějším stavu 6 svazků s 1214 pergamenovými listy (foliy), v roce 1790 byla svázána do dnešní podoby. Každá strana má 2 sloupce s 36 řádky s popisem ve vrchní liště u každého sloupce. Vedle jazykové výjimečnosti díla k Bibli přitahuje pozornost jejích 654 miniatur, nezřídka s hojným zlacením, které dopňuje bohatá výzdoba na okrajích folií (tj. v bordurách). Označení Bible je nepřesné, olbřímí projekt zůstal nedokončen: V Bibli Václava IV. chybí 12 menších proroků, 2 knihy Makabejských a Nový zákon. Na území Česka se nachází několik velkoformátových faksimilií z produkce rakouského nakladatelství ADEVA - jeden komplet chová Národní knihovna České republiky, další Knihovna Národního muzea v Praze a jiný je ve sbírkách hradu Křivoklát.\n\n"}
{"id": "778831", "url": "https://cs.wikipedia.org/wiki?curid=778831", "title": "Stronghold", "text": "Stronghold\n\nStronghold (v překladu z angličtiny \"Pevnost\") je historická budovatelská realtimové strategie. Hru vyrobila společnost Firefly Studios a v roce 2001 ji vydaly Take 2 Interactive a God Games.\n\nDíky kladnému ohlasu hráčů vyšla později čtyři pokračování – Stronghold Crusader, Stronghold 2, Stronghold Legends, Stronghold 3 a Stronghold Crusader II.\n\nHra se odehrává ve středověké Anglii a Walesu, Hráč se stává lordem, který se snaží vystavět silný hrad a pak jej ubránit před nepřáteli nebo dobýt jejich hrady.\n\nHra obsahuje dva hlavní módy – válečný a ekonomický. V rámci válečného hráč dobývá nebo brání, přičemž cílem kampaně je porazit čtyři cizí lordy, v ekonomickém se pak může soustředit na ekonomiku svého hradu.\n\nS kritikou Stronghold vyšel dobře, naopak Stronghold 3 a Stronghold: Legends byly na tom mnohem hůř.\n\n"}
{"id": "778833", "url": "https://cs.wikipedia.org/wiki?curid=778833", "title": "Mongolsko na letních olympijských hrách", "text": "Mongolsko na letních olympijských hrách\n\nMongolsko na letních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "778835", "url": "https://cs.wikipedia.org/wiki?curid=778835", "title": "Louis Marchand", "text": "Louis Marchand\n\nJean Louis Marchand (2. února 1669 Lyon – 17. února 1732 Paříž) byl francouzský skladatel, cembalista a varhaník období baroka.\n\nMarchandův otec byl varhaníkem v Lyonu. Jean Louis projevoval již v dětství mimořádné nadání, již ve 14 letech mu bylo nabídnuto prestižní místo varhaníka v katedrále v Nevers. V roce 1689 přesídlil do Paříže a stal se varhaníkem v několika pařížských kostelech. Oženil se, ale jeho manželství nebylo šťastné. Byl prudké, nepředvídatelné povahy, údajně svou ženu bil a po dvanácti letech se rozešli, aniž by jí poskytl nějaké finanční vyrovnání.\n\nOkolo roku 1708 se stal dvorním varhaníkem a rivalem Françoise Couperina. Svým uměním si získal přízeň krále Ludvíka XIV., ale pro své osobní vlastnosti také mnoho nepřátel. V roce 1713 odešel z Paříže na dlouhé koncertní turné do Německa. V roce 1717 koncertoval v Drážďanech a měl se utkat v soutěži ve varhanní improvizaci s Johannem Sebastianem Bachem. Podle německých zdrojů urychleně Drážďany opustil, aby se této konfrontaci vyhnul. Vrátil se do Paříže a pracoval jako varhaník v minoritském klášteře Cordeliers a vyučoval.\n\nZemřel v Paříži 17. února 1732 ve věku 63 let. Byl pochován na starém hřbitově Neviňátek (Cimetiere des Innocents). Hřbitov byl roku 1780 uzavřen a o šest let později byl zrušen a ostatky pohřbených byly přeneseny do nově vybudovaného podzemního pohřebiště v blízkosti Montparnasse, dnes známého jako Pařížské katakomby.\n\n\n\n"}
{"id": "778840", "url": "https://cs.wikipedia.org/wiki?curid=778840", "title": "Sigurd II. Norský", "text": "Sigurd II. Norský\n\nSigurd II. Haraldsson (staroseversky: \"Sigurðr Haraldsson\"; 1133–1155) nebo také Sigurd Munn byl norský král v letech 1136–1155. Byl synem Haralda IV a jeho milenky Tory Guthormsdóttir. Jeho přízvisko Munn znamená ústa.\nSigurda vychoval jeho pěstoun Guttorm (\"Guthormr\") nebo Sådegyrd Bårdsson (\"Sáðagyrðr Bárðarson\") v Trøndelagu. Když jeho otce nechal v roce 1136 zavraždit uchazeč o trůn Sigurd Slembe, Sigurd byl společně se svými bratry Ingem a Magnusem prohlášen králem. Jejich ochránci spojili síly proti Sigurdovi Slembemu a jeho spojenci, předchozímu králi Magnusovi IV. V roce 1139 v bitvě u Holmengrå Magnus IV. zemřel a Sigurd Slembe byl poté popraven.\n\nNásledovalo období míru. Během dětství bratrů Sigurda, Ingeho a Magnuse norská šlechta spolupracovala na vládě a králům radila. V roce 1142 připlul další ze synů Haralda IV. Øystein Haraldsson ze Skotska. Jeho původ byl uznán, protože sám Harald IV. přiznával, že má v zahraničí syna. Øystein se tak stal dalším spoluvládcem. Mladý Magnus naopak zemřel někdy v průběhu čtyřicátých let.\n\nMezi dorůstajícími bratry však rostla nevraživost (částečně situaci také způsobovala smrt jejich starých rádců). V roce 1155 se všichni tři měli sejít v Bergenu, aby se pokusili zachovat mír. Inge I. obvinil Sigurda a Øysteina, že ho plánují připravit o trůn. Sigurd nařčení odmítl, ale o několik dní později byl jeden z Ingeho strážců zabit jedním ze Sigurdových. Na radu své matky Ingrid a rádce Gregoria Dagssona Inge nařídil útok na dům, ve kterém Sigurd bydlel. Sigurd měl jen málo mužů, a tak byl 6. února 1155 zabit. Pohřbený je v katedrále v Bergenu.\n\nØystein na sjednanou schůzku přijel pozdě, až po Sigurdově smrti. Mezi ním a Ingem byl sjednán mír, ale ten nevydržel dlouho. Vražda Sigurdu v podstatě odstartovala druhou fázi občanských válek v Norsku, která tentokrát trvala až do roku 1208. Ságy tvrdí, že Øystein a Sigurd se snažili připravit Ingeho o královský titul a rozdělit si království jen mezi sebou, ale někteří historici tento argument berou jen jako omluvu pro Ingeho násilné činy.\n\nBěhem následujícího období se několik uchazečů o trůn prohlásilo syny Sigurda II., přičemž pro většinu z nich to nejspíš bylo pouhé politické vyjádření, protože královský původ byl tehdy pro uchazeče o trůn nutností. Sverre Sigurdsson byl z těchto uchazečů zdaleka nejúspěšnější a stal se norským králů.\n\nSágy vykreslují Sigurda a Øysteina v poněkud negativním světle a obecně vykreslují Ingeho jako jediného spravedlivého krále z těchto tří. \"Heimskringla\" o Sigurdovi píše:\n\n\n"}
{"id": "778843", "url": "https://cs.wikipedia.org/wiki?curid=778843", "title": "Mongolsko na zimních olympijských hrách", "text": "Mongolsko na zimních olympijských hrách\n\nMongolsko na zimních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "778845", "url": "https://cs.wikipedia.org/wiki?curid=778845", "title": "Josef Seifert (kněz)", "text": "Josef Seifert (kněz)\n\nJosef Seifert (4. prosince 1822 Most – 21. dubna 1904 Litoměřice) byl český římskokatolický duchovní, generální vikář litoměřické diecéze a děkan katedrální kapituly u sv. Štěpána v Litoměřicích.\n\nMostecký rodák Seifert byl v letech 1861-1880 městským děkanem v Litoměřicích. V roce 1879 litoměřickým biskupem byl Ludvíkem Frindem ustanoven sídelním kanovníkem katedrální kapituly sv. Štěpána v Litoměřicích. Od roku 1901 až do své smrti vykonával úřad generálního vikáře litoměřické diecéze. V roce 1902 biskupem Emanuelem Schöbelem byl ustanoven děkanem katedrální kapituly. Za svou duchovní činnost byl papežem jmenován apoštolským protonotářem.\n\nJeho bratrem byl podnikatel a politik Wenzel Seifert (1832–1909), který působil jako poslanec Českého zemského sněmu a starosta Krásné Lípy.\n\n\n"}
{"id": "778850", "url": "https://cs.wikipedia.org/wiki?curid=778850", "title": "Raif Dizdarević", "text": "Raif Dizdarević\n\nRaif Dizdarević (* 9. prosince 1926 Fojnica, Království Srbů, Chorvatů a Slovinců) byl účastník partyzánského boje a politik a diplomat socialistické Jugoslávie bosňáckého původu z Bosny a Hercegoviny.\n\nNarodil se do rodiny úředníka Šefkiji (?–30. května 1943), pocházejícího z hercegovské vsi Vitina, a Selimy Saliagić (?–8. května 1943), původem z Fojnice, kteří přivedli na svět syny Ziju (1916–1942), Rešada (1919–2011), Nijaze (1920–1989), Nusreta (1922–květen 1942), Hasana (1924–1945?), Raifa (1926), Faika (1929–2012) a tři dcery, Šaćiru (Šaću, ?–2017, vdanou Skorin), Mubu (*1934, vdanou Peleš) a Hatidžu (Điđu, *1936, vdanou Krnjević).\n\nV létě 1943, tehdy jako šestnáctiletý, se zapojil do komunistického partyzánského hnutí. Všichni jeho starší bratři již v dřívější době inklinovali ke komunistickému hnutí. Roku 1945 vstoupil do Komunistické strany Jugoslávie. Jako blízký spolupracovník Tita se stal člověkem, který neměl daleko k úspěšnému uplatnění v řadě politických funkcí. Po válce pracoval nejprve v bezpečnostních složkách (OZNA), později jako diplomat; byl velvyslancem Jugoslávie nejprve v Bulharsku, poté v Sovětském svazu a nakonec v Československu.\n\nOd roku 1978 do roku 1982 byl aktivní v regionální politice, především v parlamentu Bosny a Hercegoviny a republikovém předsednictvu, nakonec stanul i v jeho čele (1978–1982). V letech 1982 až 1983 byl předsedou jugoslávského svazového parlamentu (skupštiny). V letech 1984 až 1988 byl ministrem zahraničních věcí SFRJ. Od 15. května 1988 do 15. května 1989 zastával funkci předsedy Předsednictva SFRJ, byl tedy de facto hlavou státu. Patřil k politikům „staré gardy“, která byla stále častěji upozaďována úspěšnými politickými taženími Slobodana Miloševiće. Doba, kdy Dizdarević předsedal nejvyššímu politickému orgánu Jugoslávie, byla poznamenána řadou složitých událostí, mezi které patřila například protibyrokratická revoluce, docházelo k propadům životní úrovně v celé zemi a nárůstu inflace. Stále aktuálnější byl navíc i kosovský problém, který se pokoušelo jugoslávské předsednictvo na nátlak ulice řešit vyhlášením výjimečného stavu.\n\nPo rozpadu Jugoslávie, jejíž byl Dizdarević silným zastáncem, se z politického života stáhl a sepsal o svém působení různé knihy, včetně např. titulu s názvem \"Od smrti Tita do smrti Jugoslávie\", která se věnuje tomuto kritickému období. K současnému společenskému systému v Bosně a Hercegovině je kritický, považuje jej stále za ozvěnu válečných událostí z 90. let.\n"}
{"id": "778859", "url": "https://cs.wikipedia.org/wiki?curid=778859", "title": "2. perioda", "text": "2. perioda\n\nPrvky 2. periody patří do 2. řádku (periody) v periodické soustavě prvků. PSP je psaná v periodách, což naznačuje periodické chování chemických vlastností prvků (např. růst protonového čísla). Nová perioda naznačuje opakování vlastností (tzn. prvky s podobnými vlastnostmi jsou v sloupečku pod sebou).\n\nDruhá perioda obsahuje tyto prvky: lithium, beryllium, bor, uhlík, dusík, kyslík, fluor a neon. Valenční elektrony prvků 2. periody mohou být pouze v 2s a 2p orbitalech (tzn. nemohou excitovat do d orbitalu, což ovlivňuje jejich reaktivitu).\n\nVšechny prvky této periody, s výjimkou beryllia a neonu, tvoří dvouatomové molekuly.\n\n2. perioda je první periodou v periodické tabulce, ze které lze odvodit periodické trendy. 1. perioda, která obsahuje pouze dva prvky (vodík a helium), je příliš malá, než aby se z ní nějaké daly odvodit. \n\nU všech prvků 2. periody se zvyšuje atomové číslo, klesá atomový poloměr prvků, zvyšuje se elektronegativita a ionizační energie.\n\nV druhé periodě jsou pouze dva kovy (lithium a beryllium), což je nejmenší počet kovů v kterékoliv periodě kromě první, zároveň tato perioda obsahuje pět, tedy nejvíce, nekovů. Prvky v 2. periodě mají často extrémní vlastnosti typické pro své skupiny, například fluor je nejvíce reaktivní halogen, neon je nejvíce inertní vzácný plyn, a lithium je nejméně reaktivní alkalický kov.\n"}
{"id": "778869", "url": "https://cs.wikipedia.org/wiki?curid=778869", "title": "Sinusová bradykardie", "text": "Sinusová bradykardie\n\nSinusová bradykardie je odchylka od normálního srdečního rytmu, při které dochází k jeho zpomalení pod 60 tepů za minutu (dle jiných autorů pod 50 tepů za minutu ). Srdeční rytmus vychází normálně ze sinoatriálního uzlu, jde tedy o sinusový rytmus. \n\nMírnou sinusovou bradykardii zaznamenáváme za normálních okolností nejčastěji ve spánku. U trénovaných jedinců, zejména mladších, je její výskyt běžný i v bdělém stavu v klidu, po jídle a podobně. U starších lidí se objevuje běžně při léčbě medikamenty, které zpomalují srdeční činnost, zejména betablokátory, některé kalciové blokátory, digoxin či další antiarytmika. Pokud je mírná a nezpůsobuje potíže (slabost, nevýkonnost, závratě, krátkodobé poruchy vědomí (synkopy), není významným nálezem. \n\nZa chorobných stavů se objevuje například při degenerativních onemocněních převodního systému srdečního - v rámci sick sinus syndromu, nedostatku hormonů štítné žlázy (hypothyreóze), drážděním center bloudivého nervu u poruch mozku, například mozkovém krvácení či jiném zvýšení nitrolebního tlaku, v akutní fázi srdečního infarktu (zvláště dolní stěny srdeční), onemocnění v dutině břišní či podchlazení. \n\nZákladem rozeznání arytmie a zejména jejího odlišení od závažnějších pomalých arytmií (jako např. atrioventrikulární blokáda) je elektrokardiografie. Na křivce zaznamenáváme normální aktivitu síní (P vlny normálního tvaru) i komor (QRS komplexy), jen s nižší frekvencí. Někdy se zachytí až v klidové fázi dne na dlouhodobém záznamu EKG, obvykle při Holterově monitorování. Na běžném EKG není možno odlišení sinusové bradykardie od některých typů sinoatriální blokády. \nU nejasné sinusové bradykardie je důležité odebrat hladiny hormonů k vyloučení nedostatečnosti štítné žlázy. \n\nDůležitá je léčba vyvolávajícího stavu, úprava dávkování léků, které k sinusové bradykardii vedou, nebo nasazení hormonů štítné žlázy v případě jejich nedostatku. Pokud tato opatření nevedou k úpravě arytmie, zpravidla se jedná o poruchu atrioventrikulárního uzlu. Pokud se u takového nemocného objevují symptomy z bradykardie, je na místě zavedení kardiostimulátoru. \n"}
{"id": "778879", "url": "https://cs.wikipedia.org/wiki?curid=778879", "title": "Respirační sinusová arytmie", "text": "Respirační sinusová arytmie\n\nRespirační sinusová arytmie je odchylka od normálního srdečního rytmu, při které dochází k pravidelným, cyklickým změnám srdeční frekvence v závislosti na dýchání. Srdeční rytmus vychází normálně ze sinoatriálního uzlu, jde tedy o sinusový rytmus. Na EKG nacházíme normální vlnu P (odpovídá aktivitě srdečních předsíní) i komplex QRS (odpovídá aktivitě komor). Na rozdíl od běžného sinusového rytmu se při této odchylce mění intervaly mezi dvěma po sobě jdoucími vlnami P (resp. QRS komplexy). Příčinou je kolísání aktivity center bloudivého nervu, která jsou ovlivňovaná z dýchacího centra. Bloudivý nerv ovlivňuje činnost sinoatriálního uzlu a tím i srdeční frekvenci. Při nádechu se tak frekvence tvorby vzruchů zvyšuje a nejvyšší je na vrcholu nádechu, při výdechu naopak srdeční frekvence klesá. U většiny lidí se toto kolísání příliš neprojeví a při sinusovém rytmu je tak frekvence stálá. Respirační sinusovou arytmii nacházíme často u mladých lidí v klidu (při námaze převáží aktivace sympatiku a srdeční frekvence se zrychluje) nebo u lidí vegetativně labilních, např. neurotiků. Klinický význam tato odchylka nemá.\n\nExistuje i nerespirační sinusová arytmie, při které dochází ke kolísání srdeční frekvence bez vazby na dýchání. Vyskytuje se u starších osob, zejména pokud užívají srdeční glykosidy. \n\n"}
{"id": "778880", "url": "https://cs.wikipedia.org/wiki?curid=778880", "title": "Noční vlak (film, 2009)", "text": "Noční vlak (film, 2009)\n\nNoční vlak ( ) je americký mysteriózní film z roku 2009 natočený režisérem Brianem Kingem, který je také autorem námětu.\n\nHlavní postavy ztvárnili Danny Glover jako průvodčí, Steve Zahn jako cesťák Pete a Leelee Sobieski si zahrála chladnokrevnou studentku medicíny.\n\nSnímek byl natáčen v bulharském hlavním městě Sofii.\n\nDo nočního vlaku, jedoucího o silvestrovské noci zasněženou krajinou, na opuštěné zastávce nasedá mlčící pasažér. V posledním vagónu, v němž jsou další dva cestující – cesťák Pete (Steve Zahn) a medička (Leelee Sobieski), se nově příchozí předávkuje léky a umírá. Pete bere do rukou dřevěnou krabičku mrtvého, v níž śpatří diamanty. Studentka pro změnu vidí zelené smaragdy. Šance rychle zbohatnout je opojná. Průvodčí Miles (Danny Glover), který má vážně nemocnou ženu, nechce o rozdělení obsahu skříňky zpočátku slyšet, ale nakonec i on podlehne lákavé šanci.\n\nRozbíhá se sled událostí, které skončí smrtí všech, kdož se do záhadné krabičky podívali. Jak se ukáže, i zbylí pasažéři ve vlaku chtěli tento dřevěný objekt získat. Poslední osoba, která přežila děsivou noční jízdu je průvodčí. Na opuštěné železniční trati tajemný předmět odemyká prstenem sejmutým z prstu jejího předchozího majitele – muže, který se předávkoval. Ze skříňky tryská světelná energie, ale malý psík z vlaku, ji dotykem opět uzavírá.\n\nVe sněhu si hraje malá dívka, která našla dřevěnou krabičku, svou „novou hračku“…\n\n"}
{"id": "778881", "url": "https://cs.wikipedia.org/wiki?curid=778881", "title": "Nepál na letních olympijských hrách", "text": "Nepál na letních olympijských hrách\n\nNepál na letních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "778884", "url": "https://cs.wikipedia.org/wiki?curid=778884", "title": "Nepál na zimních olympijských hrách", "text": "Nepál na zimních olympijských hrách\n\nNepál na zimních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "778891", "url": "https://cs.wikipedia.org/wiki?curid=778891", "title": "Nikaragua na letních olympijských hrách", "text": "Nikaragua na letních olympijských hrách\n\nNikaragua na letních olympijských hrách startuje od roku 1968. Toto je přehled účastí, medailového zisku a vlajkonošů na dané sportovní události.\n"}
{"id": "778898", "url": "https://cs.wikipedia.org/wiki?curid=778898", "title": "Půlnoční vlak", "text": "Půlnoční vlak\n\nNoční vlak je druh vlaku osobní přepravy jedoucí o půlnoci. Další významy:\n\n\n"}
{"id": "778900", "url": "https://cs.wikipedia.org/wiki?curid=778900", "title": "Lotyšsko na letních olympijských hrách", "text": "Lotyšsko na letních olympijských hrách\n\nLotyšsko na letních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "778902", "url": "https://cs.wikipedia.org/wiki?curid=778902", "title": "Pertle", "text": "Pertle\n\nPertle je plochý prýmek splétaný z bavlněné nebo viskózové příze. \n\nPertle se vyrábějí s hladkým, oboulícním povrchem, v různých barevných odstínech, zpravidla bez vzorování, obvykle v šířkách 3-10 mm. \n\nPoužití : poutka, šněrovadla, lemy drobných oděvů, pupeční šňůry \n\n\nPertle se překládá např.: \"trimmed braid\" (anglicky), \"Tresse\" (německy) - což jsou prýmky z velké části s poněkud odlišným vzhledem (často provázané efektními (leonskými) nitěmi) a použitím (zpravidla jako zdobné pásky).\n\n"}
{"id": "778905", "url": "https://cs.wikipedia.org/wiki?curid=778905", "title": "David Hrbek", "text": "David Hrbek\n\nDavid Hrbek (* 26. leden 1968 Olomouc) je lektor Muzea umění v Olomouci, moderátor a český spisovatel.\n\nStudoval na Filozofické fakultě Univerzity Palackého v Olomouci aprobaci česká filologie, anglická filologie. V rodišti působil sedm let jako učitel na Slovanském gymnáziu. Od roku 2000 pracuje jako lektor animací v Muzeu umění Olomouc. Od roku 2003 rovněž působí jako moderátor talkshow s názvem Scénické rozhovory v pražském Švandově divadle. Mezi jeho hosty byli například Václav Havel, Tomáš Sedláček, Tomáš Klus, Suzanne Vega, Tommy Emmanuel, Michael McCartney (bratr Paula McCartneyho), Lou Reed, Michael Nyman, Hana Hegerová, Jiří Bartoška, Jiří Grygar, Libor Pešek, Bára Hrzánová, Jindřich Štreit, Vojtěch Dyk a desítky dalších osobností kulturního a společenského života. Od února do června 2011 uváděl svou Talkshow Davida Hrbka nejprve v olomouckém Arktic Music Clubu, od září 2011 našel pořad svou domovskou scénu v Divadle hudby Olomouc a nově v kroměřížském Domě kultury.\n\nCharakter Hrbkovy literární tvorby spočívá v zaznamenávání detailů ze skutečnosti, v převyprávění příběhů z každodenního života, v prostém shromáždění materiálu bez většího komponování a přebytečných dějových zvratů. V jeho textech je ponechán prostor pro čtenáře a jeho vlastní fantazii. Autorovi je vlastní jemný humor skrývající se za poetickým jazykem. Využívá bohaté symboliky a metafor. V díle je rovněž patrný židovský původ – propojení minulosti se současností.\n\nKromě spolupráce s olomouckým Divadlem hudby a pražským Švandovým divadlem je rovněž autorem několika rozhovorů pro časopis Reflex (např. Suzanne Vega, Klaus Voormann, Oliviero Toscani, Josef Jařab, Benjamin Kuras či sestry Steinovy). Na jeho autorském kontě jsou také tři velké knižní rozhovory.\n\n\n\n"}
{"id": "778906", "url": "https://cs.wikipedia.org/wiki?curid=778906", "title": "Pufování", "text": "Pufování\n\nPufování je způsob připravování pokrmů, při kterém dochází k nabývání surovin co do velikosti. Způsob tohoto druhu přípravy pokrmů se využívá u surovin jako jsou např.: rýže, žito, pšenice a mnoho dalších zástupců obilovin. V Anglii, odkud název pochází, výraz \"puffed\" znamená odulý či opuchlý, rozšířený. Jídlo připravované metodou pufování se hojně využívá při zdravé výživě a dietách. Pufování probíhá v expanzní formě (mikrovlnná trouba apod.) za vysokého tlaku a teploty od 150 °C a víc. Dochází tak k vypařování tekutin z pufované suroviny. Tento způsob přípravy pokrmů trvá několik málo sekund a výhodou je, že surovina neztrácí na látkách, které obsahuje.\n"}
{"id": "778913", "url": "https://cs.wikipedia.org/wiki?curid=778913", "title": "Penzance", "text": "Penzance\n\nPennsans, anglicky Penzance (oba názvy se vyslovují /pɛnˈzæns/), je nejzápadnější a téměř i nejjižnější větší město Spojeného království Velké Británie a Severního Irska. Název pochází z místního jazyka, keltské kornštiny a znamená \"svatý mys\". Tento název pravděpodobně naráží na historický kostel sv. Antonína, který kdysi stál po tisíc let na místě dnešního přístavu. Po staletí byla symbolem města odkazující hlava svatého Jana Křtitele.\n\nPennsans se nalézá 500 km jihozápadně od Londýna, 200 km od nejbližšího bretonského přístavu Rosko (Roscoff), stejná vzdálenost jej dělí na severu od jihowelšského Aberdaugleddau (Milford Haven) a 300 km severozápadně leží irské město Corcaigh (Cork). Město se nachází na severních březích průlivu La Manche v oblasti tzv. \"Kornské riviéry\", což jsou klimatické lázně s příjemným, vyrovnaným klimatem a na britské poměry mimořádně vysokým počtem slunečního svitu, asi 1,650-1,800 hodin ročně. Průměrná roční teplota dosahuje asi 11,5 °C; letní denní teploty sahají k 20 °C, noční klesají na 14 °C. V zimě se teploty drží na 9 °C ve dne a na 6 °C v noci; významně se zde projevují silné západní proudění z Atlantiku. Město se nachází na jihu unitárního hrabství a historického vévodství Kernow – Cornwall. Pennsans je centrem okresu na nejzápadnějším anglickém poloostrově \"Pennwydh\" (\"penn\" = výběžek pevniny, \"wydh\" = na konci), anglický kalk tohoto jména také \"Land's End\". Západně od města se nachází nejzápadnější pevninský bod ostrova Velká Británie, mys \"Penn-an-Wlas\" či anglicky \"Land's End\".\n\nMístní osídlení sahá dávno do doby bronzové, ale podstatnější archeologické památky máme teprve z dob středověku. První písemná památka hovořící o Pensans je datována do r. 1284. Obec obdržela právo pořádat trhy v r. 1332 od krále Eduarda III. a královské trhy od r. 1404. Právě díky nim získala obec důležitosti a vyvinula se postupně v okresní město. Význam města v novověku byl symbolizován jeho účastí na tzv. Stannary Parliamentu, samosprávnému orgánu měst těžících a zpracovávajících místní cín, mezi léty 1633 až 1838. Ulice s místem původních trhů se dodnes nazývá \"Market Jew St.\" (tj. Ulice čtvrtečních trhů v kornštině). Pennsans má vlastní rybářský přístav nejméně od počátku 14. století, od r. 1512 mohla v přístavu vybírat poplatky za jeho užívání. Ve středověku a hluboko do novověku bylo město a celý Cornwall objektem kořistnických výprav berberských pirátů. Krom pirátů ohrožovaly tento kraj i evropské armády; španělská Armada vyplenila a zničila okres Pennwydh v r. 1588 a znovu v r. 1595. Pensans neušetřil ani mor; ten zahubil v letech 1578 a 1647 10-15% místních obyvatel. Obec byla povýšena na samosprávné město (\"borough\") v roce 1614 a hned následujícího roku se město dohodlo se svým vlastníkem o rozšíření svých práv výměnou za každoroční poplatek, který byl placen až do r. 1936. Město obývalo v r. 1801 na 2,300 obyvatel, v r. 1901 se zvýšil na 3,100 a tento počet se zesedminásobil do dnešního dne (dnes má 21 000 obyvatel). V polovině 19. století došlo k vydláždění městských ulic a k zavedení veřejného osvětlení, v r. 1852 byla do města zavedena železniční trať z města Rysdruth, která byla rozšířena do hlavního města Cornwallu Truru, později do Plymouthu a Londýna. Tato trať umožnila místním zemědělcům, těžícím z velmi výhodného klimatu, rozvážet rychle se kazící zboží na vzdálené trhy a za lepší ceny. Také umožnila cizím návštěvníkům přijíždět od r. 1867 pohodlně až na právě vznikající \"\"Kornskou riviéru\"\". V 50. letech 19. století došlo také k podstatnému vylepšení přístavu, stavbě nového mola a majáku. Roku 1912 bylo založeno kino \"The Savoy\", které je dnes údajně nejstarším stále fungujícím kinem v celém Spojeném království.\n\nEkonomika města je dnes v nedobrém stavu, protože se nachází v jedné z úplně nejchudších oblastí Anglie; trvalá či nová pracovní místa jsou čím dál vzácnější. Situaci dále zhoršují prudce rostoucí ceny nemovitostí, které kupují bohatší Angličané z bohatšího jihovýchodu Anglie, jimž místní nemohou se svou koupěschopností konkurovat. Ceny např. v městě Truru tak během desetiletí vzrostly o 272%. Místní tradiční průmysl, těžba cínu, rybolov a zemědělství, už buď neexistují či poskytují práci zlomku obyvatel, než kdysi. Dnes místo cínu těží místní obyvatelstvo ze svých historických památek i klimatických předností v turistickém průmyslu. Pracovní příležitosti v turistickém průmyslu jsou ale z většiny sezónní záležitost, což dále prohlubuje míru deprivace místních. Město je dnes centrem umění; ve městě je otevřeno několik galerií kreseb/center pro taneční, hudební a divadelní činnost; např. Acorn Arts Centre, Newlyn Art Gallery či Penlee House. Pennsans hudebně proslavili libretista W. S. Gilbert a A. Sullivan, když zkomponovali v r. 1879 komickou operu \"Piráti z Pennsans\" (The Pirates of Penzance).\n\nVelkou místní zajímavostí jsou zahrady exotického charakteru \"Morrab\", nacházející se v městském centru. Zde lze nalézt od r. 1889 na 1,2 ha pod širým nebem celou řadu subtropických a středozemních rostlin, které zde rostou nejseverněji vůbec. K zahradě náleží i knihovna Morrab, v zahradě pak stojí búrský válečný památník.\n\nV Pensans je nejlepší cornwallský rugbyový tým \"Piráti Pennsans\", ve městě je tradice fotbalu (tým A.F.C. Penzance), kriketu a je zde též běžecký (triatlonový) klub. Vzhledem ke své poloze je město střediskem jachet a plachetnic.\n\nPensans je tradičně křesťanská, metodistická bašta, ale religiozita místních vyjde najevo při pouhém výčtu bohoslužebných míst v provozu; z původních šesti metodistických kostelů dnes plní svou funkci pouze dva, další funkční kostely zahrnují jeden kostel římskokatolický, dva kostely anglikánské církve, dva kostely evangelické nezávislé církve, jeden baptistický kostel, jeden pohanský svatostánek a jedno místo setkávání buddhistů.\n\nV zálivu u Pennsans stojí monumentální, nicméně rozlohou nevýznamný ostrůvek Svatého Michala (kornský název \"Karrek Loes y'n Koes\" neboli \"Šedá skála v lesích\", název starý minimálně 2 500 let) se zahradami a ruinami středověkého hradu, původně ve vnitrozemí, dnes mořem oddělený od pevniny. Jedná se o méně známou místní verzi normandské ikonické hory St. Michel.\n\n\n"}
{"id": "778920", "url": "https://cs.wikipedia.org/wiki?curid=778920", "title": "Donátové z Velké Polomi", "text": "Donátové z Velké Polomi\n\nDonátové z Velké Polomi je slezský šlechtický rod, původem z Opavska. Svůj predikát odvozují od obce Velká Polom.\n\nPrvním známým členem rodu byl Vykart z Polomi, jenž žil v letech 1250–1320. Další zmínka o rodu pochází až ze 2. září 1415, kdy Adam a Hanuš Donátové připojili pečeť k manifestu 452 českých šlechticů proti upálení Mistra Jana Husa v Kostnici. Žibřid Donát (1410–1484), syn Hanuše, vlastnil kromě Velké Polomi také Čavisov, Krásné Pole, Lhotu a Bolatice. Řadil se ke stoupencům Jiřího z Poděbrad a Viktorína z Poděbrad. Roku 1460 byl purkmistrem v Opavě a v roce 1476 pobýval na dvoře opavského knížete v Kladsku. Jeho syn Jindřich Donát (1440–1513) byl v letech 1468–1509 nejvyšším sudím a nejvyšším komorníkem opavského knížete a jím byl také vyslán na dvůr Vladislava II. do Budína. Roku 1488 prodal Velkou Polom (i s tvrzí a okolními obcemi). Po svatbě s Kateřinou Hejdovou (1474–1514) přesídlil na Novou Cerekev, která se dnes nachází u obce Ketře v Polsku. Jeho vnuk Jindřich Donát z Nové Cerekve plnil v letech 1554–1564 funkci nejvyššího sudího Opavského knížectví. Se svou druhou manželkou Kateřinou Vojkovskou z Milhostic měl syna Albrechta († 1613). Ten postupně majetek Donátů rozprodal (roku 1585 Novou Cerekev, 1598 Vojnovice s Rohozany a roku 1599 Šamařovice). V roce 1593 zakoupil Šnakovský dvůr v Kateřinkách a v Opavě vlastnil Donátovský dům (za farou) a po sňatku s Alenou Rotmberkovou z Ketře získal také dům na dnešní Masarykově třídě a v roce 1601 přikoupil Zábřeh u Hlučína. Později byl výběrčím zemské berně. Jeho syn Jindřich Karel Donát (1590–1664) byl po stavovském povstání jako katolík císařem odměněn úřadem tajného rady a nejvyššího sudího. Jeho syn Jindřich Karel († 1682) pak svatbou s Marií Magdalénou Syrakovskou z Pěrkova získal Hrabyni a také dvůr v Kylešovicích. V letech 1658–1678 byl hejtmanem zámku v Opavě, v Lublicích a dalších komorních statcích. Potomci Donátů žijí doposud.\n\nV erbu měli ve štítě kozla skákajícího vpravo a v klenotu horní polovinu vpravo hledícího kozla.\n\n\n"}
{"id": "778922", "url": "https://cs.wikipedia.org/wiki?curid=778922", "title": "Josef Procházka", "text": "Josef Procházka\n\nJosef Procházka (28. února \"(Tento dokument patrně uvádí nesprávné datum narození 24.5.1874)\" 1874 Slaný – 8. prosince 1956 Praha) byl český klavírista a hudební skladatel.\n\nNa Pražské konzervatoři studoval hru na klavír u Josefa Jiránka a skladbu u Antonína Dvořáka. S Antonínem Dvořákem jej pojilo celoživotní přátelství. Po absolvování školy odešel do Slovinska a stal se po Karlu Hoffmeisterovi profesorem klavíru na hudební škole \"Glasbena Matica\" v Lublani. Kromě pedagogické činnosti působil i jako klavírní virtuóz.\n\nVrátil se do Prahy v roce 1908 a stal se profesorem na varhaním oddělení konzervatoře. Později přešel na klavírní oddělení a vyučoval tam až do odchodu do důchodu v roce 1938. Jako klavírista vystupoval sólově, ale věnoval se i komorní hře. Spolupracoval s Českou filharmonií, Českým kvartetem, Ševčíkovým kvartetem i Ondříčkovým kvartetem.\n\nJeho skladatelské dílo bylo úspěšné. Zasáhl do téměř všech hudebních oborů. Nejvíce však komponoval pro klavír. Získal řadu cen a uznání České akademie věd a umění i rakouská stipendia.\n\n\n\n\n\n\n\nZkomponoval rovněž řadu písní, písňových cyklů a sborů na české i slovinské motivy.\n\n\n"}
{"id": "778929", "url": "https://cs.wikipedia.org/wiki?curid=778929", "title": "Seznam dílů seriálu Joan z Arkádie", "text": "Seznam dílů seriálu Joan z Arkádie\n\nToto je seznam dílů seriálu \"Joan z Arkádie\". Americký televizní seriál \"Joan z Arkádie\" vysílala od 26. září 2003 do 22. dubna 2005 stanice CBS. Celkem vzniklo 45 dílů rozdělených do dvou řad.\n\n<onlyinclude>\n\n"}
{"id": "778931", "url": "https://cs.wikipedia.org/wiki?curid=778931", "title": "Serge Silberman", "text": "Serge Silberman\n\nSerge Silberman ( 1. května 1917 Lodž – 22. července 2003 Paříž) byl francouzský filmový producent. \n\nNarodil se do židovské rodiny roku 1917 v Lodži, ležící tehdy v Ruském impériu. Během druhé světové války přežil pobyt v nacistickém koncentračním táboře a poté žil v Paříži. Jedním z prvních projektů, který zaštitoval jako filmový producent, byl snímek Jeana-Pierra Melvilla z roku 1955 \"Bob le flambeur\".\n\nOd filmu \"Deník pokojské\" natočeného v roce 1964 spolupracoval se surrealistickým režisérem Luisem Buñuelem a produkoval jeho všechny projekty pozdního období. \n\nV roce 1966 založil produkční společnost Greenwich Film Productions, která stála za více než patnácti snímky. Roku 1981 produkoval svůj finančně nejúspěšnější projekt, Beineixův film \"Diva\". Ze zisku pak v roce 1985 financoval akční drama Akira Kurosawy \"Ran\", do té době nejnákladnější japonský snímek. \n\nV roce 1988 obdržel čestného Césara. Zemřel v roce 2003 v Paříži.\n"}
{"id": "778933", "url": "https://cs.wikipedia.org/wiki?curid=778933", "title": "Bitva u Narvy", "text": "Bitva u Narvy\n\nNa území estonského města Narva se odehrálo více bitev v mnoha historických obdobích, bitva o Narvu nebo bitva u Narvy tedy může označovat:\n\n"}
{"id": "778935", "url": "https://cs.wikipedia.org/wiki?curid=778935", "title": "Drew Seeley", "text": "Drew Seeley\n\nAndrew Edgar \"Drew\" Seeley (* 30. dubna 1982, Toronto, Ontario, Kanada) je kanadský zpěvák, herec, hudební skladatel a tanečník.\n\nVyrůstal v Torontu (Ontario) v Kanadě, kde byl obsazen do revivalu \"Showboat\" a hrál zde rok. Objevil se v mnoha albech z disneyovských filmů a televizních pořadů. Také je znám jako \"zpěv\" Troye z High School Musical, kterého hrál Zac Efron a také Efrona zastupoval na turné k filmu. Hostoval v televizních pořadech jako \"One Tree Hill\", \"Dawsonův svět\" a \"U nás ve Springfieldu\".\n\nV roce 2005 začal pracovat s producentem Rayem Chamem a společně pro soundtrack High School Musical napsali píseň “Getcha Head in the Game”. Jeho hlas byl smíchán s hlasem Zaca Efrona, představitele Troye Boltona v tomto filmu. Přinesla mu nominaci na cenu Emmy v kategorii nejlepší původní píseň a text. Kromě toho zaskočil za Efrona (který v tu dobu natáčel film \"Hairspray\") na turné \"High School Musical: The Concert\" v Severní a Latinské Americe a objevuje na soundtracku.\n\nJeho spolupráce s Disney pokračovala a objevil se na několika Disney soundtracích a CD jako třeba \"Disneymania 5\", \"Disneymania 6\", \"Disney Channel Holiday\", \"Radio Disney Jams, Vol. 9\" a \"B'You\". Jeho duet z mexickou zpěvačkou Belindou \"Dance with Me\" ze soundtracku filmu \"Gepardí kočky 2\", který získal platinovou desku a vysílal se na Disney Channelu a na Radiu Disney. Objevil se ve videoklipu Belindy s názvem \"Ni Freud Ni Tu Mama\". Také hostoval na CD Chipmunků 'Undeniable', kde zpíval píseň \"Shake Your Groove Thing\" společně s Alvinem a Chipmunky.\n\nObjevil se s Valerií Bertinelli v televizním filmu \"Claire\" a ve filmu \"Fly Kidz\", kterému produkoval soundtrack a byl spoluautorem scénáře. Také napsal a nazpíval hudbu pro film z produkce Disney Channel, \"Jdi do toho\", kde si hlavní role zahráli Corbin Bleu a Keke Palmer. Zahrál si společně se Selenou Gomez a Jane Lynch ve filmu \"A zase jedna popelka!,\" kde hrál popovou hvězdu Joeyho Parkera. Napsal a nazpíval čtyři písně pro tento film a natočil videoklip pro píseň \"New Classic.\" Také se objevil v disneyho filmu \"Bez mobilu ani ránu\" jako hotelový zaměstnanec.\n\nV létě 2009 hrál roli prince Erica v disneyovském broadwayském muzikálu \"Malá mořská víla\" a měl hlavní roli v hororu \"Zkratka ke smrti\".\n\nV červnu 2010 si zahrál v televizním filmu pro televizní kanál Hallmark s názvem \"Freshman Father\".\n\nJeho album s názvem \"The Resolution\" vyšlo 5. dubna 2011.\n\nTaké nazpíval píseň pro seriál \"Na parket!\" z produkce Disney Channel. Zpíval píseň s Adamem Hicksem s názvem \"Dance For Life\". Píseň se objevila poprvé v epizodě \"Vatoolihotsit it Up\" a na soundtracku k seriálu, \"Shake It Up: Break It Down\".\n\n12. června 2011 bylo ohlášeno, že se Drew objeví v populárním televizním seriálu \"90210\", ale později bylo oznámeno, že roli odmítl kvůli nedostatku času.\n\nV únoru 2012 se zasnoubil se svou přítelkyní, herečkou Amy Paffrath.\n\n"}
{"id": "778938", "url": "https://cs.wikipedia.org/wiki?curid=778938", "title": "Třída Königsberg", "text": "Třída Königsberg\n\nTřída Königsberg (či třída K) byla třída lehkých křižníků německé Reichsmarine (později Kriegsmarine), zařazených do služby v letech 1929–1930. Všechny tři postavené křižníky byly nasazeny ve druhé světové válce a byly v ní potopeny.\n\nCelkem byly postaveny tři jednotky této třídy, pojmenované \"Königsberg\", \"Karlsruhe\" a \"Köln\". Stavba probíhala od roku 1926, přičemž do služby byly zařazeny v letech 1929–1930.\n\nVýtlak křižníků byl Versailleskou smlouvou omezen na 6000 t, a proto u nich byla použita některá moderní řešení v podobě elektrického svařování trupu či třídělových věží. Hlavní výzbroj tvořilo devět 150mm kanónů umístěných ve třídělových věžích. Pro tuto třídu bylo typické, že dvě z nich byly umístěny na zádi. Menší řáže zastupovaly 88mm, 37mm a 20mm kanóny. Nést mohly 120 min. Na jejich palubě se nacházely dva hydroplány. Pohonný systém tvořily dvě turbínová soustrojí a šest kotlů. Nejvyšší rychlost dosahovala 32 uzlů.\n\nVšechny tři jednotky bojovaly ve druhé světové válce a byly v ní zničeny. První velkou bojovou akcí těchto křižníků byla německá invaze do Norska – Operace Weserübung. Hned v prvních dvou dnech operace přitom byly dva z nich potopeny. \"Karlsruhe\" byl 9. dubna 1940 potopen torpédem britské ponorky HMS Truant. \"Königsberg\" byl 10. dubna 1940 v Bergenu potopen třemi zásahy britských střemhlavých bombardérů Blackburn Skua. \"Köln\" operoval většinu války na Baltu. 30. dubna 1945 ho v Kielu zničil britský nálet.\n\n"}
{"id": "778940", "url": "https://cs.wikipedia.org/wiki?curid=778940", "title": "Edmond Richard", "text": "Edmond Richard\n\nEdmond Richard (6. ledna 1927 Paříž – 5. června 2018) byl francouzský kameraman, který ve Vincennes obdržel francouzskou filmovou cenu Prix Henri-Langlois za rok 2010.\n\nBěhem aktivní dráhy spolupracoval s několika režiséry mezi jinými s Marcelem Carném. Nasnímal také poslední tři filmy Luise Buñuela. Nejintenzivněji však pracoval s Jeanem-Pierrem Mockym, jehož byl dvorním kameramanem.\n"}
{"id": "778946", "url": "https://cs.wikipedia.org/wiki?curid=778946", "title": "Jean-Claude Carrière", "text": "Jean-Claude Carrière\n\nJean-Claude Carrière (* 17. září 1931 Colombières-sur-Orb, Hérault) je francouzský scenárista, herec a režisér. V roce 1973 získal společně s Luisem Buñuelem cenu BAFTA za nejlepší scénář k filmu \"Nenápadný půvab buržoazie\". Roku 1988 pak obdržel spolu s Philipem Kaufmanem druhé ocenění BAFTA za nejlépe adaptovaný scénář ke snímku \"Nesnesitelná lehkost bytí\".\n\nAbsolvoval École normale supérieure v Saint-Cloud. Působil jako prezident státní filmové vysoké školy La Fémis v Paříži. Od roku 1964, kdy napsal scénář k \"Deníku komorné\", spolupracoval se surrealistickým režisérem Luisem Buñuelem. Následně společně vytvořili téměř všechny scénáře režisérova pozdního období.\n\nK dalším autorským počinům pro film patří scénáře snímků jako \"Plechový bubínek\" (1979), \"Danton\" (1983), \"Návrat Martina Guerra\" (1982), \"La dernière image\" (1986), \"Nesnesitelná lehkost bytí\" (1988), \"Valmont\" (1989), \"The Bengali Night\" (1988), \"Čínský hlavolam\" (1997) a \"Zrození\" (2004). Spolupracoval také s režisérem Peterem Brookem na seriálu \"Mahabharata\" a jeho pětihodinové filmové verzi. Pro Michaela Hanekeho napsal scénář k mysterióznímu dramatu \"Bílá stuha\" (2009).\n\nTelevizní tvorba zahrnuje třináctidílný francouzský seriál \"Robinson Crusoé\" (1964).\n\nRoku 2015 se podílel na scénáři k filmu \"Ve stínu žen\" francouzského režiséra Philippa Garrela. Později s ním spolupracoval na filmech \"Milenec na jeden den\" (2017) a \"Le Sel des larmes\" (2019). Roku 2018 napsal scénář k filmu Garrelova syna Louise s názvem \"Věrní nevěrní\".\n\n\n\n\n"}
{"id": "778951", "url": "https://cs.wikipedia.org/wiki?curid=778951", "title": "Fenobukarb", "text": "Fenobukarb\n\nFenobukarb (systematický název (2-Butan-2-ylfenyl) N-methylkarbamát nebo 2-(1-methylpropyl)fenol methylkarbamát, též také 2-(1-methylpropyl)fenyl methylkarbamát, 2-sec-Butylfenyl N-methylkarbamát, BPMC, fenokarb, N-methyl O-sec-butylfenyl karbamát) je karbamátový insekticid. Jedná se o světle žlutou nebo světle červenou kapalinu nerozpustnou ve vodě. Prodává se pod obchodními názvy Fenobukarb, Osbac, Bassa.<br>Pro člověka je mírně toxický. \n\nFenobukarb se používá jako zemědělský insekticid na rýži a bavlníku.\n\nSmrtelná dávka (LD) pro myší samce je 340 mg/kg a u krysích samců činí 410 mg/kg.\n"}
{"id": "778968", "url": "https://cs.wikipedia.org/wiki?curid=778968", "title": "Seznam účinkujících v seriálu Vyprávěj", "text": "Seznam účinkujících v seriálu Vyprávěj\n\nToto je seznam účinkujících herců a hereček v televizním retro seriálu Vyprávěj.\n\n\n"}
{"id": "778975", "url": "https://cs.wikipedia.org/wiki?curid=778975", "title": "125 AA", "text": "125 AA\n\nBerlandieri x Riparia 125 AA (zkratka 125 AA) je odrůda révy, speciálně vyšlechtěná jako podnož, interspecifický kříženec (též hybridní odrůda, mezidruhové křížení, PiWi odrůda) \"Vitis berlandieri\" x \"Vitis riparia\". Konečná selekce této podnožové odrůdy révy byla provedena roku 1896 v rakouském Klosterneuburgu. \n\n\"Vitis berlandieri\" je původní druh révy, pocházející z jižní části severoamerického kontinentu, divoce rostoucí především v Texasu, v Novém Mexiku a v Arkansasu. Je znám především svou tolerancí vůči vysokému obsahu vápníku v půdě. Když evropské vinice koncem 19. století napadl révokaz, zavlečený z Ameriky a bylo nutné začít roubovat evropské odrůdy původu \"Vitis vinifera\" na americké podnože, bylo zpočátku obtížné najít révu, která by dobře prospívala v půdách, bohatších na vápník. To \"Vitis berlandieri\" sice splňuje, ale na druhé straně se špatně přizpůsobuje roubování. Proto se různé podnože, odolné révokazu a tolerantní vůči obsahu vápníku v půdě, vyrábí křížením druhů \"Vitis berlandieri\" a \"Vitis riparia\", někdy s podílem genů \"Vitis rupestris\" nebo \"Vitis vinifera\".\n\n\"Vitis riparia\" je původní druh révy, rozšířený na východním pobřeží severoamerického kontinentu od kanadské provincie Québec do Texasu, ale divoce rostoucí i v některých vnitrozemských státech, jako například Montana, Severní Dakota či Nebraska. Je to odolná a dlouhověká rostlina, schopná dosáhnout až do vrcholků nejvyšších stromů. Její tmavomodré plody byly používány již původními obyvateli Ameriky k výrobě želé, džemu a pravděpodobně i alkoholických nápojů. Výhodou tohoto druhu révy při šlechtění podnoží je vysoká odolnost vůči mrazu, houbovým chorobám, tolerance vůči révokazu a přizpůsobivost různým půdním typům. Geny \"Vitis riparia\" nese i poměrně značné množství hybridních moštových odrůd.\n\nPodnožová odrůda révy \"Berlandieri x Riparia 125 AA\" je dvoudomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou dlouhé, umožňují této rostlině pnout se po pevných předmětech. Růst je bujný. Vrcholek letorostu je polootevřený, hnědozelený až měďnatě zbarvený, středně hustě bíle ochmýřený, s narůžovělými okraji. Letorost je červenozelený. Apikální mladé lístky jsou měďnatě zbarvené, bazální jsou světle zelené s měďnatým nádechem. Jednoleté réví je tmavohnědé, sametově plstnaté.\n\nList je velký, hladký, tří- až pětilaločnatý s velmi mělkými výkroji, se špičatými laloky, tmavozelený, na rubu plstnatý, řapíkový výkroj je ve tvaru „U“ až lyrovitý s oblým dnem, široce otevřený až otevřený, hlavní žilnatina je výrazně obrvená, žilnatina v okolí řapíku je nafialovělá.\n\nJednopohlavní (gynoidní) pětičetné květy v hroznovitých květenstvích jsou žlutozelené, potřebují k opylení pyl z jiných odrůd. Hrozen je malý, řídký, plodem jsou malé, kulaté, dlouho zelenohnědé, později modročerné bobule.\n\n\"Berlandieri x Riparia 125 AA\" je podnožová odrůda révy, interspecifický kříženec (též hybridní odrůda, mezidruhové křížení, PiWi odrůda) \"Vitis berlandieri\" x \"Vitis riparia\". Odrůdu vyselektoval roku 1896 Franz Kober v rakouském Klosterneuburgu z materiálu maďarského šlechtitele Sigmunda Telekiho. Telekimu zaslal semenáčky v roce 1886 francouz Resseguier, který je autorem křížení. \n\nPodnož 125 AA je nejvíce rozšířená v Německu, kde byla pěstována roku 1999 na 9 ha plochy podnožových vinic. Dále je používána v Maďarsku, na Slovensku, v severní části Itálie a v Rakousku.\n\nDo Státní odrůdové knihy České republiky byla odrůda zapsána roku 1983. Roku 2010 byla v ČR vysazena na 4 ha plochy podnožových vinic, průměrné stáří vinic bylo v té době 13 let. Od roku 1979 je u nás registrován jeden klon, PO-03, udržovateli odrůdy jsou Ampelos-Šlechtitelská stanice vinařská Znojmo, Šlechtitelská stanice vinařská Polešovice a Ing. Alois Tománek.\n\nNázev odrůdy vznikl kombinací názvů obou rodičovských druhů révy. Používané synonymum \"Kober 125 AA\" je pracovním názvem odrůdy. Další, lokálně používaná synonyma jsou : \"Кобер 125АА, Берландиери x Рипариа Кобер 125АА\" (Rusko), \"Teleki 125 AA\".\n\nZakořeňování je velmi dobré, koření ve středních hloubkách. Růst je bujný, naštěpované odrůdy na této podnoži rostou též bujně až středně bujně. Odolnost vůči mrazu je dobrá (-27 až -30 °C), citlivější vůči mrazu je kořenový systém, odolnost vůči suchu je střední až nízká, odolnost vůči révokazu na kořenovém systému je dobrá, na listech nižší. Je třeba nehnojit příliš velkými dávkami dusíku (rozložit dávky), protože se tak potlačuje příjem draslíku. Podnož je vhodná zejména pro velké tvary, kde zvyšuje sklizně, pro střední tvary v intenzivním hospodaření se pro svou bujnost růstu příliš nehodí. \n\nOdolnost vůči vyššímu obsahu vápníku v půdě je dobrá, snáší přibližně do 18 % aktivního Ca v půdě. Podnož je vhodná do horších půdních podmínek, do hlinitých a písčitohlinitých, dostatečně vlhkých půd, není vhodná do půd mělkých, suchých a příliš kamenitých. Naopak snese i půdy těžší, slínovité až jílovité, dobré výsledky dává i na spraších. \n\nAfinita k odrůdám původu \"Vitis vinifera\" je dobrá, podnož je vhodná jak pro kvantitativní, tak pro kvalitativní odrůdy. Podnož je vhodná i pro velmi plodné odrůdy, osvědčila se pro odrůdy \"Müller Thurgau\", \"Malverina\", \"Muškát Ottonel\", \"Tramín červený\", \"Sylvánské zelené\", \"Ryzlink rýnský\", \"Rulandské modré\" či \"Zweigeltrebe\".\n\n\n"}
{"id": "778976", "url": "https://cs.wikipedia.org/wiki?curid=778976", "title": "Pohár Českomoravského fotbalového svazu 2007/08", "text": "Pohár Českomoravského fotbalového svazu 2007/08\n\nSezóna 2007/08 Poháru ČMFS. Pohár začal předkolem 22. července 2007 a skončil 13. května 2008 na pražském Strahově, kde ve finále zvítězil celek AC Sparta Praha nad prvoligovým Libercem.\n\nFinále se odehrálo 13. května 2008.\n"}
{"id": "778977", "url": "https://cs.wikipedia.org/wiki?curid=778977", "title": "Amos (odrůda révy vinné)", "text": "Amos (odrůda révy vinné)\n\nAmos (zkratka Am) je odrůda révy, speciálně vyšlechtěná jako podnož, interspecifický kříženec (též hybridní odrůda, mezidruhové křížení, PiWi odrůda) odrůd \"Severnyi\" x \"Schwarzmann\". Tato podnožová odrůda révy byla vyšlechtěna ve Šlechtitelské stanici vinařské v Polešovicích na Moravě, záměrem bylo šlechtitelsky upravit a nahradit podnožovou odrůdu \"Schwarzmann\".\n\n\"Severnyi\" je modrá moštová odrůda, interspecifický kříženec odrůdy \"Seyanets Malengra\" s révou druhu \"Vitis amurensis\", přičemž první, mateřská odrůda je semenáček, který vznikl spontánním opylením odrůdy \"Malingre Précoce\" pylem neznámé odrůdy, dále selektovaný roku 1910 v Rusku samotným I.V. Mičurinem. Odrůda \"Severnyi\" byla vyšlechtěna roku 1936 v bývalém Sovětském Svazu (Institut Magaratsch, Rostov na Donu), je pěstována na východním pobřeží USA (Finger Lakes AVA, stát New York), v Rusku a v Kanadě. Vlivem révy \"Vitis amurensis\", pocházející z údolí Amuru na hranici Číny a Ruska, je vysoce odolná mrazu, je proto častým partnerem při šlechtění nových odrůd, vhodných k pěstování v chladných klimatických podmínkách.\n\n\"Schwarzmann\" je podnožová odrůda révy, interspecifický kříženec dvou amerických druhů révy \"Vitis riparia\" a \"Vitis rupestris\", vyšlechtěný roku 1891, soukromým šlechtitelem Františkem Schwarzmannem v Bzenci na Moravě. Jedná se o první českou podnožovou odrůdu. Růst je středně bujný, naštěpované odrůdy na ni rostou středně bujně až slaběji. Zakořeňuje poměrně hluboce. Afinita k odrůdám původu \"Vitis vinifera\" je dobrá. Je vhodná zejména pro bujněji rostoucí odrůdy \"Tramín červený\", \"Neuburské\", \"Sauvignon\", \"Ryzlink rýnský\", \"Rulandské modré\", \"Frankovku\" a.j. Odolnost vůči mrazu je dobrá, vůči houbovým chorobám, suchu a révokazu je odrůda též dobře odolná. Je vhodná zejména pro půdy hlinité, lehčí a dobře záhřevné, ale dobře roste i na půdách písčitých. Nesnáší půdy zasolené, nelze ji použít na půdách vápenitých, snáší pouze přibližně do 10 % aktivního Ca v půdě. Podnož je vhodná pro nízká a střední vedení. Dnes je využívána pouze lokálně, v okolí Bzence. Není zapsána ve Státní odrůdové knize České republiky.\n\nPodnožová odrůda révy \"Amos\" je dvoudomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný až bujný.\n\nList je středně velký až velký, tří- až pětilaločnatý s mělkými výkroji, řapíkový výkroj je lyrovitý s ostrým dnem, otevřený. Květenství je malé, vytvořené ze samčích, vždy sterilních květů, hrozny odrůda nevytváří.\n\n\"Amos\" je podnožová odrůda révy, interspecifický kříženec (též hybridní odrůda, mezidruhové křížení, PiWi odrůda) odrůd \"Severnyi\" x \"Schwarzmann\". Odrůda byla vyšlechtěna ve Šlechtitelské stanici vinařské v Polešovicích šlechtiteli Ing. Václavem Křivánkem a Ing. Aloisem Tománkem.\n\nDo Státní odrůdové knihy České republiky byla odrůda zapsána roku 1990. Ve výsadbách podnožových vinic zaujímala roku 2010 plochu pouhých 0,13 ha při průměrném stáří vinic 17 let. Udržovateli odrůdy v ČR jsou Šlechtitelská stanice vinařská Polešovice a Ing. Alois Tománek.\n\nNázev odrůdy je poněkud upravenou kombinací názvů rodičovských druhů a odrůd révy, která evokuje jméno slavného moravského rodáka, „učitele národů“ Jana Amose Komenského.\n\nRůst je středně bujný až bujný, zakořeňování je dobré, podnož zvyšuje výnos hroznů a zkracuje dobu zrání. V podnožové vinici dává vysoký výnos řízků. Odolnost vůči mrazu je velmi dobrá, krátkodobě odolává i suchu, je tolerantní k révokazu.\n\nAktivní vápník v půdě snáší cca do 10 %, je vhodná pro lehčí, písčité, hlinitopísčité a štěrkovité půdy s nižším obsahem vápníku, v těžkých uléhavých půdách dávají jiné podnože lepší výsledky.\n\nAfinita k odrůdám Vitis vinifera je dobrá. Podnož je využívána pro střední vedení, ale její použití v praxi je velmi nízké.\n\n\n"}
{"id": "778982", "url": "https://cs.wikipedia.org/wiki?curid=778982", "title": "Třída Bogue", "text": "Třída Bogue\n\nTřída Bogue byla třída eskortních letadlových lodí amerického námořnictva z období druhé světové války. Mezi jejich hlavní úkoly patřil doprovod konvojů a podpora výsadkových operací. Byly to první eskortní letadlové lodě stavěné ve velké sérii. Část jich byla na základě zákona o půjčce a pronájmu poskytnuta britskému královskému námořnictvu, které je provozovalo jako třídy Attacker a Ameer. Celkem jich bylo postaveno 45.\n\nAmerické námořnictvo za války provozovalo celkem 11 letadlových této třídy, pojmenovaných USS \"Bogue\", USS \"Card\", USS \"Copahee\", USS \"Core\", USS \"Nassau\", USS \"Altamaha\", USS \"Barnes\", USS \"Block Island\", USS \"Breton\", USS \"Croatan\" a USS \"Prince William\". Postaveny byly v letech 1941–1943. Britové přitom získaly dalších 11 plavidel třídy \"Attacker\" a 23 plavidel třídy \"Ameer\".\n\nJak bylo u eskortních letadlových lodí obvyklé, jednalo se o malá, pomalá a špatně chraněná plavidla. Jedna loď mohla nést až 28 letadel, obvykle šestnáct stíhacích letounů a dvanáct bombardérů. Obrannou výzbroj tvořily dva 127mm kanóny, čtyři 40mm protiletadlové kanóny a deset 20mm kanónů. Protiletadlová výzbroj přitom byla průběžně zesilována. Pohonný systém tvořila jedna parní turbína se dvěma kotly. Nejvyšší rychlost dosahovala 16 uzlů.\n\nCelou třídu čekalo intenzivní nasazení v druhé světové válce. Jedinou ztracenou lodí se stala \"Block Island\", potopená 29. května 1944 poblíž Kanárských ostrovů vlastními torpédoborci po zásahu třemi torpédy německé ponorky U 549. Další dvě jednotky byly za války tak těžce poškozeny, že už nebyly opraveny. Jednalo se o HMS \"Nabob\" zasaženou torpédy německé ponorky U 354 a HMS \"Thane\" zasaženou torpédy ponorky U 1172.\n\n"}
{"id": "778989", "url": "https://cs.wikipedia.org/wiki?curid=778989", "title": "Mintaka", "text": "Mintaka\n\nDelta Orionis (tradičně známá jako Mintaka) je vícenásobná hvězda, při pohledu ze Země jedna ze tří dominantních hvězd v Orionově pásu. Jde o vícenásobnou hvězdu. Název pochází z arabštiny. Hvězda je nejzápadnější a současně nejsevernější hvězdou Orionova pásu, při pohledu ze Země je vidět vpravo.\n\nMintaka je vícenásobná hvězda. Asi 52 úhlových vteřin od hlavní složky se nachází hvězda vizuální magnitudy 7, o něco blíže je ještě slabší hvězda. Hlavní složkou systému je trojhvězda. Systému dominuje modrý veleobr spektrální klasifikace O9.5, kolem kterého obíhá hvězda hlavní posloupnosti spektrální klasifikace B1V. Oběžná doba činí 5,73 dne. Ve vzdálenosti 0,26 úhlové vteřiny se pak nachází podobr spektrální klasifikace B0IV. Při zatmění hlavní hvězdy poklesne vizuální magnituda celého systému z 2,23 na 2,35.\n\nPrůvodce vizuální magnitudy 7, HD 36485 či Mintaka (nebo δ Ori) C, je neobvyklá hvězda hlavní posloupnosti, která je sama o sobě spektroskopickou dvojhvězdou.\n\nHvězda vizuální magnitudy 14 se jeví být ve stejné vzdálenosti od Země jako ostatní členové systému, ale není jasné, zda je fyzicky provázána s ostatními hvězdami a celkově je o ní málo informací. Od hlavního systému je vzdálena 33 úhových vteřin.\n\nMintaka se jeví při vizuálním pozorování obklopená shlukem slabě zářících hvězd, pravděpopodobně jde o stejnou hvězdokupu, která obklopuje σ Orionis.\n\nJasná centrální hvězda tohoto systému nese označení δ Ori A. Její komponenty jsou obecně označovány vědci jako Aa1, Aa2, a Ab, s HD 36485 odkazovanou jako Mintaka (nebo δ Ori) C, a bližší společník čtrnácté velikosti jako δ Ori B. Některé katalogy ovšem označují Ori Ab jako složku B nebo složku D, konkrétně SIMBAD označuje Ori Ab jako δ Ori B.\n\n"}
{"id": "778994", "url": "https://cs.wikipedia.org/wiki?curid=778994", "title": "Consolidated R2Y", "text": "Consolidated R2Y\n\nConsolidated R2Y „Liberator Liner“ (Consolidated Model 39) bylo dopravní letadlo odvozené od bombardéru B-24 Liberator postavené pro námořnictvo Spojených států (US Navy) společností Consolidated Aircraft.\n\nXR2Y-1 byl jediný prototyp transportního letounu s velkým rozpětím křídel, který sloužil u US Navy. Letoun používal křídla a tříbodový příďový podvozek z letounu B-24 Liberator. Trup byl zcela nový a ocasní část byla převzata z letounu PB4Y Privateer. Vyrobený letoun se nakonec podobal zmenšenému letounu B-29 Superfortress s okénky pro pasažéry a s hornoplošným uspořádání křídla.\n\nLetoun měl dopravovat cestující a náklad na vzdálené základny námořnictva Spojených států, ale po zběžném zhodnocení byl v polovině 40. let 20. století vrácen společnosti Convair, která vznikla spojením společností Consolidated Aircraft a Vultee Aircraft. Následně byl letoun pronajat společnosti American Airlines jako nákladní letoun, u které sloužil pod označením „City of Salinas“.\n\n\"Technické údaje pocházejí z publikace „Jane's Fighting Aircraft of World War II“\".\n\n\n\n Spojené státy americké\n\n\n"}
{"id": "778997", "url": "https://cs.wikipedia.org/wiki?curid=778997", "title": "Inge I. Norský", "text": "Inge I. Norský\n\nInge byl jediným synem Haralda IV narozeným v manželství, v té době ale legitimita nebyl důležitým faktorem při nástupnictví na trůn. Ingeho vychoval Ögmund nebo také Ámund Gyrðarson ve východním Norsku.\n\nKdyž jeho otce nechal v roce 1136 zavraždit uchazeč o trůn Sigurd Slembe, Inge byl společně se svými nevlastními bratry Sigurdem a Magnusem prohlášen králem. Jejich ochránci spojili síly proti Sigurdovi Slembemu a jeho spojenci, předchozímu králi Magnusovi IV. V roce 1139 v bitvě u Holmengrå Magnus IV. zemřel a Sigurd Slembe byl poté popraven.\n\nNásledovalo období míru. Během dětství bratrů Sigurda, Ingeho a Magnuse norská šlechta spolupracovala na vládě a králům radila (prominentní roli hrála Ingeho matka Ingrid Ragnvaldsdotter). V roce 1142 připlul další ze synů Haralda IV. Øystein Haraldsson ze Skotska. Jeho původ byl uznán, protože sám Harald IV. přiznával, že má v zahraničí syna. Øystein se tak stal dalším spoluvládcem. Mladý Magnus naopak zemřel někdy v průběhu čtyřicátých let. Zdá se, že rozdělení země mezi bratry nebylo teritoriální, ale že každý z nich měl stejnou pozici ve všech částech Norska.\n\nMezi dorůstajícími bratry však rostla nevraživost (částečně situaci způsobovala smrt jejich starých rádců). V roce 1155 se všichni tři měli sejít v Bergenu, aby se pokusili zachovat mír. Inge obvinil Sigurda a Øysteina, že ho plánují připravit o trůn. Sigurd nařčení odmítl, ale o několik dní později byl jeden z Ingeho strážců zabit jedním ze Sigurdových. Na radu své matky Ingrid a rádce Gregoria Dagssona Inge nařídil útok na dům, ve kterém Sigurd bydlel. Sigurd měl jen málo mužů, a tak byl 6. února 1155 zabit.\n\nØystein na sjednanou schůzku přijel pozdě, až po Sigurdově vraždě (která v podstatě odstartovala druhou fázi norských občanských válek). Mezi ním a Ingem byl sjednán mír, ale ten nevydržel dlouho. Ságy tvrdí, že Øystein a Sigurd se snažili připravit Ingeho o královský titul a rozdělit si království jen mezi sebou, ale někteří historici tento argument berou jen jako omluvu pro Ingeho násilné činy.\n\nV roce 1157 Inge i Øystein shromáždili své síly a připravili se na konfrontaci. Ingeho síly byli silnější než vojsko jeho bratra a když se na západním pobřeží poblíž Mosteru setkali, Øysteinovo vojsko se rozpustilo. Øystein byl nucen utéct, ale později toho roku byl v Bohuslänu zadržen a zabit.\n\nInge tak byl posledním přeživším z bratrů. Příznivci Sigurda a Øysteina se však spojili pod Sigurdovým synem Haakonem II. a obnovili boj proti Ingemu. Dne 3. února 1161 vedl Inge své muže do boje proti Haakonovi poblíž Osla. Mnoho z jeho mužů přeběhlo na druhou stranu a Inge byl poražen a zabit. Pohřbený byl v kostele sv. Hallvarda v Oslu.\n\n"}
{"id": "778998", "url": "https://cs.wikipedia.org/wiki?curid=778998", "title": "Alnitak", "text": "Alnitak\n\nZeta Orionis (tradičně známá jako Alnitak) je jedna ze tří dominantních hvězd v Orionově pásu. Při pohledu ze Země jde o první hvězdu zleva (na jižní polokouli zprava).\n\nVe skutečnosti jde o trojhvězdu: z nich nejzřetelnější hvězdou je modrý veleobr Alnitak Aa s absolutní hvězdnou velikostí -5,25 a zdánlivou +2,04. Jeho průvodce Alnitak Ab je modrý nadobr (absolutní hvězdná velikost -5,25 a zdánlivá 2,0) a třetí hvězdou je Alnitak B, modrá hvězda hlavní posloupnosti spektrální klasifikace OV (absolutní hvězdná velikost -3,0 a zdánlivá 4,0), objevený v roce 1998.\n\nJde o jednu z nejteplejších ze Země dobře viditelných hvězd: spolu s vedlejší hvězdou v Orionově pásu, Delta Orionis (Mintaka), patří k modrým nadobrům s povrchovou teplotou přes 30 000 K.\n"}
{"id": "779002", "url": "https://cs.wikipedia.org/wiki?curid=779002", "title": "Jiří Macelis", "text": "Jiří Macelis\n\nJiří Macelis (7. ledna 1923 České Budějovice, Československo – 16. dubna 1998 Hodonín, Česko) byl československý hokejový obránce. Reprezentoval Československo na MS 1949, na kterém získal současně světový a evropský titul.\n\nNarozený v Českých Budějovicích, kde také začínal s hokejem a vydržel zde až do roku 1950, kdy se stal obětí vykonstruovaného procesu. Po oznámení informace, že reprezentační tým nejede na MS 1950, hráči byli frustrovaní. Shodou okolností několik dní před inkriminovaným dnem se dvěma hráčům - Václavu Roziňákovi a Jirkovi Macelisovi - narodili potomci, tak se hráči rozhodli to oslavit ve své oblíbené hospodě, kam část hráčů z ATK chodila na obědy a večeře. Alkohol ale vykonal své, vše začalo obměnami písniček, končilo politickými hesly. Bohužel hokejisté byli sledováni příslušníky StB, kteří situace využili a došlo k zatýkání. Jiří Macelis dostal 2 roky nepodmíněně, odseděl si 20 měsíců, vystřídal Pankrác, Bory, Jáchymov.\n\nPo propuštění z vězení přišla nabídky na přestup do Slavia Karlovy Vary, kterou hráč využil. Vydržel zde plných 5 sezón. V jeho poslední karlovarské sezóně 1955/1956 si Jiří Macelis na soustředění v Ostravě zlomil levou nohu, došlo i ke zranění dalších opor, což v důsledku mělo za následek sestup do druhé ligy. Po sestupu přestoupil do Tatry Kolín, v roce 1958 do SHK Hodonín, kde kromě hraní se věnoval i trenérské práci, později se věnoval trenérské práci i ve Skalici.\n\nV reprezentaci odehrál 15 zápasů, gól nevstřelil.\n\n"}
{"id": "779003", "url": "https://cs.wikipedia.org/wiki?curid=779003", "title": "Tuleň Rossův", "text": "Tuleň Rossův\n\nTuleň Rossův (\"Ommatophoca rossii\") je ploutvonožec, který si našel domov v chladných vodách Jižního oceánu obklopující celou Antarktidu. Je to jediný druh monotypického rodu Ommatophoca. Své druhové jméno dostal podle průzkumníka Spojeného království Velké Británie a Irska Jamese Rosse.\n\nJsou to savci, jejichž výskyt je omezen na Jižní oceán obklopující Antarktidu. Občas se jedinec zatoulá k Falklandským ostrovům, Jižní Georgii a Jižním Sandwichovým ostrovům, ke Kerguelenovým ostrovům nebo k jižní Austrálii. Celoročně žijí řídce rozptýleni na rozsáhlém prostoru ve zcela pustých, jen velmi těžce dostupných oblastech kterých lze dosáhnout pouze letadlem nebo ledoborcem. Mají tendenci žít osamoceně na pokrajích ledových ker. Za těchto podmínek není mnoho informací o jejich způsobu života. Na ledové kry vylézají z vody jen za účelem krátké výchovy potomků a přepelichání srstí. Neshromažďují se přitom ve velkých koloniích, nejčastěji jsou vidět osamoceně.\n\nZe všech čtyřech druhů tuleňů žijících v okolí Antarktidy jsou nejmenší. Samci bývají velcí 1,7 až 2,10 m a váží 130 až 215 kg, o něco větší samice měří 2 až 2,5 m a váží 160 až 205 kg. Krátkou srst mají na hřbetě nahnědlou a na břiše stříbrnou, někteří mívají tmavší skvrny na hlavě, krku i bocích. Oproti ostatním tuleňům mají abnormálně veliké oční důlky, asi 7 cm, podle čehož se dají spolehlivě identifikovat, velikost vlastních očí je však průměrná. Mají poměrně krátký, široký a tupý čenich s jehlovitými, zpět zahnutými zuby vhodnými pro lov kluzké kořisti, na čenichu mají velmi krátké hmatové fousy. Mají poměrně dlouhé přední i zadní ploutve zakončené černými drápy, jimiž se pomáhají přitahovat při pomalém lezení plazením po ledě. Nejsou schopni se vztyčit, proto pro rozhlédnutí nadzvedávají hlavu a otevírají přitom tlamu směřující vzhůru, říká se že „zpívají“.\n\nPři leteckém pozorování jsou na ledě jen málokdy vidět v páru nebo skupince. Studiem zbytků potravy ve střevech se ukázalo, že potrava se skládá z přibližně 64 % hlavonožců, 22 % ryb a 14 % ostatních bezobratlých. Potravu si loví v hloubkách 100 až 200 metrů pod ledovými krami, jedno ponoření trvá průměrně 6 minut. Ve vodě vydávají sérii různých zvuků, některé při páření, jiné při komunikaci matky s mládětem a mnohé z dosud neobjasněných příčin. Při obstoupení lidmi na pevnině zvedají proti nim hlavu, ukazují zuby, dělají se většími a vydávají asi výhrůžné zvuky.\n\nSamice vrhne začátkem listopadu na ledě mládě s dlouhou měkkou, nažloutlou srstí. Bývá dlouhé asi 1 m a váží okolo 16 kg, je kojeno 4 až 6 týdnů. Po 15 dnech od vrhu již potomek váží asi 75 kg, což je důsledek velmi tučného mléka bohatého na bílkoviny. Ještě kojená mláďata již dovedou plavat mezi ledovými krami, po odstavení se brzy osamostatní. Samice nato přicházejí do říje a páří se ve vodě. K oplodnění dochází v prosinci, ale vývoj embrya je pozastaven do března. Průměrná doba březosti se uvádí asi 9 měsíců. Doba dospělosti u samic i samců nastává nejpravděpodobněji od 2 do 4 let, dožívají se asi 20 roků.\n\nVzhledem k odlehlosti a širokému areálu výskytu, kde se navíc na jednotlivých místech nevyskytují ve velkém počtu, nebyli a nejsou tuleni Rossovi lidmi ohrožení. Navíc je nyní chrání proti lovu nebo znečištění antarktických vod Smlouva o Antarktidě a Úmluva o zachování antarktických tuleňů. Z mořských živočichů kteří jsou pro ně nebezpeční je to pouze kosatka dravá (\"Orcinus orca\") a v mládí ještě tuleň leopardí (\"Hydrurga leptonyx\"), oba se však v jejich zónách výskytu objevují zřídkakdy.\n\nCelkový počet tuleňů Rossových žijících na tak rozlehlém a nedostupném území lze jen stěží zjistit, většinou se součet udělá v určitém malém areálu a výsledek se interpoluje na celé území. Dociluje se takto sice nejednotných výsledků, ale pravděpodobný nejspodnější odhad je asi 50 000 jedinců. V Červeném seznamu IUCN jsou považováni za málo dotčený druh.\n"}
{"id": "779009", "url": "https://cs.wikipedia.org/wiki?curid=779009", "title": "Francis Stewart (fotograf)", "text": "Francis Stewart (fotograf)\n\nFrancis Leroy Stewart (22. července 1909, Mesa, Arizona - 23. srpna 1992, Willits, Kalifornie) byl americký fotograf. Fotografoval hodně v amerických internačních táborech, jako byly například Manzanar nebo Tule Lake v Kalifornii.\n\nStudoval různé umělecké školy, diplom získal v roce 1929 na umělecké škole v Los Angeles. Během první poloviny velké hospodářské krize se specializoval na reklamu pro noviny a časopisy. V roce 1935 byl zaměstnán u San Francisco Call Bulletin. V květnu 1942 začal pracovat pro společnost War Relocation Authority, což byl orgán odpovědný za internaci a stěhování japonských Američanů během druhé světové války. Většina jeho tvorby z let 1942-1943 se soustředila na japonské Američany a Japonce v deseti stálých táborech, včetně Tule Lake, Poston, Topaz, Gila River a Minidoka.\n\nAsi 1000 jeho negativů je spravováno v archivu National Archives and Records Administration, spadají do kategorie public domain a jsou k dispozici na úložišti obrázků Wikimedia Commons.\n"}
{"id": "779022", "url": "https://cs.wikipedia.org/wiki?curid=779022", "title": "Pievolupis", "text": "Pievolupis\n\nPievolupis je potok 2. řádu na západě Litvy (Klaipėdský kraj), v okrese Kretinga. Je dlouhý 8,6 km. Povodí má rozlohu 20,8 km². Je to levý přítok řeky Šlaveita. Teče zpočátku klikatě v celkovém směru západním, později asi polovina toku směrem jihojihozápadním až ke vsi Dirgalis, u které se stáčí do směru západního, po soutoku s potokem Biržtva se stáčí opět do směru celkově jihojihozápadního. Celý potok je regulovaný. Do řeky Šlaveita se vlévá 1,8 km na západojihozápad od obce Grūšlaukė, 7,5 km od jejího ústí do Akmeny jako její levý přítok. \n\nGrūšlaukio upelis (Délka: 5,9 km; plocha povodí: 7,6 km², vlévá se 0,7 km od ústí; kód: 20010463)\nBiržtva (d. 5,0 km, p.p. 3,0 km², vlévá se 2,4 km od ústí; kód: 20010462), Pelkupis (d. 4,6 km, vlévá se 1,7 km od ústí) \n\n"}
{"id": "779024", "url": "https://cs.wikipedia.org/wiki?curid=779024", "title": "Øystein Haraldsson", "text": "Øystein Haraldsson\n\nØystein II. Haraldsson (staroseversky: \"Eysteinn Haraldsson\"; asi 1125, Skotsko – 1157, Bohuslän, Norsko) byl norský král v letech 1142–1157. Byl synem Haralda IV. a jeho manželky nebo milenky Bjadok, podle pozdější skotské klanové tradice dcery Gilledomnana mac Solama.\n\nKdyž jeho otce nechal v roce 1136 zavraždit uchazeč o trůn Sigurd Slembe, králi byli prohlášeni Øysteinovi nevlastní bratři Inge, Sigurd a Magnus. Jejich ochránci spojili síly proti Sigurdovi Slembemu a jeho spojenci, předchozímu králi Magnusovi IV. V roce 1139 v bitvě u Holmengrå Magnus IV. zemřel a Sigurd Slembe byl poté popraven.\n\nNásledovalo období míru. Během dětství bratrů Sigurda, Ingeho a Magnuse norská šlechta spolupracovala na vládě a králům radila (prominentní roli hrála Ingeho matka Ingrid Ragnvaldsdotter). V roce 1142 připlul Øystein se svou matkou do Norska. Jeho původ byl uznán, protože sám Harald IV. přiznával, že má v zahraničí syna. Øystein se tak stal dalším spoluvládcem. Mladý Magnus naopak zemřel někdy v průběhu čtyřicátých let. Zdá se, že rozdělení země mezi bratry nebylo teritoriální, ale že každý z nich měl stejnou pozici ve všech částech Norska.\n\nSágy \"Heimskringla\" a \"Orkneyinga saga\" tvrdí, že v průběhu padesátých let dvanáctého století Øystein vedl výpravu do Skotska a Anglie. Zajal Haralda Maddadsona, hraběte z Orknejí, a přinutil ho zaplatil vysoké výkupné. Poté plul po skotském a anglickém pobřeží a zaútočil na Aberdeen, Hartlepool a Whitby, což byla připomínka dřívějších vikinských výprav.\n\nMezi dorůstajícími bratry rostla nevraživost (částečně situaci způsobovala smrt jejich starých rádců). V roce 1155 se všichni tři měli sejít v Bergenu, aby se pokusili zachovat mír. Inge I. obvinil Sigurda a Øysteina, že ho plánují připravit o trůn. Sigurd nařčení odmítl, ale o několik dní později byl jeden z Ingeho strážců zabit jedním ze Sigurdových. Na radu své matky Ingrid a rádce Gregoria Dagssona Inge nařídil útok na dům, ve kterém Sigurd bydlel. Sigurd měl jen málo mužů, a tak byl 6. února 1155 zabit.\n\nØystein na sjednanou schůzku přijel pozdě, až po Sigurdově vraždě (která v podstatě odstartovala druhou fázi norských občanských válek). Mezi ním a Ingem byl sjednán mír, ale ten nevydržel dlouho. Ságy tvrdí, že Øystein a Sigurd se snažili připravit Ingeho o královský titul a rozdělit si království jen mezi sebou, ale někteří historici tento argument berou jen jako omluvu pro Ingeho násilné činy.\n\nV roce 1157 Inge i Øystein shromáždili své síly a připravili se na konfrontaci. Ingeho síly byli silnější než vojsko jeho bratra a když se na západním pobřeží poblíž Mosteru setkali, Øysteinovo vojsko se rozpustilo. Øystein byl nucen utéct, ale později toho roku byl v Bohuslänu zadržen a zabit. Není jasné, zda ho přímo Inge nařídil zabít.\n\nØysteinovou manželkou byla Ragna Nikolasdatter. S ní neměl děti, ale jeho nemanželským synem byl Øystein Meyla, který byl v roce 1174 prohlášen vzdorokrálem, ale v roce 1176 byl poražen a zabit.\n\nSágy staví Øysteina a jeho bratra Sigurda oproti Ingemu I. do poněkud negativního světla. \"Heimskringla\" o Øysteinovi píše:\n\n"}
{"id": "779026", "url": "https://cs.wikipedia.org/wiki?curid=779026", "title": "Národní muzeum Letectva Spojených států amerických", "text": "Národní muzeum Letectva Spojených států amerických\n\nNárodní muzeum Letectva Spojených států amerických () je název oficiálního muzea amerického letectva nacházejícího se na Wrightových–Pattersonově základně poblíž Daytonu v Ohiu. Se svými více než 360 vystavenými letadly a dalšími rozličnými exponáty je největším a zároveň nejstarším muzeem vojenského letectví na světě. Muzeum každoročně navštíví přes 1,3 milionu lidí, což z něj činí jednu z nejnavštěvovanějších turistických atrakcí v celém Ohiu.\n\nPočátky muzea sahají až k roku 1923, kdy technické oddělení daytonského McCookova letiště (McCook Field) začalo shromažďovat první letadla určená k výstavním účelům. V roce 1927 se muzeum přestěhovalo na nedaleké letiště Wrightovo letiště. Roku 1957 získalo první stálé skladovací prostory v budově č. 89 na Pattersonově letišti ve Fairbornu, která dříve sloužila jako opravárenský hangár. Velikost budovy ovšem nebyla dostačující, a proto mnohá letadla musela být ponechána venku a vystavena nepříznivému vlivu počasí. V těchto podmínkách setrvalo muzeum až do roku 1971, kdy byly zprovozněny a otevřeny současné prostory. Celková skladovací a výstavní plocha se díky tomu více než ztrojnásobila.\n\n"}
{"id": "779029", "url": "https://cs.wikipedia.org/wiki?curid=779029", "title": "Rádlo", "text": "Rádlo\n\nRádlo je druh oradla, zemědělské nářadí s trojhrannou radlicí (nebo pouhým rýlem), určené k orání. První dřevěné rádlo v Evropě je doloženo z časné doby bronzové ze Švýcarska, ale nálezy připomínající rádla pocházejí již z období pozdního evropského neolitu. Rádlo se vyvinulo v pluh, jehož používání se rozšířilo ve vrcholném středověku.\n\nNa rozdíl od pluhu, který je asymetrický a odhrnuje hlínu na jednu stranu, je rádlo nástroj symetrický, který půdu pouze rozrývá a odhrnuje na obě strany. Může být vybaveno krojidlem, kolečky či dvěma odhrnovačkami. Mnohá dobová oradla se však těmto definicím a tomuto rozlišení vymykají. U archeologických nálezů též bývá obtížné rozlišit úmyslnou asymetrii od deformací způsobených používáním.\n\nProtože původní dřevěné části se málokdy dochovaly a pokud ano, nikoliv v dobrém stavu, archeologie vychází z dobových vyobrazení i z dochovaných železných částí. Cena železa bývala velmi vysoká, železné části se dědily z generace na generaci. Překování mečů v rádla je již v biblickém Izajášově proroctví (Iz 2,4) symbolem přechodu od válečného života k mírovému.\n\nRozlišují se zejména dva základní typy rádla:\n\nNa obdělávání políček ve starém neolitu pomocí motyk, rycích tyčí jiných ručních nástrojů navázalo zavedení rádla. Podle S. Avisturových interpretací skalních reseb v Palestině mohlo být rádlo zavedeno již v období tamního starého neolitu v návaznosti na domestikaci hovězího dobytka.\n\nVe střední Evropě jdou nejstaršími doloženými nástroji vyrývajícími brázdu ještě ruční tzv. brázdiče, nalezené ve Švýcarsku a datované do 4. či 5. tisíciletí př. n. l.. Tyto ruční nástroje ze dřeva či z parohu, jejichž analogie se používají i v dnešní době, připomínaly spodní část rádla s plazem, ale dle etnografických dokladů je \"oráči\" tlačili před sebou a tím vyrývali brázdu. Experimentem ale bylo zjištěno, že brázdič byl funkční i při tažení provazem, a toto použití podporuje archeologický nález brázdiče se stopy po lanech. Jiným nástrojem vyrývajícím brázdu mohl být lopatě podobný nástroj nalezený v jižním Šlesviku, datovaný do 5. tisíciletí př. n. l. Při experimentu A. Steenberga se do dvou otvorů v lopatkovité části protáhl provaz, za který jeden obsluhující nástroj táhl, zatímco jeho spolupracovník tlačil lopatu do země a vyrýval tak brázdu. Podobné ruční nářadí bylo nalezeno také v Číně.\n\nPrvní nástroj, který může být skutečným oradlem, je v Evropě doložen opět ze Švýcarska, ale chybí mu kleče. Opravdu nepochybným je potom nález oradla z Lavagnone v Itálii spadající do časné doby bronzové a je vyroben ze samorostu. Má již plaz i hřídel a zasazenou kleč. V kontextu nálezu bylo i jho a další kleč. Použití rádla dále dokládají skalní kresby ze 3.-2. tisíciletí př. n. l. z Krymu.\n\nNejstarší doložená pravěká rádla byla opatřena tzv. křivou hřídelí, která dopředu šikmo vzhůru vycházela z plazu rádla a za kterou bylo rádlo taženo. Plaz s hrotem a hřídelí byl vyroben ze samorostu a do něj byly zasazeny kleče. Hrot plazu mohl být opatřen radlicí, ale i zpevně jiným způsobem, například opalováním. Ze samorostu mohl být i plaz s klečemi, hřídel potom byla rovná a zasazena do samorostu. Další skupinou byla rýlcová rádla bez plazu (viz výše), doložená např. z etruského prostředí.\n\nRádla jsou doložena i v nejstarších starověkých kulturách: z Uruku z vrstvy IV (konec 4. tisíciletí př. n. l.), na babylonských a protoelamských pečetích (3000 let př. n. l.), na staroegyptských reliéfech. V mezopotámii ale rádlo muselo být používáno již dříve, než v době, ze které máme doklady, dle A. Salonena již od doby kolem roku 4000 př. n. l.. V tamním prostředí bylo rádlo luxusní záležitostí. Dřevo na jeho výrobu bylo drahé a vlastnictví tažného dobytka bylo také výjimečné. Přetrvávalo tedy ruční obdělávání malých políček motykou. V literatuře se uvádí, že mezopotamská rádla ze 3. tisíciletí př. n. l. se používala k zahrnování setby - byla vybavena trychtýřem pro setí a upraveným plazem pro zahrnutí. K podpoře tohoto názoru slouží etnografické analogie z oblasti, autentické piktografické doklady jsou ale příliš schematické. V Egyptě jsou rádla doložena hieroglyfickou značkou od období 2. dynastie, od 5. dynastie, tedy kolem roku 2750 př. n. l. potom na reliéfech a později i modely v pohřebních výbavách. Hliněné modely rádla pocházejí také z Mohenjo-dara (2300 př. n. l.) a Banwali (2. tisíciletí př. n. l.).\n\nHrot plazu, který vyrýval brázdu v zemi, byl od nejstarších dob zpevňován. Jednoduchými způsoby zpevnění jsou například opalování, nebo máčení v krvi. Rádla se opatřovala kamennými radlicemi v neolitu v Číně (4000-3000 př. n. l.) a jejich použití pokračovalo v tamní době bronzové, kamenné radlice z doby bronzové byly nalezeny i v Sýrii a jinde. Z Indie 3. až 2. tisíciletí př. n. l. pochází radlice měděná.\n\nDoklady používání rádla jsou zaznamenány v podobě brázd zachovaných pod jinými objekty, jak jsou mohyly či sídlištní objekty. Brázdy jsou hlubší, než by bylo možné vytvořit ručními oradly a často se jedná o typ křížové orby. Tyto doklady datované do 3. až 2. tisíciletí př. n. l. byly nalezeny na území Dánska, Anglie, Irska, severního Německa, Polska a možná i na území Čech. Ze stejné doby pocházejí doklady o zápřahu hovězího dobytka k tažení vozu nebo rádla v podobě změn na kostech domácího dobytka a ztvárnění v plastikách. Tažení rádla dobytkem je zachyceno na skalních kresbách z 3. až 2. tisíciletí př. n. l..\n\n\n"}
{"id": "779031", "url": "https://cs.wikipedia.org/wiki?curid=779031", "title": "Kupa galaxií v Peci", "text": "Kupa galaxií v Peci\n\nKupa galaxií v Peci je kupa galaxií v souhvězdí Pece. Obsahuje 58 galaxií a je součástí Místní nadkupy galaxií, stejně jako Místní skupina galaxií (obsahující Mléčnou dráhu). Leží blízko kupě galaxií v Eridanu. Dominantním členem kupy je masivní eliptická galaxie NGC 1399.\n"}
{"id": "779032", "url": "https://cs.wikipedia.org/wiki?curid=779032", "title": "Třída Sangamon", "text": "Třída Sangamon\n\nTřída Sangamon byla třída eskortních letadlových lodí amerického námořnictva z období druhé světové války. Mezi jejich hlavní úkoly patřil doprovod konvojů a podpora výsadkových operací. Plavidla vznikla přestavbou rychlých tankerů třídy \"Cimarron\". Postaveny byly celkem čtyři jednotky. Vyřazeny byly na počátku 60. let.\n\nAmerické námořnictvo za války provozovalo celkem čtyři jednotky této třídy, pojmenované USS \"Sangamon\", USS \"Suwannee\", USS \"Chenango\" a USS \"Santee\". Postaveny byly v letech 1938–1941.\n\nJedna loď mohla nést až 31 letadel. Obrannou výzbroj tvořily dva 127mm kanóny, osm 40mm protiletadlových kanónů a dvanáct 20mm kanónů. Pohonný systém tvořily dvě parní turbíny a čtyři kotle. Nejvyšší rychlost dosahovala 18 uzlů.\n\nVšechny čtyři jednotky bojovaly v druhé světové válce. Žádná nebyla ztracena.\n\n"}
{"id": "779037", "url": "https://cs.wikipedia.org/wiki?curid=779037", "title": "Vlčí radius", "text": "Vlčí radius\n\nVlčí radius nebo také Věstonická vrubovka je vrubovka se zářezy, byla nalezena 19. 8. 1936 Karlem Absolonem ve střední části stanice Dolní Věstonice I. Stáří 25 až 28 000 let. Na kosti jsou vyryty dvě skupiny po 30 a 25 zářezech, které jsou odděleny dvěma delšími zářezy. Jde o světově ojedinělý doklad matematického chápání. Nalezená lýtková kost je 18 cm dlouhá.\n\n\n"}
{"id": "779038", "url": "https://cs.wikipedia.org/wiki?curid=779038", "title": "Jablonecký regionální integrovaný dopravní systém", "text": "Jablonecký regionální integrovaný dopravní systém\n\nJablonecký regionální integrovaný dopravní systém (JARIS) byl od 1. září 2003 do 30. června 2009 lokální integrovaný dopravní systém veřejné osobní dopravy v Jablonci nad Nisou a okolí. Představoval zejména zónové rozšíření platnosti předplatních časových jízdenek MHD v Jablonci nad Nisou na přilehlé železniční tratě. Na regionálních linkách ČSAD Jablonec nad Nisou a. s. na území pokrytém sítí MHD, provozované týmž dopravcem, platily předplatní jízdenky (kupóny) pro MHD Jablonec nad Nisou. Pro cestující IDS byly vyhášeny jednotné smluvní přepravní podmínky. Systém byl zaveden jako reakce na nezájem tehdejší krajské samosprávy na zavedení jednotného celokrajského integrovaného systému a spuštěn 1. zářím 2003, nařízení města Jablonec nad Nisou stanovilo tarif již s účinností od 1. července 2003. Funkci organizátora systému plnila společnost ČSAD Jablonec nad Nisou a. s.\n\nPředplatní jízdenky (kupóny) systému JARIS platily též ve vlacích Českých drah na železniční trati Liberec – Tanvald (část trati 036) a na regionální trati Smržovka – Josefův Důl (034) v rozsahu dle počtu zakoupených tarifních zón. V první fázi byly železniční úseky rozděleny do 5 tarifních zón: \nPředplatní kupony JARIS existovaly v té době pro 1, 2 nebo 3 zóny. V prosinci 2004 byla na dotčených tratích zavedena taktová doprava.\n\nPozději byly do systému zařazeny ještě useky Tanvald – Desná (trať 036), Liberec – Turnov na trati 030 a Turnov – Turnov město na trati 041). Jízdenky existovaly týdenní a měsíční. Systém pak měl 9 tarifních zón.\n\nPředplatní časové jízdenky pro MHD Jablonec nad Nisou platily v oblasti MHD též na regionální autobusové linky ČSAD Jablonec nad Nisou a. s.: \n\nSystém JARIS byl zrušen k 1. červenci 2009 zavedením integrovaného dopravního systému IDOL na celém území kraje. \n"}
{"id": "779040", "url": "https://cs.wikipedia.org/wiki?curid=779040", "title": "Škoda Rapid (rozcestník)", "text": "Škoda Rapid (rozcestník)\n\nŠkoda Rapid mohou být tyto modely automobilky Škoda:\n\n"}
{"id": "779042", "url": "https://cs.wikipedia.org/wiki?curid=779042", "title": "Mamie Gummer", "text": "Mamie Gummer\n\nMamie Gummer, celým jménem Mary Willa Gummer (* 3. srpna 1983, New York, New York, USA) je americká herečka, dcera sochaře Donalda Gummera a oscarové herečky Meryl Streepové.\n\nPoprvé se Mamie objevila ve filmu \"Hořkost\" po boku své matky Meryl Streepové a Jacka Nicholsona, kde hrála jejich dceru Anne. Režie filmu se ujal Mike Nichols. Nejedná se o jediný film, kde si Mamie s se slavnou matkou zahrála - ve filmu \"Ten večer\" si zahrála matčinu mladší verzi Lily Ross. V roce 2015 se po boku své slavné matky objevila znovu a to v hudebním filmu \"Nikdy není pozdě\", kde si zahrála roli Julie, zatímco Meryl Streep ztvárnila její matku Ricki.\n\nV roce 2005 absolvovala na Severozápadní univerzitě, kde studovala drama a komunikaci. V tomtéž roce si také zahrála ve svém divadelním debutu s názvem \"Mr. Marmalade\", za který získala cenu Theatre World Award. Mezi její další divadelní hry patří například Desdemona (2007), Velmi nebezpečné známosti (2008), Strýček Vanya (2009) a Škola lží (2011). Její nejnovější divadelní hrou je Ugly Lies The Bones (2015), za kterou získala nominaci na divadelní cenu Drama Desk Award.\n\nMamie si v roce 2007 zahrála po boku Richarda Gera ve filmu \"Skandál\", kde mu hrála sekretářku. Do povědomí diváků se ale zapsala již zmiňovaným snímkem \"Ten večer\" (2007), kde si zahrála po boku takových hereček jako Claire Danes a Glenn Close. Hrála mladší verzi své matky, která se objeví na konci filmu. Pak přišly snímky jako \"Ve službách války\" (2008) nebo \"Zažít Woodstock\" (2009), kde měla již větší roli. Zahrála si ve filmech \"Ztráta diamantové slzy\" (2009), \"Strážce majáku\" (2009), \"Coach\" (2010), \"Twelve Thirty\" (2010) nebo v hororu \"Léčebna\" (2010), kde hraje Emily. Mamii jsme mohli zahlednout také ve filmu \"Ďábel nosí Pradu\", bohužel její scéna byla vystřižena. Objevila se ve filmu \"The Lifeguard\" (2013) se svojí kamarádkou Kristen Bell, ve kterém si zahrála její nejlepší kamarádku. V roce 2014 si zahrála po boku herečky Jennifer Aniston ve filmu \"Dort\".\n\nOd roku 2011 se věnuje převážně seriálové tvorbě, ale již v minulosti jsme ji mohli vidět v menších seriálových rolích například v seriálech \"Dobrá manželka\" (jako Nancy Crozier), \"Ve znamení raka\", \"Muž s posláním\" nebo \"\". Jednu z větších rolí si zahrála v seriálu \"Off The Map\" (2011), kde ztvárnila doktorku Minu Minard. Doktorku si také zahrála v seriálu \"Doktorka Emily\" (2012), ve kterém si zahrála hlavní roli a seriál jí pomohl dostat se do širšího povědomí diváků i v České republice. Zahrála si v několika dílech druhé řady celkem úspěšného seriálu \"Manhattan\" (2015) a její nejnovější seriálovou rolí je Helen Sabine ze seriálu \"Kolekce\" (2015). V roce 2018 byla obsazena do třetí řady seriálu HBO \"Temný případ.\"\n\nMamie se nevěnuje jen herectví. Její další vášní je modeling. Objevila se v sezóně podzim/zima roku 2009/2010. Byla tváří módní značky Gerald Darel.\n\n17. října 2009 se zasnoubila s hercem Benem Walkerem, se kterým se seznámila v roce 2008 při divadelní hře \"Velmi nebezpečné známosti\". Svatba se konala v sobotu 16. července 2011 v Connecticutu v rodinném sídle u jezera. Mamie na sobě měla šaty po své babičce, na večeři se ale převlékla do jiných. Na svatbu přišlo přibližně 150 hostů včetně Tracey Ullman, Claire Danes a Laury Linney. 30. března 2013 obletěla svět zpráva, že se Mamie s Benem rozvádí, ale stále zůstali přáteli.\n\nV srpnu 2018 se zasnoubila s hercem Meharem Sethim. Dvojici se v únoru 2019 narodil syn.\n\n\n"}
{"id": "779046", "url": "https://cs.wikipedia.org/wiki?curid=779046", "title": "Zápas na Letních olympijských hrách 1968", "text": "Zápas na Letních olympijských hrách 1968\n\nDo bojů o medaile zasáhlo 297 zápasníků z 46 zemí:\n"}
{"id": "779058", "url": "https://cs.wikipedia.org/wiki?curid=779058", "title": "Ignác Arnož", "text": "Ignác Arnož\n\nThDr. Ignác Arnož, C.M.M., \"latinsky Ignatius Arnoz\", titulární biskup busirisský (Busiris – zaniklá diecéze v Dolním Egyptě), (1. dubna 1885 Děčín-Podmokly, Rakousko-Uhersko – 26. února 1950 Bulawayo, Zimbabwe, Afrika) byl český katolický biskup-misionář působící v Apoštolském vikariátu Bulawayo v \"Jižní Rhodesii\", dnešní Zimbabwe).\n\nPocházel z Děčína-Podmokel (\"Bodenbach\"). Na kněze byl vysvěcen 25. července 1910 v misijním společenství \"Congregatio Missionarium de Mariannhill\", známém jako Mariannhiller Missionare (zkratka za jménem: C.M.M.). V roce 1931 se stal představeným \"(Senior) misie sui iuris\" v Bulawayo. 11. listopadu 1932 byl ustanoven bulawayoským prefektem. Na biskupa pro Apoštolský vikariát, na který byla povýšena původní misie v Bulawayo, byl vysvěcen 30. května 1937 v litoměřické diecézi, ze které pocházel, v litoměřické katedrále biskupem Antonínem Weberem. Spolusvětiteli Arnože byli biskupové Jan Remiger a Antonín Eltschkner. Do své smrti pak vykonával funkci apoštolského vikáře v zimbabwském Bulawayo.\n\n\n\n"}
{"id": "779059", "url": "https://cs.wikipedia.org/wiki?curid=779059", "title": "Smlouva z Tartu (rusko-finská)", "text": "Smlouva z Tartu (rusko-finská)\n\nSmlouva z Tartu (též Tartská dohoda, Tartský mír, , ) byla smlouva mezi Finskem a Sovětským Ruskem podepsaná 14. října 1920 po čtyřech měsících vyjednávání v estonském Tartu. Smlouva ukončila vzájemný válečný stav, který nastal v roce 1918 v souvislosti s finskou občanskou válkou, ustavila vzájemné vztahy a potvrdila vzájemnou hranici. Finsku připadlo Petsamo a Rusku Repola a Porajärvi. Finsko se také muselo vzdát Severní Ingrie. Otázka autonomie východní Karélie zůstala otevřená.\n\nSmlouva vstoupila v platnost 31. prosince 1920.\n"}
{"id": "779062", "url": "https://cs.wikipedia.org/wiki?curid=779062", "title": "Hoitovirhe", "text": "Hoitovirhe\n\nHoitovirhe (česky \"Chybná léčba\") je debutové album finské industrial metalové skupiny Turmion Kätilöt. Bylo vydáno 20. května 2004. K písni Vertä ja lihaa byl natočen videoklip.\n\n\n\n"}
{"id": "779065", "url": "https://cs.wikipedia.org/wiki?curid=779065", "title": "Hájek (příjmení)", "text": "Hájek (příjmení)\n\nČeské příjmení Hájek či Hájková mělo v roce 2011 v Česku 21 197 osob. Podobné příjmení \"Hajek\" nebo \"Hajková\" má 55 osob, \"Hayek\" nebo \"Hayeková\" 10 osob.\n\nZnámí nositelé tohoto příjmení:\n\n\n\n"}
{"id": "779076", "url": "https://cs.wikipedia.org/wiki?curid=779076", "title": "Autovlak", "text": "Autovlak\n\nAutovlak je železniční vlak osobní dopravy, který umožňuje kromě osob přepravovat na speciálním voze nebo vozech osobní automobily cestujících. Dálkové autovlaky slouží tomu, aby řidič mohl po dobu cesty odpočívat, kyvadlové autovlaky se používají na kratší vzdálenosti na trasách, kde neexistuje vhodné silniční spojení, přestože je na nich dostatečný přepravní proud.\n\nHlavním účelem je, aby řidiči osobních vozidel mohli po dobu cesty odpočívat a i se svými spolucestujícími cestovat ve větším pohodlí, zároveň jsou eliminována i bezpečnostní rizika z nadměrné doby řízení. V současné době slouží autovlaky zejména pro přepravu osob do vzdálených turisticky vyhledávaných oblastí, u některých vlaků je tato služba nabízena jen sezónně.\n\nRozměry (zejména výška, délka a šířka) přepravovaných automobilů jsou limitovány typem vozu a průjezdným profilem tratí (resp. přípustným obrysem pro vozidla). Některé autovlaky umožňují i přepravu motocyklů. Obvykle je možné ponechat si v automobilu zavazadla, avšak automobily jsou po dobu cesty zajištěny a případně zapečetěny a cestující k nim nemají přístup. Pro přepravu řidiče automobilu a jeho spolucestujících obvykle dopravce nabízí speciální tarif a pro tyto cestující jsou vyhrazena místa v určitých vozech vlaku. Nakládka a vykládka automobilů je zpravidla možná jen ve výchozí a cílové stanici vozu pro automobily.\n\nJiný princip se využívá pro kyvadlovou přepravou automobilů a jejich osádek přes místa, kudy nevede silnice, ale jen železniční trať. Mezi taková místa patří například Hindenburgova hráz na Severofríské ostrovy v Německu, některé průsmyky a tunely ve Švýcarsku (Oberalp, Simplon, Lötschberg, Furka, Vereina, Albula, před otevřením silničního tunelu roku 1980 též Gotthard), Tauernská dráha v Rakousku, Eurotunel pod Lamanšským průlivem či Bohinjský tunel ve Slovinsku. Cestovní doba je zde obvykle dostatečně krátká, takže osádky zůstávají v automobilech, eventuálně mohou i vystoupit a pohybovat se ve voze přepravujícím jejich automobil.. Na rozdíl od dálkových autovlaků mohou mít kyvadlové autovlaky přizpůsobenou ložnou míru konkrétní trase (typické pro Eurotunnel).\n\nV Německu byla služba přepravy automobilů zahájena Německými říšskými drahami (DR) 1. dubna 1930 jako Auto-Gepäck-Verkehr. Automobily však byly přepravovány samostatnými vlaky. Ve 40. letech byly vyvíjeny speciální patrové vozy, avšak kvůli druhé světové válce došlo k realizaci až Německými spolkovými drahami od 25. června 1956 pod označením Autoreisezug na trase Hamburg – Chiasso, kde bylo za sezónu přepraveno asi 930 automobilů. Do roku 1973 se počet relací, na nichž byly přepravovány automobily, zvýšil na 163, počet přepravených automobilů v tomto roce, ovlivněném ropnou krizí, dosáhl 185 500. Od roku 1996 používají Německé dráhy označení Autozug místo Autoreisezug. V letech 2007 a 2008 byla nabídka relací silně zredukována, roku 2009 opět trochu rozšířena.\n\nNěmecké dráhy v roce 2009 nabízely přepravu z několika německých měst (Berlin-Wansee, Hamburg-Altona, Hildesheim, Düsseldorf, Neu Isenburg, o rok dříve též z Mnichova) do francouzských měst Avignon a Narbonne poblíž španělských hranic. V letní sezóně Německé dráhy vypravují autovlaky též do Rakouska (Innsbruck, Salzburg, Schwarzach-St.Veit, Villach).\n\nRakouské dráhy nabízely v roce 2009 autovlaky z Vídně do Říma a Florencie. V roce 2012 nabízejí vnitrostátní relace Graz – Feldkirch, Villach – Feldkirch, Vídeň – Feldkirch, Vídeň – Innsbruck, Vídeň – Lienz, Vídeň – Villach a mezinárodní relace Vídeň – Hamburg a Vídeň – Livorno, v letní sezóně i další autovlaky do Itálie.\n\nVe Francii má služba název AutoTrain, v Belgii byla provozována do roku 2003 pod názvem Auto-train, ve Finsku má název CarTrain, v Nizozemsku dříve Motorail/Autotrein, nyní autoslaaptrein, v Řecku a Turecku Agenturbetrieb, ve Velké Británii v letech 1955–2005 Motorail, v Česku a na Slovensku Autovlak, ve Švýcarsku Autoreisezug, v Itálii \"Viaggiare con auto al seguito\", v Srbsku \"Prevoz pračenih automobila\".\n\nV USA a dříve též v Kanadě je služba provozovaná společností Amtrak pod názvem \"Auto Train\".\n\nV Chile pod názvem \"AutoTren\" či \"Transporte de automóviles\".\n\nV Austrálii jezdí autovlaky \"Motorail\" na třech osách: Indian Pacific, The Ghan, The Overland.\n\nČeské dráhy zavedly poprvé autovlaky od grafikonu 1997/1998 na trase mezi Prahou a Popradem, zpočátku rychlíkem Hornád jen o víkendech v letní sezoně. První tři roky fungoval jako autovlak rychlík Hornád (R 225/224), ten však byl od grafikonu 2000/2001 a funkci autovlaku převzal expres Laborec (Ex 125/124), o rok později překategorizovaný na rychlík (R 425/424). Ve dnech, kdy byl připojován autovůz, měly tyto vlaky odlišný jízdní řád, který počítal s časy navíc na připojování či odpojování a kvůli omezení rychlostí jízdy na 100 km/h. Od grafikonu 2004/2005 začal jezdit ve vybrané dny jezdit další autovůz v rychlíku Cassovia na trase Praha – Košice, tak tomu bylo i o rok později. Od grafikonu 2005/2006 byl rychlík Laborec přejmenován a přečíslován na R 225/224 Šírava a rychlík Cassovia vozil autovůz do Košic již denně. Od jízdního řádu 2008/2009 byl rychlík Cassovia zrušen a rychlík Šírava přesunut do jeho časové polohy, zároveň se objevil nový spoj Slovakia (EN 425/424) v kategorii EuroNight, který převzal oba autovozy (do Košic i do Popradu). Od roku 2012 vozí po většinu roku tři autovozy, z toho dva až do Košic a jeden jen do Popradu. Kromě toho slouží od roku 2009 jako autovlak v trase Praha – Košice též denní EC 120/121 Košičan.\n\nNěkteré autovlaky přepravují i motocykly (není to možné v EN Slovakia do Košic). Pro řidiče a spolucestující z automobilu platí speciální jízdné a jsou pro ně určeny vozy. K cestě v Košičanu je přidruženo jízdné 1. třídy, k cestě v Euronight Slovakia cesta v lůžkovém voze.\n\nOd roku 2003 jezdil jako autovlak rychlík Jadran (R 1202/1203) v trase Praha hlavní nádraží – Split, z počátku jen s týdenní frekvencí, a v roce 2005 přepravil 795 vozidel a 5600 cestujících. V roce 2006 nejezdil, o letních sezonách 2007 až 2009 jezdil v odlišné trase, a to již denně. V roce 2010 služba nepokračovala, protože maďarské a chorvatské železnice odmítly vlak dále dotovat z veřejných rozpočtů.\n\nRoku 1997 bylo přepraveno autovlaky Českých drah přepraveno 107 automobilů, od té doby počet každoročně stoupal, v roce 2009 dosáhl čísla 13 061, z toho na nočním spojení Prahy a Košic bylo přepravených aut 5686, mezi Prahou a Popradem 5071, na denním spojení mezi Prahou a Košicemi 1329 a Jadranem bylo přepraveno 793 automobilů.\n\nOd 16. července 2012 bude zahájen zkušební provoz přepravy vyšších automobilů (až do výšky 2,00 nebo 1,96 metrů, např. SUV, VAN nebo off-road) na denním autovlaku do Košic (EC 120/121).\n\n\n"}
{"id": "779078", "url": "https://cs.wikipedia.org/wiki?curid=779078", "title": "Kohout (příjmení)", "text": "Kohout (příjmení)\n\nPříjmení Kohout nosí více různých osobností:\n\n"}
{"id": "779080", "url": "https://cs.wikipedia.org/wiki?curid=779080", "title": "Lotyšsko na zimních olympijských hrách", "text": "Lotyšsko na zimních olympijských hrách\n\nLotyšsko na zimních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "779089", "url": "https://cs.wikipedia.org/wiki?curid=779089", "title": "Vlak (rozcestník)", "text": "Vlak (rozcestník)\n\nSlovo vlak může mít více významů:\n\n\n"}
{"id": "779090", "url": "https://cs.wikipedia.org/wiki?curid=779090", "title": "Lublin (nádraží)", "text": "Lublin (nádraží)\n\nLublin, neoficiálně nazývaný též Lublin Główny, je hlavní nádraží v Lublinu, hlavním městě Lublinského vojvodství.\n\nLublinské hlavní nádraží se nachází v historické budově pocházející z roku 1877, která připomíná nádražní budovu ruského impéria. Nádraží bylo oficiálně otevřeno 30. srpna roku 1877, související s otevřením železniční trati \"Kolej Nadwiślańska\", která spojovala Varšavu a Kovel. Tehdy cestu z Lublinu do Varšavy urazil osobní vlak za 7 hodin, kdy průměrná rychlost dosahovala 37,3 km/h. Vlaky byly vypravovány ve třech cestovních třídách. Třetí, nejlevnější třídou přišla cesta do Varšavy na 2 ruble a 4 kopiejki, první třídou pak na 4 ruble a 89 kopiejek. Odjezd vlaku byl ohlášen třemi zvonky.\n\nNádražní budova prošla rekonstrukcí na počátku 20. let 20. století. V těsné blízkosti třetího nástupiště je umístěna pamětní parní lokomotiva Pt47-157, která ukončila svůj provoz v roce 1983.\n\nŽelezniční stanice má tři nástupiště. První nástupiště se nachází přímo u nádražní budovy, další dvě nástupiště jsou ostrovní.\n\n\nLublinské hlavní nádraží obsluhují regionální spoje, ale také dálkové vnitrostátní, mezinárodní spoje jedoucí například do:\n\n\n\n\n"}
{"id": "779095", "url": "https://cs.wikipedia.org/wiki?curid=779095", "title": "Lucembursko na letních olympijských hrách", "text": "Lucembursko na letních olympijských hrách\n\nLucembursko na letních olympijských hrách startuje od roku 1900. Toto je přehled účastí, medailového zisku a vlajkonošů na dané sportovní události.\n"}
{"id": "779096", "url": "https://cs.wikipedia.org/wiki?curid=779096", "title": "Tausalas", "text": "Tausalas\n\nTausalas je potok 3. řádu na západě Litvy v okrese Telšiai (Telšiajský kraj), v Žemaitsku na Žemaitijské vysočině, levý přítok řeky Patekla. Vytéká z jezera Tausalas, 7 km na severovýchod od krajského města Telšiai. Teče zpočátku na východ, po soutoku s potokem Alaukstis se stáčí prudce k jihu, protéká městečkem Eigirdžiai, za kterým křižuje dálnici A11, u vsi Gintaučiai se mírným obloukem stáčí k východu, počíná meandrovat, poté se na krátko stáčí k jihovýchodu a vlévá se u vsi Geruliai do řeky Patekla 13,1 km od jejího ústí do Virvytė jako její levý přítok.\n\n\n\n"}
{"id": "779099", "url": "https://cs.wikipedia.org/wiki?curid=779099", "title": "Ekonomismus", "text": "Ekonomismus\n\nEkonomismus je termín používaný k popisu ekonomického redukcionismu, který ekonomiku považuje za hlavní faktor společnosti a redukuje (odmítá) v ní potenciální sociální, etické a jiné synergické vazby. Je považován za vedlejší efekt neoklasické ekonomiky.\n\nV užším smyslu, používaném mezi lety 1894–1902 za carského Ruska, byl ekonomismus politickým postojem, že problematika dělnické třídy by měla být řešena zlepšováním jejích životních podmínek a ne prostřednictvím politických reforem – tehdejším národním oportunismem.\n\nPrvní výskyt tohoto termínu se datuje z roku 1915. Neměl by být zaměňován s ekonomickým determinismem, který říká, že lidské rozhodování a psychika je řízena měřitelnými ekonomickými faktory.\n\n\nKritici ekonomismus mají za příliš zjednodušující doktrínu či dogma, ignorující vlivy, které podle nich nemohou být zanedbány. Termín byl hojně používán v marxistických rozpravách od Leninovy kritiky Karla Kautskyho. Karl Marx v \"Kapitálu\" tvrdil, že vzdání se systému tvorby cen a soupeření o nejlepší nabídky (pouze na základě trhu) povede k systematické opresi (kritika komoditního fetišismu), což jsou v obou případech hodnoty, které ekonomismus vyznává.\nCharles Bettelheim tento termín používá jako kritiku neoliberalismu. Americký kritik Albert Jay Nock ze strany Old Right pomocí ekonomismu kritizuje tuto morální a společenskou filosofii, která podle jeho slov \"„interpretuje lidský život v pojmech jako produkce, nabývání majetku a distribuce bohatství“\". Josef Alois Schumpeter argumentuje, že hodnoty ekonomismu nakonec ztratí podporu veřejnosti, Jay Nock dokonce tvrdí, že budou faktorem zániku západní společnosti, jak ji známe.\n\n\n\n"}
{"id": "779100", "url": "https://cs.wikipedia.org/wiki?curid=779100", "title": "Národní knihovna", "text": "Národní knihovna\n\nNárodní knihovna je obvykle veřejná instituce, která sbírá a archivuje veškerou literaturu daného státu nebo jazykové oblasti a zařazuje je národní bibliografie.\n\nNárodní knihovna bývá zpravidla nejvýznamnější knihovnou v dané zemi. Dle definice UNESCO mají národní knihovny často za také úkol získávat nejvýznamnější zahraniční publikace. Národní knihovna také často plní koordinační úlohu knihovnického sytému dané země.\n\nVětšina států světa má vlastní národní knihovnu (viz Seznam národních knihoven), která bývá často rozdělena do několika sekcí či poboček na různých místech v různých městech.\n\nNárodní knihovny v Evropě vznikaly v době rozvoje národních států na konci 18. století. Jejich nějvětší „rozkvět“ se odehrával v průběhu 19. století „jako vzorová instituce národního sebeuvědomění a vzdělávání“. Německý historik Jörn Leonhard upozorňuje, že tento proces byl vyjádřením současně i motorem souběžné politicko-sociální centralizace, homogenizace a hierarchizace, který zahrnoval také národní mýty, stav vědění a dějnný obraz, a národní knihovnu tudíž označuje za „středobod skrze text vytvořené domněle ideální podoby národa“.\n\n\nSeznam národních knihoven:\n"}
{"id": "779105", "url": "https://cs.wikipedia.org/wiki?curid=779105", "title": "Australian Open 2006 – smíšená čtyřhra", "text": "Australian Open 2006 – smíšená čtyřhra\n\nVítězem soutěže ve smíšené čtyřhře se stal švýcarsko-indický pár Martina Hingisová a Mahesh Bhupathi, startující na divokou kartu, který ve finále zdolal turnajové šestky Jelenu Lichovcevovou s Danielem Nestorem 6–3, 6–3.\n\n"}
{"id": "779106", "url": "https://cs.wikipedia.org/wiki?curid=779106", "title": "Philippe Leclerc de Hauteclocque", "text": "Philippe Leclerc de Hauteclocque\n\nPhilippe François Marie de Hauteclocque, ve francouzském odboji za 2. světové války známý jako Jacques-Philippe Leclerc (22. listopadu 1902 – 28. listopadu 1947), byl francouzský voják a generál francouzské armády během druhé světové války. Po smrti byl prohlášen maršálem Francie.\n\nVystudoval École spéciale militaire v Saint-Cyr, kterou absolvoval roku 1924. Vstoupil do armády a po porážce Francie roku 1940 se přidal k hnutí odporu a bojoval pod velením generála de Gaulla. Přijal krycí jméno 'Leclerc', aby jeho manželka a děti nebyly ohroženy, pokud by se jeho jméno objevilo v novinách. Byl poslán do Afriky, kde bojoval proti spojencům Vichistického režimu. Pod jeho velením francouzské jednotky dobyly Koufru, oblast Libye, kde složil se svými muži přísahu známou jako \"de Serment Koufra\", ve které slíbil bojovat až do vyvěšení vlajky nad štrasburskou katedrálou. Po vylodění v Normandii 1. srpna 1944 se jeho jednotka, známá jako L Force, začlenila do 2e Division Blindée a účastnila se bojů v Evropě. Leclerc patřil k osvoboditelům Paříže, když jeho 2. obrněná divize byla součástí osvobozující třetí Pattonovy armády. \n\nPo skončení bojů v Evropě byl odvelen na Dálný východ, kde se zapojil do bojů s Japonci. Reprezentoval Francii při podpisu kapitulace Japonska. Poté se neúspěšně pokoušel jednáním zabránit konfliktu v Indočíně, kde vietnamští nacionalisté pod vedením Ho Či Mina vyhlásili nezávislost. V neobyčejně těžké pozici málem dosáhl dohody. Jeho nadřízený, dosazený generálem de Gaulem, jej zkritizoval, že \"\"velitelé francouzských vojsk se místo bojování pokoušejí vyjednávat\"\". Leclerc byl odvolán a jeho nástupce Jean-Étienne Valluy se pokusil bývalou francouzskou kolonii obnovit masakrem. Leclerc odjel do Paříže, kde varoval, že problém v Indočíně není sporem s komunismem, ale s vietnamským nacionalismem, nebyl však vyslyšen. \n\nLeclerc zahynul při letecké havárii nedaleko Colomb-Béchar v Alžíru.\n\n\n"}
{"id": "779108", "url": "https://cs.wikipedia.org/wiki?curid=779108", "title": "Lucembursko na zimních olympijských hrách", "text": "Lucembursko na zimních olympijských hrách\n\nLucembursko na zimních olympijských hrách startuje od roku 1928. Toto je přehled účastí, medailového zisku a vlajkonošů na dané sportovní události.\n"}
{"id": "779114", "url": "https://cs.wikipedia.org/wiki?curid=779114", "title": "Gmina Janowice Wielkie", "text": "Gmina Janowice Wielkie\n\nGmina Janowice Wielkie je polská vesnická gmina v okrese Jelenia Góra v Dolnoslezském vojvodství. Sídlem gminy je ves Janowice Wielkie. V roce 2010 zde žilo 4 116 obyvatel..\n\nGmina má rozlohu 58,09 km², zabírá 9,25% rozlohy okresu. Skládá se ze 6 starostenství.\n\nJanowice Wielkie, Komarno, Miedzianka, Mniszków, Radomierz, Trzcińsko\n"}
{"id": "779117", "url": "https://cs.wikipedia.org/wiki?curid=779117", "title": "Digital Mobile Radio", "text": "Digital Mobile Radio\n\nDigital mobile radio (DMR) je otevřený standard pro profesionální digitální radiostanice specifikovaný standardem Evropského telekomunikačního standardizačního institutu (ETSI). Standard má označení TS 102 361 a používá se pro výrobky prodávané po celém světě.\n\nDMR standard pracuje na kanálech se standardní šířkou 12,5 kHz, které jsou běžně používané v mobilních radiových sítích. Na rozdíl od jiných digitálních technologií např. systému TETRA DMR radiostanice mohou pracovat i v analogovém režimu a mohou pracovat v běžných analogových radiových sítích a jsou proto vhodné k postupné náhradě původní radiové sítě. DMR protokol využívá pro přístup ke kanálu dvou slotový časový multiplex TDMA podobně jako například GSM sítě. TDMA časově rozdělí kanál na dva sloty, pro každý slot je vyhrazen časový úsek 30 ms, každý slot má 1,5 ms ochranný čas. Časový multiplex TDMA rozděluje přenosový kanál podle času do řady relací. Řada hlasových kanálů je připojena do fyzického kanálu a přiřazuje se jim čas v přesně stanoveném pořadí. Využitím tohoto přístupu se zdvojnásobí kapacita radiové sítě proti standardnímu FDMA kanálu.\n\nDMR standard je rozdělen do tří úrovní – Tier I až Tier III.\n\nProdukty DMR Tier I jsou určeny k volnému bezlicenčnímu použití v pásmu 446 MHz. Tato část standardu poskytuje řešení pro uživatelské aplikace s nízkým výkonem do 0,5 W. Zatím nebylo na trh uvedeno žádné řešení podle Tier I.\n\nÚroveň DMR Tier II pokrývá licencované konvenční systémy s mobilními a ručními radiostanicemi v pásmech od 66 do 960 MHz. Tier II je zaměřeno na uživatele, kteří potřebují spektrální efektivitu, pokročilé hlasové funkce a integrované IP datové služby v licencovaném pásmu s vysokým VF výkonem. DMR Tier II specifikuje dva TDMA sloty v 12,5 kHz kanálu. Kompletní řešení pro DMR Tier II nabízí Hytera, Motorola a KIRISUN.\n\nDMR Tier III pokrývá trunkové řešení v licencovaných pásmech 66-960 MHz. Tier III standard specifikuje stejně jako Tier II dva TDMA sloty pro 12,5 kHz kanál. Tier III podporuje hlasové služby a přenos krátkých textových zpráv podobně jako standard MPT-1327 se zabudovanými 128 znakovými stavovými zprávami a krátkými zprávami s délkou dat do 288 bitů v různých formátech. Také podporuje paketové datové služby v různých formátech včetně podpory pro IPv4 a IPv6. Řešení pro standard Tier III budou uvedeny na trh v tomto roce.\n\n\nV roce 2005 bylo vytvořeno memorandum o porozumění (MOU), které podepsali potenciální dodavatelé DMR produktů pro vytvoření společného standardu a interoperability.\n\n"}
{"id": "779118", "url": "https://cs.wikipedia.org/wiki?curid=779118", "title": "Australian Open 2005", "text": "Australian Open 2005\n\nAustralian Open 2005 byl 93. ročník úvodního tenisového grandslamu sezóny, konaný v rozmezí 17. až 30. ledna. Hrálo se v Melbourne Parku v Melbourne na 25 dvorcích s tvrdým umělým povrchem Rebound Ace. Organizátory události byly Mezinárodní tenisová federace a Australský tenisový svaz.\n\nObhájci titulu ve dvouhrách byli Švýcar Roger Federer a Belgičanka Justine Heninová-Hardenneová. Celková návštěvnost činila 543 873 diváků\n\nMužskou dvouhru vyhrál čtvrtý nasazený Rus Marat Safin. Jednalo se o jeho debutový titul z Australian Open a celkově druhý a poslední z dvouhry na grandslamu.\n\nV ženské dvouhře triumfovala podruhé Američanka Serena Williamsová a získala tak celkově sedmý singlový grandslamový titul.\n\nTitul v soutěži mužské čtyřhry získal zimbabwský pátý nasazený pár Wayne Black a Kevin Ullyett. Pro oba výhra představovala celkově druhý grandslamový titul v této soutěži a první na Australian Open.\n\nV ženské čtyřhře zvítězil pátý nasazený rusko-australský pár Světlana Kuzněcovová a Alicia Moliková. Pro obě to byl premiérový grandslamový titul v soutěži ženské čtyřhry.\n\nSmíšenou čtyřhru vyhrála australská dvojice startující na divokou kartu Samantha Stosurová a Scott Draper. Pro oba se jednalo o premiérový grandslamový titul.\n\n"}
{"id": "779119", "url": "https://cs.wikipedia.org/wiki?curid=779119", "title": "Doprava Ústeckého kraje", "text": "Doprava Ústeckého kraje\n\nDoprava Ústeckého kraje (zkratka DÚK) je integrovaný dopravní systém veřejné osobní dopravy na území Ústeckého kraje. Mezi hlavní cíle patří zavedení možnosti cestovat různými dopravními prostředky různých dopravců na jednu jízdenku v zónově-relačním tarifu, souběžně je prováděna optimalizace dopravy a zvyšovány standardy kvality.\n\nV první fázi od května 2008 odbor dopravy krajského úřadu nazýval integrovaným dopravním systémem pouhé vzájemné uznávání bezkontaktních čipových karet jako elektronických peneženek a clearing plateb mezi dvěma autobusovými dopravci. Od prosince 2011 byl na 10 autobusových linkách BusLine a. s. v oblasti Lounsko-západ pilotně zaveden IDS zahrnující i zónově-relační tarif, specifické číslování linek trojcifernými čísly, nové standardy vozidel a informačního systému na vozidlech i označnících zastávek. Od ledna 2015 je systém rozšířen na celé území kraje a má do něj být zahrnuta i železniční doprava. 2. května 2014 kraj zveřejnil název a logo nového systému „Doprava Ústeckého kraje“.\n\nV Ústeckém kraji existoval od poloviny roku 2002 koordinátor IDS (IDS Ústeckého kraje, a. s.) a IDS Ústeckého kraje, který integroval více různých dopravců. Koordinátor byl 26. listopadu 2004 přijat do ČAOVD, 19. října 2006 z důvodu ukončení své činnosti z asociace opět vystoupil. Činnost tohoto IDS byla po několika letech krajem pozastavena. Jedním z důvodů zániku IDS údajně bylo, že mezi podílníky společnosti, která jej organizovala, nebyli zastoupení dopravci.\n\nPrvním krokem k novému zavádění IDS má být zřízení clearingového centra pro zúčtování plateb mezi dopravci. Rada Ústeckého kraje na svém 109. zasedání v dubnu 2008 doporučila zastupitelstvu poskytnout společnosti ČSAD SVT Praha, s.r.o. dar ve výši 1,785 milionu Kč na spuštění a provoz takového clearingového centra a zastupitelstvo v květnu 2008 návrh schválilo.\n\nNa začátku května 2008 jako pilotní projekt byla zahájena vzájemná akceptace čipové karty mezi dvěma dopravci, jimiž byli Dopravní podnik měst Mostu a Litvínova, a. s. a ČSAD Slaný, a. s. Tito dopravci byli vybráni proto, že používali odbavovací zařízení téhož výrobce a oba již mají zkušenosti s clearingem v rámci jiných krajů.\n\nVlastnímu zavedení IDS předcházely příměstské IDS v okolí některých měst s MHD, zavedení odbavování pomocí čipových karet u některých dopravců, zavedení síťové turistické jízdenky Elbe/Labe a postupná optimalizace veřejné dopravy v kraji, zejména zavedení taktových jízdních řádů s návaznostmi v regionální i dálkové dopravě. V rámci optimalizace také bylo v informačním systému zavedeno zjednodušené označování regionálních autobusových linek trojcifernými čísly (zpravidla poslední trojčíslí licenčního čísla linky) a označení regionálních i dálkových linek železniční dopravy pod společnou značkou RegioTakt Ústecký kraj.\n\nProjekt IDS má zahrnovat tyto aspekty: zavedení jednotného tarifu, stanovení rolí subjektů, odbavovací zařízení, kartové centrum, rozúčtování tržeb a bezpečnostní politika. Poté má být systém uváděn postupně podle jednotlivých oblastí do praxe.\n\nÚstecký kraj oslovil všechna města s vlastní MHD se žádostí o spolupráci, v polovině března 2010 proběhlo pracovní jednání.\n\nVeřejnou dopravu v Ústeckém kraji obstarává integrovaný dopravní systém zajišťovaný Ústeckým krajem a jeho partnery s názvem Doprava Ústeckého kraje (DÚK). V rámci systému DÚK platí jednotný tarif, který umožňuje jednoduché cestování prostřednictvím autobusové, železniční, lodní, městské i turistické dopravy. \n\nTarif je tzv. zónově-relační. Jedna zóna zpravidla vymezuje katastrální území jedné obce. O tom, která zastávka je přiřazena do které zóny, se dozvíte z jízdních řádů, kde je u každé zastávky vyznačeno číslo zóny.\n\nNezáleží pouze na tom, kolika zónami pojedete, ale také na vzdálenosti těchto zón, tedy odkud a kam. Vzdálenost zón je kvůli spravedlivému posouzení ohodnocen takzvanými tarifními jednicemi, které zpravidla kopírují kilometrickou vzdálenost centrálních zastávek jednotlivých zón. Tarifní jednice si můžete zjistit z Matice tarifních jednic. Pojedete-li z jedné zastávky do jiné zastávky ve stejné zóně, zaplatíte stejné jízdné bez ohledu na skutečnou kilometrickou vzdálenost obou zastávek. Pokud však bude nástupní zastávka v jiné zóně než výstupní, jízdné bude propočteno dle počtu tarifních jednic mezi jednotlivými zónami.\n\n24. srpna 2011 uzavřel Ústecký kraj na základě otevřeného výběrového řízení na zadání veřejné zakázky provozování autobusové dopravy na 10 autobusových linkách v oblasti Lounsko-západ (Louny, Žatec, Postoloprty) smlouvu s dopravcem BusLine a. s. na 10leté období od 11. prosince 2011. Smlouva vyžaduje pouze bezbariérová vozidla (minimálně low entry a vždy nájezdovou plošinu pro invalidní vozíky), plnou vybavenost vozidel informačními displeji v čele, na boku i vzadu, hlášení zastávek ve vozidle a klimatizaci. V této oblasti byl jako první spuštěn pilotní projekt IDS Ústeckého kraje, tarif měl být radou kraje schválen v průběhu října 2011. Kraj se dohodl se Správou a údržbou silnic Ústeckého kraje p. o. o přednostním osazení zastávek v této oblasti novými označníky, na nichž je uveden aktualizovaný název zastávky, čísla linek a tarifní zóna. Čísla linek v informačním systému IDS jsou tvořena posledním trojčíslím licenčního čísla linky, v této oblasti v rozmezí 713 až 741.\n\nNa území celého kraje má být systém rozšířen v termínu zahájení platnosti jízdních řádů od ledna 2015, kdy mají provoz převzít nově vysoutěžení autobusoví dopravci.\n\nPo krajských volbách v roce 2012, v nichž zvítězila KSČM, se kandidátem na krajského radního odpovědného za dopravu stal Jaroslav Komínek z KSČM. Údajně v listopadu 2012 řekl, že osobně vidí velmi špatně to, že dopravní obslužnost zajišťuje tolik dopravců na tak malém prostoru, a chce v souvislosti s vypršením dosavadních smluv a vyhlášením nových výběrových řízení snížit počet dopravců v kraji a tím i náklady. Uvažuje prý také o zavedení jednotného odbavovacího systému a tarifní integraci v rámci kraje.\n\nKraj začátkem roku 2014 oslovil města s vlastní MHD a nabídl jim kompenzaci případného propadu tržeb, pokud se připojí ke krajskému systému. V polovině srpna 2014 byl kraj nejdále v jednáních s Ústím nad Labem a Teplicemi, naopak nejhorší jednání nebo takřka žádná byla s Děčínem, Chomutovem a Jirkovem.\n\nOd 1. ledna 2015, tedy současně se zavedením tarifu DÚK, je do Dopravy Ústeckého kraje integrována MHD Teplice. \n\nK 1. lednu 2015 přestala ústecká MHD obsluhovat některé obce, například Chabařovice, Přestanov, Krupku, Stebno, Řehlovice či Dubice. Časové dvou- a vícezónové papírové kupony s platností 30 dní vydané Dopravním podnikem města Ústí nad Labem začaly platit kromě autobusů DPmÚL též v autobusech společností BusLine, Arriva Teplice a ČSAD Slaný ve vyznačených zónách (112 Řehlovice, 113 Stebno, 115 Habrovany, 116 Dubice, 121 Chlumec, 122 Přestanov, 123 Chabařovice a 431 Krupka). Časová jízdenka MHD pro zónu 101 však neplatila v této zóně v autobusech BusLine a Arriva Teplice. Zvláštní tarifní režim platil pro linku 456 Ústí nad Labem - Hostovice - Stebno - Chvalov. Na ní v úseku Mírové náměstí/Hlavní nádraží - Hostovice platí až do zastávky Milbohov, hájovna i jednotlivé jízdenky MHD a časové jízdenky MHD pro zónu 101, mimo SMS jízdenek a SEJF. \n\n1. ledna 2016 došlo k částečné integraci Ústí nad Labem. V první fázi jsou vzájemně uznávány papírové jízdní doklady, a to jak jednotlivé jízdenky, tak časové. Papírové vícedenní jízdenky a průkazky jsou vzájemně uznávány v rámci své časové a územní platnosti. Jednotlivé papírové jízdenky DÚK jsou v ústecké MHD uznávány plně. Jednotlivé jízdenky z městské hromadné dopravy jsou v zelených autobusech DÚK uznávány pouze v případě, pokud jsou již předtím označeny ve vozidle MHD. Bezkontaktní čipové karty Dopravy Ústeckého kraje mají být v autobusech a trolejbusech ústecké MHD uznávány až od chvíle, kdy Dopravní podnik města Ústí nad Labem vybaví svá vozidla novým odbavovacím systémem.\n\n1. července 2016 došlo k plné integraci MHD Děčín a MHD Bílina do integrovaného systému DÚK.\n\n11. prosince 2016 došlo k integraci MHD Chomutova a Jirkova a následné přečíslování linek na řadu 3xx, poslední dvojčíslí, ale bude stejné, např. z linky 01 se stane 301, z 40 se stane 340, atd. Důvodem přečíslování linek je, aby nebylo v kraji více linek stejného čísla.\n\n3. ledna 2017 by mělo dojít k integraci Mělnicka a Roudnicka, do PID a částečně DÚK, se vzájemným uznáváním jízdenek. Linky PID, kde bude částečně uznáván tarif DÚK: 464 Mělník - Lužec n. Vlt. - Vraňany - Černoušek - Horní Beřkovice, 466 Mělník - Vraňany - Nová Ves - Veltrusy - Kralupy n. Vlt., 467 Mělník - Cítov - Krábčice - Roudnice n. L., 468 Mělník - Dolní Beřkovice - Cítov - Horní Beřkovice - Černoušek, 475 Mělník - Dolní Beřkovice - Horní Počáply - Bechlín, 496 Kralupy n. Vlt. - Veltrusy - Nová Ves - Ledčice. Linky DÚK, kde bude částečně uznáván tarif PID: 635 Roudnice n. L. - Horní Počáply - Štětí, 646 Roudnice n. L. - Ledčice, 672 Roudnice n. L. - Štětí, 676 Roudnice n. L. - Horní Beřkovice, 683 Roudnice n. L. - Horní Beřkovice\n\nDo DÚK jsou integrovány všechny regionální linky objednávané Ústeckým krajem. České dráhy byly od roku 2016 částečně integrovány do systému DÚK včetně rychlíků (mimo vlaky EC). Od začátku platnosti jízdního řádu 2020 jsou ČD integrovány plně - uznávají i jízdní doklady na BČK DÚK. Integrace je neplatná na trati 089, kde jezdí dopravce die Länderbahn GmbH DLB, který jízdenky DÚK neprodává a uznává pouze již zakoupené papírové jízdenky a 083 v úseku Dolní Žleb až Dolní Poustevna (Možný pouze průjezd, v úseku Dolní - Žleb - Dolní Poustevna je zakázán výstup/nástup). Ostatní železniční dopravci (včetně turistických linek), včetně nově nastupujících s jízdním řádem 2020 (die Ländebahn CZ, RegioJet UK) jsou integrováni plně - uznávají i BČK DÚK.\n\nIntegrované železniční linky Ústeckého kraje:\n\n\nOstatní železniční linky na kterých platí tarif DÚK:\n\n\nDo roku 2014 bylo pro propojený systém regionální dopravy používáno obecné označení „dopravní obslužnost Ústeckého kraje“. V souvislosti s plánovanou tarifní integrací vyhlásil Ústecký kraj 8. ledna 2014 anketu o novém názvu systému, přičemž hledal „poutavý, pokud možno hravý a kreativní název“. V anketě bylo možno vybrat jednu ze čtyř možností nebo navrhnout novou, pátou. Nabízené možnosti byly „Severní dopravní systém“, „Trasy severem“, „Jedeme! (Severní dopravní systém)“ a „Dopravní systém Ústeckého kraje“.\n\n2. května 2014 kraj zveřejnil název a logo nového systému. Z ankety vzešel název „Doprava Ústeckého kraje“. Logo je tvořeno čtyřmi šipkami různých barev (zelená, žlutá, červená a modrá) směřujícími ze středu do čtyř stran. Dosavadní webovou adresu doprava.kr-ustecky.cz nahradila doména www.dopravauk.cz.\n\nNa letní sezónu od 27. 4. do 29. 9. 2019 byly do DÚK zařazeny víkendové železniční turistické linky se samostatnou řadou označení a turistická lodní linka:\n\n\nPůvodně byla do záměru zařazena i Kozí dráha, na ní je však kvůli závalu u Jílového přerušen provoz.\n\nNa turistických železničních linkách (kromě Doupovska) mají být nasazena historická vozidla. Ústecký kraj objednávku dotuje 10 a půl miliony korun, na linkách platí běžný tarif DÚK. Kromě linek T1, T3 a T32 je možný převoz jízdních kol. \n\nV turistickém režimu s moderními dopravními prostředky je v rámci DÚK provozováno i několik dalších linek: \n\nDo tarifu DÚK jsou plně integrovány všechny autobusové linky objednávané Ústeckým krajem. Autobusy mají jednotný zelený nátěr a všechny by měly být bezbariérové a klimatizované.\n\n\n"}
{"id": "779120", "url": "https://cs.wikipedia.org/wiki?curid=779120", "title": "Monmouthshire", "text": "Monmouthshire\n\nMonmouthshire ( ) je jedno z hrabství ve Walesu ve Spojeném království. Leží na jihovýchodě země u hranice s Anglií a své jméno dostalo podle historického hrabství Monmouthshire. Nemá ovšem stejné hranice – patří do něj jen východních 60 % historického hrabství. Největším městem Monmouthshiru je Abergavenny.\n\nCelková rozloha hrabství je 850 čtverečních kilometrů a v roce 2010 zde žilo necelých 90 tisíc obyvatel.\n\nHistorického hrabství Monmouthshire bylo vytvořeno zákonem z roku 1535. Hraničilo na východě s Gloucestershirem, na severovýchodě s Herefordshirem, na severu s Brecknockshirem a na západě s Glamorganem. Přestože zákony nikde netvrdí, že by se Monmoutshire stal součástí Anglie, panovala v šestnáctém až dvacátém století určitá nejistota, zda patří k Walesu nebo k Anglii, a někdy byl započítáván mezi anglická tradiční hrabství. V roce 1974 bylo rozhodnuto, že je součástí Walesu.\n\nVýchodní a jižní hranice historického hrabství a současného hrabství podél řeky Wye a estuáru Severnu jsou shodné, ale západní hranice se změnila.\n\nHrabství Monmouthshire ve své současné podobě coby unitary authority bylo zřízeno 1. dubna 1996 jako nástupce distriktu Monmouth s přidanými Llanelly a Blaenau Gwent, dvěma distrikty Gwentu. Použití jména „Monmouthshire“ pro nové hrabství místo pouhého „Monmouth“ bylo mírně kontroverzní ­– podporoval je poslanec za Monmouth Roger Evans, proti byl Paul Murphy, poslanec za Torfaen (tady část původního hrabství, která k novému nepatří). Svou rozlohou nové hrabství pokrývá 60 % historického hrabství, ale pouze 20 % obyvatelstva. Správná hrabství sídlí mimo něj, v Croesyceiliogu v Cwmbran, tedy v Torfaenu. V rámci Walesu se jedná o jediný správní celek této úrovně, který není spravován ze svého území; i to je důvodem k plánům přesunout správu do Coleg Gwent v Usku. V září 2011 bylo uděleno povolení ke stavbě správní budovy. A v roce 2011 se již část úřadu přesunula do kanceláří v Magoru.\n\n"}
{"id": "779121", "url": "https://cs.wikipedia.org/wiki?curid=779121", "title": "Haakon II. Norský", "text": "Haakon II. Norský\n\nHaakon II. Sigurdsson (1147 – 7. červenec 1162), známý také jako Haakon Herdebrei (Ramenatý) byl norský král v letech 1157–1162. Byl nemanželským synem krále Sigurda II.\n\nInge I. Norský, Haakonův strýc, v roce 1155 obvinil své spoluvládce, Haakonova otce Sigurda a Øysteina, že plánují připravit ho o trůn. Sigurd nařčení odmítl, ale o několik dní později byl jeden z Ingeho strážců zabit jedním ze Sigurdových. Na radu své matky Ingrid a rádce Gregoria Dagssona Inge nařídil útok na dům, ve kterém Sigurd bydlel. Sigurd měl jen málo mužů, a tak byl 6. února 1155 zabit.\n\nV roce 1157 byl zabit i Haakonův strýc Øystein a Haakon se stal jeho dědicem. Příznivci Sigurda a Øysteina se však spojili pod Sigurdovým synem a obnovili boj proti Ingemu. 3. února 1161 vedl Inge své muže do boje proti Haakonovi poblíž Osla. Mnoho z jeho mužů přeběhlo na Haakonovu stranu a Inge byl poražen a zabit.\n\nDne 7. července 1162 byl patnáctiletý Haakon zabit v bitvě u Sekkenu (\"Slaget ved Sekken\") proti bývalým Ingeho podporovatelům. Další ze synů Sigurda II. Sigurd Sigurdsson Markusfostre byl ještě toho roku prohlášen stoupenci Haakona II. králem, ale v roce 1163 byl zajat a zabit podporovateli Magnuse V. Další ze synů Sigurda II. Harald (\"Haraldr\") byl rovněž zabit, protože jeho původ mohl být hrozbou pro Magnusovu vládu.\n"}
{"id": "779131", "url": "https://cs.wikipedia.org/wiki?curid=779131", "title": "Alkupis (přítok Nevėžisu)", "text": "Alkupis (přítok Nevėžisu)\n\nAlkupis je potok 2. řádu ve střední Litvě. Teče v okrese Kėdainiai. Je to levý přítok řeky Nevėžis. Je 12,3 km dlouhý. Pramení 0,5 km na jih od vsi Grąžčiai v lese Šventybrasčio miškas. Většina toku probíhá ve směru celkově jihojihozápadním, rovnoběžně se západněji tekoucím Žalesysem. Před obcí Apytalaukis se stáčí k západojihozápadu, počíná meandrovat, touto obcí protéká a do Nevėžisu se vlévá 63,6 km od jeho ústí do Němenu jako jeho levý přítok. (Nezaměňovat s dalším levým přítokem stejného názvu Alkupis, který se však vlévá výše, na horním toku, 161,3 km od ústí u vsi Miežiškiai). Potok na dolním toku tvoří hluboké údolí. \n\n"}
{"id": "779133", "url": "https://cs.wikipedia.org/wiki?curid=779133", "title": "Magnus V. Norský", "text": "Magnus V. Norský\n\nMagnus V. Erlingsson (staroseversky: \"Magnús Erlingsson\"; 1156 – 1184) byl norský král v letech 1161–1184.\n\nMagnus Erlingsson se zřejmě narodil v Etne v Hordalandu jako syn Erlinga Skakkeho a Kristiny Sigurdsdatter, dcery krále Sigurda I., který Norsku vládl v letech 1103 až 1130. Králem byl malý Magnus jmenován v roce 1161. V roce 1162 zemřel jeho protivník Haakon II. Norský v bitvě proti jeho podporovatelům. V roce 1163 nebo 1164 byl v Bergenu jako první norský král korunován. Jeho otec Erling by de facto vládcem země v době Magnusova dětství a byl jím i v době jeho dospělosti.\n\nV roce 1166 byl králem prohlášen Olav Ugjæva, vnuk krále Øysteina Magnussona, zatímco jarl Erling Skakke byl v Dánsku. Po svém návratu chtěl Erling toto povstání potlačit a Olav a jeho muži ho přepadli v Rydjokulu v Sørumu. Erling byl zraněn a stěží vyvázl životem. V roce 1168 se Olav vydal na jih, ale byl poražen v bitvě u Stangeru. Olav tehdy utekl do Dánska.\n\nBěhem Magnusovy vlády se o trůn přihlásil i Sverre Sigurdsson, údajný syn Sigurda II. V červnu 1177 Sverre své muže nejprve přivedl do Trøndelagu, kde byl prohlášen králem. Erling Skakke zemřel v roce 1179 v boji proti synově oponentovi. Několik let bojů skončilo Magnusovou porážkou a smrtí v bitvě u Fimreite 15. června 1184. Jak Magnusova flotila přicházela o loď za lodí, zbývající lodě začaly být přetížené. Magnus zřejmě zemřel na jedné z posledních lodí, když šla ke dnu.\n"}
{"id": "779137", "url": "https://cs.wikipedia.org/wiki?curid=779137", "title": "Historicita (filosofie)", "text": "Historicita (filosofie)\n\nHistoricitou ve filozofii a sociologii je nazýváno to, že společnost působí sama na sebe a vyvíjí se v konkrétním čase a místě do specifických podob, podmíněných minulým vývojem. Historicita je závislá na způsobu poznávání, kterým lidé získávají představu o společnosti, na způsobu a předmětech akumulace v konkrétní společnosti (např. kapitál či znalosti) a na způsobu, jak lidé přistupují ke kreativitě (tzv. kulturní model). Historicitu v tomto smyslu je potřeba odlišit od historicity jako faktické pravdivosti historického pramene.\nPrůmyslová společnost je organizována na bázi akumulace kapitálu. Kulturní vzorce průmyslové společnosti poskytují stále větší prostor kreativitě - způsob organizace ekonomiky (např. organizace práce) závisí na lidech samotných a musí být neustále inovován. Lidé si postupně uvědomují, že kreativitu lze využít ve všech oblastech sociálního života. Předpokladem materiální výroby v postindustriální společnosti je akumulace vědění. Inovace je nezbytným aspektem - společnost jako celek je orientována na změnu. Historicita průmyslové společnosti je výraznější než historicita předchozích typů společností.\n\n"}
{"id": "779139", "url": "https://cs.wikipedia.org/wiki?curid=779139", "title": "Australian Open 2005 – mužská dvouhra", "text": "Australian Open 2005 – mužská dvouhra\n\nObhájce titulu Roger Federer podlehl v semifinále Rusu Maratu Safinovi.\n\nVítězem soutěže se stal čtvrtý nasazený Safin, který ve finále zdolal Lleytona Hewitta 1–6, 6–3, 6–4, 6–4. Sledovanost boje o titul dosáhla v Austrálii vysoké sledovanosti v průměru 4,05 miliónů diváků.\n\n\n"}
{"id": "779140", "url": "https://cs.wikipedia.org/wiki?curid=779140", "title": "Niuva 20", "text": "Niuva 20\n\nNiuva 20 je EP finské industrialmetalové skupiny Turmion Kätilöt. Obsahuje skladby, které se nevešly na předchozí debutové album Hoitovirhe a také píseň nahranou živě. Název vznikl podle psychiatrické léčebny Niuvanniemi v Kuopiu.\n\n\n"}
{"id": "779141", "url": "https://cs.wikipedia.org/wiki?curid=779141", "title": "Claude Goudimel", "text": "Claude Goudimel\n\nClaude Goudimel (mezi 1514 a 1520, Besançon, Francie – asi 28. srpna 1572, Lyon) byl francouzský hudební skladatel, vydavatel a hudební teoretik renesance.\n\nGoudimel žil v Paříži, Métách, Besanconu a Lyonu. Byl pravděpodobně žákem Josquina Despreze. Domněnka, že vyučoval kolem roku 1540 v Římě na hudební škole, ze které vzešel vedle Giovanni Animuccia a Giovanni Maria Nanina také Giovanni Pierluigi da Palestrina se v nynější době považuje za neudržitelnou. V roce 1549 byl zapsán v Paříži na univerzitě, kde studoval. V témže roce vydal první knížku zpěvů. V padesátých letech byl partnerem tiskaře Du Chemina, se kterým několik let spolupracoval. V roce 1557 se přestěhoval do Mét, kde konvertoval k hugenotům. Z Mét se později přestěhoval kvůli rostoucímu nepřátelství městských úřadů vůči protestantismu do Besanconu a pak do Lyonu. Zde zemřel jako jedna z mnoha obětí Bartolomějské noci někdy mezi 28. a 31. srpnem 1572 (rozsekán a hozen do Rhôny).\n\nGoudimel si získal zásluhy především zhudebněním \"Ženevských žalmů\", které jsou dodnes známy v evropských protestantských církvích. V roce 1565 zveřejnil tzv. \"Ženevský žaltář\". Zhudebnil metrický překlad všech 150 žalmů Clémenta Marota a Théodora Beze. Goudimel v předmluvě tohoto díla uvádí, že melodie nepocházejí od něho, ale že je pouze převzal a upravil. Žaltář vyšel o osm let později s německým textem Ambrosia Lobwassera v Lipsku, došel velké obliby a rozšířil se i do Čech a na Moravu. U nás známe přebásnění těchto žalmů od Jiřího Strejce (1546-1599), člena Jednoty bratrské, které vydal pod názvem \"Žalmové aneb zpěvové sv. Davida v rytmu české nově vyložené a k zpívání zformované.\"\n\nVedle zhudebněných žalmů Goudimel psal také před svou konverzí k protestantismu mše, moteta a zhudebnil Horatiovy Ody a Zpěvy, které byly z části uveřejněny ve sbírce pod názvem \"La fleur des chansons\" 1574 v Lyonu spolu s podobnými díly Orlanda di Lassa. Ve svých čtyřhlasých žalmech posunul melodii do vrchního hlasu, jak to bylo později obvyklé. Ve zhudebnění žalmů používá synkopické rytmy a oživuje tím melodii.\n\n\n\n"}
{"id": "779142", "url": "https://cs.wikipedia.org/wiki?curid=779142", "title": "Gmina Pielgrzymka", "text": "Gmina Pielgrzymka\n\nGmina Pielgrzymka je polská vesnická gmina v okrese Złotoryja v Dolnoslezském vojvodství. Sídlem gminy je ves Pielgrzymka. V roce 2010 zde žilo 4 659 obyvatel..\n\nGmina má rozlohu 105,15 km², zabírá 18,27% rozlohy okresu. Skládá se z 9 starostenství.\n\nCzaple, Nowa Wieś Grodziska, Nowe Łąki, Pielgrzymka, Proboszczów, Sędzimirów, Twardocice, Wojcieszyn, Jastrzębnik\n"}
{"id": "779151", "url": "https://cs.wikipedia.org/wiki?curid=779151", "title": "Severní Makedonie na letních olympijských hrách", "text": "Severní Makedonie na letních olympijských hrách\n\nSeverní Makedonie na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "779154", "url": "https://cs.wikipedia.org/wiki?curid=779154", "title": "Severní Makedonie na zimních olympijských hrách", "text": "Severní Makedonie na zimních olympijských hrách\n\nSeverní Makedonie na zimních olympijských hrách startuje od roku 1998. Toto je přehled účastí, medailového zisku a vlajkonošů na dané sportovní události.\n"}
{"id": "779157", "url": "https://cs.wikipedia.org/wiki?curid=779157", "title": "Antonín Zhoř", "text": "Antonín Zhoř\n\nAntonín Zhoř (18. ledna 1896 Rosice – 31. března 1965 Brno) byl česky píšící spisovatel, ilustrátor a pedagog.\n\nPsal pro děti a mládež, zpočátku publikoval pod jménem Pavel Čermák.\n\nOd roku 1910 studoval na učitelském ústavu v Brně. Po ukončení studia byl zatímním učitelem na obecné škole v Oslavanech. Po vypuknutí první světové války byl v roce 1915 odveden, na ruské frontě se nechal zajmout a přihlásil se do československých legií v Rusku. Po skončení války učil opět v Brně.\n\nV roce 1929 založil vlastní nakladatelství pro děti a mládež Epos. V roce 1934 se toto nakladatelství spojilo s vydavatelským odborem Ústředního sdružení jednot učitelských a vznikla knižnice Antonína Zhoře Jitro. Tato knižnice přečkala 2. světovou válku a zanikla až v roce 1948. Epos a Jitro vydalo za 18 let své existence 73 titulů v celkovém nákladu 300 tisíc výtisků.\n\nV letech 1937–1949 (s výjimkou válečných let 1942–44) redigoval Antonín Zhoř spolu s Karlem Kallábem dětský měsíčník Vlaštovička – časopis šťastných dětí. V knihovně Vlaštovičky vyšlo 19 pohádkových svazečků (637 tisíc výtisků). V letech 1945–1949 redigoval Zhoř ještě časopis Brouček – časopis nejmladších čtenářů. Oba časopisy vydávalo Učitelské nakladatelství (od r. 1947 Komenium, učitelské nakladatelství).\n\nZemřel v roce 1965 a je pochován na Ústředním hřbitově v Brně.\n\n\n"}
{"id": "779158", "url": "https://cs.wikipedia.org/wiki?curid=779158", "title": "Rádlo (rozcestník)", "text": "Rádlo (rozcestník)\n\nRádlo může být:\n"}
{"id": "779159", "url": "https://cs.wikipedia.org/wiki?curid=779159", "title": "Okres Żagań", "text": "Okres Żagań\n\nOkres Żagań (polsky \"Powiat żagański\") je okres v polském Lubušském vojvodství. Rozlohu má 1131,29 km² a v roce 2005 zde žilo 82 525 obyvatel. Sídlem správy okresu je město Żagań.\n\nMěstské:\n\nMěstsko-vesnické:\n\nVesnické:\n\n"}
{"id": "779160", "url": "https://cs.wikipedia.org/wiki?curid=779160", "title": "Malajsie na letních olympijských hrách", "text": "Malajsie na letních olympijských hrách\n\nMalajsie na letních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "779166", "url": "https://cs.wikipedia.org/wiki?curid=779166", "title": "Sverre Sigurdsson", "text": "Sverre Sigurdsson\n\nSverre I. Sigurdsson (staroseversky: \"Sverrir Sigurðarson\"; 1145/1151 – 9. březen 1202) byl norský král v letech 1177–1202.\n\nNejdůležitějších zdrojem informací o Sverreho životě je jeho biografie, \"Sverris saga\", zčásti napsaná ještě za jeho života. Tuto ságu nelze považovat za nezaujatou, protože předmluva uvádí, že část z ní byla napsaná díky přímému Sverreho sponzorování. Korespondence mezi papežem a norskými biskupy může sloužit jako alternativní zdroj informací o církevních záležitostech v dané době, ale Sverreho sága a tyto dopisy si v základních faktech neodporují.\n\nPodle Sverreho ságy se narodil v roce 1151 Gunnhildě a jejímu manželovi Unåsovi, výrobci hřebenů z Faerských ostrovů. Když bylo Sverremu pět let, rodina se vrátila do otcovy domoviny, kde Sverre vyrůstal v domácnosti svého strýce, biskupa Roeho. Zde také Sverre studoval na kněže, to ale nebyl život, pro který byl předurčen.\n\nV roce 1175 mu údajně matka sdělila, že jeho skutečným otcem byl norský král Sigurd II. a Sverre se vydal zpět do Norska. Tvrzení o Sverreho původu je dodnes problematické. Některé indicie naznačují, že v době, kdy se stal králem mu již bylo třicet let - věk jeho synů a synovců a to, že knězem se nemohl stát nikdo mladší třiceti let (to však bylo ve Skandinávii běžně ignorováno). Sverre však odmítal zkoušku žhavým železem, což jiní uchazeči o trůn v podobné situaci dělali. Norsko však již zažilo jiné uchazeče o trůn, jejichž původ byl podobně sporný - například Haralda Gilleho.\n\nSverre každopádně v Norsku získal moc jako vůdce rebelské skupiny \"birkebeinerů\" (březonohých) v boji proti králi Magnusovi V. V červnu 1177 Sverre své muže nejprve přivedl do Trøndelagu, kde byl prohlášen králem. Několik let bojů skončilo Magnusovou porážkou a smrtí v bitvě u Fimreite 15. června 1184. Jak Magnusova flotila přicházela o loď za lodí, zbývající lodě byly přetížené. Magnus zřejmě zemřel na jedné z posledních lodí, když šla ke dnu.\n\nSverre obnovil dědičnost královské hodnosti a prosadil reformy práva, správního systému. Jmenoval sám sebe nejvyšším církevním hodnostářem. Konflikty s církví vedly ke v roce 1194 k jeho exkomunikaci. To vzápětí vyvolalo nelibost biskupů, kteří se sdružili pod vedením biskupa z Osla do takzvané \"baglerské\" strany (\"bargell\" = biskupská hůl) a vystoupili proti \"březonohým\", kteří se mezitím proměnili doslova v lidové hnutí. Spory a rozepře se stupňovaly, až vypukla občanská válka, která pokračovala i po smrti Sverra (1202) a vyústila do vytvoření dvou norských království – království baglerského a království březonohých.\n\nNa smrtelné posteli Sverre prohlásil, že nemá jiné přeživší syny než Haakona. Také Haakonovi napsal dopis, ve kterém mu radí, aby urovnal dlouhodobé spory s církví. Když se zprávy o Sverreho smrti dostali k Haakonovi a frakci \"birkebeiner\" v Nidarosu, Haakon byl vybrán jako vůdce frakce. Téhož roku byl prohlášen králem.\n"}
{"id": "779167", "url": "https://cs.wikipedia.org/wiki?curid=779167", "title": "Veverka (příjmení)", "text": "Veverka (příjmení)\n\nPříjmení Veverka nosí více různých osobností:\n\n\n\n"}
{"id": "779170", "url": "https://cs.wikipedia.org/wiki?curid=779170", "title": "Maledivy na letních olympijských hrách", "text": "Maledivy na letních olympijských hrách\n\nMaledivy na letních olympijských hrách startuje od roku 1988. Toto je přehled účastí, medailového zisku a vlajkonošů na dané sportovní události.\n"}
{"id": "779174", "url": "https://cs.wikipedia.org/wiki?curid=779174", "title": "Sandovský rajón", "text": "Sandovský rajón\n\nSandovský rajón ( ) je jeden z rajónů Tverské oblasti v Rusku. Jeho administrativním centrem je sídlo městského typu Sandovo. V roce 2010 zde žilo 6 797 obyvatel.\n\nRajón leží na severovýchodě Tverské oblasti. Jeho rozloha je 1603 km². Skládá se ze šesti samosprávných obecních obvodů, z toho je jeden městský a pět vesnických.\n\nSousední rajóny:\n\n"}
{"id": "779178", "url": "https://cs.wikipedia.org/wiki?curid=779178", "title": "Peter Vojtek", "text": "Peter Vojtek\n\nGenerálmajor Ing. Peter Vojtek (* 8. ledna 1958 Komárno) je slovenský generál. Od prosince 2011 do konce dubna 2014 byl náčelníkem Generálního štábu Ozbrojených sil Slovenské republiky. Do první generálské hodnosti „brigádního generála“ byl jmenován prezidentem republiky 1. ledna  2007 ve funkci zástupce velitele vzdušných sil SR.\n\nNarodil se 8. ledna 1958 v jihoslovenském Komárnu. V roce 1982 vystudoval na Vojenské akademii v Liptovském Mikuláši. V letech 1997–1999 pokračoval na stejné škole v postgraduálním studiu a v období 2002–2003 absolvovoval roční studijní pobyt na Vojenské akademii generálního štábu v německém Hamburku.\n\nS rodinou žije v Pezinku. Od roku 1983 je ženatý s Eleonórou Vojtkovou a má dva syny Petra a Mariána Vojtkovi.\n\n\n\nDo funkce Náčelníka Generálního štábu OS SR byl jmenován prezidentem Slovenské republiky Ivanem Gašparovičem 15. prosince 2011. Předání funkce se uskutečnilo 15. prosince 2011 v prostorách Ministerstva obrany za přítomnosti předsedkyně vlády a pověřené ministryně obrany Ivety Radičové.\n\nPrvní cesta gen.mjr. Vojtka vedla mezi 9. a 10. únorem 2012 do České republiky. V Praze se sešel se svým protějškem generálem Vlastimilem Pickem a českým ministrem obrany Alexandrem Vondrou.\n\n\"Přehled není úplný\".\n\n\n"}
{"id": "779183", "url": "https://cs.wikipedia.org/wiki?curid=779183", "title": "Duewag", "text": "Duewag\n\nDUEWAG AG byl německý výrobce kolejových vozidel. Firma byla založena v Uerdingenu jako Waggonfabrik Uerdingen AG. Po sloučení s vagónkou Düsseldorfer Waggonfabrik v roce 1935 byla v Uerdingenu vyráběna železniční vozidla, zatímco v Düsseldorfu vznikaly především tramvaje a rychlodrážní vozidla. Od roku 1981 společnost nesla oficiální název DUEWAG AG. Roku 1989 byl DUEWAG prodán vagónkou Talbot koncernu Siemens, v roce 2000 společnost zanikla.\n\n"}
{"id": "779186", "url": "https://cs.wikipedia.org/wiki?curid=779186", "title": "Oblast H I", "text": "Oblast H I\n\nOblast HI je mezihvězdný oblak složený z neutrálního vodíku. Tyto oblasti jsou opticky zcela neaktivní, nezáří ani nepohlcují záření, ale jsou detekovatelné, jelikož molekuly, které jsou přítomny v malém množství, emitují záření v 21 cm oblasti (1 420 MHz) rádiového spektra i při nízkých teplotách (záření na vlnové délce 21 cm je málo pohlcováno, výzkumem těchto oblastí se dozvídáme o struktuře galaxií a vesmíru). Při ionizaci, kde oblasti HI kolidují s expandujícím ionizovaným plynem, například s H II oblastí, svítí jasněji. Stupeň ionizace v neutrální oblasti HI je velmi nízký (1:10 000), ale plazmoví fyzici ji považují za slabě ionizované plazma.\n\nMapování emisí HI radiotelekopy je technika, která určuje strukturu spirálních galaxií. Je určena také na mapování gravitačních poruch mezi galaxiemi. Když kolidují dvě galaxie, vyvrhuje se materiál, což umožňuje astronomům určit, jak se galaxie pohybují.\n\n"}
{"id": "779187", "url": "https://cs.wikipedia.org/wiki?curid=779187", "title": "Grace Gummer", "text": "Grace Gummer\n\nGrace Gummer, celým jménem Grace Jane Gummer, (* 9. května 1986) je americká herečka, dcera americké herečky Meryl Streepové a sochaře Dona Gummera. Mezi její sourozence patří Mamie Gummer, Henry Gummer a Louisa Gummer. Občas používá své umělecké jméno Jane Gray.\n\nGrace absolvovala stejnou školu jako její matka, tedy Vassar College. Dala se na obor umění a italštinu. V roce 2008 si zahrála ve své první divadelní hře Sexuální neurózy našich rodičů společně s Lukášem Bärfusem. Zahrála si ještě ve dvou divadelních hrách Much ado about nothing (2010) a Arcadia (2011), kde si zahrála Chloe. Za roli v divadelní hře Arcadia dostala ocenění Theatre Awards, kterou má i její sestra a matka. O rok později se objevila v divadelní hře The Columnist po boku herce Johna Lithgowa. \n\nGrace se poprvé objevila ve filmu Dům duchů (1993), kde si zahrála Claru de Valle mladší verzi své matky. To jí bylo teprve 7 let. V Americe vstoupila do povědomí filmem Meskada (2010), kde si zahrála Nat Collinsovou a kde měla hned první postelovou scénu. Mezi její další film se řadí Bashert (2010) nebo Margin Call (2011), kde si zahrála opět po boku Jeremyho Ironse nebo Stanelyho Tucciho. Malou roli získala ve filmu Moje krásná učitelka (2011), kde hrála jednu ze žákyň Julií Roberts a spolužačku Toma Hankse. V roce 2012 se objevila v malé roli ve filmu Frances Ha, který byl velmi úspěšný na filmových festivalech. Se svojí matkou Meryl Streep si opět zahrála ve filmu Síla života (2014) a ve stejný rok si zahrála dceru Patricie Clarkson ve filmu Learning to Drive (2014). Jejím zatím nejnovějším projektem je televizní film Svědectví natočený podle skutečné události a ve kterém si hlavní roli zahrála herečka Kerry Washington.\n\nProslavila se ale díky seriálu Gigantic (2010–2011), kde si zahrála Annu Moore dceru slavného páru. Seriál je o tom jak to mají slavné děti těžké. Mohli jsme ji vidět v několika seriálech, kde si zahrála malé role jako například Smash (2012), ve kterém si zahrála dceru Anjelicy Huston, nebo v seriálech Nultá hodina (2012) a The Newsroom (2013-14), ke ztvárnila postavu novinářky Hallie Shea. Stala se také součástí American Horror Story. Poprvé se objevila ve třetí řadě Coven, kde si zahrála čarodějnici Millie. V další řadě Freak Show získala větší roli ještěří dívky jménem Penny. V roce 2014 se společně s Halle Berry objevila v seriálu Extant, kde měla větší roli. Diváci si jí ale více začali všímat až ve 2.řadě seriálu Mr. Robot (2015-), kde ztvárnila agentku FBI Dominique DiPierro. Jejím nejnovějším seriálem je Good Girls Revolt kde ztvárnila režisérku Noru Ephron v jejích začátcích. V říjnu 2016 proběhlo oficiální promítání. \n\nV roce 2011 se při divadelní hře Arcadia seznámila s hercem Billy Crudupem, se kterým měla krátkodobý vztah. Své soukromí si velmi hlídá a nyní by měla mít přítele z hudebního průmyslu. \n"}
{"id": "779189", "url": "https://cs.wikipedia.org/wiki?curid=779189", "title": "Australian Open 2005 – ženská dvouhra", "text": "Australian Open 2005 – ženská dvouhra\n\nObhájkyní titulu byla Belgičanka Justine Heninová, která ovšem do soutěže nezasáhla pro zranění kolene.\n\nSoutěž vyhrála podruhé Američanka Serena Williamsová, když ve finále zdolala krajanku a světovou jedničku Lindsay Davenportovou po setech 2–6, 6–3, 6–0.\n\n"}
{"id": "779201", "url": "https://cs.wikipedia.org/wiki?curid=779201", "title": "Vlk (příjmení)", "text": "Vlk (příjmení)\n\nPříjmení Vlk nebo Vlková nosí více různých osobností:\n\n"}
{"id": "779202", "url": "https://cs.wikipedia.org/wiki?curid=779202", "title": "Cr 2", "text": "Cr 2\n\nBerlandieri x Riparia Crâciunel 2 (zkratka Cr 2) je odrůda révy, speciálně vyšlechtěná jako podnož, interspecifický kříženec (též hybridní odrůda, mezidruhové křížení, PiWi odrůda) \"Vitis berlandieri\" x \"Vitis riparia\". Odrůda byla vyšlechtěna v Rumunsku roku 1935 selekcí podnožové odrůdy révy \"K 5BB\" (\"Berlandieri x Riparia Kober 5BB\"). \n\n\"Vitis berlandieri\" je původní druh révy, pocházející z jižní části severoamerického kontinentu, divoce rostoucí především v Texasu, v Novém Mexiku a v Arkansasu. Je znám především svou tolerancí vůči vysokému obsahu vápníku v půdě. Když evropské vinice koncem 19. století napadl révokaz, zavlečený z Ameriky a bylo nutné začít roubovat evropské odrůdy původu \"Vitis vinifera\" na americké podnože, bylo zpočátku obtížné najít révu, která by dobře prospívala v půdách, bohatších na vápník. To \"Vitis berlandieri\" sice splňuje, ale na druhé straně se špatně přizpůsobuje roubování. Proto se různé podnože, odolné révokazu a tolerantní vůči obsahu vápníku v půdě, vyrábí křížením druhů \"Vitis berlandieri\" a \"Vitis riparia\", někdy s podílem genů \"Vitis rupestris\" nebo \"Vitis vinifera\".\n\n\"Vitis riparia\" je původní druh révy, rozšířený na východním pobřeží severoamerického kontinentu od kanadské provincie Québec do Texasu, ale divoce rostoucí i v některých vnitrozemských státech, jako například Montana, Severní Dakota či Nebraska. Je to odolná a dlouhověká rostlina, schopná dosáhnout až do vrcholků nejvyšších stromů. Její tmavomodré plody byly používány již původními obyvateli Ameriky k výrobě želé, džemu a pravděpodobně i alkoholických nápojů. Výhodou tohoto druhu révy při šlechtění podnoží je vysoká odolnost vůči mrazu, houbovým chorobám, tolerance vůči révokazu a přizpůsobivost různým půdním typům. Geny \"Vitis riparia\" nese i poměrně značné množství hybridních moštových odrůd.\n\nPodnožová odrůda révy \"Berlandieri x Riparia Crâciunel 2\" je dvoudomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je bujný (až 4-5 m za rok), zpočátku se vzpřímenými letorosty, které se později ohýbají. Včelka je zelenohnědá, mírně ochmýřená. Vrcholek letorostu je ohnutý, středně silně ochmýřený, světle zelený až zelenohnědý s jasně růžovými okraji. Letorost je mírně zploštělý, zelený s modravým nádechem, nepatrně ochmýřený. Jednoleté réví je středně silné, s dlouhými internodii (15-18 cm), stejnoměrně šedé, jemně ochmýřené, zejména na uzlech. Očka jsou velká, ochmýřená, kónická.\n\nMladé listy jsou vínově červené s nažloutlým nádechem, protáhle třílaločnaté, na líci jemně, na rubu hustě ochmýřené, jak postupně stárnou, mění se barva na zelenou s hnědým odstínem. Zoubky jsou žlutozelené s načervenalým konci, srpovitě prohnuté. Dospělý list je středně velký až velký, mírně protáhlý, nečleněný či tří- až pětilaločnatý s mělkými výkroji, čepel listu je středně vrásčitá, zvlněná, tmavozelená, z obou stran jemně plstnatá, řapíkový výkroj je ve tvaru „U“ až lyrovitý s oblým dnem, široce otevřený, řapík je silný, žebrovaný, zelený s fialovým nádechem, kratší než střední žíla listu, obrvený. Žilnatina v okolí řapíku je intenzívně zbarvená, připomíná hvězdičku.\n\nKvětenství je řídké. Jednopohlavní (gynoidní) pětičetné květy v hroznovitých květenstvích jsou žlutozelené, potřebují k opylení pyl z jiných odrůd. Hrozen je malý, válcovitě kuželovitý, velmi volný, bobule jsou malé, kulaté, modročerné.\n\n\"Berlandieri x Riparia Crâciunel 2\" je odrůda révy, speciálně vyšlechtěná jako podnož, interspecifický kříženec \"Vitis berlandieri\" x \"Vitis riparia\", který vznikl selekcí odrůdy \"Berlandieri x Riparia Kober 5BB\". Vyselektoval ji rumunský soukromý šlechtitel Hans Ambrosi roku 1935 v rumunské Výzkumné stanici vinohradnické v Crâciunel. \n\nPodnož je rozšířena na severu Rumunska, na Slovensku a v České republice. Do Státní odrůdové knihy České republiky byla odrůda zapsána roku 1983. V ČR byla roku 2010 vysazena na 3 ha podnožových vinic, které byly průměrného stáří 24 let. Od roku 1979 je používán klon PO-06. Udržovateli odrůdy v ČR jsou Šlechtitelská stanice vinařská Polešovice, Ing. Alois Tománek a ŠSV Velké Pavlovice.\n\nNázev odrůdy vznikl kombinací názvů obou rodičovských druhů révy. Používané synonymum \"Crâciunel 2\" je pracovním názvem odrůdy, odvozeným od místa selekce. Další, lokálně používaná synonyma jsou : \"Берландиери x Рипариа Крэчунел-2, Крэчунел-2\" (Rusko), \"Berlandieri x Riparia sel. Craciunel, Craciunel C 2 PO-0/6, CR 2\".\n\nVegetační cyklus odrůdy od rašení do opadu listů je 180 dní při sumě aktivních teplot (SAT) 3250 °C. Růst je bujný, naštěpované odrůdy na ni rostou též bujně. Réví vyzrává ze 75 %, v nepříznivých ročnících někdy hůře, než u podnože \"K 5BB\". Zakořeňování je velmi dobré, v hloubce 120-140 cm (až 2 m). Odolnost vůči mrazu je zvýšená (-27 °C), u kořenového systému průměrná, odolnost vůči kořenové formě révokazu je velmi dobrá, vůči listové střední, je rovněž dobře odolná vůči plísni révové (\"Plasmopara viticola\") a padlí révovému (\"Uncinula necator\"). Odolnost vůči suchu je podprůměrná, ale lepší, než u podnože \"K 5BB\". Podnož je používána pro střední a vysoké způsoby vedení.\n\nOdolnost vůči obsahu vápníku v půdě je lepší, než u podnože \"K 5BB\", snáší přibližně do 20 % aktivního Ca v půdě. Je vhodná jak pro půdy hlinité, tak pro spraše, půdy písčité a štěrkovité, nevhodná je do těžkých slínů a jílů.\n\nAfinita k odrůdám \"Vitis vinifera\" je dobrá. Oproti podnoži \"K 5BB\" se dosahuje vyšší výtěžnosti prvotřídních sazenic ve školce, vysokých výnosů naštěpovaných odrůd a menšího sprchávání. Je vhodná pro plodné odrůdy nepříliš bujného růstu, například \"Irsai Oliver\", \"Ryzlink vlašský\", \"Muškát Ottonel\", \"Neuburské\", \"Malverina\", \"André\", \"Cabernet Sauvignon\" či \"Zweigeltrebe\". \n\n\n"}
{"id": "779203", "url": "https://cs.wikipedia.org/wiki?curid=779203", "title": "Josef Seifert", "text": "Josef Seifert\n\nJméno a příjmení Josef Seifert se může vztahovat k následujícím osobnostem:\n\n"}
{"id": "779204", "url": "https://cs.wikipedia.org/wiki?curid=779204", "title": "K 5BB", "text": "K 5BB\n\nBerlandieri × Riparia Kober 5BB (zkratka K 5BB) je odrůda révy, speciálně vyšlechtěná jako podnož, interspecifický kříženec (též hybridní odrůda, mezidruhové křížení, PiWi odrůda) \"Vitis berlandieri\" × \"Vitis riparia\". Konečná selekce této podnožové odrůdy révy byla provedena roku 1904 v rakouském Klosterneuburgu.\n\n\"Vitis berlandieri\" je původní druh révy, pocházející z jižní části severoamerického kontinentu, divoce rostoucí především v Texasu, v Novém Mexiku a v Arkansasu. Je znám především svou tolerancí vůči vysokému obsahu vápníku v půdě. Když evropské vinice koncem 19. století napadl révokaz, zavlečený z Ameriky a bylo nutné začít roubovat evropské odrůdy původu \"Vitis vinifera\" na americké podnože, bylo zpočátku obtížné najít révu, která by dobře prospívala v půdách, bohatších na vápník. To \"Vitis berlandieri\" sice splňuje, ale na druhé straně se špatně přizpůsobuje roubování. Proto se různé podnože, odolné révokazu a tolerantní vůči obsahu vápníku v půdě, vyrábí křížením druhů \"Vitis berlandieri\" a \"Vitis riparia\", někdy s podílem genů \"Vitis rupestris\" nebo \"Vitis vinifera\".\n\n\"Vitis riparia\" je původní druh révy, rozšířený na východním pobřeží severoamerického kontinentu od kanadské provincie Québec do Texasu, ale divoce rostoucí i v některých vnitrozemských státech, jako například Montana, Severní Dakota či Nebraska. Je to odolná a dlouhověká rostlina, schopná dosáhnout až do vrcholků nejvyšších stromů. Její tmavomodré plody byly používány již původními obyvateli Ameriky k výrobě želé, džemu a pravděpodobně i alkoholických nápojů. Výhodou tohoto druhu révy při šlechtění podnoží je vysoká odolnost vůči mrazu, houbovým chorobám, tolerance vůči révokazu a přizpůsobivost různým půdním typům. Geny \"Vitis riparia\" nese i poměrně značné množství hybridních moštových odrůd.\n\nPodnožová odrůda révy \"Berlandieri × Riparia Kober 5BB\" je dvoudomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je velmi bujný (až 4–5 m ročně). Včelka je fialově červená, šedavě ochmýřená. Vrcholek letorostu je polovzpřímený až ohnutý, středně silně až silně ochmýřený, zelený s bronzově červeným nádechem, s bronzovými až narůžovělými okraji. Letorost je tmavě zelený s červenofialovým nádechem na osluněné straně, mírně ochmýřený. Jednoleté réví je středně silné, mírně zploštělé, s dlouhými internodii (14–15 cm), šedohnědé barvy, očka jsou malá, ostře vystouplá.\n\nMladé listy jsou takřka nečleněné, zelené s bronzovým nádechem, na líci jemně, na rubu středně silně ochmýřené. List je tmavozelený, středně velký až velký, okrouhlý až lehce protáhlý do délky, hladký až slabě puchýřnatý, silný a kožovitý, nečleněný až třílaločnatý s mělkými výkroji, s ostrými špičkami laloků, řapíkový výkroj je ve tvaru „V“ až široké „U“, někdy lyrovitý, široce otevřený, žilnatina v okolí řapíku je načervenalá, řapík je kratší než střední žíla listu, tmavozelený s vínově červeným odstínem.\n\nKvětenství je řídké. Jednopohlavní (gynoidní) pětičetné květy v hroznovitých květenstvích jsou žlutozelené, potřebují k opylení pyl z jiných odrůd. Hrozen je malý, válcovitě kuželovitý, volný, bobule jsou malé, kulaté, černé s nádechem do modra. Semena jsou malá, v dužině jsou 3–4. \n\n\"Berlandieri × Riparia Kober 5BB\" je odrůda révy, speciálně vyšlechtěná jako podnož, interspecifický kříženec \"Vitis berlandieri\" × \"Vitis riparia\". Odrůdu vyselektoval roku 1904 Franz Kober v rakouském Klosterneuburgu z materiálu maďarského šlechtitele Sigmunda Telekiho. Telekimu zaslal semenáčky v roce 1886 francouz Resseguier, který je autorem křížení. \n\nPodnož patří k nejrozšířenějším v severních vinohradnických oblastech. Nejvíce je používána v Rakousku, Německu, Maďarsku a na Slovensku. Do Státní odrůdové knihy České republiky byla odrůda zapsána roku 1979. V ČR byla roku 2010 vysazena na 13 ha podnožových vinic, které byly průměrného stáří 14 let, je tak stále nejčastěji používanou podnoží u nás. Udržovatelem odrůdy v ČR je Ampelos – Šlechtitelská stanice vinařská Znojmo. \n\nNázev odrůdy vznikl kombinací názvů obou rodičovských druhů révy. Používané synonymum \"Kober 5BB\" je pracovním názvem odrůdy, odvozeným od jména šlechtitele, který jako poslední odrůdu selektoval. Další, lokálně používaná synonyma jsou \"Кобер 5ББ, Берландиери × Рипариа Кобер 5ББ, 5ББ\" (Rusko), \"5 BB, 5 BB Selection Kober, Berlandieri × Riparia Kober 5BB, Berlandieri × Riparia T-K 5 BB, K 5BB, Kober, Kobera 5BB, Kobrovka, Selektsii Kobera, Teleki 5 BB\".\n\nVegetační cyklus od rašení do opadu listů je 180 dní při sumě aktivních teplot (SAT) 3250 °C. Réví vyzrává na 80 %. Růst je velmi bujný, naštěpované odrůdy na ni rostou též velmi bujně až bujně. Zakořeňování je velmi dobré, kořenový systém hluboce proniká do půdy, je dobře rozvětvený. Odolnost vůči mrazu je zvýšená (až −27 °C), kořenový systém ale odolává mrazům pouze průměrně, jako u podnože Cr 2. Odolnost vůči suchu je střední až vyšší, odolnost vůči houbovým chorobám a révokazu na kořenech je dobrá, na listech průměrná, proti háďátkům velmi dobrá. Podnož je používána zejména pro vyšší tvary jednotlivých vedení, nebo pro střední vedení na horších půdách.\n\nOdolnost proti vyššímu obsahu vápníku je na sušších půdách dostatečná, snáší zde přibližně do 10 % aktivního Ca v půdě, jinak je spíše průměrná. Podnož je vhodná do méně výživných, spíše kyselých skeletových půd (avšak nesnáší extrémní sucho), kde je brzděn její bujný růst. Intenzívně roste na lehčích, mírně vlhkých, hlinitých a sprašových půdách. Na příliš vyhnojených půdách z nich přednostně odebírá dusík a fosfor na úkor draslíku a hořčíku, což může vést k nevyrovnané výživě keře, proto se na příliš hnojených půdách v minulosti její význam snižoval. Nevyhovují ji půdy zasolené.\n\nAfinita k odrůdám Vitis vinifera je dobrá. Tato podnož výrazně zvyšuje růst výhonků a má pozitivní vliv na zvýšení výnosů v důsledku zvýšení průměrné hmotnosti hroznů a bobulí, ale snižuje kvalitu plodů a též zapříčiňuje určité zpoždění v době zrání. Podnož je vhodná pro plodné odrůdy nepříliš bujného růstu, které nemají sklon ke sprchávání květenství, například \"Ryzlink vlašský\", \"Müller Thurgau\", \"Modrý Portugal\", \"André\" a odrůdy skupiny \"Pinot\", omezeně ji lze použít pro \"Ryzlink rýnský\" či \"Veltlínské zelené\", není vhodná pro \"Neuburské\", \"Veltlínské červené rané\" a \"Sauvignon\". \n\n\n"}
{"id": "779206", "url": "https://cs.wikipedia.org/wiki?curid=779206", "title": "Kohoutek (příjmení)", "text": "Kohoutek (příjmení)\n\nPříjmení Kohoutek nebo Kohoutková nosí více různých osobností:\n\n"}
{"id": "779207", "url": "https://cs.wikipedia.org/wiki?curid=779207", "title": "Armagh (rozcestník)", "text": "Armagh (rozcestník)\n\nArmagh může označovat:\n"}
{"id": "779208", "url": "https://cs.wikipedia.org/wiki?curid=779208", "title": "Hrabství Armagh", "text": "Hrabství Armagh\n\nHrabství Armagh ( , , či ) je severoirské hrabství, patřící do bývalé provincie Ulster. Sousedí s hrabstvím Down na východě a s hrabstvím Tyrone na severozápadě. Přes Lough Neagh sousedí také s hrabstvími Londonderry \"(Derry)\" a Antrim. Na jihu a jihozápadě sousedí s irskými hrabstvími Louth a Monaghan.\n\nHlavním městem hrabství je Armagh, což je hlavní město církevní správy pro celý ostrov. Hrabství má rozlohu 1254 km² a žije v něm 159 085 obyvatel.\n\nMezi zajímavá místa patří již zmíněné jezero Neagh a dvě katedrály zasvěcené sv. Patriku (katolická i anglikánská) v Armaghu. V anglikánské katedrále, založené již v 5. století, je pochován irský král Brian Bóruma.\n\n"}
{"id": "779218", "url": "https://cs.wikipedia.org/wiki?curid=779218", "title": "Třída Casablanca", "text": "Třída Casablanca\n\nTřída Casablanca byla třída eskortních letadlových lodí amerického námořnictva z období druhé světové války. Postaveno jich bylo celkem 50 jednotek, což z nich činí historicky vůbec nejpočetnější třídu letadlových lodí. Pět lodí bylo potopeno za druhé světové války, z toho tři útoky kamikaze. Zbylé byly vyřazeny.\n\nZakázku na stavbu 50 eskortních letadlových lodí získala loděnice Kaiser v roce 1942 a ještě v témž roce byl založen kýl prvního plavidla. Stavba probíhala velkým tempem, jedna loď byla hotova za pouhé tři až devět měsíců. Všech padesát jednotek vstoupilo do služby v letech 1943–1944.\n\nJedna loď mohla nést až 27 letadel, obvykle po devíti stíhacích, střemhlavých bombardérech a torpédových bombardérech. Obrannou výzbroj tvořil jeden 127mm kanón, osm 40mm protiletadlových kanónů a dvanáct 20mm kanónů. Během války přitom byla protiletadlová výzbroj zesilována. Pohonný systém tvořily dvě parní turbíny a čtyři kotle. Nejvyšší rychlost dosahovala 19 uzlů.\n\nVšechna plavidla byla nasazena v druhé světové válce. V bojích bylo ztraceno pět jednotek. USS \"Liscome Bay\" 24. listopadu 1943 japonskou ponorkou I-175. USS \"Gambier Bay\" a USS \"St. Lo\" byly potopeny 25. října 1944 v bitvě u ostrova Samar. První potopily kanóny japonských válečných lodí, druhou kamikaze. Útokům kamizaze přitom podlehly i zbylé dvě ztracené lodě třídy \"Casablanca\" – USS \"Ommaney Bay\" byla potopena 4. ledna 1945 a USS \"Bismarck Sea\" byla potopena 24. února 1945.\n\n"}
{"id": "779220", "url": "https://cs.wikipedia.org/wiki?curid=779220", "title": "Claude François", "text": "Claude François\n\nClaude François (1. února 1939 – 11. března 1978) byl francouzský zpěvák, hudební skladatel a tanečník. Jeho nejslavnějším dílem je píseň \"Comme d'habitude\", již složil roku 1967, a kterou později proslavil v anglické coververzi Frank Sinatra pod názvem My way.\n\nNarodil se v egyptské Ismailii italské matce a francouzskému otci. Během Suezské krize roku 1956 rodina přesídlila do Monaka. Pěvecky začínal jako hotelový zpěvák na francouzské riviéře, jeho kariéra však odstartovala především poté, co se odstěhoval do Paříže. Zde uváděl do francouzského kulturního okruhu řadu vlivů anglosaské hudby (twist, rock), což mu v 60. letech přineslo mimořádnou popularitu zejména mezi mládeží, které vyhovoval i jeho dynamický pohyb po jevišti. Byl někdy nazýván též francouzským Elvisem Presleym. Proslul především coververzemi amerických hitů. V 70. letech plynule přešel od rock'n'rollu k nastupujícímu disco stylu. V této éře si získal rovněž kredit pořádáním charitativních koncertů. V roce 1975 jen tak tak unikl smrti při bombovém útoku teroristické organizace IRA v Londýně, za rok poté čelil pokusu o vraždu, když na něj vystřelil neznámý muž při vystupování z auta. I tentokrát však vyvázl. Přesto zemřel záhy, roku 1978, opět za podivných okolností: při koupeli ve vaně se pokoušel opravit zlobící svítidlo na stěně a zabil ho elektrický proud. Smrt populárního umělce v 39 letech Francii silně zasáhla a vzbudila vlnu zájmu o jeho dílo. I proto roku 2005 skončil v anketě Největší Francouz na 36. místě.\n\n"}
{"id": "779221", "url": "https://cs.wikipedia.org/wiki?curid=779221", "title": "Fluorid zirkoničitý", "text": "Fluorid zirkoničitý\n\nFluorid zirkoničitý je anorganická sloučenina se vzorcem ZrF. Je obtížně rozpustný ve vodě (viz infobox). Jedná se o hlavní složku fluorozirkoničitého skla. Je toxický, orální LD pro myši činí 98 mg/kg.\n\nJsou známy 3 krystalické fáze fluoridu zirkoničitého:\n\nβ a γ fáze jsou nestabilní a při teplotě 400 °C nevratně přecházejí do α fáze.\n\nFluorid zirkoničitý se používá jako zdroj zirkonia například ve výrobě kovů.<br>ZrF může být přečištěn destilací nebo sublimací.\n\nPodmínky/látky, kterým je třeba se vyhnout, jsou vlhkost, některé kovy, kyseliny a oxidační činidla.\n"}
{"id": "779222", "url": "https://cs.wikipedia.org/wiki?curid=779222", "title": "Jaroslav Seifert (rozcestník)", "text": "Jaroslav Seifert (rozcestník)\n\nJméno a příjmení Jaroslav Seifert se může vztahovat k následujícím osobnostem:\n\n"}
{"id": "779225", "url": "https://cs.wikipedia.org/wiki?curid=779225", "title": "Tobiáš Hübner", "text": "Tobiáš Hübner\n\nTobiáš Hübner (Tobias Hübner; uváděn též jako Jan Hübner) (1647/1648 Svoboda nad Úpou – 2. prosince 1715 Litoměřice) byl český římskokatolický duchovní, generální vikář litoměřické diecéze a sídelní kanovník katedrální kapituly u sv. Štěpána v Litoměřicích.\n\nV letech 1675-1681 byl farářem v Libouchci. v letech 1681 - 1686 v Krásném Lese a v letech 1686-1693 v Nebočadech. Druhý litoměřický biskup Jaroslav Ignác Šternberk jmenoval v roce 1694 Tobiáše Hübnera sídelním kanovníkem katedrální kapituly v Litoměřicích. Stal se také kanovníkem seniorem; v té době to byla druhá nejvýznamnější pozice v kapitule. Když byl na litoměřického biskupa vysvěcen v Bratislavě v roce 1711 Hugo František Königsegg-Rottenfels, který v diecézi vůbec nepobýval, ustanovil Hübnera, znalého místních poměrů, generálním vikářem litoměřické diecéze. Ten zastupoval nepřítomného biskupa v úředních věcech. Biskup Königsegg-Rottenfels byl pak v Litoměřicích intronizován až 11. října 1716, tedy dva roky po smrti Hübnera.\n\n\n"}
{"id": "779228", "url": "https://cs.wikipedia.org/wiki?curid=779228", "title": "Karel Čermák", "text": "Karel Čermák\n\nJméno a příjmení Karel Čermák se může vztahovat k následujícím osobnostem:\n\n\n"}
{"id": "779229", "url": "https://cs.wikipedia.org/wiki?curid=779229", "title": "Tajemství Yosemitského národního parku", "text": "Tajemství Yosemitského národního parku\n\nTajemství Yosemitského národního parku (\"Secret Yosemite\") je americký hodinový dokumentární film z produkce kanálu National Geographic Channel. Dokument zkoumá všechny různé formy života, které se vyskytují na území Yosemitského národního parku (divoké kočky, medvědi grizzly, hadi...). Premiéru měl v roce 2007. V Česku již vyšel na DVD.\n"}
{"id": "779239", "url": "https://cs.wikipedia.org/wiki?curid=779239", "title": "Lichtenštejnsko na letních olympijských hrách", "text": "Lichtenštejnsko na letních olympijských hrách\n\nLichtenštejnsko na letních olympijských hrách startuje od roku 1936. Toto je přehled účastí, medailového zisku a vlajkonošů na dané sportovní události.\n"}
{"id": "779240", "url": "https://cs.wikipedia.org/wiki?curid=779240", "title": "Phaedrolosaurus", "text": "Phaedrolosaurus\n\nPhaedrolosaurus (\"veselý/jásající ještěr\") byl rod teropodního (dravého) dinosaura, žijícího v období spodní křídy na území dnešní Číny (souvrství Lianmugin, stupeň valangin až alb). Rod byl popsán na základě materiálu, označovaného jako \"IVPP V 4024-1\", jde přitom o jediný zub.\n\nZub je dlouhý 31 mm a je podobný zubům rodu \"Deinonychus\". Dle čínského paleontologa Zhiminga Donga tedy mohl být majitelem právě zástupce čeledi Dromaeosauridae. Celková délka tohoto teropoda mohla činit až 7 metrů. Původní předpoklad paleontologa Zhiminga přisuzoval k rodu \"Phaedrolosaurus\" také rod \"Xinjiangovenator\", příbuzným rodem byl pak taxon \"Bagaraatan\".\n\n"}
{"id": "779249", "url": "https://cs.wikipedia.org/wiki?curid=779249", "title": "Signál (Krkonoše)", "text": "Signál (Krkonoše)\n\nSignál je hora v krkonošské Černohorské rozsoše, vedlejší vrchol Světlé, od níž je vzdálen asi 750 m severovýchodně. Nachází se 3,5 km severně od Janských Lázní a 4,5 km jihovýchodně od Pece pod Sněžkou.\n\nNa Signálu roste řídký smrkový les, ve vrcholové části a na severních svazích místy paseky s malými smrčky, balvany a sutí. Ty poskytují pěkné výhledy, především severním směrem, mj. na Sněžku a okolí.\n\nAlternativní používaný český název pro tento vrchol je \"Hlaholka\".\n\nNejjednodušší přístup je z neznačené Thámovy cesty, v zimě upravované jako lyžařská trasa, která vede od Thámových Bud, obchází celý masiv Světlé a pokračuje až pod Černou horu. Tato cesta prochází sedlem mezi Světlou a Signálem, vrchol se nachází necelých 100 metrů severně od této cesty.\n\n"}
{"id": "779252", "url": "https://cs.wikipedia.org/wiki?curid=779252", "title": "Lichtenštejnsko na zimních olympijských hrách", "text": "Lichtenštejnsko na zimních olympijských hrách\n\nLichtenštejnsko se účastní zimních olympijských her od roku 1936. Získalo deset medailí, všechny v alpském lyžování (na letních olympiádách je dosud bez medaile). Nejlepšího výsledku dosáhli lichtenštejnští sportovci na Zimních olympijských hrách 1980 v Lake Placid, kde obsadili šesté místo medailového žebříčku zemí. Lichtenštejnsko je se 36 000 obyvateli nejmenší zemí, která získala olympijskou medaili, a vede také žebříček v počtu medailí na obyvatele.\n"}
{"id": "779256", "url": "https://cs.wikipedia.org/wiki?curid=779256", "title": "Ladislav Prokop Procházka", "text": "Ladislav Prokop Procházka\n\nLadislav Prokop Procházka, hudební pseudonym Ladislav Prokop, (1. května 1872 Litomyšl – 12. října 1955 Praha) byl český lékař, politik, hudební skladatel a spisovatel.\n\nVystudoval Lékařskou fakultu Univerzity Karlovy v Praze. Po promoci v roce 1896 pokračoval ve studiu ve Vídni. Jeho celoživotním zaměřením se stalo sociální lékařství, prevence a hygiena.\n\nV roce 1902 se stal městským okresním dětským lékařem Praze a v letech 1909–1935 pracoval jako pražský městský fyzik, dnes bychom řekli jako hlavní pražský hygienik. Za první světové války vedl úspěšný boj s epidemickými chorobami zavlečenými do Prahy válečnými uprchlíky.\n\nHned po vzniku republiky, spolu s PhDr. Alicí Masarykovou, pracoval na založení Československého červeného kříže. V první úřednické vládě v letech 1920–1921 byl ministrem zdravotnictví a tělesné výchovy a zároveň byl pověřen vedením ministerstva zásobování. Zastupoval Československou republiku u \"Mezinárodního hygienického úřadu\" v Paříži, kde spolupracoval na přípravě mezinárodních smluv o epidemických chorobách a jejich prevenci.\n\nJeho názory jsou dodnes neobyčejně živé. Svědčí o tom následující citát:\nV dějinách Prahy má nezastupitelné místo, neboť z jeho iniciativy a podle projektu, na kterém pracoval s profesorem MUDr. Karlem Hynkem, byla v letech 1925–1931 vybudována Veřejná všeobecná nemocnice Na Bulovce. Zasloužil se rovněž o vznik pražské ošetřovatelské školy.\n\nPodobně bohatá je i jeho činnost v oblasti kulturní a společenské. Oženil se s dcerou novináře a politika Julia Grégra a nějaký čas byl členem vedení prestižního deníku Národní listy. Přátelil se sochařem Františkem Bílkem (jejich vily sousedily) a spolu s ním pracoval na návrhu sociálního dělnického bydlení. Byl důvěrným přítelem spisovatele Karla Čapka a zúčastňoval se schůzek tzv. Pátečníků. Na vyzvání Čapka a Ferdinanda Peroutky přispěl svou statí do ankety časopisu Přítomnost, kterou zahájil Karel Čapek svým článkem „Proč nejsem komunistou“. Vznikl tak v letech 1924 až 1925 soubor jedenácti úvah o komunismu, komunistických slibech, o existenci Sovětského svazu, ale také o tom, co znamená být demokratem a o rizikách, které svoboda přináší. Do této ankety kromě Procházky přispěli František Langer, Fráňa Šrámek, Josef Kopta, Josef Čapek, Jan Herben, Jaroslav Kallab, Jaroslav Kříženecký, Richard Weiner a Ferdinand Peroutka. Ten také anketu uzavřel shrnující statí \"„O praporu rudém a šedivém.“\" Není proto divu, že po únoru 1948 upadlo jméno Ladislava Prokopa Procházky v zapomenutí.\n\nByl znamenitý klavírista a houslista. Ve skladbě byl žákem Vítězslava Nováka u nějž studoval v letech 1900–1903. Na Procházkovu tvorbu měl nezanedbatelný vliv také Antonín Dvořák. Jeho skladby uváděla Česká filharmonie a opery byl hrány jak v Národním, tak ve Vinohradském divadle.\n\nByl autorem článků v odborném i denním tisku, ale i ucelených monografií. V pozůstalosti se ukázalo, že se pokoušel i o beletrii. Jeho literární pozůstalost obsahující korespondenci s Františkem Bílkem, Karlem Čapkem, povídky, romány, odborné lékařské články a paměti je uložena v Památníku národního písemnictví. Na budově Nemocnice Na Bulovce mu byla odhalena pamětní deska, kterou vytvořil sochař Josef Mařatka.\n\n\n\n\nKomponoval rovněž skladby pro sokolská cvičení a skladby se sokolskou tematikou.\n\n\n\n\n"}
{"id": "779259", "url": "https://cs.wikipedia.org/wiki?curid=779259", "title": "Pirun Nyrkki", "text": "Pirun Nyrkki\n\nPirun Nyrkki (česky \"Ďáblova pěst\") je druhé album finské industrial metalové skupiny Turmion Kätilöt. Bylo vydáno 28. března 2006. Album nese název po stejnojmenném singlu. Píseň Pirun Nyrkki je také součástí soundtracku k filmu V2 - Mrtvý Anděl.\n\n\n"}
{"id": "779260", "url": "https://cs.wikipedia.org/wiki?curid=779260", "title": "Australian Open 2005 – mužská čtyřhra", "text": "Australian Open 2005 – mužská čtyřhra\n\nObhájcem titulu byl šestý nasazený francouzský pár Michaël Llodra a Fabrice Santoro, který prohrál ve čtvrtfinále s turnajovými čtyřkami Jonasem Björkmanem a Maxem Mirným po setech 6–7(2), 5–7.\n\nVítězem se stala zimbabwská pátá nasazená dvojice Wayne Black a Kevin Ullyett, která v boji o titul zdolala americká dvojčata Boba a Mika Bryanovi 6–4, 6–4.\n\n\n"}
{"id": "779262", "url": "https://cs.wikipedia.org/wiki?curid=779262", "title": "Greg Garcia", "text": "Greg Garcia\n\nGregory Thomas „Greg“ Garcia (* 4. dubna 1970) je americký televizní režisér, producent a scenárista.\n\nV polovině 90. let pracoval jako scenárista a story editor na sitcomu \"Family Matters\". Je spoluautorem sitcomu \"Built to Last\", který byl krátce vysílán v roce 1997. V letech 2000 a 2001 se jako konzultující producent podílel na animovaném seriálu \"Griffinovi\". Roku 2000 vytvořil spolu s Alanem Kirschenbaumem sitcom \"Ano, drahoušku\", který dosáhl šesti sezón a na který dohlížel jako výkonný producent. Vytvořil a produkoval také seriál \"Jmenuju se Earl\", jehož čtyři řady byly premiérově odvysílány v letech 2005–2009. Šest jeho epizod rovněž režíroval a objevil se v něm v několika cameo rolích. Jeho dalšími díly jsou komediální seriály \"Vychovávat Hope\" (2010–2014) a \"Millerovi\" (2013–2014).\n"}
{"id": "779270", "url": "https://cs.wikipedia.org/wiki?curid=779270", "title": "Philip Sidney", "text": "Philip Sidney\n\nSir Philip Sidney (30. listopadu 1554 – 17. října 1586) byl anglický básník, dvořan a voják. Byl jednou z nejprominentnějších postav alžbětinské doby.\n\nMezi jeho díla patří \"Astrofel a Stella\", \"Obrana poezie\" a \"Hraběnka z Pembroku\".\n\nNarodil se v Penshurst Place, hrabství Kent, jako nejstarší syn sira Henryho Sidneyho a Mary Dudleyové. Jeho matka byla nejstarší dcerou Johna Dudleyho, 1. vévody z Northumberlandu, a sestrou Roberta Dudleyho, 1. hraběte z Leicesteru. Jeho mladší bratr, Robert Sidney, 1. hrabě z Leicesteru, byl významným státníkem a mecenášem. Jeho mladší sestra Mary Sidneyová se provdala za Henryho Herberta, 2. hraběte z Pembroke. Mary Sidneyová, jež se díky tomuto sňatku stala hraběnkou z Pembroke, se stala spisovatelkou, překladatelkou a patronkou literátů. Právě jí věnoval Sidney své nejrozsáhlejší dílo \"Arcadia\". Po bratrově smrti Mary Arcadii přepracovala a vydala ji pod názvem \"The Countess of Pembroke's Arcadia'.\n\nPhilip se nejprve vzdělával na kalvínsky zaměřeném lyceu Shrewsbury School a později se zapsal na kolej Christ Church na Oxfordské univerzitě. Roku 1572 byl zvolen do Parlamentu za město Shrewsbury a ještě téhož roku odcestoval do Francie jako člen poselstva, které mělo dojednat sňatek mezi Alžbětou I. a vévodou z Alençonu. Několik dalších let strávil na evropské pevnině, kde mj. navštívil německé kraje, Itálii, Polsko, Uhry a rakouské země. Na svých cestách se potkal s řadou významných intelektuálních a politických osobností té doby.\n\nPo návratu do Anglie roku 1575 se Sidney potkal s Penelope Devereuxovou, pozdější Lady Richovou, která ho okouzlila svým mládím a inspirovala k napsání jeho proslulé sbírky sonetů \"Astrophel a Stella.\" Její otec, hrabě z Essexu, chtěl údajně dát svou dceru Sidneymu za manželku, ale z plánované svatby sešlo díky Essexově smrti v roce 1576. Sidney se v Anglii vrhl do politiky i do sféry umění. Sepsal dlouhý dokument na obranu svého otce, odvolaného r. 1578 z pozice královského správce Irska, v němž obhajoval jeho politické kroky při správě této provincie. Do vážnějšího sporu se dostal s Edwardem de Vere, 17. hrabětem z Oxfordu, zřejmě kvůli svému odporu vůči \"francouzskému sňatku\", jehož byl Vere hlavním zastáncem. Jejich vzájemná pře vyvrcholila, když Sidney vyzval Vera na souboj, který byl však nakonec zrušen na příkaz samotné královny. Sidney následně napsal Alžbětě dlouhý dopis, v němž ji podrobně objasňoval důvody, proč by nebylo rozumné realizovat \"francouzský sňatek\". Alžběta však na jeho list reagovala velmi podrážděně a považovala ho za nehoráznou troufalost. Aby se vyhnul následkům královnina hněvu, opustil raději Sidney královský dvůr.\n\nDíky rodové i své osobní zkušenosti (během svého pobytu v Paříži byl svědkem Bartolomějské noci v r. 1572) patřil Sidney ke skupině silně militantních protestantů. V 70. letech ho oslovil plán Jana Kazimíra ze Simmernu vytvořit spojenou protestantskou opozici vůči tlaku římskokatolické církve a Španělska. Na počátku 80. let neuspěl s myšlenkou přímého útoku na Španělsko. V roce 1585 mohl dát volný průchod svému zanícení pro boj za protestantskou věc, když byl jmenován guvernérem ve Vlissingenu, nizozemském městu udělenému anglické koruně za podporu v nizozemsko-španělské válce. Na válečném poli v Nizozemí proslul jako neohrožený válečník a stal se oporou svého strýce a vrchního velitele hraběte z Leicesteru. K jeho nejslavnějším válečným činům patří úspěšný útok na španělské jednotky poblíž Axelu v červenci 1586.\n\nTento rok se však zároveň pro něj stal osudným. V září 1586 se účastnil pod velením sira Johna Norrise bitvy u Zutphenu, kde byl postřelen do stehna a na následky zranění po 26 dnech zemřel ve věku 32 let. Vypráví se, že během svého umírání složil píseň, kterou mu měli zazpívat u smrtelného lože.\nPo převezení Sidneyho těla do Londýna bylo 16. února 1587 pohřbeno ve svatopavelské katedrále. Pohřební průvod a obřad byl tak velkolepý, že současníci takový nepamatovali, a tak nákladný, že Sidneyho tchán, Francis Walsingham, málem přišel na mizinu. Pro řadu současníků představoval Philip Sidney ztělesnění dokonalého dvořana, vzdělaného a politicky obratného, ale který byl zároveň štědrý, odvážný a vznětlivý. Jeho osobnost, jakožto výkvět anglického mužství, připomněl Edmund Spenser v jedné z nejkrásnějších anglických renesančních elegií \"Astrophel\".\n\n"}
{"id": "779271", "url": "https://cs.wikipedia.org/wiki?curid=779271", "title": "Gynia", "text": "Gynia\n\nGynia je řeka 2. řádu ve střední Litvě. Teče v okrese Kaunas. Je to levý přítok řeky Nevėžis. Je 35,8 km dlouhá. Pramení 2,5 km na sever od městečka Domeikava. Teče v celkovém směru severním, táhlým obloukem, mírně vypouklým k východu asi dvě třetiny toku. U vsi Urnėžiai se stáčí do směru jihozápadního, ve kterém meandruje až do soutoku s Nevėžisem, do kterého se vlévá 1 km na jihovýchod od městečka Babtai, 25,7 km od jeho ústí do Němenu jako jeho levý přítok. Průměrný spád je 127 cm/km. Řeka Gynia protéká rybníky Pociūnų tvenkinys (39 ha) a Janušonių tvenkinys (60 ha). U městečka Babtai křižuje dálnici A1.\n\n\n"}
{"id": "779272", "url": "https://cs.wikipedia.org/wiki?curid=779272", "title": "Concrete5", "text": "Concrete5\n\nconcrete5 je open source redakční a publikační systém pro správu obsahu (CMS) distribuovaný pod licencí MIT. Concrete5 umožňuje vytvořit blog nebo rovnou komplexní redakční systém pro rozsáhlý web zdarma. Jediné požadavky systému jsou skriptovací jazyk PHP a databáze MySQL, které systém využívá. Předností systému je in-kontextový editor, který umožňuje provádět změny přímo na stránce.\n\n"}
{"id": "779276", "url": "https://cs.wikipedia.org/wiki?curid=779276", "title": "Mistrovství Evropy juniorů v ledním hokeji 1967", "text": "Mistrovství Evropy juniorů v ledním hokeji 1967\n\nMistrovství Evropy juniorů v ledním hokeji 1967 byl turnaj reprezentačních mužstev do 19 let. Nejednalo se o oficiální ročník této soutěže (ten se poprvé hrál až následující rok). Turnaj hostilo od 15. do 24. března 1967 sovětské město Jaroslavl.\n\n || || || || || Skóre || \n\nVzájemné výsledky ze základních skupin se započetly celkům i do skupin o konečné umístění.\n\nBrankáři: Vladimir Šapovalov, Vladimir Polupanov\nObránci: Jurij Tjurin, Igor Lapin, Vladimir Orlov, Vladimir Lutčenko, Alexandr Pepeljajev\nÚtočníci: Alexej Gutov, Georgij Uglov, Jurij Samochvalov, Anatolij Karpov, Viktor Liksjutkin, Alexandr Syrcov, Leonid Poljakov, Boris Nozdrin, Jurij Blinov, Vladimir Burmakov, Vladimir Šadrin, Alexandr Klinšov, Valerij Fjodorov, Sergej Soloduchin, Jevgenij Kucharž.\n"}
{"id": "779283", "url": "https://cs.wikipedia.org/wiki?curid=779283", "title": "Institut Václava Klause", "text": "Institut Václava Klause\n\nInstitut Václava Klause, o.p.s., je studijní a výzkumná obecně prospěšná společnost, kterou založil Václav Klaus spolu se svými syny a bývalým prezidentským kancléřem Jiřím Weiglem, který se také stal jejím ředitelem. V její správní radě pak kromě Klause zasedá i jeho bývalý tajemník Ladislav Jakl a bývalý europoslanec za ODS Ivo Strejček. Hlavními cíli jsou dokumentace, výzkum a propagace života, díla a myšlenek bývalého prezidenta republiky Václava Klause a shromažďování literatury a propagace idejí a témat souvisejících s jeho veřejným působením. Do obchodního rejstříku byla zapsána 22. 2. 2012. \n\nPodle médií je institut inspirován prezidentskými knihovnami bývalých amerických prezidentů, sídlí v barokním zámečku na pražské Hanspaulce (podle něhož se běžné nazývá celá tato část Dejvic). Podle ředitele Weigla je ale ambicí vytvořit více než knihovnu, spíše výzkumnou a vzdělávací společnost, která se bude zabývat všemi společenskovědními tématy, myšlenkami a teoriemi, jimž se Václav Klaus dlouhodobě věnuje, a to tak, aby mohl po skončení svého prezidentského mandátu začít působit v už fungující instituci. Výhledově by se součástí institutu mělo stát i současné Centrum pro ekonomiku a politiku.\n\nO finanční podporu projektu se postaral Petr Kellner. V letech 2012–2013 byla největším dárcem PPF banka, jejímiž vlastníky byli PPF Group N.V. a Hlavní město Praha.\n\nV červnu 2017 média informovala o tom, že v letech 2014 a 2015 dostal Institut Václava Klause sponzorský dar od firmy ICOM Transport (někdejší ČSAD Jihlava) podnikatele Zdeňka Kratochvíla, každý rok 1 milion korun. Kratochvíl přitom byl svého času obviněný v jedné z největších kauz a hrozil mu trest až 12 let vězení za zneužití informací v obchodním styku, zpronevěru, podvod, porušování povinností při správě cizího majetku a padělání dokladů. Prezident Václav Klaus mu však v roce 2008 udělil milost, údajně kvůli duševní chorobě, pro kterou se nemohl účastnit trestního řízení. Kratochvíl byl rovněž sponzorem Občanské demokratické strany, ačkoli jeho dar později strana vrátila.\n\n\n"}
{"id": "779285", "url": "https://cs.wikipedia.org/wiki?curid=779285", "title": "Vychovávat Hope", "text": "Vychovávat Hope\n\nVychovávat Hope (v anglickém originále Raising Hope) je americký televizní komediální seriál. Vytvořil jej producent Greg Garcia a první díl byl odvysílán 21. září 2010 na stanici Fox.\n\n23letý Jimmy Chance, který bydlí společně s rodiči a svojí senilní prababičkou v malém americkém městečku, se náhodou setká s dívkou Lucy. Po noci strávené společně zjistí, že se jedná o hledanou sériovou vražedkyni, která je poté zatčena. O osm měsíců později ho Lucy zkontaktuje z věznice a řekne mu o jejich dceři jménem Princezna Beyonce (anglicky \"Princess Beyonce\"). Lucy dceru předá Jimmymu a poté je na ní vykonán trest smrti v elektrickém křesle. Mladý, hodný a dobrosrdečný Jimmy se tak zničehonic stal otcem a musí se starat o malou Hope, jak dítě přejmenoval. V tom mu pomáhají nejen rodiče, ale i další kamarádi a známí, včetně Sabriny, dívky z obchodu, jež se Jimmymu líbí.\n\n"}
{"id": "779289", "url": "https://cs.wikipedia.org/wiki?curid=779289", "title": "Australian Open 2005 – ženská čtyřhra", "text": "Australian Open 2005 – ženská čtyřhra\n\nObhájcem titulu byl španělský pár Virginia Ruanová Pascualová a Paola Suárezová, jehož členky se rozhodly nestartovat společně a nastoupily s jinými spoluhráčkami.\n\nVítězem se stala pátá nasazená rusko-australská dvojice Světlana Kuzněcovová a Alicia Moliková po finálové výhře 6–3, 6–4 nad Američankami a turnajovými patnáctkami Lindsay Davenportovou a Corinou Morariuovou.\n\n\n"}
{"id": "779291", "url": "https://cs.wikipedia.org/wiki?curid=779291", "title": "Litva na letních olympijských hrách", "text": "Litva na letních olympijských hrách\n\nLitva na letních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "779293", "url": "https://cs.wikipedia.org/wiki?curid=779293", "title": "Třída Commencement Bay", "text": "Třída Commencement Bay\n\nTřída Commencement Bay byla třída eskortních letadlových lodí amerického námořnictva z období druhé světové války. Postaveno jich bylo celkem 19 kusů, ovšem jen část byla do služby zařazena před skončením druhé světové války. Stavba dalších čtyř byla po skončení konfliktu zrušena. Část jich byla později nasazena v korejské válce či použita k protiponorkovému hlídkování. Vyřazeny byly v 60. a 70. letech.\n\nCelkem bylo, v letech 1943–1945, postaveno 19 jednotek a stavba dalších čtyř byla zrušena před spuštěním na vodu.\n\nKonstrukce trupu vycházela z rychlých tankerů, čímž navazovala na třídu \"Sangamon\". Ta ale byla přestavbou již rozestavěných lodí, zatímco lodě třídy \"Commencement Bay\" byly od počátku stavěny jako letadlové. Jedna loď mohla nést až 33 letadel. Obrannou výzbroj tvořily dva 127mm kanóny, třicet šest 40mm kanónů a dvacet 20mm kanónů. Pohonný systém tvořily dvě parní turbíny a čtyři kotle. Nejvyšší rychlost dosahovala 19 uzlů.\n\n"}
{"id": "779297", "url": "https://cs.wikipedia.org/wiki?curid=779297", "title": "Abtenau", "text": "Abtenau\n\nAbtenau je městys v Rakousku ve spolkové zemi Salcbursko v okrese Hallein. Obec se nachází v údolí Lammertal v Tennengau, asi 45 km jižně od Salcburku.\n\nŽije zde obyvatel.\n\n"}
{"id": "779299", "url": "https://cs.wikipedia.org/wiki?curid=779299", "title": "Jennifer Warnes", "text": "Jennifer Warnes\n\nJennifer Warnes (, Seattle, Washington) je americká country-popová zpěvačka, producentka a písničkářka, která pochází z Anaheimu v Kalifornii. Je známá pro svoji interpretaci skladeb, které napsala spolu s dalšími hudebníky, stejně jako pro svoji tvorbu filmových soundtracků.\n\nJe blízkou přítelkyní, spolupracovnicí a také interpretkou Leonarda Cohena. Za svoje písně k filmům byla čtyřikrát nominována na Oscara za Nejlepší originální píseň, z čehož třikrát vyhrála, a překonala tak Franka Sinatru. Mezi vítězné písně patří „It Goes Like It Goes“ (1979) z filmu Norma Rae, „Up Where We Belong“ (1982) z filmu Důstojník a džentlmen a „(I've Had) The Time of My Life“ (1987) z filmu Hříšný tanec.\n\nZpěvačka spolupracovala s mnoha dalšími umělci, mezi než patří například Bill Medley, Joe Cocker, Randy Newman nebo John Cale.\n"}
{"id": "779307", "url": "https://cs.wikipedia.org/wiki?curid=779307", "title": "Ceraukste", "text": "Ceraukste\n\nCeraukste – litevsky Čeriaukštė je řeka 1. řádu v severní Litvě a v jižním Lotyšsku. Teče v okresech Biržai a Bauska. Celková délka je 30,9 km, z toho v Litvě 13 km. Pramení 3 km na východ od obce Pačeriaukštė I. Směr toku je celkově západoseverozápadní. Průměrný spád je 184 cm/km. \n\nDegesiai, Pačeriaukštė I, Pačeriaukštė II, Odmeniškis, Smilgiai, Kuosakiai, Putriai, Pačeriaukštė\nTunkūni, Tervidāni, Grenctāle, Grenctāles Pienotava, Mucenieki, Pīrāgi\n\n"}
{"id": "779321", "url": "https://cs.wikipedia.org/wiki?curid=779321", "title": "Cimetière des Gonards", "text": "Cimetière des Gonards\n\nCimetière des Gonards je hřbitov ve Versailles, založený v roce 1879 na ploše 130 000 m². Je zde více než 12 000 hrobů. Je zasazen do přírodního terénu, s promenádami a alejemi stromů.\n\nPohřbené osoby:\n\nČást pozemku je vyhrazena 534 hrobům německých vojáků z obou světových válek s pomníky z růžového pískovce. Je zde i památník pohřbených v severní Africe.\n\nV částech L-jih a L západ jsou hebrejské hroby a je zde i místo pro odsouzence na smrt: Henri Désiré Landru, Eugène Weidmann. Ti však byli pohřbeni v neoznačených hrobech.\n\n"}
{"id": "779323", "url": "https://cs.wikipedia.org/wiki?curid=779323", "title": "Palmare", "text": "Palmare\n\nPalmare nebo palmáre může označovat:\n\n"}
{"id": "779328", "url": "https://cs.wikipedia.org/wiki?curid=779328", "title": "Seznam dílů seriálu Vychovávat Hope", "text": "Seznam dílů seriálu Vychovávat Hope\n\nToto je seznam dílů seriálu \"Vychovávat Hope\". Americký komediální seriál \"Vychovávat Hope\" vysílala od 21. září 2010 do 4. dubna 2014 televize Fox. Celkově tak vznikly čtyři řady, každá po 22 dílech. V Česku byl seriál premiérově uveden v letech 2011–2014 na stanici HBO.\n\n<onlyinclude></onlyinclude>\n\n"}
{"id": "779329", "url": "https://cs.wikipedia.org/wiki?curid=779329", "title": "Keltské zemědělství", "text": "Keltské zemědělství\n\nZemědělství bylo základním zdrojem obživy keltské společnosti. Pěstování obilovin a chov dobytka zaměstnávalo většinu populace. Národy, které dnes společně označujeme slovem Keltové, obývaly v době železné velkou část Evropy, a proto se i při popisu jejich zemědělství nutně dopouštíme zjednodušení, když o něm referujeme, jako by bylo na celé této ploše stejné. \n\nMezi nejrozšířenější pěstované plodiny patřila pšenice jednozrnka a dvojzrnka. Dále proso, ječmen, oves a také žito. Z luštěnin hrách a v výjimečně i čočka. Dále zelenina, z ovoce jablka, hrušky a švestky. Z koření petržel, majoránku, řeřicha, anýz a fenykl.\n\nKeltové chovali skot, ovce, kozy, prasata, husy a slepice. Chov slepic byl pro Galy tak příznačný, že v latině se pro slepici ujalo pojmenování \"gallina\". \n\nKeltové přednostně obydlovali nížinné polohy do 300 m. n. m. a do 500 m vzdálenosti od nejbližšího vodního toku. Když se na počátku doby laténské začala používat železná radlice, která usnadnila obdělávání půd nižší bonity, mohlo se osídlení rozšířit i do míst s větší nadmořskou výškou. Nadprodukce zemědělských usedlostí přitom nebyla veliká. Odhaduje se, že pro oppidum s 1000 obyvateli bylo třeba zázemí 300 zemědělských usedlostí. Faktorem omezujícím produkci byl počet lidí aktivizovatelných pro sklizeň. \n\nJedním z dokladů o keltském polním hospodaření jsou leteckou archeologií nalezené stopy po keltských polích. Ve vzácných případech se na okrajích kulturní krajiny (na svazích a jinak obtížně přístupných místech, kde později ve středověku a novověku nebyla půda obdělávána) dochovaly stopy pravěkých mezí. \n\nZ archeologických nálezů z doby halštatské a laténské známe ze zemědělských nástrojů především bronzové a železné srpy a další drobné zemědělské náčiní, jako ovčácké nůžky a podobně. Z větších zařízení můžeme zmínit ruční kamenný rotační mlýnek - žernov a zajímavý zemědělský stroj z doby laténské - valus. \n\nVe třetím století př.n.l. se v kulturách kolem Středozemního moře objevil vynález, který mnohonásobně zefektivňoval drcení obilí - rotační mlýnek - žernov. Keltové tento vynález převzali a v prvním století př.n.l. byly již žernovy v keltském prostředí bohatě rozšířeny. Představovaly příklad specializace výroby a dálkového obchodu. Více v samostatném článku žernov.\n\nJak bylo zmíněno výše, mohl být počet lidí nasaditelných při sklizni limitujícím faktorem výkonnosti keltského pěstování obilí. Plinius Starší (23-79 nl) ve svém díle Historia Naturalis XVIII, 296. zmiňuje stroj (nazývaný zde vallus), který byl používán pro sklizeň obilí na velkých obilných lánech římské Galie zaalpské. Dvě rytiny toto prvního známého \"žacího stroje\", který nahrazoval 8-10 ženců se srpy, byly nalezeny na území dnešní Belgie. Jednalo se o tlačený vozík s nízkými koly a s otevřenou přední stranou, na které byla nožovitá ostří s mezerami o šířce stonku klasu. Pohybem vozíku se klasy dostávaly mezi nože a byly oddělovány od stonků. Podle rekonstrukcí byl vozík široký asi 1,2 m. Při pokusech o rekonstrukci tohoto žacího stroje se ukázalo, že sestrojit jeho plně funkční model je netriviální. V (temném) období středověku byl stroj zapomenut a sklízení obilí se vrátilo ke kosám a srpům.\n\n"}
{"id": "779331", "url": "https://cs.wikipedia.org/wiki?curid=779331", "title": "Antonín Drábek", "text": "Antonín Drábek\n\nAntonín Drábek (11. prosince 1939 Kozlany u Vyškova – 8. září 2015) byl český básník, spisovatel a vydavatel. Byl jedním z aktivních členů Baltského svazu a zakladatelem a prvním předsedou Česko-estonského klubu.\n\nAntonín Drábek se narodil v Kozlanech u Vyškova, většinu života prožil v Praze. Po studiích chemie a ekonomie pracoval nejprve v technické administrativě a publikoval odborné statě. V 90. letech se začal živit jako publicista a posléze vydavatel. V rámci svého zájmu o Pobaltí publikoval několik vlastních ekonomických studií o pobaltských republikách, postupně však převážila jeho činnost beletristická, které se od roku 2000 věnoval plně.\n\nI když až do 90. let beletristicky nepublikoval, psal Antonín Drábek básně už od mládí. Výbor z této své dlouholeté básnické tvorby vydal vlastním nákladem v roce 1995 jako sbírku \"Příboj nad hladinou souzvuků a proseb\". Další tvorbu básnickou i prozaickou pak vydával v rámci svého nakladatelství Balt-East, ale též v rámci antologií vydaných jinými nakladateli.\n\nAntonín Drábek se podílel na vzniku časopisu \"Estonia\", který vycházel od roku 1991 a který byl zaměřen na informování odborné i laické veřejnosti o estonských reáliích. Časopis od čtvrtého čísla rozšířil svůj tematický záběr na všechny baltské země a přejmenoval se na \"Baltika\". Časopis vycházel do roku 1994, kdy musel být ukončen z důvodů nedostatečné finanční podpory. Antonín Drábek následujícího roku 1995 založil vlastní nakladatelství Balt-East, které začalo vydávat knižní edici \"Nová Baltika\", věnující se v sérii monografií stejným tématům.\n\nV následujících letech nakladatelství Balt-East rozšířilo svůj ediční plán o malonákladovou krásnou literaturu, která postupně začala tvořit velkou většinu vydaných knih. V letech 1995–2008 nakladatelství vydalo více než sto publikací, z nichž dvacet se týkalo Pobaltí, 33 bylo básnických sbírek a 40 prozaických děl, většinou začínajících nebo málo známých autorů.\n\nV roce 2015 Unie českých spisovatelů posmrtně udělila Antonínu Drábkovi cenu za celoživotní nakladatelskou činnost.\n\nAntonín Drábek byl vůdčí osobností při oficiálním založení Česko-estonského klubu 14. února 1991 a stal se jeho prvním předsedou. Tím byl do roku 2001, kdy předsednictví klubu převzala Iivi Zájedová, Antonín Drábek však zůstal nadále aktivním členem klubu a významným organizátorem jeho aktivit.\n\n\n\n\n\n"}
{"id": "779332", "url": "https://cs.wikipedia.org/wiki?curid=779332", "title": "Clem Albers", "text": "Clem Albers\n\nClem Albers (asi 1903, Michigan - říjen 1991) byl americký fotograf. Fotografoval hodně v amerických internačních táborech, jako byly například Manzanar nebo Tule Lake v Kalifornii.\n\nVyrůstal v Berkeley, Kalifornie a jako mladík pracoval jako fotograf \"San Francisco Bulletin\" a později \"Chronicle\". V roce 1942 začal pracovat pro společnost War Relocation Authority, což byl orgán odpovědný za internaci a stěhování japonských Američanů během druhé světové války. Většina jeho tvorby z let 1942–1943 se soustředila na japonské Američany a Japonce v deseti stálých táborech, včetně Tule Lake, Poston, Topaz, Gila River a Minidoka. Dokumentoval transport japonských Američanů, jejich zavazadla, jak nastupují do autobusů nebo vlaků aby je odvezly na místo určení. V táboře Manzanar pracoval začátkem dubna 1942, tedy v době, kdy byl tábor stále ve výstavbě.\n\nOdhaloval primitivní podmínky, do kterých byly umisťovány evakuované osoby a jejich ponuré a vyděšené výrazy. Dojímavý obraz například ukazuje snímek, na kterém je malé dítě za špinavým sklem vlaku, který přijel do kalifornského Lone Pine na cestě do Manzanaru. Na dalších fotografiích zobrazuje uprchlíky nastupující do dopravních prostředků, jejich zavazadla, jediné co jim americké úřady ponechaly, jak si sami staví ubytovny, nebo ženu nesoucí kbelík s vodou z hydrantu, protože na ubytovně není tekoucí voda. Některé fotografie ukazují Japonce staršího věku, kterým musí z vlaku pomáhat armáda a policie se zbraněmi. Instituce WRA označila tyto lidi jako \"vážnou hrozbu\" pro národní bezpečnost.\n\nPo krátké službě pro WRA se až do konce druhé světové války stal fotografem u námořníků. Pak se vrátil do magazínu \"Chronicle\", kde se stal hlavním fotografem. Zemřel v San Franciscu v říjnu 1991.\n\nJeho některé negativy jsou ve sbírkách archivu National Archives and Records Administration, obsahuje 381 jeho fotografií pro WRA, z nichž bylo 107 pořízených v Manzanaru. Fotografie spadají do kategorie public domain a jsou k dispozici na úložišti obrázků Wikimedia Commons.\n\nJako většina fotožurnalistů své doby používal fotoaparát formátu 4\"x5\". Nejpopulárnějším typem byl Speed Graphic, který byl vybaven dálkoměrem, hledáčkem a někdy také rychlým měničem filmu.\n\n\n"}
{"id": "779333", "url": "https://cs.wikipedia.org/wiki?curid=779333", "title": "Te-jang", "text": "Te-jang\n\nTe-jang ( , pchin-jinem \"Déyáng\") je městská prefektura v Čínské lidové republice, kde patří do provincie S’-čchuan. Celá prefektura má rozlohu 5 818 čtverečních kilometrů a v roce 2004 v ní žily necelé čtyři miliony obyvatel.\n\nPřes Te-jang prochází železniční trať Pao-ťi - Čcheng-tu, která začíná v Pao-ťi ve střední Číně a končí v Čcheng-tu v jihozápadní Číně.\n\n"}
{"id": "779335", "url": "https://cs.wikipedia.org/wiki?curid=779335", "title": "Časová osa ve Star Treku", "text": "Časová osa ve Star Treku\n\nČasová osa ve Star Treku je soupis fiktivní kanonické historie Star Treku, kterou tvoří pět hraných seriálů, jeden animovaný seriál a 11 celovečerních filmů.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\"V tabulkách jsou kurzívou psány události odehrávající se v alternativních realitách.\"\n\n\n\n\n\n\n\n\n\n"}
{"id": "779336", "url": "https://cs.wikipedia.org/wiki?curid=779336", "title": "Ryan Mulhern", "text": "Ryan Mulhern\n\nRyan Patrick Mulhern (* 11. ledna 1973 v Havertown, Pensylvánie) je bývalý americký hokejový útočník.\n\nZa středoškolskou ligu hrával dvě sezóny v letech 1990/92, v prvním ročníku hrával za St. George's School a za druhý ročník hrál za Canterbury School. V létě 1992 byl draftován týmem Calgary Flames v osmém kole ze 174. místa. Za Calgary Flames nikdy nenastoupil. Během dalších čtyřech letech (1992-96) hrával za Brown University, který hrával v national collegiate athletic association (zkratka NCAA), česky národní vysokoškolské atletické asociace. Po juniorských ligách odešel do týmu Washington Capitals, ale za klub odehrál pouhých tři zápasy v sezóně 1997/98. V sezóně 1996/97 hrával na obou farmách v Portland Pirates hrající v lize AHL a v Hampton Roads Admirals hrající v lize ECHL. V nadcházející sezóně debutoval v nejprestižnější hokejové lize NHL ale většinu sezóny strávil na jejich farmě v Portland Pirates. I v nadcházejících dvou let hrával v nižších zámořských ligách, v ročníku 1998/99 hrával v lize IHL za kluby Kansas City Blades a Las Vegas Thunder. Závěrečnou část kariéry strávil opět na farmě Capitals v Portland Pirates, kde odehrál poslední zápas své kariéry.\n\n\n\n"}
