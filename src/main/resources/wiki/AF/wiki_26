{"id": "814096", "url": "https://cs.wikipedia.org/wiki?curid=814096", "title": "Kapišovka", "text": "Kapišovka\n\nKapišovka je potok v severovýchodní části Slovenska, protéká územím okresu Svidník. Jde o pravostranný přítok Ladomirky a měří 13,8 km. Mezi obcemi Nižná Pisaná a Kapišová protéká tzv. Údolím smrti, kde jsou rozmístěny exponáty Přírodního muzea karpatsko-dukelské operace ze 2. světové války. Na dolním toku výrazně meandruje.\n\n\"Pramen:\" v Laborecké vrchovině na jižním svahu vrchu Nástavok (752,4 m n. m.) v nadmořské výšce okolo 670 m n. m., nedaleko slovensko-polské státní hranice\n\n\"Směr toku:\" převážně severojižní, přičemž na horním toku vytváří výrazný oblouk směrem k východu (u obce Vyšná Pisaná)\n\n\"Geomorfologické celky:\"\n\n\"Přítoky:\" zprava z oblasti Pisanského lesa, Žabí potok, Levkovec (302,2 m n. m.), Svidničanka, zleva od Skalného (714,9 m n. m.), Dobroslavský potok a přítok od Krivíku (441,8 m n. m.)\n\n\"Ústí:\" do Ladomirky severovýchodně od Svidníku v nadmořské výšce 237,6 m n. m.\n\n\"Obce:\" Vyšná Pisaná, Nižná Pisaná a Kapišová\n"}
{"id": "814098", "url": "https://cs.wikipedia.org/wiki?curid=814098", "title": "Meteorismus", "text": "Meteorismus\n\nMeteorismus je nadměrné nahromadění plynu v trávicím traktu. Tento stav se obvykle projevuje bolestmi břicha a větry. Většinou je meteorismus způsoben požitím nevhodného (flatugenního) jídla nebo nevhodnými stravovacími návyky (hltáním a z toho plynoucím polykáním vzduchu).\n\n"}
{"id": "814099", "url": "https://cs.wikipedia.org/wiki?curid=814099", "title": "Bodružalík", "text": "Bodružalík\n\nBodružalík je potok v horním Šariši, v severovýchodní části okresu Svidník. Jde o levostranný přítok Ladomirky s délkou přibližně 4,5 km.\n\nTeie v severozápadní části Laborecké vrchoviny, kde pramení jihovýchodně pod Kozím vrchem (605,2 m n. m.), v nadmořské výšce cca 500 m n. m., na území CHKO Východné Karpaty. V údolí a dolině Bodružalíku je souběžně napájen přítokem z mokřadu Košariska. \n\nNejprve teče na sever přes Bodružal, kde přibírá 4 krátké levostranné přítoky z dolin s lokálními názvy Koprivne, Zegeľníci, Pelepče a Segiňa. Za obcí přibírá přítok z Kotolnice a Kuriačniku. V obci Bodružal přibírá na pravé straně cca 5,5 km dlouhý Príkranský potok (Prikrianku). Soutok se nachází na zeměpisné šířce 49°21′15″ a délce 21°42′26″. Z Čerešně přibírá krátký pravostranný přítok, který jej zásobuje vodou v jarním období a v době dešťů. Na okraji obce Krajná Poľana se zleva vlévá do Ladomirky. Bodružalík je zásobován hlavně dešťovou vodou a sněhem. Nejvyšší hladinu dosahuje v jarních měsících. Jde o méně vodný tok s poměrně velkými výkyvy průtoku během celého roku. Voda je zde velmi čistá, o čemž svědčí i výskyt raka říčního.\n"}
{"id": "814101", "url": "https://cs.wikipedia.org/wiki?curid=814101", "title": "Ľudovít Kaník", "text": "Ľudovít Kaník\n\nĽudovít Kaník (* 1. září 1965 Hnúšťa) je slovenský politik, po sametové revoluci člen Demokratické strany, později Slovenské demokratické a křesťanské unie-DS, za kterou byl v letech 2002–2005 ministrem práce, sociálních věcí a rodiny v druhé vládě Mikuláše Dzurindy.\n\nV roce 1983 absolvoval gymnázium v rodné Hnúšti, v roce 1988 Vysokou školu ekonomickou v Bratislavě. Do politiky vstoupil po sametové revoluci, v letech 1990–1991 jako ředitel odboru malé privatizace a dražeb na Ministerstvu pro správu a privatizaci národního majetku Slovenské republiky. Pak v letech 1992–1998 působil v soukromém sektoru. Roku 1998 byl jmenován ředitelem Fondu národního majetku Slovenské republiky. Po odchodu z této pozice se opět vrátil do privátní sféry a v letech 2002–2005 zastával post ministra práce, sociálních věcí a rodiny v druhé vládě Mikuláše Dzurindy.\n\nStranicky se angažoval v Demokratické straně. V červnu 2000 se stal jejím místopředsedou pro výstavbu strany a pro média. V únoru 2001 se stal 1. místopředsedou Demokratické strany a pak po opakovaných volbách jejím předsedou. Od roku 2002 po integraci přešel do politické formace Slovenská demokratická a křesťanská unie-Demokratická strana. Za SDKÚ-DS byl v slovenských parlamentních volbách roku 2010 zvolen do Národní rady SR. Mandát obhájil v parlamentních volbách roku 2012. Je předsedou poslaneckého klubu SDKÚ-DS.\n\nJe ženatý, má tři děti. Žije v Banské Štiavnici. Angažuje se v občanském sdružení SPORITEĽ, které hájí zájmy přispěvatelů do soukromého důchodového systému.\n\n"}
{"id": "814103", "url": "https://cs.wikipedia.org/wiki?curid=814103", "title": "František Kreuzmann mladší", "text": "František Kreuzmann mladší\n\nFrantišek Kreuzmann ml. (* 1963, Praha) je český divadelní a filmový herec.\n\n\n\n"}
{"id": "814105", "url": "https://cs.wikipedia.org/wiki?curid=814105", "title": "Norma času", "text": "Norma času\n\nNorma času udává v jednotkách času (v minutách, hodinách apod.), kolik času spotřebuje pracovník nebo pracovní skupina ke splnění (výrobního zpracování, přepravení, vykonání apod.) celého pracovního úkonu nebo na jeho jednotku vyjádřenou předmětem – ks; délkou – m; plochou – m², ha; objemem – m³; l; hmotností – kg, t apod.\n\nPři práci vykonávané pracovním kolektivem norma času pracovní čety udává v jednotkách času, kolik času vyjádřeného součtem normativních časů (dílčích norem času) jednotlivých členů pracovní čety spotřebuje tato četa ke splnění (výrobního zpracování, přepravení, apod.) celého pracovního úkolu nebo na jeho jednotku. Tato norma se obvykle nazývá norma času pracovní čety.\n\nNorma času je převrácenou hodnotou normy množství, která je z normy času odvozena.\n\n\n\n"}
{"id": "814106", "url": "https://cs.wikipedia.org/wiki?curid=814106", "title": "Karel Vodrážka", "text": "Karel Vodrážka\n\nKarel Vodrážka (2. prosince 1904 Dráchov – 21. září 1985 Praha) byl český klavírista a hudební skladatel.\n\nStudoval na učitelských ústavech v Soběslavi a v Praze. Po absolvování školy učil nejprve v Roudnici nad Labem a od roku 1927 v Praze. V letech 1934–1949 byl tajemníkem \"Městského školního výboru\" a poté pracoval v odboru kultury \"Rady Ústředního národního výboru hlavního města Prahy\". V roce 1961 se stal ředitelem Symfonického orchestru hlavního města Prahy FOK.\n\nHudbu studoval soukromě. V harmonii a kontrapunktu byl žákem soběslavského pedagoga E. Rataje. Vystupoval jako klavírní doprovazeč. Hrál na klavír v loutkovém divadle \"Umělecké výchovy\" a pro toto divadlo také komponoval scénickou hudbu. Po 2. světové válce pokračoval ve spolupráci s \"Ústředním loutkovým divadlem v Praze\". Podílel se na založení \"Orchestrálního sdružení pražských učitelů\", které také dirigoval jako zástupce hlavního dirigenta Františka Suchého.\n\n\n\n"}
{"id": "814113", "url": "https://cs.wikipedia.org/wiki?curid=814113", "title": "Vojtech Tkáč", "text": "Vojtech Tkáč\n\nVojtech Tkáč (* 2. března 1949 Rudňany) je slovenský politik, po sametové revoluci v 90. letech člen HZDS, za kterou byl v roce 1998 ministrem práce, sociálních věcí a rodiny v třetí vládě Vladimíra Mečiara, poslanec Národní rady SR za stranu HZDS, ze které později odešel a předsedal odštěpenecké formaci Ľudová únia. Později působil jako nestraník v klubu strany SMER.\n\nV roce 1972 absolvoval Právnickou fakultu Univerzity Komenského, v roce 1980 získal hodnost kandidáta věd a v roce 1982 se stal docentem v oboru pracovního práva. Od roku 1972 působil na Katedře pracovního práva na Právnické fakultě Univerzity Komenského, později přešel na odbor pracovního práva a sociálního zabezpečení na Právnické fakultě Univerzity Pavla Jozefa Šafárika v Košicích. V letech 1987–1990 byl vedoucím oddělení na Ústřední radě odborů v Praze. Podílel se na práci expertních skupin pro přípravu nové koncepce sociálního pojištění a zákoníku práce.\n\nPo sametové revoluci se dále veřejně a politicky angažoval. Od roku 1990 jako vedoucí legislativního oddělení České a slovenské konfederace odborových svazů. Byl aktivní v Mezinárodní organizaci práce v Ženevě. V letech 1993–1998 působil jako státní tajemník na Ministerstvu práce, sociálních věcí a rodiny Slovenské republiky. Od roku 1994 byl členem HZDS. Za HZDS byl v slovenských parlamentních volbách roku 1994 zvolen do Národní rady SR. V roce 1998 zastával post ministra práce, sociálních věcí a rodiny v třetí vládě Vladimíra Mečiara. Mandát poslance obhájil v parlamentních volbách roku 1998 i parlamentních volbách roku 2002. V roce 2003 vystoupil z HZDS a zakládal novou formaci Ľudová únia, jejímž předsedou pak po jistou dobu byl. Vystoupil z ní v roce 2004. V roce 2005 v parlamentu přestoupil do poslaneckého klubu strany SMER.\n\n"}
{"id": "814116", "url": "https://cs.wikipedia.org/wiki?curid=814116", "title": "Július Brocka", "text": "Július Brocka\n\nJúlius Brocka (* 1. ledna 1957 Modra) je slovenský politik, po sametové revoluci člen Kresťanskodemokratické hnutie, za které byl od roku 1990 poslancem Slovenské národní rady, od vzniku samostatného Slovenska trvale poslancem Národní rady SR, v roce 1994 ministrem práce, sociálních věcí a rodiny ve vládě Jozefa Moravčíka.\n\nV roce 1976 absolvoval Gymnázium J. Hollého v Trnavě, v letech 1976–1981 vystudoval Slovenskou vysokou školu technickou v Bratislavě se specializací na statiku stavebních konstrukcí. Následně působil v letech 1981–1990 jako projektant v podniku \"Stavoprojekt Trnava\". Po sametové revoluci vstoupil do politiky. Už ve volbách roku 1990 byl zvolen do Slovenské národní rady za KDH a zastával v ní pozici předsedy poslaneckého klubu KDH. Mandát obhájil ve volbách roku 1992. V období březen – prosinec 1994 zastával post ministra práce, sociálních věcí a rodiny ve vládě Jozefa Moravčíka. V letech 1990–1996 působil jako předseda okresní organizace KDH v Trnavě, v roce 1996 byl členem předsednictva KDH a o rok později se stal předsedou Krajské rady KDH pro Trnavský kraj. V předsednictvu KDH usedl opětovně roku 1999 a rok nato se stal místopředsedou této strany pro ekonomiku.\n\nZa KDH byl v slovenských parlamentních volbách roku 1994 zvolen do Národní rady SR. Mandát poslance obhájil v parlamentních volbách roku 1998, parlamentních volbách roku 2002, parlamentních volbách roku 2006, parlamentních volbách roku 2010 i parlamentních volbách roku 2012. V nejvyšším slovenském zákonodárném sboru tak zasedá trvale více než 20 let.\n\nV roce 2012 se jeho jméno zmiňovalo jako možný kandidát na místopředsedu KDH. Doporučila ho krajská rada v Trnavském kraji, ale celostátní Rada KDH s jeho nominací nesouhlasila. V červnu 2012 pak byl do funkce místopředsedy zvolen, třebaže neměl podporu celostátního vedení.\n\n"}
{"id": "814120", "url": "https://cs.wikipedia.org/wiki?curid=814120", "title": "Seznam basilejských biskupů", "text": "Seznam basilejských biskupů\n\nChronologický seznam biskupů v Basileji.\n\n"}
{"id": "814122", "url": "https://cs.wikipedia.org/wiki?curid=814122", "title": "Holter", "text": "Holter\n\nHolterův monitor nebo častěji jen Holter [holtr] je lékařský přístroj sloužící k zaznamenání aktivity srdce po dobu 24 či 48 hodin. Na rozdíl od EKG, které zaznamenává srdeční aktivitu jen v době vyšetření, jsou tak k dispozici i údaje v době zvýšené tělesné aktivity pacienta. Metodu telemetrického sledování srdečního rytmu vyvinul v roce 1949 americký biofyzik Norman Holter, po kterém je pojmenována.\n\nMonitor se sice nejčastěji používá pro zaznamenání srdeční aktivity, může však být použit i pro zaznamenání aktivity mozku, kdy slouží jako elektroencefalograf neboli EEG, případně ke sledování a záznamu krevního tlaku. Díky prodloužené době sledování může být užitečný při sledování občasných srdečních arytmií či epileptických příhod, které se v kratších časových úsecích obtížně identifikují. \n\n\n"}
{"id": "814125", "url": "https://cs.wikipedia.org/wiki?curid=814125", "title": "Evropská silnice E23", "text": "Evropská silnice E23\n\nEvropská silnice E23 je evropskou silnicí 1. třídy. Začíná ve francouzských Métách a končí ve švýcarském Lausanne. Celá trasa měří 391 kilometrů. E23 cestou protíná několik dalších evropských silnic jako E21, E25, E50, E54, E60, E62, E411, E512.\n\n\n\n"}
{"id": "814129", "url": "https://cs.wikipedia.org/wiki?curid=814129", "title": "Minčol (Oravská Magura)", "text": "Minčol (Oravská Magura)\n\nMinčol (1139,3 m n. m.) je nevýrazný vrch v hřebeni Oravské Magury, severně od stejnojmenného a nejvyššího vrchu pohoří. Nachází se mezi Minčolem a Paráčem, nad zázrivskou osadou Havrania. Částečně lysý vrchol poskytuje omezené výhledy.\n\n\n"}
{"id": "814130", "url": "https://cs.wikipedia.org/wiki?curid=814130", "title": "Jerzy Janowicz", "text": "Jerzy Janowicz\n\nJerzy Janowicz (výslovnost: ; * 13. listopadu 1990 Lodž) je polský profesionální tenista. Ve své dosavadní kariéře na okruhu ATP World Tour nevyhrál žádný turnaj. V roce 2013 na sebe upozornil, když se probojoval do semifinále Wimbledonu. Na challengerech ATP a okruhu Futures získal jedenáct titulů ve dvouhře a čtyři ve čtyřhře.\n\nNa žebříčku ATP byl ve dvouhře nejvýše klasifikován v srpnu 2013 na 14. místě a ve čtyřhře pak v srpnu téhož rokuna 59. místě. Trénuje ho Fin Kim Tiilikainen a kondičním koučem je Piotr Grabia.\n\nV polském daviscupovém týmu debutoval v roce 2008 utkáním 1. skupiny zóny Evropy a Afriky proti Bělorusku. Do roku 2013 v soutěži nastoupil k devíti mezistátním utkáním s bilancí 11–6 ve dvouhře a 0–0 ve čtyřhře.\n\nV roce 2007 se probojoval do finále juniorské dvouhry na US Open, v němž podlehl Litevci Ričardasu Berankisovi a následující sezónu si zahrál finále juniorky French Open 2008,kde nestačil na Tchajwance Yang Tsung-Hua.\n\nNa pařížském turnaji BNP Paribas Masters 2012 na sebe upozornil, když se jako kvalifikant probojoval do finále. Na cestě turnajem porazil pět hráčů elitní dvacítky, včetně světové trojky Andy Murrayho a devítky Janka Tipsareviće. Stal se tak prvním kvalifikantem ve finále události kategorie Masters od roku 2007, kdy se stejný výkon podařil Guillermu Cañasovi. V něm pak podlehl Davidu Ferrerovi. V následné klasifikace se poprvé probojoval do Top 30, když figuroval na 26. místě.\n\nNa Australian Open 2013 hrál jako dvacátý čtvrtý nasazený a vypadl ve třetím kole s turnajovou desítkou Nicolásem Almagrem. Ve druhé fázi turnaje však obdržel pokutu 2 500 amerických dolarů. Během tiebreaku úvodní sady proti Somdevu Devvarmanovi se rozčílil a plivl na čáru poté, co byl ohlášen dobrý míč indického soupeře. Hlavní rozhodčí utkání Marija Cicakovová mu udělila napomenutí. Následně udeřil raketou o konstrukci umpiru. Přestože zkrácenou hru ztratil poměrem 10–12, pětisetový zápas dovedl do vítězného konce.\n\n"}
{"id": "814132", "url": "https://cs.wikipedia.org/wiki?curid=814132", "title": "Mykola Amosov", "text": "Mykola Amosov\n\nMykola Mychajlovyč Amosov (, ; 19. prosince 1913, Olchovo – 12. prosince 2002, Kyjev) byl sovětský a ukrajinský (rosyjskoho původu) lékař, chirurg, vynálezce a spisovatel. Byl jedním z nejznámějších lékařů v historii Sovětského svazu. Jeden ze zakladatelů tamní plicní a srdeční chirurgie. Vyvinul nové metody operace plic i srdce, jako první na světě vytvořil a voperoval protitrombotickou protézu do srdeční chlopně, sestrojil též originální zařízení umělého krevního oběhu. \n\nKrom toho byl autorem systematického přístupu ke zdraví („metoda limitů a zatížení“), přispíval do diskuzí o otázkách gerontologie, umělé inteligence, kybernetiky a racionálního plánování společenského života. Byl autorem téměř 400 vědeckých publikací a 19 vědeckých monografií. Zúčastnil se bojů druhé světové války v řadách Rudé armády. Byl i úspěšným spisovatelem, jeho knihy úvah byly v SSSR bestsellerem. \n\nV roce 2008 obsadil v anketě Velcí Ukrajinci druhé místo. Byl nositelem řady vyznamenání: titulu hrdina socialistické práce, Leninova řádu, Řádu rudé hvězdy, Řádu říjnové revoluce, Řádu vlastenecké války, Státní ceny. \n\n\n\n"}
{"id": "814134", "url": "https://cs.wikipedia.org/wiki?curid=814134", "title": "Olivier Giroud", "text": "Olivier Giroud\n\nOlivier Giroud (* 30. září 1986 v Chambéry) je francouzský fotbalový útočník a reprezentant, který v současnosti hraje za anglický klub Chelsea FC.\n\nOlivier Giroud se narodil ve městě Chambéry v regionu Rhône-Alpes, ale vyrůstal v nedalekém městě Froges. Právě zde v místním klubu Olympique Club de Froges započal svoji fotbalovou kariéru. V klubu strávil pět let, než se ve třinácti připojil k týmu Grenoblu.\n\nV mládežnické akademii Grenoblu strávil šest let, než ve svých devatenácti letech podepsal svůj první profesionální kontrakt. Během své první sezony 2005/06 se stal členem rezervního týmu, který hrál v lize Championnat de France amateur 2. Giroud se rychle stal důležitým hráčem týmu, když vstřelil v patnácti utkáních patnáct branek. Jeho výkony mu dopomohly k přechodu do prvního týmu, kam si ho trenér Grenoblu v březnu 2006 povolal. Svůj první profesionální debut si Olivier odbyl 24. března 2006, kdy jako střídající hráč nastoupil do utkání Ligue 2 proti Gueugnonu. Po zbytek sezony zůstal v prvním týmu a připsal si dalších pět startů. Od následující sezony 2006/07 byl již stálým členem prvního týmu. 26. února 2007 vstřelil svůj první profesionální gól, když v nastavení utkání proti Le Havru rozhodl o vítězství svého týmu. O měsíc později si připsal třetí start v sezoně. V utkání proti Gueugnonu byl však po své první červené kartě v kariéře vyloučen. Sezonu zakončil s osmnácti starty a dvěma vstřelenými brankami.\n\nSezonu 2007/08 strávil na hostování v týmu třetiligového FC Istres, který hrál v Championnat National. Ve svém druhém utkání za klub vstřelil svoji první branku. Istres porazilo Laval 2:1. V sezoně odehrál 33 utkání a dal čtrnáct branek. Po skončení hostování se vrátil do Grenoblu, z kterého však po skončení sezony odešel do týmu Tours.\n\n28. května 2008 oznámil svůj přestup do druholigového týmu Tours FC, kde podepsal tříletý kontrakt. Giroud byl do Tours zlákán sportovním ředitelem Maxem Martym, který před tím pracoval právě v Grenoblu. Olivier dostal dres s číslem 12 a svůj debut si z důvodu zranění odbyl až 3. září 2008, kdy nastoupil v Coupe de la Ligue proti US Boulogne. Ligového debutu se dočkal o týden později, kdy Tours porazilo 1:0 Nîmes. Měsíc po svém debutu vstřelil svoji první branku, když v utkání proti Lensu otevíral skóre. Ve druhém poločase přidal ještě jednu branku a dopomohl k vítězství 3-1. Ve francouzském poháru Coupe de France vstřelil Giroud ve dvou zápasech pět branek. V prvním utkání jedinou brankou dopomohl k vítězství 1:0 nad poloprofesionálním klubem Pacy Vallée-d'Eure. V následujícím kole zvítězil tým nad mužstvem SS Jeanne d'Arc z Réunionu 7:1 a Olivier dal čtyři branky. V dalším kole bylo Tours vyřazeno Lorientem. Sezonu zakončil se 14 brankami ve 27 utkáních.\n\nPoté, co z klubu po sezoně odešel Tenema N'Diaye, se stal Giroud první volbou na post útočníka. V prvním utkání sezony vstřelil dva góly proti Le Havru a zajistil tak týmu vítězství 2:1. 18. září 2009 se mu podruhé v kariéře podařilo vstřelit čtyři branky v jednom utkání. Tentokrát to bylo proti týmu AC Arles-Avignon a Giroud dal všechny branky při vítězství 4:2. Podzimní část sezony zakončil s šestnácti vstřelenými brankami, přičemž třináct z nich padlo v ligových utkáních. 26. ledna 2010 přestoupil do prvoligového týmu Montpellier HSC, se kterým podepsal třiapůlletý kontrakt. Přestupní částka se pohybovala kolem dvou milionů eur. Montpellier poslal svoji novou posilu zpět do Tours, kde jako hostující hráč strávil zbytek sezony. Sezonu zakončil s 24 brankami vstřelenými ve 42 utkáních. V lize jich vstřelil 21 a stal se nejlepším střelcem Ligue 2. Po skončení sezony byl rovněž vyhlášen nejlepším hráčem druhé ligy a byl zařazen do týmu roku.\n\nGiroud se oficiálně k týmu připojil 1. července 2010. V klubu debutoval 29. července 2010 v utkání třetího kvalifikačního kola Evropské ligy proti maďarskému týmu Győri ETO FC. V utkání vstřelil svůj první gól v novém působišti. Tým díky jeho gólu vyhrál, avšak po odvetném utkání byl z předkola vyřazen. První ligový start si připsal v prvním kole Ligue 1 proti Bordeaux, Montpellier vyhrál 1:0. 28. srpna vstřelil svůj první ligový gól ve venkovním utkání proti Valenciennes, které skončilo výhrou 1:0. V Coupe de la Ligue došel Montpellier překvapivě až do finále. V semifinálovém utkání proti Paris Saint-Germain odehrál celé utkání, které se rozhodlo až v prodloužení, kdy Giroud vstřelil ve 117. minutě rozhodující branku. Montpellier se tak dostal do prvního finále od roku 1994, kdy hrál finále v Coupe de France. Ve finále Coupe de la Ligue nastoupil Montpellier proti Marseille a prohrál 0:1. Jedinou branku utkání vstřelil Taye Taiwo. Montpellier se umístil na čtrnácté příčce a Giroud se s 12 góly stal nejlepším klubovým střelcem. Po sezoně prodloužil svůj kontrakt až do roku 2014.\n\nDruhou sezonu v klubu začal opět dobře. Vsítil branky v prvních dvou ligových utkáních proti AJ Auxerre a úřadujícímu mistrovi ligy Lille. Během dalších utkání vstřelil týmům Dijonu a Sochaux hatrick, vítězné branky proti Lyonu, AS Nancy a Nice a většinu branek v Coupe de la Ligue a Coupe de France. Díky jeho produktivitě vedl Montpellier v listopadu 2011 ligovou tabulku. V zimním přestupovém období o něj projevilo zájem mnoho klubů z celé Evropy. Vlastník Montpellieru Louis Nicollin se nechal slyšet, že případný zájemce o jeho služby bude muset zaplatit 50 nebo 60 milionů eur. Navzdory všemu však Olivier v týmu zůstal a zasloužil se o mnoho branek i ve druhé polovině sezony. 24. března 2012 vstřelil jediný gól utkání v zápase proti Saint-Étienne. Toto vítězství vyhouplo Montpellier na první příčku a na ní se udržel až do konce sezony. Po vítězství 2:1 nad Auxerre v posledním ligovém kole si klub zajistil první ligový triumf ve své historii. Giroud zakončil sezonu s 21 góly jako nejlepší ligový střelec.\n\n26. června 2012 přestoupil za přibližnou částku 13,2 milionu liber do anglického Arsenalu. Podle svých slov Arsenal upřednostnil před Chelsea, protože manažer Arsène Wenger jej ujistil o svém zájmu a nebyl přesvědčen, že manažer Chelsea, Roberto di Matteo, toho o něm ví dostatek . Svůj první gól v dresu Arsenalu vstřelil v utkání Ligového poháru proti Coventry 26. září 2012, kdy Arsenal vyhrál 6:1. První gól v Premier League následoval 6. října v zápase proti West Hamu United. 22. února 2014 dvakrát skóroval v Premier League proti Sunderlandu (výhra 4:1).\n\nBěhem ledna roku 2018 podepsal Giroud tříletou smlouvu s městským rivalem Arsenalu, klubem Chelsea FC.\n\nOlivier Giroud nikdy nereprezentoval Francii v mládežnických kategoriích. V roce 2001 byl společně s hráči jako Yoann Gourcuff, Yohan Cabaye či Sylvain Marveaux povolán do týmu Francie do 16 let, aby se zúčastnil kempu v akademii Clairefontaine. Po ukončení kempu však nebyl vybrán, aby v nadcházející sezoně reprezentoval tým šestnáctiletých.\n\n3. listopadu 2011 ho trenér seniorské reprezentace Laurent Blanc vybral do nominace na přátelské utkání proti USA a Belgii. Debut si odbyl 11. listopadu proti týmu Spojených států. Do hry se dostal jako střídající hráč. Svůj první gól v reprezentaci dal 29. února 2012, kdy v přátelském utkání porazila Francie Německo 2:1. O tři měsíce později byl nominovaný do týmu pro Mistrovství Evropy 2012. V přípravě na tento šampionát se podílel dvěma asistencemi při vítězství 3:1 nad Islandem. Na samotném evropském šampionátu odehrál tři utkání, vždy jako střídající hráč v závěru utkání. Francie se probojovala až do čtvrtfinále, kde byla po porážce 0:2 vyřazena reprezentací Španělska.\n\n22. března 2013 nastoupil v kvalifikačním zápase proti Gruzii, který skončil vítězstvím domácí Francie 3:1. Giroud vstřelil jeden gól svého týmu.\n\nTrenér Didier Deschamps jej vzal na Mistrovství světa 2014 v Brazílii. Francouzi vypadli na šampionátu ve čtvrtfinále s Německem po porážce 0:1. Giroud vstřelil jeden gól v utkání základní skupiny E proti Švýcarsku (výhra 5:2). Představil se i na domácím EURU 2016.\n\n\n\nAktuální k 14. 2. 2015\n\n"}
{"id": "814135", "url": "https://cs.wikipedia.org/wiki?curid=814135", "title": "Mistrovství světa v ledním hokeji 2017", "text": "Mistrovství světa v ledním hokeji 2017\n\n81. mistrovství světa v ledním hokeji se konalo v roce 2017. Pořadateli byli Německo a Francie a hrálo se v Kolíně nad Rýnem a v Paříži. Pořadatelské země byly zvoleny během kongresu Mezinárodní hokejové federace 17. května 2013 ve Stockholmu. Francie se ujala pořadatelství poprvé od 35. mistrovství světa v roce 1968 v Grenoblu. V Paříži se hrálo jedinkrát, a to 18. mistrovství světa v roce 1951. V Kolíně nad Rýnem se hrálo naposledy v roce 2010. Zlato získali Švédové, kteří ve finále porazili Kanadu na samostatné nájezdy. Bronz získali Rusové po výhře nad Finskem 5:3. \n\nOproti minulému ročníku se mistrovství účastnily týmy Slovinska a Itálie (postup z Divize I.). Z minulého mistrovství sestoupily týmy Kazachstánu a Maďarska.\n\nO pořádání 81. ročníku MS v ledním hokeji v Německu a Francii bylo rozhodnuto na základě hlasování na kongresu Mezinárodní hokejové federace 17. května 2013 ve Stockholmu poměrem hlasů 63 ku 45 ve prospěch Německa s Francií. Dalšími kandidáty byly Dánsko, s pořadatelskými městy Kodaň a Herning, a Lotyšsko, které by turnaj uspořádalo v Rize.\n\nKandidující státy:\nV Kolíně nad Rýnem bude k dispozici známá Lanxess Arena, v Paříži se pak bude hrát ve staré multifunkční hale AccorHotels Arena. Ta má projít rozsáhlou rekonstrukcí, při které dojde k navýšení kapacity míst na 15 000. Obě města jsou vzdálena přes 500 km a lze mezi nimi cestovat jak vlakem, tak letadlem. Nejrychlejší přímé vlakové spojení nabízí vysokorychlostní vlaky THA, které tuto vzdálenost překonají za tři a čtvrt hodiny.\n\nOficiálními maskoty pro letošní ročník šampionátu Mistrovství světa v ledním hokeji zvolila francouzská a německá hokejová federace dva nejznámější galy, nejsou jimi nikdo jiný, než mazaný Asterix a sílák Obelix. Nerozluční přátelé patří mezi nejúspěšnější komiksovou sérií na světě, přičemž první vydání se datuje na rok 1959. Komiksy, jejichž původním autorem je scenárista René Goscinny a kreslíř Albert Uderzo, byly již přeloženy do více než 111 jazyků a dialektů, mezi které se řadí taktéž místní dialekt z Kolína nad Rýnem, Kölschtina. V minulých ročnících se za maskoty objevil pes Lajka, králící Bob a Bobek, či zubr Volat.\n\nMezinárodní federace ledního hokeje nominovala na Mistrovství světa 16 hlavních rozhodčích a stejný počet čárových sudích.\n\nŠestnáct účastníků bylo rozděleno do dvou skupin po 8 týmech. V rámci skupiny se utkal každý s každým. Za vítězství v základní hrací době se udělovaly 3 body, za vítězství po prodloužení či samostatných nájezdech 2 body, za prohru po prodloužení či samostatných nájezdech 1 bod a za prohru v základní hrací době 0 bodů. Z každé skupiny postoupila čtveřice týmů s nejvyšším počtem bodů do čtvrtfinále playoff. Pro týmy na pátých až osmých místech ve skupinách turnaj skončil. Oba týmy z osmých míst automaticky sestoupily do 1. divize (neplatilo pro Dánsko, pořadatele MS 2018).\n\nPokud získají po konci základních skupin dva týmy stejný počet bodů, rozhodují o postupujícím nebo o lépe nasazeném týmu pro čtvrtfinále výsledek jejich vzájemného zápasu. Pokud rovnost nastane mezi třemi nebo více týmy, postupuje se podle následujících kritérií, dokud nezbudou dva týmy, mezi nimiž rozhodne výsledek ze vzájemného zápasu:\n\nV průběhu základních skupin, kdy by ještě nebyly sehrány všechny zápasy budou rozhodovat v případě bodové rovnosti tato kritéria:\n\nČtvrtfinále bude sehráno křížovým systémem (tj. 1. tým ze skupiny A proti 4. týmu ze skupiny B, 2. tým ze skupiny A proti 3. týmu ze skupiny B, 1. tým ze skupiny B proti 4. týmu ze skupiny A a 2. tým ze skupiny B proti 3. týmu ze skupiny A). V případě, že by se měly utkat ve čtvrtfinále domácí týmy (Německo a Francie), tak by se čtvrtfinále hrálo v rámci skupin (tedy 1A-4A, 2A-3A, 1B-4B, 2B-3B). Vítězové čtvrtfinále postoupí do semifinále, pro poražené čtvrtfinalisty turnaj skončí. V semifinále se dvojice utkají v následujícím vzorci: vítěz utkání mezi 1A - 4B vs vítěz 2B - 3A, vítěz 1B - 4A vs vítěz 2A - 3B. Oba semifinálové zápasy se odehrají ve větší Lanxess Areně v Kolíně nad Rýnem. Vítězní semifinalisté postoupí do finále, kde se rozhodne o držitelích zlatých a stříbrných medailí, zatímco poražení semifinalisté se střetnou v zápase o bronzové medaile\n\nV případě vyrovnaného stavu i po šedesáti minutách čtvrtfinále, semifinále nebo zápasu o třetí místo se zápas prodlužuje o deset minut, a to po krátké tříminutové přestávce. V zápase o zlaté medaile by následovalo dvacetiminutové prodloužení, před kterým by proběhla patnáctiminutová přestávka s úpravou ledové plochy. Jestliže by během prodloužení ani jeden z týmů nedosáhl branky, na řadu by se dostaly samostatné nájezdy, které by určily vítěze utkání.\n\nPořadí na prvních čtyřech místech určí výsledek finálového zápasu a utkání o bronz. O konečném umístění na 5. až 16. místě rozhodují tato kritéria:\n\n\n\"Poznámka: Poražení čtvrtfinalisté zaujmou automaticky 5. až 8. místo a byli seřazeni podle výsledků v základních skupinách dle kritérií uvedených výše.\"\n\nToto je seznam vysvětlivek použitých v souhrnech odehraných zápasů.\nTýmy byly do základních skupin rozděleny podle žebříčku IIHF po mistrovství světa v ledním hokeji 2016.\n\n\n"}
{"id": "814136", "url": "https://cs.wikipedia.org/wiki?curid=814136", "title": "Kubínska hoľa (vrch)", "text": "Kubínska hoľa (vrch)\n\nKubínska hoľa (1346,4 m n. m.) je druhý nejvyšší vrch Oravské Magury, vypínající se přímo nad městem Dolný Kubín. Mohutný hřbet se táhne od sedla Príslop až po Minčol, se kterým tvoří atraktivní turistickou lokalitu s lyžařským střediskem SKI PARK Kubínska hoľa a nedalekou Chatou Kubínska hoľa.\nZ vrcholu je výhled na Dolný Kubín, Malou i Velkou Fatru, Vysoké i Nízké Tatry, Veľký Choč, Oravské i Kysucké Beskydy.\n\n\n"}
{"id": "814138", "url": "https://cs.wikipedia.org/wiki?curid=814138", "title": "Hydrogensíran sodný", "text": "Hydrogensíran sodný\n\nHydrogensíran sodný je bílá krystalická anorganická látka se vzorcem NaHSO. Jedná se o sodnou sůl kyseliny sírové, kde je nahrazen jen jeden ze dvou vodíků sodíkem, což způsobuje, že pH jeho vodných roztoků je kyselé (1molární roztok dosahuje pH cca 1).\n\nTato látka je obvykle vyráběna reakcí hydroxidu sodného a kyseliny sírové, dle rovnice:\n\nDůležité pro tuto reakci je, že není použito velké množství hydroxidu sodného, aby nedocházelo ke vzniku síranu sodného. Reakce probíhá se zředěnými, zahřátými roztoky, které jsou v průběhu míchány.\nObdobně lze použít místo hydroxidu chlorid. Reakce pak probíhá následně:\n\nVzniklý produkt je obvykle kontaminovanější (v porovnání s hydroxidovou výrobou), avšak je mnohem levnější díky nízké ceně a vysoké dostupnosti chloridu sodného.\n\nTato látka se chová velice obdobně jako kyselina sírová. Z mnoha látek (kupříkladu z octanu sodného) přebíhá sodný iont a nahrazuje ho svým vodíkovým iontem, reaguje tedy:\n\nTato reakce může probíhá obdobně s uhličitanem, chloridem, fosforečnanem, dusičnanem, a jinými látkami.\nTato látka se při zahřívání na vysokou teplotu (t>315 °C) rozkládá, vzniká disíran sodný a voda, dle rovnice:\n\nTato reakce je však vratná.\n\nTato látka se běžně používá na snižování pH, je totiž méně nebezpečná v porovnání třeba s kyselinou sírovou.\nHydrogensíran sodný se používá jako přídatná látka (spolu se síranem sodným pod označením E 514). Dále bývá používán jako dezinfekce bazénů, zabraňuje totiž množení bakterií.\n"}
{"id": "814139", "url": "https://cs.wikipedia.org/wiki?curid=814139", "title": "Norma množství", "text": "Norma množství\n\nNorma množství, je někdy označována jako norma výkonu, udává, jaké množství (kolik ks, kg, m apod.) má zpracovat (vyrobit, přepravit apod.) jeden pracovník na jednotku pracovního času, zpravidla za hodinu nebo pracovní směnu. Norma množství je převrácenou hodnotou normy času. Norma času je výchozí normou a norma množství je normou z ní odvozenou.\n\n\n\n"}
{"id": "814141", "url": "https://cs.wikipedia.org/wiki?curid=814141", "title": "David Čermák", "text": "David Čermák\n\nDavid Čermák (* 18. září 1979) je český manažer a bývalý generální ředitel Ředitelství silnic a dálnic ČR.\n\nStudoval na gymnáziu v Uherském Hradišti, na High school v Marlboro (USA). Dále na právnické fakultě Masarykovy univerzity, kterou dosud nedokončil. Hovoří anglicky, německy a španělsky.\n\nPracoval na Krajském úřadě Zlínského kraje, na Ministerstvu dopravy, pro Ministerstvo obrany, Ministerstvo financí, Ministerstvo pro místní rozvoj a na Úřadě vlády ve Státním fondu dopravní infrastruktury. Byl členem dozorčí rady Letiště Praha a členem prezidia Pozemkového fondu ČR.\n\nDne 11. května 2012 se stal generálním ředitelem Ředitelství silnic a dálnic ČR. Z funkce byl odvolán 1. října 2013.\nDalším jeho pracovním zařazením je Ministerstvo dopravy.\n\nV komunálních volbách v roce 2014 byl zvolen do zastupitelstva obce Strání.\n"}
{"id": "814145", "url": "https://cs.wikipedia.org/wiki?curid=814145", "title": "Tours FC", "text": "Tours FC\n\nTours Football Club (krátce \"Tours FC\") je francouzský fotbalový klub z Tours hrající v současnosti druhou nejvyšší francouzskou fotbalovou soutěž Ligue 2. Domácí zápasy hraje na stadionu Stade de la Vallée du Cher, který má kapacitu 13 500 míst. Klubové barvy jsou modrá a černá.\n\n"}
{"id": "814146", "url": "https://cs.wikipedia.org/wiki?curid=814146", "title": "Georgios Papanikolaou", "text": "Georgios Papanikolaou\n\nGeorgios Nicholas Papanikolaou, (13. května 1883 – 19. února 1962), byl řecko-americký lékař a vědec, průkopník cytopatologie a snah odhalit rakovinné bujení v jeho počátcích – za tím účelem vyvinul tzv. PAP test, který byl pojmenován právě po něm (PAP od jména Papanikolaou).\n\nVystudoval lékařství na Athénské univerzitě (1904), doktorský titul (PhD) získal poté na univerzitě v Mnichově (1910). V roce 1913 přesídlil do USA, na Cornellovu univerzitu. Americké občanství získal roku 1928. Právě již v tomto roce učinil objev, že rakovinu dělohy lze indikovat jednoduchým testem, za pomoci stěru buněčné tkáně ve vagíně. Široký ohlas tento objev vyvolal však až roku 1943, kdy ho publikoval s kolegou Herbertem Trautem pod názvem \"Diagnosis of Uterine Cancer by the Vaginal Smear\". Metoda se stala základem PAP testu, který dokáže objevit karcinom děložního hrdla již v raných stadiích rozvoje, což zvyšuje naděje na úspěšné vyléčení. Roku 1961 přesídlil na Miamskou univerzitu, kde začal budovat \"Papanicolaou Cancer Research Institute\", záhy však zemřel.\n\nV roce 1950 získal prestižní \"Lasker-DeBakey Clinical Medical Research Award\". V letech 1995–2001 byl jeho portrét na desetitisícové bankovce řecké drachmy. V roce 2009 obsadil v anketě Velcí Řekové druhé místo.\n\n"}
{"id": "814147", "url": "https://cs.wikipedia.org/wiki?curid=814147", "title": "Slizoplodovité", "text": "Slizoplodovité\n\nSlizoplodovité (\"Pittosporaceae\") je čeleď vyšších dvouděložných rostlin z řádu miříkotvaré (\"Apiales\"). Jsou to dřeviny s tuhými jednoduchými listy, rozšířené v tropech a subtropech Starého světa, především v Austrálii. Ve Středomoří se jako okrasný keř často pěstuje slizoplod tobira.\n\nSlizoplodovité jsou stromy, keře a liány se stálezelenými střídavými listy bez palistů. U některých zástupců jsou listy nahloučené na koncích letorostů a zdánlivě přeslenité. Čepel listů je kožovitá, většinou celokrajná, výjimečně zubatá nebo laločnatá. Rostliny jsou někdy trnité.\n\nKvěty jsou obvykle oboupohlavné, pravidelné a pětičetné, jednotlivé nebo v květenstvích různých typů, nejčastěji ve vrcholících nebo chocholících. Kališní lístky jsou volné nebo krátce na bázi srostlé, koruna je volná nebo srostlá v různě dlouhou korunní trubku, nejčastěji bílá, žlutá, modrá nebo červená. Tyčinek je 5 a jsou umístěny naproti kališním lístkům. Semeník je svrchní, srostlý ze 2 až 3 (až 5) plodolistů, obvykle jednokomůrkový nebo nedokonale rozdělený na 2 až 5 komůrek, s mnoha vajíčky. Plodem je lokulicidní tobolka nebo bobule.\n\nČeleď slizoplodovité zahrnuje asi 200 druhů v 9 rodech. Na druhy nejbohatší je rod slizoplod (\"Pittosporum\"), obsahující kolem 140 druhů.\n\nSlizoplodovité jsou rozšířeny v tropech Starého světa: v subsaharské Africe a na Madagaskaru, v tropické a východní Asii a v celé australské oblasti. Největší druhová diverzita je v Austrálii.\n\nDahlgren a Tachtadžjan řadili čeleď slizoplodovité do řádu \"Pittosporales\" v rámci nadřádu \"Aralianae\". V Cronquistově systému jsou slizoplodovité součástí široce pojatého řádu růžotvaré (\"Rosales\").\n\nPodle kladogramů APG je nejblíže příbuznou sesterskou skupinou slizoplodovitých větev zahrnující čeledi miříkovité (\"Apiaceae\"), \"Myodocarpaceae\" a aralkovité (\"Araliaceae\").\n\n\nSlizoplod tobira (\"Pittosporum tobira\") je často pěstován ve Středomoří jako okrasná dřevina. Pochází z Japonska. Plody australské liány \"Billardiera longiflora\" jsou jedlé.\n\n\"Bentleya\",\n\"Billardiera\",\n\"Bursaria\",\n\"Cheiranthera\",\n\"Citriobatus\",\n\"Hymenosporum\",\n\"Pittosporum\",\n\"Pronaya\",\n\"Sollya\"\n"}
{"id": "814156", "url": "https://cs.wikipedia.org/wiki?curid=814156", "title": "Medaile Johna Batese Clarka", "text": "Medaile Johna Batese Clarka\n\nMedaile Johna Batese Clarka (anglicky: \"John Bates Clark Medal\") je ocenění, které bylo v letech 1947-2009 udělováno každé dva roky Americkou ekonomickou asociací „tomu americkému ekonomovi ve věku do 40 let, který významně přispěl k ekonomickému myšlení a poznání.“ Od roku 2010 je toto ocenění udělováno každoročně.\nPodle \"The Chronicle of Higher Education\" je medaile „obecně považována za jedno z nejprestižnějších ocenění v oboru, možná druhým nejprestižnějším za Nobelovou cenou za ekonomii.“ \n\nCena byla udělována jednou za dva roky až do roku 2007. Nyní je udělována každoročně, pravděpodobně proto, aby se vzhledem k rostoucímu záběru ekonomie a počtu odborníků dostala na každého, kdo si ji zaslouží. \nCena pojmenovaná po neoklasickém ekonomovi Johnu Batesi Clarkovi (1847–1938) je považována za jednu ze dvou nejprestižnějších ekonomických ocenění spolu s Cenou Švédské národní banky za rozvoj ekonomické vědy na památku Alfreda Nobela. Po průměrné době 22 let přibližně 40% držitelů Clarkovy medaile získalo i „Nobelovu cenu za ekonomii“ předávanou každoročně od roku 1969 na slavnostním ceremoniálu ve Stockholmu. Nobelovu cenu získalo dokonce 11 z prvních 17 nositelů (přibližně 65%) ocenění Johna Batese Clarka.\n\nAčkoli je Clarkova medaile určena „americkému“ ekonomovi, postačující podmínkou je, aby kandidát pracoval v USA v čase udělení ceny; americká národnost tedy není nutně zohledňována. Ve skutečnosti dva z posledních tří vítězů se narodili, byli vychováni a studovali mimo Spojené státy.\n\nDvanáct nositelů ceny Johna Batese Clarka získalo i Nobelovu cenu. (\"Datum v závorce je rok, kdy byla Nobelova cena udělena nebo spolu-udělena držiteli Clarkovy medaile.\")\n\n\n"}
{"id": "814159", "url": "https://cs.wikipedia.org/wiki?curid=814159", "title": "Gambrinus liga 2012/13", "text": "Gambrinus liga 2012/13\n\nSezóna 2012/13 byla jubilejním 20. ročníkem nejvyšší české fotbalové soutěže. Tento ročník Gambrinus ligy začal ve druhé polovině července roku 2012 a skončil 1. června 2013. Hrací systém byl stejný jako v předcházejících sezónách. Každý tým se utkal s každým, a to jeden zápas na domácí půdě, a jarní odveta pak na hřišti soupeře. Sezona byla přerušena zimní přestávkou po odehrání 16. kola. Mistrovský titul z minulého ročníku obhajoval FC Slovan Liberec, který český fotbal reprezentoval ve 2. předkole Ligy mistrů, stejně jako vítěz ligy na konci nadcházející sezony. Mezi elitu se pro tento ročník vrátil po šestileté pauze tým FC Vysočina Jihlava a po roce i FC Zbrojovka Brno.\n\nTitul v tomto ročníku získalo mužstvo FC Viktoria Plzeň, na druhé pozici skončil celek AC Sparta Praha a mužstvo Slovanu Liberec obsadilo třetí příčku. Viktoriáni si tak zajistili účast ve 2. předkole Ligy mistrů pro sezónu 2013/14. Druhý a třetí tým si zajistil účast ve druhém předkole Evropské ligy. Z tohoto ročníku sestoupily poslední dva týmy soutěže FC Hradec Králové a SK Dynamo České Budějovice umístěné na 15. a 16. místě. Nejlepším střelcem této sezony se s dvaceti brankami stal David Lafata, který v podzimní části nastupoval za tým FK Baumit Jablonec a na jaře střílel branky za pražskou Spartu.\n\nPoznámky:\n\n \n\nV letní pauze po skončení ročníku 2011/2012 se šestnáct prvoligových mužstev připravovalo na nadcházející sezónu. V zahraničí reprezentovaly český klubový fotbal týmy mistrovského Slovanu Liberec a mužstva AC Sparty Praha, FC Viktorie Plzeň a FK Mladé Boleslavi. O možnost účasti v Evropské lize byla kvůli trestu v korupční kauze připravena Sigma Olomouc. Boleslav si ve druhém předkole poradila s islandským týmem Þór Akureyri, avšak s poháry se rozloučila vzápětí po dvou porážkách od favorizovaného holandského FC Twente. Nedařilo se ani mistru z Liberce, který sice přešel ve druhém předkole Ligy mistrů přes kazašský Šachťor Karaganda, avšak ve třetím překole hraném na přelomu července a srpna vypadnul s rumunskou Kluží a z Evropské ligy jej následně vyřadil ve čtvrtém překole ukrajinský FK Dněpr Dněpropetrovsk. Spartě i Viktorii se vedlo mnohem lépe a oběma se podařilo probojovat se až do základních skupin Evropské ligy. Plzeň postupně vyřadila celky Metalurgi Rustavi, Ruch Chorzów a KSC Lokeren. Pražané přešli přes mužstva FC Admira Wacker Mödling a Feyenoord.\n\nMistr minulého ligového ročníku Slovan Liberec nastupoval do toho nového s cílem obhájit prvenství a uspět v předkolech ligy mistrů. Tým, který se musel vypořádat s odchodem krajního obránce Theodora Gebre Selassieho, však do přípravy nenastoupil v dobré formě, neuspěl ve finále Superpoháru, v němž podlehnul olomoucké Sigmě a brzy vypadnul z předkol Ligy mistrů a také Evropské ligy.\n\nAmbiciózní Sparta Praha s novým trenérem Vítězslavem Lavičkou před sezónou tradičně pomýšlela na ligový titul. Kromě zápasu o něj se Pražané soustředili též na boj v Evropské lize. Oproti minulým ročníkům nepřivedla Sparta na Letnou žádnou výraznou posilu, když neuspěl její zájem o jabloneckého kanonýra Davida Lafatu.\n\nViktoria Plzeň si před novým ročníkem vytyčila jako cíl umístění se na pohárových příčkách a probojování se co nejdále v Evropské lize. Viktoriáni odchody ofenzivních záložníků Milana Petržely a Václava Pilaře zacelili příchody Martina Filla či Martina Zemana. U týmu zůstal úspěšný trenér Pavel Vrba, který v Plzni podepsal novou smlouvu.\n\nČtvrtý celek minulého ročníku Mladá Boleslav, která v létě nahradila Sigmu Olomouc v pohárové Evropě, si i v nadcházejícím ročníku dělala zálusk na umístění na příčkách zajišťujících Evropskou ligu. Tým posílil příchod útočníků Lukáše Magery či Martina Nešpora, avšak musel se vypořádat s dlouhodobým zraněním talentovaného Jana Chramosty.\n\nTeplické, od léta místo trenéra Petra Rady vedl jeho bývalý asistent Lukáš Přerost. Mužstvo, jehož oporamy byli před sezónou Petr Lukáš, Aidin Mahmutović či Štěpán Vachoušek, mělo v plánu hrát klidný střed tabulky či případně atakovat pohárové příčky.\n\nNejvětší překvapení přišlo v minulém ročníku od nováčka z pražské Dukly. Dukla, která se po návratu mezi elitu umístila na výborném šestém místě, se prezentovala atraktivním ofenzivním fotbalem. V novém ročníku se však musela obejít bez opor Marka Hanouska, Ivana Lietavy či Ondřeje Švejdíka a tak si tým před vstupem do soutěže nedával žádné konkretní cíle na své umístění.\n\nPro Slovácko bylo sedmé místo z minulé sezóny historickým úspěchem. Mírně pozměněný kádr trenéra Miroslava Soukupa chtěl pokud možno tento úspěch zopakovat, přičemž nejvíce sázel na góly zkušeného útočníka Libora Doška.\n\nV Jablonci, pro kterého bylo umístění na šesté příčce velkým zklamání, byla největším impulzem před zahájením nového ročníku změna trenéra. Mužstvo opustil František Komňacký, kterého vystřídal exhradecký Václav Kotal. Tým Jablonce před sezónou proklamoval za svůj cíl dosažení pohárových příček.\nPřekvapení minulého ročníku 1. FK Příbram se v letní pauze musela vypořádat s výměnou obranné řady svého mužstva. Ofenzivně laděný tým Davida Vavrušky doufal ve větší zájem publika o jeho domácí zápasy a plánoval umístění se v horní polovině tabulky.\n\nČeské Budějovice s konzolidovaným kádrem, jehož největšími oporami byly před sezónou stoper Tomáš Řepka a středopolař Rudolf Otepka, si před začátkem ligy plánovaly boj o lepší umístění než minulé desáté místo.\n\nSigma Olomouc pošpiněná korupční kauzou a odpočtem devíti bodů, dík skvělému jaru zachránila prvoligovou příslušnost. Vítězové domácího poháru v létě již pod vedením nového trenéra Romana Pivarníka ovládli též třetí ročník Superpoháru, když zvítězili 0:2 nad libereckým mistrem Gambrinus ligy. Tímto úspěchem povzbuzení Hanáci se v nově začínající ligové soutěži plánovali umístit do třetí příčky zajišťující účast v evropských soutěžích pro příští rok. Nejvýraznější změnou v kádru Sigmy bylo ukončení profesionální kariéry kapitána Radima Kučery.\n\nPosílená Slavia, do které přestoupili Karol Kisel, sparťanský Martin Juhar, Martin Dobrotka ze Slovanu Bratislava a na hostování přišel jablonecký útočník Jan Vošahlík, měla po minulých nepodařených sezonách ambice na udržení se v klidném středu tabulky a na konsolidování mužstva.\n\nHradec Králové pod novým trenérem Jiřím Plíškem změnil zažité rozestavění kádru a pokoušel se zapracovat na střelecké produktivitě. Ambicí východočeského klubu bylo vyhnout se záchranářským bojům.\n\nBaník Ostrava, který se zachránil v nejvyšší soutěži až v posledním kole, se i na začátku nové sezóny potýkal s finančními potížemi. Tým trenéra Radoslava Látala, který se musel smířit s odchodem útočníka Tomáše Magery spoléhal především na své odchovance.\n\nVysočina Jihlava, která do ročníku 2012/13 postoupila jako druhý tým 2. ligy, měla před touto sezónou jasný úkol na záchranu prvoligové příslušnosti i pro další ročníky. Pomoci tomu měl příchod zkušeného trenéra Františka Komňackého, brankáře Jaromíra Blažka či Václava Kolouška.\n\nBrněnská Zbrojovka, která do Gambrinus ligy postoupila až ze čtvrtého místa tabulky 2. ligy byla před zahájením ročníku experty dopředu pasována do role bojovníka o záchranu. Tým trenéra Čuhela spoléhal především na branky kanonýra Petra Švancary.\n\n1. kolo\n\nV prvním kole soutěže obhájci titulu z Liberce jasně zvítězili v Příbrami 4:0 a jednoznačně dopadl rovněž zápas Viktorie Plzeň, která porazila Hradec Králové 3:0. Ne příliš podařeně vstoupila do nového ročníku pražská S, když Sparta pouze remizovala na Dukle a Slavie se doma po výsledku 3:3 rozešla nerozhodně s nováčkem z Jihlavy. V dalších zápasech Jablonec doma porazil Ostravu 2:0, Brno zvítězilo 1:0 nad Slováckem a stejným jednobrankovým rozdílem vyhrály také Teplice nad Mladou Boleslaví. Olomouc potvrdila, že se jí dlouhodobě nedaří na hřišti Českých Budějovic, kde prohrála 0:1, když z penalty o vítězství Jihočechů rozhodnul veterán Rudolf Otepka. Kromě neprávem vyloučeného kapitána Aleše Škerleho přišli Hanáci rovněž o zraněného gólmana Zdeňka Zlámala.\n\n2. kolo\n\nDruhé kolo přineslo mnoho branek, když ve čtyřech duelech padlo čtyři a více gólů. Hned polovina z osmi odehraných utkání tohoto kola rovněž skončila nerozhodně. Výsledkem 2:2 dopadly duely mezi Hradcem a Jabloncem, Baníkem a Slavií a s výsledkem 1:1 se rozešly celky Brna s Teplicemi a Jihlavy s Plzní. Sparta na domácím hřišti před prázdnými tribunami dík brankám Pavla Kadeřábka a Léonarda Kweukeho porazila 2:1 Příbram, Sigma zvítězila 2:0 nad Slováckem a výsledek 3:2 se zrodil v Liberci a Mladé Boleslavi, kde domácí zdolali Duklu a České Budějovice. Boleslavský obrat s Budějovicemi zařídil dvěma brankami Chorvat Sivrić.\n\n3. kolo\n\nPražská Dukla si v tomto kole vyšlápla na fotbalisty Teplic, kteří prohráli na Julisce 0:4. Sparta suverénně zvítězila na hřišti Slovácka 4:1 a v tabulce se tak posunula na první místo. Vedení Slovácka po této prohře odvolalo od prvního mužstva trenéra Miroslava Soukupa, kterého nahradil Svatopluk Habanec. Doposud první mužstvo Liberce prohrálo v severočeském derby s Jabloncem 0:1, což jej odsunulo až na čtvrtou pozici. Tři remízy 1:1 se zrodili na hřištích Slavie, Příbrami a Hradce, odkud si po bodu odvezla Olomouc, Boleslav a Jihlava. Baník zvítězil v Budějovicích a překvapením kola se stalo domácí zaváhání Plzeňských, kteří podlehli doma Brnu 2:3. Brněnští výhrou nad Plzní na čele tabulky dorovnali Spartu a Jablonec.\n\n4. kolo\n\nVe čtvrtém kole porazila průběžně vedoucí Sparta na Letné po upracovaném výkonu České Budějovice 3:1. Plzeň zvítězila stejným poměrem, když na Bazalech porazila Baník 3:1. Zbrojovka podlehla v souboji doposud neporažených 1:4 Jablonci a 1:0 zvítězila Mladá Boleslav nad Slavií. Počtvrté dopadlo remízou utkání Jihlavy, která obrala o body mistrovský Liberec. Ani Olomoučtí nedokázali doma zvítězit a remizovali s Hradcem Králové. Nerozhodně dopadl též zápas Dukly se Slováckem a bez gólů skončil duel mezi Teplicemi a Příbramí. Hráči Slovácka si díky remíze na Dukle připsali první bod do tabulky.\n\n5. kolo\n\nŠlágrem tohoto kola byl bezesporu zápas první Sparty s druhým Jabloncem, v němž Letenští zvítězili 2:1. Třetí Plzeň porazila pátou Boleslav 2:0. A vítězství 2:0 si z hřiště Budějovických odvezl také Slovan Liberec. Výsledkem 1:1 se rozešli celky Jihlavy a Olomouce, Příbrami a Dukly a Hradce a Ostravy. Doma se podařilo uspět i fotbalistům Slovácka, kteří s novým trenérem zvítězili 2:1 nad Teplicemi. Nejjednoznačněji dopadl zápas mezi Slávií a Brnem. Sešívaní v pátém kole doma deklasovali Zbrojovku 5:0. Dvěma brankami se na tom podílel také Karol Kisel, který se s pěti góly po pěti kolech usadil v čele tabulky střelců. Po pátém kole poslední mužstvo tabulky Příbram nahradilo trenéra Vavrušku navrátivším se Karolem Markem.\n\n6. kolo\n\nVedoucí Sparta ve svém šestém zápase porazila 1:0 fotbalisty Hradce. Druhá Plzeň pak přejela v Praze Duklu 4:1. Doposud neporažená Jihlava si po pěti remízách připsala první vítězství v ročníku, když zvítězila nad Mladou Boleslaví 3:1. Třetí Liberec remizoval se Slávií bez branek a v tabulce jej předskočil Jablonec, který deklasoval Teplice 0:4. Zbrojovka po neúspěchu v minulém kole porazila Budějovice 3:1. Sigma zvítězila na hřišti Baníku 1:2 a Slovácko vyhrálo nejtěsnějším rozdílem v Příbrami. Budějovičtí odvolali po tomto kole svého trenéra Cipra, jehož ve funkci nahradil Miroslav Soukup.\n\n7. kolo\n\nSedmé kolo svedlo dohromady fotbalisty prvních dvou celků tabulky pražské Sparty a Viktorie Plzeň. Sledovaný duel ve Štruncových sadech zvládli lépe domácí, kteří se po vítězství 1:0 posunuli před svého soupeře na čelo soutěže. Rozdílovou branku vstřelil kapitán domácích Pavel Horváth z pokutového kopu, který odpískal sudí Radek Matějek po sporném zákroku na Davida Limberského. Třetí Jablonec pouze remizoval 2:2 s Příbramí a hráči Liberce vybuchli v Olomouci 0:3. Doposud neporažený nováček z Jihlavy zvítězil nad Baníkem 3:2 a Ostravští tak nezastavili svůj propad tabulkou. 2:0 zvítězila Slavie nad Teplicemi a Hradec nad Brnem. Slovácko zvítězilo 3:1 nad hráči Mladé Boleslavi, u kterých porážka přivodila rezignaci trenéra Koubka, kterého nahradil Ladislav Minář. Nerozhodně dopadnul zápas Budějovic s Duklou. Na čelo tabulky střelců se po tomto kole posunul jihlavský mladík Stanislav Tecl.\n\n8. kolo\n\nV osmém kole zaváhání Viktorie, která jen remizovala v Teplicích, využili Jablonečtí, kteří se na Plzeň po těsném vítězství na hřišti Slovácka bodově dotáhli. Sparta doma podlehla 1:2 Sigmě Olomouc stoupající tabulkou. Trápící se Liberec nedokázal doma porazit Baník, s nímž doma jen remizoval 2:2. Výsledkem 1:1 skončil zápas posledních dvou celků Příbrami a Budějovic. Bez branek skončilo malé pražské derby mezi Duklou a Slavií. Hráči Boleslavi vyhráli 1:0 nad Hradeckými a výsledkem 5:1 přejela Zbrojovka Jihlavu, čímž utnula její sedmizápasovou neporazitelnost.\n\n9. kolo\n\nDeváté kolo přineslo výsledkové zaváhání všech čtyř prvních mužstev fotbalové ligy. Hráči první Viktorie Plzeň v tomto kole pouze remizovali doma 1:1 s mužstvem Slovácka, čímž dali šanci Jablonci na osamostatnění se v čele tabulky. Jablonečtí se skutečně probojovali na první místo, avšak pouze kvůli lepšímu skóre, když remizovali s Duklou 2:2. V rámci devátého kola se rovněž hrálo pražské derby, v němž díky gólu Martina Latky zvítězila domácí Slavia. Na třetí pozici se tak po devátém kole posunula Sigma Olomouc, které na to stačila domácí remíza se Zbrojovkou Brno. Výsledkem 2:2 skončily zápasy Liberce s Hradcem a Mladé Boleslavi s ostravským Baníkem. Pryč ze sestupovým příček poskočili fotbalisté Českých Budějovic, kteří porazili Teplice 3:2. Tepličtí, kteří se touto porážkou propadli na sestupovou patnáctou pozici vzápětí odvolali trenéra Přerosta, kterého nahradil kouč Zdeněk Ščasný. Předposlední Příbram se naopak po prohře 1:2 v Jihlavě propadla na dno tabulky. Deváté kolo přilákalo do hledišť rekordní počet 53 512 diváků, což činilo 6 689 diváků na zápas. Bylo to nejvíce za poslední tři roky.\n\n10. kolo\n\nVedoucí Jablonec si po desátém kole upevnil svou pozici na čele tabulky, když 2:1 zvítězil nad Dynamem České Budějovice. Doposud druhá Plzeň v desátém kole nečekaně prohrála 0:1 na hřišti poslední Příbrami a propadla se na čtvrté místo. Za Jablonec se zařadila Sparta, která porazila trápící se Baník 2:0. Třetí pozici uhájila deset kol neporažená Sigma, která po sporné penaltě vyhrála nejtěsnějším rozdílem v Mladé Boleslavi. Trápící se Liberec ve svém desátém zápase podlehnul Zbrojovce 1:2, Dukla Praha zvítězila 1:0 nad Hradcem Králové a Slovácko přesvědčivě porazilo Slavii 3:0. Sestupové patnácté místo opustili po tomto kole hráči Teplic, když doma porazili Vysočinu Jihlavu 3:1.\n\n11. kolo\n\nŠlágrem jedenáctého kola se stal zápas vedoucího Jablonce se čtvrtou Viktorií Plzeň, který dopadl 1:1. Po zaváhání Sparty, která nedokázala vyhrát v Jihlavě se na druhé místo posunula olomoucká Sigma, která doma porazila Duklu 2:1. Utkání předposledního Baníku se Zbrojovkou Brno skončilo remízou 1:1 a s nerozhodným výsledkem se po bezbrankové remíze rozešli také hráči Budějovic a Slovácka. Výhru zaznamenali Slávisté, kteří doma porazili Příbram 2:1. Teplice podlehli v Hradci Králové Votrokům 0:2 a přiblížili se tak sestupovým místům.\n\n12. kolo\n\nTento mimořádně vyrovnaný ročník potvrdilo dvanácté kolo. Vedoucí Jablonec v tomto kole pouze bez branek remizoval se Slavií. Na druhé místo tabulky se dík zaváhání Sigmy, která jen remizovala 1:1 s Teplicemi, vrátila Sparta, která 2:1 porazila Slovan Liberec. Plzeň si vítězstvím 1:0 na hřišti v Českých Budějovících podržela čtvrtou příčku. V dalších zápasech Mladá Boleslav porazila Zbrojovku Brno a Dukla s Jihlavou a Slovácko s Hradcem se rozešli po nerozhodných výsledcích 1:1 a 2:2. I po dvanáctém kole pokračovala mizérie hráčů Ostravy, kteří podlehli 1:2 Příbrami a okupovali poslední místo tabulky. Impulz ostravským fotbalistům se pokusilo dát vedení, které trenéra Látala nahradilo smlouvou s Martinem Pulpitem. V čele tabulky se se shodným počtem bodů seřadily hned tři týmy dělící pouze rozdílné skóre a Plzeň na čtvrtém místě za lídry zaostávala o pouhý bod.\n\n13. kolo\n\nJablonec, který ve svém třináctém zápase zvítězil na hřišti Jihlavy 1:0, byl na čele tabulky díky lepšímu skóre vystřídán Sigmou Olomouc, která doma smetla Příbram 6:1. Hattrickem se o průběžné první místo zasloužil také Michal Ordoš, který se po zápase s dvanácti trefami usadil na čele tabulky střelců. Spartu, která remizovala s Boleslaví 1:1, předstihla po těsném vítězství nad Slavií Viktorie Plzeň. Vítězství 3:2 si připsali fotbalisté Baníku a Slovanu, kteří přestříleli mužstva Teplic a Slovácka. 1:0 zvítězili na hřišti Hradce Králové Českobudějovičtí.\n\n14. kolo\n\nČtrnácté kolo Gambrinus ligy svedlo dohromady první a od prvního kola neporaženou Sigmu Olomouc a třetí Viktorii Plzeň. Ve Štruncových sadech domácí Hanáky přehráli 3:0 a vyšvihli se díky tomu do čela tabulky. Jablonec zůstal po prohře s Mladou Boleslaví na třetí pozici a za Plzeň se na druhé místo posunula Sparta Praha, která na Letné zdolala Zbrojovku Brno 2:0. S výsledkem 3:0 zvítězili Tepličtí nad Libercem a Slovácko nad Jihlavou. Bez branek se hrálo mezi Příbramí a Hradcem, 2:1 zvítězili Budějovice nad Slavií a dva nula porazila Dukla Baník, který odsunula zpět na ligové dno.\n\n15. kolo\n\nVedoucí Viktorie v patnáctém zápase zvítězila na hřišti Liberce 2:1. V tomto duelu se s domácím publikem a hráčskou kariérou rozloučil Jan Nezmar, nejlepší střelec Slovanu a klubová legenda. Druhá Sparta pak těsně přehrála Teplice. Zápas třetího Jablonce a čtvrté Olomouce zvládli lépe hosté, kteří Sigmu na jejím hřišti porazili 1:0. Po čtrnáctém kole až devátá Boleslav se vítězstvím 3:0 nad Duklou vyhoupla na páté místo tabulky. Nejvíce branek v tomto kole padlo v Hradci, kde domácí porazili poměrem 3:2 slávisty. Výsledkem 1:0 vyhráli také mužstva Jihlavy nad Budějovicemi a Brna nad Příbramí. Z posledního místa se díky výhře 2:1 nad Slováckem zvedl Baník Ostrava.\n\n16. kolo\n\nV posledním zápase ligového podzimu zvítězili hráči Viktorie Plzeň nad Jihlavou 1:0 a díky této výhře si přes zimu udrželi pozici lídra tabulky Gambrinus ligy. Druhá Sparta příliš nepřesvědčila v bezbrankovém zápase v Příbrami. Jejího zaváhání využil Jablonec, který se před ni posunul díky vítězství nad hradeckými Votroky. Čtvrtá Sigma ve svém šestnáctém zápase pouze remizovala na Slovácku 1:1. Pátou příčku si pojistila Mladá Boleslav, která těsně zvítězila v Českých Budějovicích. Dynamo se touto prohrou propadlo na předposlední patnáctou pozici. Titul obhajující hráči Liberce zakončili ligový podzim těžkou prohrou 0:3 na hřišti Dukly. Na průběžnou dvanáctou pozici se vítězstvím 2:0 nad Slavií vytáhli Ostravští. Zbrojovka v posledním zápase podlehla v Teplicích domácím 0:2.\nV zimní přestávce zaznamenala Gambrinus liga množství návratů kvalitních českých hráčů ze zahraničí. Patrné bylo posilování Sparty a Viktorie před jarní honbou za titulem a pohárovými zápasy v Evropské lize. Viktoriáni odkoupili z Jihlavy perspektivního střelce Stanislava Tecla a z Jablonce krajního záložníka Jana Kovaříka. Letenští rovněž posílili útočnou sílu, když ze třetího Jablonce přestoupil nejlepší střelec soutěže David Lafata a z Liberce středopolař Lukáš Vácha. Jablonec ztrátu svých hvězd Kovaříka a Lafaty kompenzoval doplněním sestavy hráči z olomoucké Sigmy Brazilcem Danielem Silvou Rossim a Michalem Hubníkem. Z první čtyřky před jarem nejméně posílili právě Hanáci.\nMezi nejzajímavější návraty ze zahraničí bezesporu patřil návrat Milana Baroše z tureckého Galatasaray Istanbul do Baníku Ostrava, kterému chtěl bývalý reprezentační kanonýr dopomoci k záchraně v první lize. Na Letnou z tureckého Sivassporu přestoupil ještě Roman Bednář. Slovan Liberec mimo jiné posílil přestupem Radoslava Kováče z Basileje. Angažmá v Mladé Boleslavi rovněž bojující o první trojku se rozhodl vyzkoušet David Jarolím. Slavia Praha přivítala svého odchovance Marcela Gecova a Martina Fenina, jenž se vrátil z Německa.\n\nV polovině soutěže byla situace na chvostu tabulky velice zamotaná. Nejžhavějšími kandidáty na sestup se zdála průběžně poslední Příbram a předposlední České Budějovice, které navíc ještě před startem jara odvolaly po neúspěšných výsledcích v přípravě trenéra Miroslava Soukupa.\n\n17. kolo\n\nPo zimní pauze nabídla pokračující Gambrinus liga osm dalších zápasů. První Viktoria Plzeň, která v Evropské lize postoupila přes favorizovaný tým Neapole, zvítězila v Brně nad Zbrojovkou dík dvěma gólům střídajícího Marka Bakoše 3:1 a upevnila si tak první místo, neboť druhý Jablonec zaváhal v severočeském derby a podlehl posílenému Liberci 0:1. Před Jablonec se posunula Sparta, která v druhém poločase zvrátila do té doby vyrovnaný stav v utkání se Slováckem a vyhrála na Letné 4:0. Posílená Slavia nedokázala zvítězit v Olomouci, kde 1:2 prohrála a protáhla tak sérii čekání na vítězství na šest zápasů. Událostí kola se stal návrat Milana Baroše, který naskočil do duelu Baníku s Českými Budějovicemi, avšak nerozhodný stav se ani jemu nepodařilo zvrátit. Bezbrankovou remízou se rozešli rovněž hráči Jihlavy a Hradce Králové. Dukla si odvezla bod z Teplic po remíze 1:1 a Mladá Boleslav výsledkem 1:0 porazila poslední Příbram.\n\n18. kolo\n\nV osmnáctém kole průběžně první celek soutěže, Viktoria Plzeň zaváhala na domácím hřišti s Baníkem Ostrava bojujícím o záchranu. Remízu 1:1 Ostravští udrželi i dík neproměněné penaltě Davida Limberského. Na rozdíl jediného bodu Viktorku dohnala Sparta, která díky gólům Davida Lafaty zvítězila 2:0 v Českých Budějovicích. Třetí Jablonec i čtvrtá Olomouc zvítězili nad osmým Brnem a třináctým Hradcem Králové. Bezbrankovými výsledky se rozešli hráči Slovácka s Duklou a Jihlavy s Libercem. Bod za remízu 1:1 si z Edenu odvezli hráči Mladé Boleslavi. V boji o záchranu zvítězila Příbram nad Teplicemi 3:1 a přiblížila se tak svému soupeři v tabulce na rozdíl jediného bodu.\n\n19. kolo\n\nV tomto kole vedoucí Viktoria Plzeň zdolala pátou Mladou Boleslav na jejím hřišti 2:0 a pojistila si první místo v tabulce. Šlágrem kola se stal duel druhé Sparty Praha s třetím Jabloncem, který skončil 2:2. Čtvrtá Sigma, která zvítězila doma v Olomouci nad oslabenou Vysočinou Jihlava 3:0, se dostala na třetí místo před Jablonecké. Šestá Dukla nejtěsnějším výsledkem porazila na Julisce poslední Příbram, v které se vedení po zápase odhodlalo k odvolání trenéra Marka, kterého u týmu nahradil kouč František Straka. Hráči mistrovského Slovanu porazili na domácím hřišti i zásluhou Ondřeje Kušníra České Budějovice 3:1. Tepličtí bez Marka Jarolíma, který přestoupil do čínského Hangzhou Greentown FC, vybouchli v Uherském Hradišti, kde podlehli Slovácku 0:4. Dvě branky v tomto zápase vstřelil domácí kanonýr Libor Došek. Zbrojovka ani v devatenáctém kole nezastavila svůj jarní propad tabulkou a po chybě brankáře Martina Doležala prohrála se Slavií 0:1. Důležité tři body v boji o záchranu si připsal Baník, který porazil Hradec Králové 3:0. V zápase se hattrickem blýskl Milan Baroš, zimní posila Ostravských.\n\n20. kolo\n\nToto kolo odstartoval střet týmů z dolní poloviny tabulky Zbrojovky Brno a Českých Budějovic, ve kterém museli domácí dotahovat jednogólové manko z prvního poločasu, což se jim povedlo 5 minut po obránce zásluhou Pavla Mezlíka. V pátečním večerním televizním utkání stačila Sigma Olomouc porazit nejtěsnějším rozdílem 1:0 Baník Ostrava, když hráli hosté od 59. minuty bez vyloučeného Benjamina Vomáčky, čímž se Sigma v tu chvíli vyhoupla na druhé místo průběžné tabulky. Sobotní klání načal zápas Slavie s Libercem, ve kterém Slavia zvítězila 3:1 a dotáhla se tak o bod za svého soupeře. V tomto utkání vstoupil svou v pořadí 100. trefou Jiří Štajner do Klubu ligových kanonýrů. V podvečerním utkání Slovácko – Příbram zvítězili hosté 1:0, přestože Slovácko kopalo v 86. minutě pokutový kop, který však Ladislav Volešák neproměnil a tak se Příbram dostala ze sestupových pozic. V neděli remizoval Jablonec na domácí půdě s Teplicemi a byl tak jediným týmem z první čtveřice, který nezískal v tomto kole tři body. Díky výhře v souběžně hranému utkání s Votroky se Sparta Praha vrátila na druhé místo před Olomouc. Hradec vedl od 3. minuty zásluhou Vojtěcha Štěpána, těsně před poločasem srovnával Ladislav Krejčí, který zařídil vítězství druhou trefou 10 minut před koncem utkání. Ve večerním klání hostila vedoucí FC Viktoria Plzeň šestou Duklu Praha, kterou porazila 4:0, když byl Dukle vyloučen v 1. minutě zápasu Jan Vorel. V prvním poločase za stavu 1:0 hosty hráč Zbyněk Pospěch neproměnil penaltu za ruku Stanislava Tecla. Pondělní utkání Jihlavy s Mladou Boleslaví bylo z důvodu špatných povětrnostních podmínek přesunuto o pět dní na 25. března 2013.\n\n21. kolo\n\nŠlágrem dvacátého prvního kola se stal zápas prvních dvou celků tabulky, Plzně a Sparty. Duel, který na vyprodané Letné sledovalo přes 19 000 diváků, rozhodnul jediný gól Davida Lafaty, načež se Pražané v tabulce bodově dotáhli na svého rivala. Třetí Olomouc po čtyřech jarních výhrách padla v Liberci, kde podlehla Slovanu, jehož jediný gól vstřelil v 86. minutě Dzon Delarge. Jablonečtí však zaváhání Sigmy nevyužili a po remíze 3:3 na hřišti Příbrami zůstali na čtvrtém místě. Mladá Boleslav doma porazila Slovácko 2:0, Baník ukončil sérii čtyř porážek nejtěsnější výhrou nad Jihlavou a Dukla přehrála 4:0 potápějící se České Budějovice. Důležité vítězství si připsali hráči Hradce Králové, kteří se odlepili ze sestupového místa vítězstvím 3:1 v Brně. Na předposlední post naopak klesly Teplice, které v tomto kole remizovali se Slávií 1:1.\n\n22. kolo\n\nV tomto kole na sebe narazila druhá Sparta Praha s doposud třetí Sigmou Olomouc. Pražané Hanáky v Olomouci přesvědčivě porazili 3:0 a na jeden den se vyhoupli na první místo. Na vedoucí pozici se však záhy po vítězství 2:1 nad Teplicemi vrátilo mužstvo Viktorie Plzeň. Evropské poháry zaručující třetí místo po tomto kole znovu obsadil Jablonec, který přehrál na svém hřišti Slovácko 4:1. Dobrou jarní formu potvrdil mistrovský Liberec, který se nejtěsnějším vítězstvím v Ostravě posunul na pátou příčku. Mladoboleslavští dokázali v Hradci Králové pouze remizovat 2:2. Votroky, kteří se stále pohybovali v pásmu týmů ohrožených sestupem však tato remíza mrzela neméně. Vzájemný duel Dukly se Slávií skončil tradičně bez branek a oslabená Jihlava dokázala zvítězit nad Zbrojovkou 2:0, v níž došlo po tomto zápase k odvolání kouče Petra Čuhela, kterého nahradil Ludevít Grmela. Ve vypjatém zápase o záchranu mezi Příbramí a Českými Budějovicemi zvítězili po sporné penaltě hráči Příbrami. Obě mužstva dohrávala v deseti a sudí Drahoslav Drábek byl pro nezvládnutí tohoto vyhroceného zápasu po utkání vyloučen komisí rozhodčích Fotbalové asociace České republiky z listiny sudích.\n\n23. kolo\n\nV pražském derby se ve 23. kole radovali hráči Sparty, kteří zdolali Slávisty na domácím hřišti 3:1. První však přesto nadále zůstali Viktoriáni, kteří vyhráli 2:0 na hřišti Slovácka. V nepřímém souboji o třetí místo zaváhali jak Jablonec tak Olomouc. Severočeši vyhořeli s Duklou 1:5 a Hanáci prohráli v Brně 0:2. Naopak nezaváhal Liberec a Mladá Boleslav. Slovan porážkou Hradce 1:0 potopil Votroky na předposlední místo a Mladoboleslavští zvítězili nad Baníkem Ostrava 2:0. Ani ve čtvrtém zápase pod vedením Františka Straky neprohrála Příbram, která remizovala s Jihlavou 2:2. V důležitém záchranářském souboji vyhráli Tepličtí nad posledními Českými Budějovicemi 4:0 a udělali tak důležitý krok k udržení v nejvyšší soutěži. Naopak Jihočeši frustrovaní z minulé prohry s Příbramí si touto prohrou souboj o záchranu ještě více zkomplikovali.\n\n24. kolo\n\nVelice vyrovnaný zůstal boj o titul i po tomto kole, neboť Plzeň se Spartou dělilo na prvních dvou příčkách v tabulce s 53 body pouze skóre. Ani jeden z rivalů tentokrát nezaváhal, Viktoria porazila Příbram 2:0 a Sparta přetlačila gólem Kweukeho na Bazalech nejtěsnějším rozdílem Baník Ostrava. Adepti na pohárové příčky Jablonec a Olomouc opět nepřesvědčili. Jablonečtí prohráli na hřišti posledních Českých Budějovic 1:2, čímž Jihočeši ještě oživili naděje na záchranu. Sigma alespoň zachránila remízu 2:2 s Mladou Boleslaví. Slovan Liberec si díky dvěma trefám Michaela Rabušice dokráčel pro vítězství nad Zbrojovkou Brno, Slavia po brance kapitána Kisela zvítězila nad Slováckem a Jihlava se s Teplicemi rozešla smírně po remíze 1:1. V Hradci Králové, který padnul doma s Duklou 0:3, došlo po zápase k odvolání trenéra Plíška, kterého nahradil Luboš Prokopec.\n\n25. kolo\n\nPo tomto kole se na čele tabulky osamostatnila Viktoria Plzeň, která odskočila Spartě na rozdíl dvou bodů. Viktoriáni totiž v šlágru kola porazili třetí Jablonec 3:1 a Sparťané pouze remizovali v Jihlavě 2:2. Bez gólu skončil zápas mezi nadále čtvrtou Olomoucí a šestou Duklou Praha. Po páté v řadě zvítězili hráči Slovanu Liberec, když přehráli mužstvo Mladé Boleslavi poměrem 3:2. Krok k záchraně udělala Příbram, když porazila Slavii rozdílem dvou branek a Brňané, kteří porazili 2:1 ostravský Baník. Na úkor Teplic se podařilo předposlední příčku opustit hráčům Hradce Králové, když v důležitém zápase v Teplicích zvítězili 2:0. Poslední nadále zůstali České Budějovice, které podlehli v Uherském Hradišti Slovácku 0:2.\n\n26. kolo\n\nVedoucí Viktoria Plzeň v 26. kole po dramatickém závěru zvítězila nad posledními Českými Budějovicemi 3:2 a zvýšila svůj náskok v čele tabulky, neboť druhá Sparta Praha podlehla v Liberci domácímu Slovanu 2:0. Severočeši se touto výhrou posunuli na třetí příčku, protože Sigma prohrála doma s Teplicemi 0:2 a Jablonec vyhořel 1:5 v Edenu v zápase se Slavií, kterou oživil návrat trenéra Michala Petrouše. Právě vysoká prohra Jablonce stála trenérskou pozici kouče Václava Kotala. Remízy 1:1 se zrodili v zápasech Jihlavy s Duklou a Brna s Mladou Boleslaví. Krok k záchraně udělal Baník, když dvěma zásahy Milana Baroše porazil Příbram. Svou situaci nevylepšili hráči Hradce, když doma podlehli Slovácku 2:3.\n\n27. kolo\n\nPlzeňský lídr tabulky zaváhal v tomto kole na domácím hřišti, když podlehl oslabenému mužstvu Slavie 0:1, i přesto, že hráli Pražané od 19. minuty bez vyloučeného Juhara. Druhá Sparta zvládla domácí zápas s Boleslaví a po jasném vítězství 4:0, který hattrickem řídil útočník Lafata, se v tabulce opět přiblížila na dohled Viktorie. Posedmé v řadě zvítězil Slovan Liberec, který nadále držel třetí místo v tabulce. Svou šňůru natáhli Severočeši proti Slovácku, na jehož hřišti zvítězili 3:0. Změna trenéra zřejmě prospěla hráčům Olomouce a Sigma pod vedením Martina Kotůlka vyhrála v Příbrami 2:0. Jablonec s novým trenérem Romanem Skuhravým pouze remizoval 1:1 s Jihlavou. Dukla porazila Zbrojovku 3:2 a stejným skóre skončil i zápase mezi Teplicemi a Baníkem. Naději na záchranu v tomto kole oživili České Budějovice, které vyhráli 1:0 v zápase s předposledním Hradcem Králové.\n\n28. kolo\n\nV 28. kole se utkala první Plzeň se čtvrtou Sigmou. Viktorii se v Olomouci podařilo zvítězit 1:0, i když Pavel Horváth neproměnil pokutový kop, který zneškodnil skvěle chytající brankář Zdeněk Zlámal. Šance na titul si velmi zkomplikovala Sparta, která prohrála v Brně v zápase se Zbrojovkou 2:3. Třetí místo zaručující Evropskou ligu si pojistil Slovan, který v Liberci porazil Teplice 3:1. Jablonec, který si evropské poháry zajistil ziskem domácího poháru v repríze finále remizoval s Mladou Boleslaví 1:1. Stejným výsledkem se rozešli také hráči Jihlavy a Slovácka a 2:2 remizoval Baník Ostrava s pražskou Duklou. České Budějovice sestřelil hattrickem v duelu se Slavií Tomáš Mičola a šance na záchranu se zmenšili i v Hradci, když Votroci bez branek remizovali s Příbramí.\n\n29. kolo\n\nV předposledním kole tohoto ročníku Gambrinus ligy mohla Viktoria Plzeň, která se ve Štruncových sadech utkala s úřadujícím mistrem z Liberce, případným vítězstvím s předstihem získat titul pro tuto sezónu. Vyprodaný plzeňský stadion však sledoval jen domácí prohru 1:2, když v poslední minutě základní hrací doby strhl vítězství na stranu svého týmu Luboš Hušek. Naopak Sparta zvládla svůj zápas o naději a porazila 3:0 Teplice, takže se o mistrovi mělo rozhodnout až v posledním kole. Teoretické šance na třetí místo ztratila Olomouc, když podlehla Jablonci 1:2. Dukla se výhrou 2:1 nad Mladou Boleslaví dostala na čtvrté místo. Slovácko se rozloučilo se svými fanoušky výhrou 2:0 nad Baníkem a stejným výsledkem zvítězila i Příbram nad Brnem, čímž si zachránila svou prvoligovou příslušnost i na další sezónu. Již po tomto kole bylo jasné, že sestupují mužstva Hradce Králové, jež prohrálo se Slavií 0:3 a Českých Budějovic, který nepomohlo ani domácí vítězství nad Vysočinou Jihlava 2:1.\n\n30. kolo\n\nV posledním kole tohoto ročníku zbývalo rozluštit, kdo z dvojice Viktorie Plzeň a Sparta Praha se stane novým českým fotbalovým mistrem. 1. června 2013 si ve 30. kole zajistila titul Viktoria Plzeň, když porazila sestupující Hradec Králové 3:0 a udržela si tak celkovým ziskem 65 bodů dvoubodový náskok před největším konkurentem Spartou Praha. Plzeň vedla již v první minutě gólem Vladimíra Daridy, v desáté minutě přidal druhý uklidňující gól hlavou Václav Procházka. Krátce po změně stran přidal třetí brankovou pojistku poněkud kuriózním způsobem Marián Čišovský. Spartě k prvnímu místu nepomohla ani shodná výhra 3:0 nad Duklou Praha. Celkově třetí mužstvo FC Slovan Liberec obhajující prvenství z loňského ročníku v posledním kole remizovalo s Příbramí 1:1. Na konečné čtvrté místo se dostal Jablonec, když zvítězil v Ostravě 0:1. Baník po této prohře skončil na prvním nesestupovém čtrnáctém místě. Pátá skončila Sigma Olomouc, která ve svém posledním zápase porazila nejtěsnějším rozdílem sestupující České Budějovice. Sedmá příčka připadla Slavii Praha, slávisté ve 30. kole prohráli 1:3 na hřišti desáté Vysočiny Jihlava. Blamáží zakončili sezónu hráči Mladé Boleslavi, kteří na domácí půdě podlehli Teplicím 0:4. Na třinácté místo se propadla Zbrojovka Brno, Brňané prohráli se Slováckem 1:3. Králem ligových střelců se stal díky dvaceti vstřeleným brankám potřetí v řadě David Lafata, přestože v posledních dvou kolech nemohl hrát kvůli disciplinárnímu trestu.\n\nGambrinus liga, jejíž úroveň dle IFFHS (\"Mezinárodní federace fotbalových historiků a statistiků\") stoupá od roku 2010, se v sezóně 2012/13 umístila na 21. příčce a oproti minulému roku si tak mezi ostatními fotbalovými ligami celého světa polepšila o dvě pozice. Hlavním důvodem tohoto vzestupu byly úspěchy Viktorie Plzeň a Sparty Praha v Evropské lize. Gambrinus liga se v tomto hodnocení dostala i před první fotbalové ligy ve Švýcarsku, Skotsku, Dánsku, Rakousku, Japonsku či USA.\n\nV tomto ročníku nejvyšší fotbalové ligy došlo ke korupčnímu skandálu, když po zápase Viktorie Plzeň se Spartou Praha, který rozhodla přifilmovaná penalta, šéf pražské Sparty Daniel Křetínský předal předsedovi fotbalové asociace Miroslavu Peltovi tašku, která měla obsahovat informace o tendenčním řízení prvoligových zápasů. Předseda fotbalové asociace Pelta následně předal vyšetřování i údajné důkazy policii.\n\nObvinění přidali i rozhodčí Tomáš Adámek a Pavel Býma, kteří hovořili o ovlivňování zápasů v minulém ročníku. Konkrétně se dle jejich slov mělo jednat o zápas Jablonce s Plzní z března 2012, který měl 200 tisícovým úplatkem ve prospěch Plzeňských ovlivnit bývalý funkcionář Táborska a Čáslavi Martin Svoboda napojený na západočeský klub. Oba sudí se však ještě před předvoláním před disciplinární komisi Jiřího Goldy vzdali svého členství ve FAČRu a k šetření se nedostavili. Plzeňská strana a její majitel Tomáš Paclík stejně jako Martin Svoboda se proti obviněním ostře ohradili a celou kauzu označili za konstrukt Daniela Křetínského. Paclík následně podal na sudího Adámka trestní oznámení za poškozování dobrého jména právnické osoby.\n\nV lednu roku 2013 došla trpělivost šéfovi disciplinární komise Goldovi a stanovil termín, do kterého měl Daniel Křetínský své údajné důkazy o korupci komisy předložit, jinak počítal Golda s finanční sankcí pro sparťanského majitele. Vzápětí došlo ke zvratu, když fotbalová asociace případ odebrala z kompetence disciplinární komise a do budoucna svěřila vyšetřování korupce ve fotbale policii. Jiří Golda, předseda disciplinární komise, která v budoucnu měla na základě výsledků policie pouze vynášet tresty, v souvislosti s tímto rozhodnutím výkonného výboru odstoupil. Hovořil přitom o zametení celé kauzy pod koberec fotbalovou asociací, což předseda Miroslav Pelta odmítal.\n\nMédia v souvislosti s kauzou poukazovala na mocenský boj funkcionářů Sparty a Plzně.\n\nPrávě v souvislosti s kauzou údajné korupce došlo v podzimní části tohoto ligového ročníku i přes atraktivní fotbal a úspěchy českých týmů v zahraničí k stagnaci a dokonce úpadku diváckého zájmu o Gambrinus ligu. Mocenské boje mezi kluby však kromě některých fanoušků odradily též sponzory, když Česká spořitelna odmítla prodloužit smlouvu s fotbalovou asociací.\n\n\nPetr Bolek (3/0/1),\nmatúš Kozáčik (27/0/12) –\nRoman Adamov (6/1),\nMarek Bakoš (28/10),\nDaniel Černý (1/0),\nMarián Čišovský (23/4),\nVladimír Darida (29/6),\nMichal Ďuriš (26/1),\nMartin Fillo (14/0),\nMarek Hanousek (10/3),\nLukáš Hejda (15/1),\nJakub Hora (12/1),\nPavel Horváth (28/4),\nDaniel Kolář (21/7),\nMatěj Končal (2/0),\nJan Kovařík (14/1),\nDavid Limberský (28/0),\nEdgar Malakjan (6/0),\nVáclav Procházka (27/5),\nFrantišek Rajtoral (28/3),\nRadim Řezník (26/1),\nFrantišek Ševinský (14/1),\nDavid Štípek (10/2),\nStanislav Tecl (14/0),\nMartin Zeman (6/0) –\ntrenér Pavel Vrba, asistent Karel Krejčí\n\nTomáš Vaclík (30/0/13) -\nBekim Balaj (12/3),\nRoman Bednář (11/2),\nAleš Čermák (4/0),\nPablo Gil (2/0),\nPeter Grajciar (7/0),\nMario Holek (19/0),\nJosef Hušbauer (26/4),\nMatěj Hybš (13/0),\nAdam Jánoš (1/0),\nJiří Jarošík (21/3),\nMilan Jirásek (2/0),\nPavel Kadeřábek (19/2),\nVáclav Kadlec (26/14),\nAndrej Kerić (2/0),\nTiémoko Konaté (1/0),\nLadislav Krejčí (25/4),\nLéonard Kweuke (21/6),\nDavid Lafata (12/7),\nMarek Matějovský (24/0),\nManuel Pamić (19/0),\nDavid Pavelka (7/1),\nRoman Polom (7/0),\nTomáš Přikryl (22/2),\nJiří Skalák (7/1),\nOndřej Švejdík (29/1),\nLukáš Vácha (14/1),\nVlastimil Vidlička (19/0),\nTomáš Zápotočný (15/3) –\ntrenér Vítězslav Lavička\n\nDavid Bičík (14/0/4),\nDaniel Bojčuk (1/0/0),\nZbyněk Hauzr (3/0/0),\nPřemysl Kovář(13/0/8) –\nJan Blažek (14/3),\nMiloš Bosančić (12/2),\nMichal Breznaník (6/0),\nVladimír Coufal (10/0),\nErik Daniel (2/0),\nDzon Delarge (20/4),\nJiří Fleišman (24/2),\nMartin Frýdek (14/0),\nVojtěch Hadaščok (10/1),\nLuboš Hušek (6/1),\nTomáš Janů (16/0),\nMiloš Karišik (14/0),\nRenato Kelić (28/1),\nTomáš Komenda (1/0),\nRadoslav Kováč (13/0),\nOndřej Kušnír (21/1),\nSerhij Ljulka (12/0),\nJevhen Morozenko (4/0),\nZbyněk Musiol (9/2),\nMoustapha Ndiaye (8/0),\nJan Nezmar (11/0),\nDavid Pavelka (13/2),\nSerhij Rybalka (14/2),\nIsaac Sackey (8/0),\nMaicon Souza (8/1),\nMichael Rabušic (24/8),\nJiří Štajner (22/8),\nJosef Šural (25/7),\nMartin Tóth (4/0),\nLukáš Vácha (13/2) -\n\nMichal Špit (14/0/2),\nRoman Valeš (18/0/7) –\nVít Beneš (29/2),\nTomáš Čížek (24/8),\nPavel Eliáš (24/1),\nAnes Haurdić (3/0),\nMichal Hubník (10/3),\nTomáš Jablonský (22/0),\nRadim Jurča (1/0),\nJan Kopic (29/4),\nJan Kovařík (14/1),\nVojtěch Kubista (1/0),\nMarek Kysela (14/0),\nDavid Lafata (16/13),\nLuboš Loučka (30/2),\nFilip Novák (29/3),\nJan Pázler (10/1),\nKarel Piták (26/3),\nDaniel Silva Rossi (12/0),\nJakub Štochl (14/1),\nLukáš Třešňák (23/0),\nOndřej Vaněk (28/2),\nLukáš Zoubele (25/3) -\ntrenér Václav Kotal (1. až 25. kolo) a Roman Skuhravý a Pavel Drsek (26. až 30. kolo)\n\nMartin Blaha (11/0/3),\nMartin Šustr (1/0/0),\nZdeněk Zlámal (19/0/6) –\nMartin Doležal (24/7),\nPavel Dreksa (23/1),\nŠimon Falta (5/1),\nIgor Golban (2/0),\nJakub Habusta (1/0),\nMarek Heinz (1/0),\nTomáš Hořava (27/0),\nDavid Houska (5/0),\nMichal Hubník (13/0),\nTomáš Janotka (14/0),\nJan Javůrek (7/0),\nZdeněk Klesnil (9/1),\nVáclav Koutný (9/0),\nJan Navrátil (28/6),\nMichal Ordoš (24/14),\nJakub Petr (29/3),\nJakub Plšek (9/1),\nMartin Pospíšil (28/1),\nJakub Rolinc (3/0),\nDaniel Silva Rossi (14/0),\nJan Schulmeister (27/1),\nOndřej Sukup (2/0),\nMartin Šindelář (21/0),\nAleš Škerle (21/1),\nAdam Varadi (12/0),\nMichal Vepřek (25/1) –\ntrenér Roman Pivarník (1. až 25. kolo) a Martin Kotůlek (26. až 30. kolo)\n\nFilip Rada (29/0/11) -\nTomáš Berger (25/4),\nTomáš Borek (29/7),\nTomislav Božić (23/1),\nVojtěch Engelmann (7/0),\nPatrik Gedeon (27/0),\nMarek Hanousek (1/0),\nPavel Hašek (18/3),\nLuboš Kalouda (16/3),\nPetr Malý (24/3),\nJosef Marek (14/1),\nIsmael Ouedraogo (3/1),\nJan Pázler (12/2),\nMiroslav Podrazký (12/0),\nZbyněk Pospěch (28/9),\nVojtěch Přeučil (25/3),\nNéstor Albiach Roger (13/4),\nJosé Romera (22/0),\nJan Svatonský (12/1),\nLukáš Štetina (21/0),\nJan Vorel (29/2),\nOndřej Vrzal (28/2) -\n\nMartin Berkovec (2/0/0),\nKamil Čontofalský (27/0/12),\nMatej Rakovan (1/0/0) -\nMilan Bortel (12/0),\nRóbert Cicman (8/0),\nMarek Červenka (1/0),\nMatúš Čonka (22/1),\nMartin Dobrotka (9/1),\nMartin Dostál (9/0),\nMartin Fenin (7/0),\nTomáš Frejlach (2/0),\nMarcel Gecov (12/2),\nDavid Hubáček (23/1),\nMartin Hurka (3/1),\nLukáš Jarolím (10/0),\nMartin Juhar (26/3),\nKarol Kisel (26/8),\nŠtěpán Koreš (15/0),\nMartin Latka (14/2),\nTomáš Mičola (20/6),\nMilan Nitrianský (25/4),\nOndřej Petrák (26/1),\nRudolf Skácel (5/0),\nViktor Šimeček (1/0),\nMilan Škoda (28/4),\nDávid Škutka (12/1),\nLuboš Tusjak (11/0),\nStanislav Vlček (4/0),\nJan Vošahlík (20/4),\nJaromír Zmrhal (28/1) -\ntrenér Petr Rada (1. až 24. kolo) a Michal Petrouš (25. až 30. kolo)\n\nMiroslav Miller (22/0/7),\nJan Šeda (8/0/1) –\nJan Bořil (29/0),\nDavid Brunclík (11/1),\nKerem Bulut (4/0),\nRadek Dosoudil (16/0),\nMartin Fillo (8/0),\nJan Chramosta (9/0),\nTomáš Janíček (10/0),\nDavid Jarolím (11/0),\nPetr Johana (26/6),\nMarek Kulič (5/0),\nOndřej Kúdela (24/1),\nJan Kysela (21/0),\nLukáš Magera (18/6),\nJakub Mareš (28/3),\nMirzad Mehanović (1/0),\nMartin Nešpor (24/5),\nVáclav Ondřejka (13/0),\nLukáš Opiela (9/0),\nAdrian Rolko (2/0),\nFilip Rozsíval (2/0),\nMatej Sivrić (22/4),\nRoman Sloboda (9/0),\nMichal Smejkal (1/0),\nJakub Synek (5/0),\nJasmin Šćuk (22/3),\nFrantišek Ševinský (9/0),\nRadek Šírl (12/0),\nJan Štohanzl (24/3),\nIvo Táborský (2/0),\nOndřej Zahustel (5/0),\nKristian Zbrožek (6/0) -\ntrenér Miroslav Koubek (1. až 6. kolo) a Ladislav Minář (7. až 30. kolo)\n\nMilan Heča (1/0/0),\nDušan Melichárek (29/0/8) -\nVlastimil Daníček (24/1),\nLibor Došek (27/13),\nLukáš Fujerik (3/0),\nMartin Hála (4/0),\nRoman Haša (7/1),\nMarek Havlík (1/0),\nFilip Hlúpik (24/2),\nStanislav Hofmann (11/0),\nMilan Kerbr (26/1),\nMichal Kordula (1/0),\nTomáš Košút (17/2),\nMarián Kovář (24/3),\nLukáš Kubáň (14/0),\nMartin Kuncl (25/1),\nMarek Kuzma (5/0),\nJan Lukáš (13/1),\nJan Martykán (4/0),\nRadek Mezlík (21/0),\nPetr Reinberk (21/0),\nJiří Skalák (9/0),\nZdeněk Šturma (1/0),\nVeliče Šumulikoski (7/0),\nMichal Trávník (11/0),\nJan Trousil (28/4),\nJiří Valenta (25/3),\nLadislav Volešák (27/5) –\ntrenér Miroslav Soukup (1. a 2. kolo) a Svatopluk Habanec (3. až 30. kolo)\n\nJaromír Blažek (28/0/5),\nJan Hanuš (2/0/0) -\nPeter Čvirik (10/0),\nPetar Gavrić (4/0),\nTomáš Josl (23/0),\nMarek Jungr (27/3),\nKarol Karlík (23/4),\nJan Kliment (9/1),\nVáclav Koloušek (22/4),\nJan Kosak (18/0),\nTomáš Kučera (19/1),\nLukáš Kryštůfek (4/0),\nTomáš Marek (11/1),\nLukáš Masopust (29/1),\nMuris Mešanović (12/0),\nIgor Obert (12/1),\nTomáš Rada (24/1),\nTomáš Sedláček (14/0),\nArnold Šimonek (13/2),\nOndřej Šourek (28/2),\nStanislav Tecl (11/10),\nVáclav Tomeček (5/0),\nPetr Tlustý (30/0),\nLukáš Vaculík (29/3),\nDavid Vaněček (6/0),\nVáclav Vašíček (2/0) -\ntrenér František Komňacký\n\nAleš Hruška (29/0/9),\nJakub Rondzik (1/0/0) -\nAleksandar Andrejević (1/0),\nMartin Abraham (4/0),\nAntonín Barák (1/0),\nZoran Danoski (12/1),\nRadek Dejmek (16/1),\nJosef Divíšek (13/0),\nTomáš Hájovský (21/1),\nMarek Hanuš (1/0),\nDaniel Huňa (3/0),\nJakub Jugas (23/0),\nDavid Kalivoda (10/1),\nZdeněk Koukal (23/2),\nTomáš Krbeček (27/1),\nJan Kvída (1/0),\nMartin Macháček (1/0),\nJiří Mareš (14/1),\nAziz Mašán (13/2),\nMilan Mišůn (24/0),\nLukáš Pleško (25/0),\nPavel Pilík (8/0),\nTomáš Pilík (21/1),\nFilip Řezáč (1/0),\nLukáš Stratil (3/0),\nDavid Střihavka (26/2),\nMartin Šlapák (24/0),\nPetr Trapp (19/5),\nDaniel Tarczal (14/1),\nRóbert Valenta (10/1),\nTomáš Wágner (26/6) –\ntrenér David Vavruška (1. až 5. kolo), Karol Marko (6. až 18. kolo) a František Straka (19. až 30. kolo)\n\nTomáš Grigar (29/0/8),\nMartin Slavík (1/0/0) -\nAldin Čajić (10/0),\nPetr Dolejš (6/0),\nJán Chovanec (21/1),\nDavid Jablonský (17/0),\nLukáš Janič (3/0),\nMarek Jarolím (11/4),\nVáclav Ježdík (13/0),\nMartin Jindráček (22/2),\nTomáš Jursa (6/0),\nJosef Kaufman (13/0),\nAndrej Kerić (16/0),\nKarel Kodeš (1/0),\nMarek Krátký (6/0),\nFranci Litsingi (14/5),\nAdmir Ljevaković (21/0),\nPetr Lukáš (14/0),\nMichael Lüftner (13/1),\nAidin Mahmutović (29/12),\nMilan Matula (20/2),\nAlen Melunović (12/0),\nJakub Podaný (20/2),\nAntonín Rosa (20/1),\nŠtěpán Vachoušek (28/2),\nTomáš Vondrášek (22/1),\nRichard Veverka (2/0),\nEgon Vůch (24/1) -\ntrenér Lukáš Přerost (1. až 8. kolo) a Zdeněk Ščasný (9. až 30. kolo)\n\nMartin Doležal (18/0/3),\nVáclav Hladký (1/0/0),\nRadek Petr (11/0/0) –\nJakub Brabec (18/0),\nPetr Buchta (12/0),\nLamine Fall (11/1),\nTomáš Frejlach (6/2),\nPetr Glaser (14/2),\nMilan Halaška (11/2),\nMartin Husár (26/0),\nAlois Hyčka (13/0),\nMilan Jurdík (10/0),\nJosef Kaufman (10/0),\nMiroslav Král (3/0),\nKarel Kroupa (9/2),\nLukáš Křeček (1/0),\nTomáš Kunc (3/0),\nMilan Lutonský (26/2),\nJan Malík (1/0),\nMiroslav Marković (8/0),\nPavel Mezlík (26/3),\nPetr Nekuda (2/0),\nDavid Pašek (19/1),\nLuděk Pernica (28/3),\nDaniel Přerovský (15/1),\nJindřich Stehlík (2/0),\nMartin Sus (20/0),\nMichal Škoda (18/3),\nJosip Šoljić (17/0),\nPetr Švancara (19/6),\nMohamed Traoré (11/0),\nPavel Zavadil (29/4)\n– trenér Petr Čuhel (1.–22. kolo), Ludevít Grmela (23.–30. kolo)\n\nMichal Bárta (18/0/5),\nAntonín Buček (11/0/0),\nJiří Pavlenka (1/0/0) -\nJan Baránek (3/0),\nMilan Baroš (12/5),\nLukáš Droppa (28/0),\nAntonín Fantiš (27/5),\nMilan Ferenčík (1/0),\nMartin Foltyn (1/0),\nMichal Frydrych (28/3),\nJán Greguš (7/0),\nJan Hable (10/0),\nDaniel Holzer (2/),\nZdenko Kaprálik (25/1),\nDominik Kraut (26/2),\nDavor Kukec (26/5),\nMartin Lukeš (23/2),\nPetr Mach (18/1),\nTomáš Majtán (9/3),\nVladan Milosavljev (24/3),\nEbus Onuchukwu (6/1),\nPetr Soukup (10/0),\nJaroslav Starý (4/0),\nJan Staško (11/0),\nVlastimil Stožický (12/0),\nPatrizio Stronati (6/0),\nVáclav Svěrkoš (16/3),\nDalibor Vašenda (17/0),\nMichal Velner (4/0),\nBenjamin Vomáčka (20/0),\nTomáš Vrťo (5/0),\nJan Zawada (13/0),\nRóbert Zeher (3/1) -\ntrenér Radoslav Látal (1. až 11. kolo), Martin Pulpit (12. až 28. kolo) a Vít Baránek, Tomáš Bernady a Radomír Korytář (29. až 30. kolo)\n\nMichal Daněk (28/0/5),\nZdeněk Křížek (3/0/0) –\nPetr Benát (17/1),\nVáclav Čadek (2/0),\nJaroslav Černý (5/0),\nAleš Dvořák (1/0),\nJiří Funda (1/0),\nJan Halama (12/1),\nAleš Hanzlík (18/0),\nJakub Hora (12/2),\nIvo Horák (1/0),\nFernando Tobias de Carvalho Hudson (5/0),\nPetr Javorek (22/0),\nVáclav Ježdík (6/0),\nMichal Klesa (24/1),\nRoman Lengyel (29/0),\nZdeněk Linhart (13/1),\nJaroslav Machovec (22/1),\nEdgar Malakjan (5/0),\nMiroslav Marković (15/3),\nHrajr Mchojan (7/1),\nFrantišek Němec (4/0),\nPavel Novák (20/0),\nRudolf Otepka (14/2),\nMichal Petráň (1/0),\nDavid Radouch (2/0),\nMichal Rakovan (4/0),\nJan Riegel (6/0),\nFilip Rýdel (25/0),\nTomáš Řepka (10/1),\nJakub Řezníček (23/4),\nSandro (25/1),\nIvo Táborský (22/4),\nRoman Wermke (5/1),\nEmir Zeba (4/0) -\ntrenér František Cipro (1. až 6. kolo), Miroslav Soukup (7. až 16. kolo) a Pavol Švantner (17. až 30. kolo)\n\nTomáš Koubek (20/0/4),\nJiří Lindr (10/0/2) -\nPavel Dvořák (13/3),\nMilan Fukal (22/0),\nVojtěch Hadaščok (12/0),\nTomáš Hájek (fotbalista, 1991) (6/0),\nEmir Halilović (13/2),\nHaris Harba (27/2),\nRadek Hochmeister (26/2),\nTomáš Holeš (24/1),\nPeter Jánošík (16/0),\nJiří Janoušek (3/0),\nAlexej Jedunov (1/0),\nFilip Klapka (9/0),\nMartin Kopáč (1/0),\nMarek Kulič (12/1),\nTomáš Malinský (5/0),\nTomáš Mrázek (1/0),\nMichal Pávek (12/1),\nMarek Plašil (12/1),\nJiří Poděbradský (28/0),\nTomáš Rezek (6/0),\nPetr Schwarz (13/1),\nTomáš Strnad (28/1),\nJan Šisler (26/6),\nVojtěch Štěpán (28/1),\nDušan Uškovič (6/0),\nRadek Voltr (9/0),\nAsim Zec (5/0),\nJaroslav Zelený (14/0) -\ntrenér Jiří Plíšek (1. až 24. kolo) a Luboš Prokopec (25. až 30. kolo)\n\n"}
{"id": "814161", "url": "https://cs.wikipedia.org/wiki?curid=814161", "title": "Antonín Sochor (matematik)", "text": "Antonín Sochor (matematik)\n\nAntonín Sochor (1. března 1942 – 17. května 2008) byl český matematik, logik a politik, v 90. letech 20. století poslanec Poslanecké sněmovny za Křesťanskodemokratickou stranu, později za ODS.\n\nVystudoval Matematicko-fyzikální fakultu Univerzity Karlovy. Zabýval se matematickou logikou a teorií množin. Úzce spolupracoval s profesorem Petrem Vopěnkou na jeho alternativní teorii množin. V období let 1993-2001 byl členem Akademické rady Akademie věd. Byl ženatý a měl tři děti.\n\nPo sametové revoluci se zapojil do politického života. Byl členem Republikového zastupitelského výboru KDS a\nod roku 1991 místopředsedou oblastního vedení Křesťanskodemokratické strany (KDS) v Praze a středních Čechách. V období let 1990-1994 byl zastupitelem a radním za městskou část Praha 2. Ve volbách v roce 1992 kandidoval do České národní rady za KDS, respektive za volební koalici ODS-KDS (volební obvod Praha). Nebyl ale zvolen. Do parlamentu se dostal až dodatečně jako náhradník poté, co rezignoval poslanec Petr Lom, v květnu 1995 (Česká národní rada se mezitím po vzniku samostatné České republiky proměnila na Poslaneckou sněmovnu Parlamentu ČR). Zasedal v poslaneckém klubu KDS a po jejím sloučení s ODS přešel od dubna 1996 do poslaneckého klubu občanských demokratů. Ve sněmovně setrval do voleb v roce 1996. Byl členem sněmovního výboru pro vědu, vzdělání, kulturu, mládež a tělovýchovu a zemědělského výboru.\n\nNadále se i pak angažoval v komunální politice. V komunálních volbách roku 1994 neúspěšně kandidoval do zastupitelstva městské části Praha 2 za KDS. Opětovně kandidoval, nyní již za ODS, v komunálních volbách roku 1998 a komunálních volbách roku 2002 a nyní byl zvolen. Profesně se uvádí jako matematik.\n\nJeho nejvýznamnějšími knižními publikacemi jsou vysokoškolské učebnice:\n\n\nPoslední jeho knihou určenou převážně pro studenty gymnázií je:\n\n\nTato kniha vyšla s podporou jeho rodiny a kolegů z Filozofické fakulty Univerzity Karlovy čtyři roky po jeho smrti.\n\n"}
{"id": "814162", "url": "https://cs.wikipedia.org/wiki?curid=814162", "title": "Zámecký pivovar Slezská Ostrava", "text": "Zámecký pivovar Slezská Ostrava\n\nZámecký pivovar Slezská Ostrava stával v areálu Slezskoostravského hradu ve Slezské Ostravě, místní části Ostravy.\n\nPočátky Slezskoostravského hradu sahají až do 13. století, kdy opolský kníže nechal v místech u soutoku Ostravice s Lučinou k ochraně hranice Opolska vystavět hrad. Po rozdělení Opolského knížectví a sňatku Václava III. s Violou Těšínskou roku 1327 ztratil hrad svoji funkci. V první polovině 16. století pak došlo k přestavbě nevyhovujícího středověkého hradiště na zámek.\n\nPřesná doba vzniku pivovaru není známa, nicméně určitě k tomu muselo dojít před rokem 1723, ze kterého podle Milana Starce pochází první věrohodná zmínka o výrobě piva v zámeckém areálu. V 19. století přestala šlechta zámek obývat a ten tak sloužil jako kanceláře, byty a pivovar. O nalezení polohy pivovaru v rámci areálu se pokusil již zmiňovaný Milan Starec, jenž jej umístil spolu se sladovnou do severozápadní části. Sladovna se nacházela hned vedle současného vstupu a vedle ní pak ve frontě hospodářských budov stála budova pivovaru. V roce 2010 byl na jeho místě postaven nový objekt.\n\nV listopadu 1872 pivovar vyhořel následně došlo k jeho přesunutí do tzv. Harendy. Na konci 19. století docházelo k častému střídání nájemců, což pivovaru vůbec nepomáhalo. Roku 1885 si jej pronajal Markus Strassman, jenž provozoval nedaleký Měšťanský pivovar v Moravské Ostravě, a zámecký pivovar nechal uzavřít. V 80. letech 20. století vinou poddolování areál poklesl a chátrající budovy byl zbořeny.\n\n"}
{"id": "814164", "url": "https://cs.wikipedia.org/wiki?curid=814164", "title": "Fotoautomat", "text": "Fotoautomat\n\nFotografický automat, fotoautomat, někdy také fotokabina je prostorová konstrukce o velikosti asi 2 m × 2 m × 1 m, ve které je automatický, na mince fungující fotoaparát a rychlá vývojka na fotografie nebo tiskárna. Zařízení slouží k pořízení pasové fotografie nebo spontánních kreativních snímků. Často se nacházejí v centrech měst, na vlakových nádražích, v přístavech, na letištích nebo v zábavních parcích a zábavních centrech. Po roce 2010 se ve většině fotografických kabinách využívá digitální fotoaparát a počítačem řízená tiskárna.\n\nFotoautomaty obvykle obsahují vertikálně nastavitelnou židličku nebo lavici. Fotoaparát schovaný za zrcadlem obvykle udělá až čtyři snímky v časovém odstupu asi 15 sekund (některé stroje vyrobí až osm obrázků). Zákazník si může po předchozí úpravě vybrat buď čtyři stejné pasové fotografie, nebo jeden větší portrét. Před každou expozicí se spustí akustické a vizuální varování, které oznamuje další stisk spouště, aby mohl portrétovaný včas pózovat. Po posledním záběru začne automat vyvolávat fotografie nebo tisknout, což může trvat několik minut. Prostřednictvím výstupu v přední části stroje jsou pak vydány vyvolané snímky, které obvykle vyžadují ještě nějakou dobu k dokonalému usušení.\n\nNejnovější zařízení jsou vybavena automatickým rozpoznáváním obrazu a počítačovým hlasem. Snímky z tohoto stroje splňují požadavky pro cestovní pas.\n\nStarší fotografické automaty fungují na chemickém základě. Naexponovaný fotografický papír se postupně vyvolává v různých chemikáliích (vývojka, přerušovač, ustalovač). V současné době (asi 2010) se objevují nejčastěji v kulturních městských čtvrtích nebo v blízkosti nočních klubů a diskoték, kde se těší autentické retro-fotografie vysoké popularitě. S původním účelem, fotografiemi pro osobní doklady totožnosti, to však nemá nic do činění a proto se označuje jako \"„fotografování pro zábavu“\". Novější automaty, které se nacházejí například na nádražích, jsou plně digitalizované.\n\nNěkteré automaty umožňují předchozí výběr samolepky nebo pohlednice s různým pozadím. Automaty s fotografickými nálepkami, tzv. purikura, se nejdříve objevily v Japonsku a v odlišných verzích s mnoha dalšími pokročilými funkcemi se objevují i v jiných zemích.\n\nU svatební a společenské fotografie se při akci používá fotoautomat (často pod anglickým názvem Photo Booth) a je nabízen celou řadou fotografů. Většinou se používají komerčně dostupné fotoaparáty, které používají bezdrátové dálkové ovládání a během svatby nebo společenské akce mohou hosté fotoaparát a kompozici sami ovládat. Struktura v uzavřené kabině je možná, ale není podstatná. Může se také jednat o malou místnost nebo vyhrazený prostor.\n\nPrvní patent na fotoautomat podali 9. ledna 1888 pánové Pope a Poole z Baltimoru. O rok později, 22. ledna 1889, byl udělen americký patent. Dne 16. října 1888 zaregistroval vynálezce jménem Sacco francouzský patent č. 193734 na podobné zařízení. A konečně, 20. února 1889 dostali pánové Christel Föge, Joseph Raders a Carl Griese z Hamburku říšský patent 51081 na jejich \"samočinný přístroj na výrobu fotografií\".\n\nVzhledem k tomu, že nebyly nalezeny žádné záznamy prokazující, že by tyto první vynálezy byly dodány na trh, předpokládá se, že prvním fotoautomatem je stroj vynálezce Ernesta Enjalberta (francouzský patent č. 196451 ze 4. března 1889). Jedná se o první zrealizovaný a plně funkční fotografický automat, který byl veřejně vystaven 6. května 1889 na světové výstavě v Paříži.\n\nNásledovalo podávání dalších mnoha patentů. Dne 20. května 1890 patentovali J. Hines a A. Howell automat na výrobu snímků.\n\nPrvním komerčně úspěšným automatem byl \"Bosco-Photographieautomat\" vynálezce Conrada Bernitta z Hamburku (říšský patent 68513 ze dne 16. července 1890). Během této doby všechny stroje pracovaly s technikou ferrotypie (fotografie na černém plechu). Němec Carl Sasse patentoval v roce 1896 v Anglii první automat na proces negativ-pozitiv. V roce 1900 tento proces vylepšili Němci Schultze a Vollmann. Chemická továrna Schering AG (dříve E. Schering) registrovala 12. července 1900 patent na princip záznamu ve fotoautomatu na fotografický pás.\n\nŽid narozený v roce 1894 na Sibiři, Anatol Marko Josephewitz, který si od roku 1921 změnil jméno na Anatol Josepho, emigroval v roce 1923 do Spojených států. Rozvinul myšlenku fotografického automatu, v roce 1925 podal žádost o patent a za vypůjčené peníze postavil první prototyp na Broadwayi. Svůj fotoautomat a zároveň i společnost pojmenoval Photomaton. Společnost byla tak úspěšná, že Josepho mohl v březnu 1927 (tj. před udělením patentu) prodat americká práva za 1 milion dolarů.\n\nÚspěch Photomatonu dosáhl Josepho hlavně tím, že postavil kabinu, kterou uzavřel ze všech stran kromě čelní strany, která však byla také zakrývací. Mnoho prvních Photomatonů bylo umístěno v obchodních domech. Aby zábleskové světlo automatu příliš nenarušovalo prodej, opatřil Josepho přední stranu kabiny závěsem. Tato \"izolace\" při fotografování přinesla Photomatonu úspěch. Později se závěsy staly nedílnou součástí všech fotografických automatů.\n\n\n\n"}
{"id": "814166", "url": "https://cs.wikipedia.org/wiki?curid=814166", "title": "Metalová cesta Mladou Boleslaví", "text": "Metalová cesta Mladou Boleslaví\n\nMetalová cesta Mladou Boleslaví je naučná stezka v Mladé Boleslavi, která byla otevřena na podzim 2011. Je to 7 km dlouhá trasa, která má výchozí bod v infocentru nebo na autobusovém nádraží a má svou zkrácenou variantu i pro dětského výletníka. Prochází historickými zákoutími města a upozorní na významné pamětihodnosti.\n\nNávštěvníka cestou doprovází na šestnácti zastaveních originální, audiovizuální panely z kovářské dílny Davida Szalaye. A ačkoli jsou jednotlivé motivy panelů variabilní dle místa, na které mají lákat, celkový design je jednotný. Zevnějškem z patinované oceli a provedením odkazují k dějinám Mladé Boleslavi, která je s kovem nerozlučně spojena, především díky dlouholeté tradici výroby automobilů. Cílem naučné stezky je upozornit na to, že Mladá Boleslav není pouze „město automobilů“, jak je veřejností nejčastěji vnímána, ale že se může pochlubit mnoha dalšími rozličnými památkami a atraktivními místy.\n\nPanely Metalové cesty návštěvníka zavedou například na mladoboleslavské Výstaviště se secesním divadlem, ke střední průmyslové škole architekta Jiřího Krohy, do Sboru českých bratří i blízkému areálu Na Karmeli. Představí církevní chrám Nanebevzetí Panny Marie, středověký palác Templ, Mladoboleslavský hrad, Židovský hřbitov, Lesopark Štěpánku, kostel sv. Havla, renesanční radnici a Staroměstské náměstí s moderní fontánou.\nPodobné informační panely, které už ale nejsou přímo součástí trasy, je možné nalézt i u zříceniny hradu Michalovická putna, na letišti a u Kliniky Dr. Pírka. Všechny panely jsou také uzpůsobeny i pro zahraniční návštěvníky, kteří zde naleznou veškeré informace v angličtině a němčině.\n\nNaučná stezka je součástí rozsáhlého projektu s názvem Metalová cesta Mladou Boleslaví, který kromě již zmíněné stezky obsahuje ještě dvě další části. První z nich byla kompletní rekonstrukce interiéru a exteriéru budovy Infocentra Mladá Boleslav v Železné ulici. Další částí bylo umístění hnědého turistického značení upozorňujícího na významné památky a lokality v Mladé Boleslavi. Celý projekt byl spolufinancován z evropských fondů a to konkrétně Regionálním operačním programem Střední Čechy.\n\n"}
{"id": "814170", "url": "https://cs.wikipedia.org/wiki?curid=814170", "title": "Seznam míst pobytu Henrika Ibsena", "text": "Seznam míst pobytu Henrika Ibsena\n\nSkien: 1828 – 1843, malé město na jihu Norska\n\nHenrik Ibsen se zde narodil a vychodil obecnou školu. Umístil sem dějiště řady několika svých děl. Nakonec musel v patnácti letech odejít z domova, otec už déle nemohl financovat jeho studium. Šel pěšky do městečka Grimstadu, kde se dostal do učení u lékárníka.\n\nGrimstad: 1843 – 1850, přímořské město, Norsko\n\nPracoval zde jako pomocník v lékárně. Ze vztahu s lékárníkovou služkou vzešel nemanželský syn. Ibsen se často ve svých hrách zabýval tímto problémem, řešil následky vlastních činů a téma viny. Vznik jeho prvních básní, které téměř všechny později zničil jako bezcenné. Zde také napsal první drama \"Catilina\". \n\nKristianie: (název norského hlavního města; do 1877 Christiania, pak Kristiania, od 1924 Oslo) ,1850 – 1852\n\nTouha po vzdělání vedla Ibsena k samostudiu a ke složení maturity (u závěrečné zkoušky ale propadl z řečtiny a aritmetiky). Na univerzitu se připravoval v pověstné „továrně na studenty“ populárního učitele a vlastence \"Heltberga\". \nZde se seznámil s Bjørnstjerne Bjørnsonem a dalšími kolegy. Se statutem studenta, kterým ovšem není, se Henrik Ibsen protlouká hlavním městem, píše několik her a kritizuje produkci dánského divadla Christiania Theater. Začal vydávat týdeník \"Andhrimner\" , ve kterém prosazoval národní a revoluční myšlenky. \n\nDánsko, Německo: studijní cesty, 1851\n\nV roce 1851 dostal Ibsen od bergenského divadla tříměsíční stipendium určené k poznání inscenační praxe zahraničních divadel. Dramatik tehdy zamířil do Královského divadla v Kodani a do Zámeckého divadla v Drážďanech. Zde viděl řadu klasických i současných titulů, které měly později vliv na jeho tvorbu. \n\nBergen: 1852–1857\n\nPo dvou letech ho Ole Bull, proslulý norský houslista a mecenáš, pozval jako kmenového dramatika (posléze zároveň také jako režiséra, kostýmního výtvarníka, inspicienta a nápovědu) do nově vzniklého (a prvního skutečně norského) divadla Det Norske Theater v Bergenu. \nZa pět let neúnavné práce v bergenském divadle vychoval řadu vynikajících herců a sám zde umělecky vyzrál. Roku 1857 vypršela jeho smluvní doba v Bergenu. \n\nKristianie: 1857–1864\n\nPřesunul se zpět do Kristiánie, kde se stal režisérem a uměleckým ředitelem mladého norského divadla Kristiania Norske Teater. O dva roky později se oženil se Suzannah Thoresenovou a narodil se jim syn \"Sigurd\". Roku 1862 se divadlo muselo zavřít. Ibsen odchází do druhého dánského Christiania Theater. Věnuje se žurnalistice. Roku 1864 získává státní stipendium a odchází přes Berlín do Itálie.\n\nEvropa: 1864\n\nPři měsíčním pobytu v Kodani a Berlíně zkoumal divadla, muzea a soukromé umělecké sbírky. Na své cestě do Itálie projížděl Rakousko-Uherskem, krátce se zastavil v Praze a ve Vídni. \n\nItálie: Z Terstu odjel do Benátek, kde strávil asi šest týdnů. Z Benátek se přesunul do Milána, pak do Janova, parníkem přes Livorno do Civita Vecchia.\n\nŘím: 1864-1867, hlavní město Itálie\n\nLetní měsíce (1864–1866) trávil postupně na těchto místech - v Genazzanu, Ariccii a Frascati. V říjnu, když mu stipendium vypršelo, se rozhodl zůstat v Itálii i nadále, což mu umožnila privátní podpora z domova. V té době za ním přijeli také žena se synem. Ibsenovo více než dvacetileté pobývání za hranicemi Norska je v odborné literatuře dodnes označováno za dobrovolný exil. \nBěhem italského pobytu vznikla hra \"Brand\" a dramatická báseň \"Peer Gynt\" (1866-1867). Parlament mu přidělil básnický plat a jeho další pobyt v zahraničí podpořil také Fond pro podporu zahraničních cest vědců a umělců. Díky tomu Ibsen navštívil také jižní Itálii a vydal se do Neapole. Na ostrově Ischia strávil celé léto. Průzkum nakonec omezil jen na Sorrento a Pompeje.\n\nNěmecko: 1867\n\nIbsen zamířil zpátky do Německa. Cestoval přes Florencii, Benátky a Veronu. Poté pokračoval do Salzburgu a následující léto strávil v Tyrolích, které se posléze staly jeho dalším oblíbeným místem pro trávení letních měsíců. Na podzim putoval přes Mnichov, kde zkoumal místní bohaté umělecké sbírky, do Drážďan. Zde se usadil na příštích sedm let. \n\nŠvédsko, Stockholm: 1869 \n\nDíky své účasti na setkání akademiků, kvůli severskému pravopisu, se Ibsen setkal s králem Karlem XV. Ten ho pasoval na rytíře \"Vasova řádu\" a zároveň ho jmenoval jedním ze dvou norských vyslanců, kteří měli být přítomni slavnostnímu otevření Suezskéhou.\nAfrika: \nIbsen díky této cestě navštívil Alexandrii, Port Said, Káhiru, ale také poušť. Tedy místa, kam částečně umístil děj \"Peera Gynta\", aniž by je dříve navštívil. Na pozvání egyptského vicekrále se Ibsen zúčastnil také třítýdenní plavby po Nilu až k hranicím Núbie.\n\nDrážďany: 1868-1875, druhé největší město v Sasku\n\nIbsen začal psát drama \"Císař a Galilejský\" (Kejser og Galilæer). Na výběr látky zřejmě působil jeho římský pobyt. \nLéto roku 1870 Ibsen strávil v Kodani, kde se podruhé setkal s \"Heibergovou\" (umělecká ředitelka kodaňského Královského divadla). Zatímco byl Ibsen v Kodani, jeho žena se synem využívali léčivé prameny v krušnohorském Eichwaldu (dnešní Dubí). Sám Ibsen v Dubí zřejmě nebyl, ale je možné, že někdy navštívil Teplice. \n\nItálie: 1878-1885 \n\nTeplicemi (respektive příběhem místního lékaře \"Eduarda Meissnera\") byl inspirován k napsání hry \"Nepřítel lidu\" roku 1882. Ibsen žil opět v Římě, napsal čtyři hry, které nazval společenskými dramaty. Všechna způsobila rozruch. Šlo o hry \"Domeček pro panenky\" (Et dukkehjem), \"Strašidla\" (Gengangere), \"Nepřítel lidu\" (En folkefiende) a \"Divoká kachna\" (Vildanden). Většinu svých her dopisoval dramatik za svých letních pobytů v jižní Itálii nebo v Tyrolsku, kde často pobýval bez své rodiny.\n\nMnichov: 1885 (-1892) , hlavní město Bavorska\n\nIbsen se odstěhoval zpátky do Mnichova. V létě podnikl také první delší návštěvu Norska, cestou se zastavil v Kristiánii, Trondheimu, Molde a Bergenu. Při těchto cestách čerpal inspiraci k hrám \"Rosmersholm\" a \"Hedda Gablerová\" (Hedda Gabler).\n\nSaeby: 1887 (léto), městečko v Dánsku\n\nIbsen zatoužil po moři. Díky tomu se stala \"Paní z námoří\" (Fruen fra havet) jeho nejoptimističtější hrou. \nTyrolsko (Gossensass) : 1889 (léto), spolková země na západě Rakouska \n\nPři posledním pobytu se Ibsen seznámil s Vídeňankou Emilií Bardachovou. Platonický vztah k mladým dívkám silně poznamenal poslední období Ibsenovy tvorby. Motiv nenaplněné lásky se objevuje zvláště v hrách \"Stavitel Solness\" (Bygmester Solness) a v epilogu \"Když my mrtví procitneme\" (Når vi døde vågner).\n\nNorsko: 1891-1906\n\nV roce 1891 se Ibsen natrvalo vrátil do rodného Norska.\n"}
{"id": "814171", "url": "https://cs.wikipedia.org/wiki?curid=814171", "title": "Elizabeth Reaserová", "text": "Elizabeth Reaserová\n\nElizabeth Ann Reaser (* 2. července 1975, Bloomfield, Michigan, Spojené státy americké) je americká filmová, televizní a divadelní herečka.\n\nMezi její nejznámější filmy patří \"Hranice života\", \"Základ rodiny\", \"Líbezná země\", \"Proti proudu\" a filmová série Stmívání. Nejznámější seriály, ve kterých se objevila, jsou \"Saved\", \"Chirurgové\" a \"Seznam ex\".\n\nNarodila se v Bloomfieldu v Michiganu, bohatém předměstí Detroitu, jako dcera Karen Davidson (rozené Weidman) a Johna Reasera. Elizabeth je prostřední ze tří sester. Její nevlastní otec byl milionářský podnikatel William Davidson.\n\nNavštěvovala Academy of the Sacred Heart v Bloomfield Hills. Po střední škole na rok chodila na Oakland University a poté na Juilliard School's Drama Division (1995-1999, skupina 28), kde absolvovala v roce 1999 s bakalářským titulem výtvarné umění.\n\nObjevila se v londýnských divadelních hrách, kde tvořili publikum dva lidi a připravovala se na svou roli v seriálu \"Saved\" tím, že trávila čas na pohotovosti, kde pozorovala chování lékařského personálu. V říjnu 2004 ji časopis Interview umístil do seznamu \"14 rozvíjejících se a tvořivých žen\". Její role ve filmu \"Líbezná země\" ji přinesla cenu Jury na Newport Beach Film Festival a nominaci na cenu Independent Spirit Award v kategorii nejlepší herečka v hlavní roli. Získala nominaci na Cenu Emmy v kategorii nejlepší hostující herečka v dramatickém seriálu, když se v roce 2007 objevila v několika epizodách seriálu \"Chirurgové\".\n\nZahrála si roli Esme Cullen ve filmové sérii Stmívání, tedy ve filmech \"\", \"\", \"\", \"\" a \"\".\n\nV říjnu 2010 se objevila v dramatickém seriálu televizní stanice CBS \"Dobrá manželka\".\n\n"}
{"id": "814172", "url": "https://cs.wikipedia.org/wiki?curid=814172", "title": "John Bates Clark", "text": "John Bates Clark\n\nJohn Bates Clark (26. ledna 1847 – 21. března 1938) byl americký neoklasický ekonom. Stal se jedním z průkopníků marginalistické revoluce v ekonomii a oponentem institucionální ekonomie. Jde o autora agregované verze neoklasické teorie mezní produktivity. Tato teorie je dodnes základem učebnicového výkladu determinace mezd a úroku v neoklasické mikroekonomii.\n\nVětšinu své kariéry strávil vyučováním na Kolumbijské univerzitě.\nByl jedním ze zakladatelů Americké ekonomické asociace, která od roku 1947 na jeho počest uděluje cenu významným americkým ekonomům - \"John Bates Clark Medal\".\n\n"}
{"id": "814173", "url": "https://cs.wikipedia.org/wiki?curid=814173", "title": "Dent Blanche", "text": "Dent Blanche\n\nDent Blanche (4356 m n. m.) je hora ve Walliských Alpách. Leží na území Švýcarska v kantonu Valais. Nachází se severně od Matterhornu a západně od Zermattu. Horu obklopují čtyři ledovce: Grand Cornier na severovýchodě, Schönbiel a Manzettes na jihozápadě a ledovec Dent Blanche na severozápadě. Na vrchol je možné vystoupit z chat: Cabane de la Dent Blanche (3507 m), Schönbielhütte (2694 m), Cabane du Mountet (2886 m) a Bivouac au Col de la Dent Blanche (3540 m).\n\nPrvními lidmi na vrcholu byli 18. července 1862 horolezci T. Kennedy, W. Wigram, J. Croz a J. Konig. Zimní výstup uskutečnili 2. března 1963 P. Crettaz a J. Gaudin.\n\n"}
{"id": "814174", "url": "https://cs.wikipedia.org/wiki?curid=814174", "title": "Mistrovství Severní Ameriky a Oceánie v rychlobruslení", "text": "Mistrovství Severní Ameriky a Oceánie v rychlobruslení\n\nMistrovství Severní Ameriky a Oceánie v rychlobruslení je rychlobruslařská soutěž ve víceboji každoročně pořádaná Mezinárodní bruslařskou unií pro nejvšestranější rychlobruslaře Severní Ameriky a Oceánie. Zároveň je kvalifikační akcí pro mistrovství světa ve víceboji. První severoamerický a oceánský šampionát se konal v roce 1999.\n"}
{"id": "814181", "url": "https://cs.wikipedia.org/wiki?curid=814181", "title": "Ernst von Niebelschütz", "text": "Ernst von Niebelschütz\n\nErnst von Niebelschütz (25. února 1879 – 12. února 1946) byl německý historik umění a novinář.\n\nByl zástupcem zemského konzervátora v pruské provincii Sasko. Jeho vědeckou pozůstalost ochovává saský zemský archiv.\n\nJeho synem byl spisovatel Wolf von Niebelschütz.\n\n"}
{"id": "814185", "url": "https://cs.wikipedia.org/wiki?curid=814185", "title": "ABL", "text": "ABL\n\nZkratka ABL může být:\n\n"}
{"id": "814187", "url": "https://cs.wikipedia.org/wiki?curid=814187", "title": "Mistrovství Severní Ameriky a Oceánie v rychlobruslení mužů", "text": "Mistrovství Severní Ameriky a Oceánie v rychlobruslení mužů\n\nMistrovství Severní Ameriky a Oceánie v rychlobruslení mužů pořádá Mezinárodní bruslařská unie každoročně od roku 1999. Šampionáty jsou společné s ženským mistrovstvím. Závodí se ve velkém čtyřboji, tedy na tratích 500, 5000, 1500 a 10 000 m.\n\n\"V tabulce jsou uvedeni pouze závodníci, kteří získali nejméně 1 zlatou medaili.\"\n"}
{"id": "814188", "url": "https://cs.wikipedia.org/wiki?curid=814188", "title": "Matijas Pejić", "text": "Matijas Pejić\n\nMatijas Pejić (* 18. května 1988, Orašje, SFR Jugoslávie) je bosenský fotbalový obránce, momentálně působí v bosenském týmu FK Sloboda Tuzla.\n\n\"Aktuální k datu\" : 13. září 2012\n"}
{"id": "814193", "url": "https://cs.wikipedia.org/wiki?curid=814193", "title": "Mistrovství Severní Ameriky a Oceánie v rychlobruslení žen", "text": "Mistrovství Severní Ameriky a Oceánie v rychlobruslení žen\n\nMistrovství Severní Ameriky a Oceánie v rychlobruslení žen pořádá Mezinárodní bruslařská unie každoročně od roku 1999. Šampionáty jsou společné s mužským mistrovstvím. Závodí se v malém čtyřboji, tedy na tratích 500, 1 500, 3 000 a 5 000 m.\n\n\"V tabulce jsou uvedeny pouze závodnice, které získaly nejméně 1 zlatou medaili.\"\n"}
{"id": "814197", "url": "https://cs.wikipedia.org/wiki?curid=814197", "title": "Hey! Say! JUMP", "text": "Hey! Say! JUMP\n\nHey! Say! JUMP je devítičlenná (dříve desetičlenná) japonská chlapecká skupina (idolová skupina) z agentury Johnny & Associates. Název \"Hey! Say!\" je faktem, že všichni členové se narodili v Heisei periodě (平成時代) a JUMP je akronymem pro Johnny's Ultra Music Power. Stejně jako Hikaru Gendži a V6 je tato skupina rozdělena do dvou podskupin: Hey! Say! BEST (Boys Excellent Selection Team) a Hey! Say! 7, která se skládá z pěti nejstarších členů a čtyř nejmladších členů.\n\nBěhem jarního koncertu KAT-TUN 3. dubna 2007, tehdejší Johnny's juniorové Júja Takaki (高木 雄也), Daiki Arioka (有岡 大貴), Rjósuke Jamada (山田 涼介), Júto Nakadžima (中島 裕翔) a Júri Činen (知念 侑李) se stali členy nové skupiny Hey! Say! 7. Ze začátku byla dočasnost skupiny nejasná, jelikož to znepokojovalo dost fanoušků skupiny J. J. Express, pročež se skupina rozdělila – Júja Takaki, Daiki Arioka a Júto Nakadžima jsou v Hey! Say! 7, zatímco Rjósuke Jamada a Júri Činen jsou v J. J. Express.\n\nDne 6. června 2007, Johnny & Associates oznámila, že Hey! Say! 7 budou vydávat dne 1. srpna 2007 Hey! Say! jako jejich singl. Zatímco A-Side písnička Hey! Say! byla použita jako opening pro anime Lovely Complex, B-Side písnička Bon Bon byla použita jako ending pro to samé anime. Prodalo se 120 520 kopií v prvním týdnu, čímž pádem se Hey! Say! 7 stala nejmladší chlapeckou skupinou, která topovala v hitparádě Oricon.\n\nDne 24. září 2007, Johnny & Associates oznámila vytvoření Hey! Say! JUMP, největší debutovaná skupina v agentuře v historii. K pěti členům Hey! Say! 7 byli přidáni tehdejší juniorové Kóta Jabu (薮 宏太), Kei Ino'o (伊野尾 慧), Hikaru Jaotome (八乙女 光), Keito Okamoto (岡本 圭人) a Rjútaró Morimoto (森本 龍太郎), a desetičlenná skupina byla později rozdělena do dvou podskupin s pěti členy založený na věku. Taky bylo oznámeno to, že budou mít svůj CD debut dne 14. listopadu 2007 s názvem Ultra Music Power, které bylo použito jako znělka na japonský Volleyball World Cup Relay 2007.\n\nDne 22. prosince 2007 Hey! Say! JUMP měli svůj debut koncert Hey! Say! JUMP Debut & First Concert Ikinari! v Tokyo Dóme. Stali se vůbec nejmladší skupinou, která vystupovala v Tokyo Dóme s průměrem věku 15,2 roků.\n\nDne 30. dubna 2009 vydali první DVD Hey! Say! JUMP Debut & First Concert Ikinari! v Tokyo Dome. Hey! Say! JUMP vydali dne 21. května 2008 druhý singl Dreams Come True, který taky topoval na Oriconu. V červenci 2008 bylo oznámeno, že vyjde další třetí singl s názvem Your Seed/Bouken Rider, který bude použit jako znělka japonského vydání animovaného Kung Fu Panda. V říjnu 2008, Hey! Say! JUMP vydala čtvrtý singl Majonaka no Shadow Boy, který byl použit jako ending pro drama Scrap Teacher～Kjóši Saisei～, kde hlavní roli hrají čtyři členové Hey! Say! JUMP: Júto Nakadžima, Rjósuke Jamada, Daiki Arioka a Júri Činen.\n\nHey! Say! JUMP vydali dne 29. dubna 2009 druhé DVD koncert Hey! Say! Jump-ing Tour '08-'09.\nDne 24. února 2010 Hey! Say! JUMP vydali pátý singl Hitomi no Screen, který topoval na hitparádě Oricon a prodalo 202 000 kopií.\nHey! Say! JUMP vydali dne 7. července 2010 své první album s názvem JUMP NO. 1.\n\nDne 15. prosince 2010 Hey! Say! JUMP vydali nový singl s názvem ｢Arigató｣～Sekai no Doko ni Itemo～. Také topoval v Oriconu a prodalo 64 206 kopií za jeden den.\n\nHey! Say! JUMP a ostatní Johnny's juniorové momentálně účinkují v novém varietním představení Jan Jan JUMP. Jan Jan JUMP začalo 16. dubna 2011. Začíná to v 06:30 japonského času každou sobotu. Jan Jan JUMP je zábavné show, kde se kombinuje SPORT, HRY a ŽIVĚ. Název je založen na Jan Jan Utau Studio, které se vysílalo zhruba před dvaceti lety, kde účinkovali pár Johnny's seniorů.\n\nDne 28. června 2011 vznikly ostré diskuze, kde unikly fotky Morimoto Rjútaróa, v kterých kouřil jako nezletilý. Následujícího dne, jako odezva na skandál, Johnny's Entertainment se omluvilo a plánovalo přerušení všech jeho aktivit na neurčitou dobu. Následuje odstraňování jeho profilu na oficiálním webu a sám Johnny Kitagawa vydal oznámení na tuto záležitost. Prohlásil, že Morimoto se chce zaměřit na studium a popřel malou pravděpodobnost o brzkém návratu Rjútaróa.\n\nDne 29. června 2011 Hey! Say! JUMP vydalo další singl OVER. Zase topoval v hitparádě Oricon a hned v první den prodali 113 554 kopií. Díky tomu je OVER nejvíce prodávajícím singlem od vydání Ultra Music Power.\n\nDne 21. září 2011 Hey! Say! JUMP vydali osmý singl Magic Power. Magic Power bylo zároveň prvním singlem, kde nebyl Morimoto Rjútaró, kvůli skandálu o kouření v nezletilosti a pozdějšímu suspendování. Magic Power bylo použito jako znělka k japonskému vydání 3D filmu Šmoulové.\n\nDne 2. ledna 2012 bylo oznámeno, že Hey! Say! JUMP budou mít první asijské turné od března do června. Série koncertů se budou konat na pěti místech: Tchaj-wan, Hongkong, Thajsko, Jižní Korea a jejich vlastní země, Japonsko. Zároveň bylo také oznámeno, že dne 22. února 2012 vyjde devátý singl SUPER DELICATE. Bylo také oznámeno to, že Morimoto Rjútaró se nebude zúčastňovat v aktivitách Hey! Say! JUMP a chce se zaměřit na své studium.\n\nV JUMParty 2 bylo odhaleno to, že Kei Ino'o chodí již čtvrtým rokem na univerzitu, kde se zaměřuje na architekturu a Kóta Jabu bude tento rok chodit na Univerzitu Waseda.\n\nDne 15. března 2012 bylo oznámeno to, že koncert, který se měl konat v Hongkongu, bude odložen až do května a koncert byl odložen z neznámých důvodů. Dne 22. května 2012 bylo oznámeno to, že nový muzikál JOHNNY'S WORLD bude režírován a produkován Johnny Kitagawou. Muzikál začne v Imperial Garden Theater během října do prosince. Hey! Say! JUMP budou mít hlavní roli, zatímco dalších sto budou vystupovat – třeba Kis-My-Ft2, Sexy Zone, A.B.C-Z a Johnny's juniorové. Kazuja Kamenaši (亀梨 和也), Hideaki Takizawa (滝沢 秀明) a Kóiči Dómoto (堂本 光一) tu budou hostovat. \n\nDne 25. dubna 2012, skoro dva roky od té doby, kdy vydali své první album JUMP NO. 1, Hey! Say! JUMP oznámili, že vydají dne 6. června 2012. Album má název JUMP WORLD a bude obsahovat jejich dřívější singly od Arigató (Sekai no Doko ni Ite mo) a dál.\n\nHey! Say! JUMP nakopli jejich první koncert v Yokohama Arena dne 3. května 2012, který přilákal 15 000 lidí. Fanoušci z 13 odlišných zemí včetně Číny a Spojených států se zúčastnili koncertu.\n\n\n\nAlba\n\n\n\nHey! Say! 7\nHey! Say! BEST\nHey! Say! JUMP\n\n\n\nOficiální web Johnny's Entertainment\nOficiální web J Storm\n"}
{"id": "814200", "url": "https://cs.wikipedia.org/wiki?curid=814200", "title": "Třída Commandant Rivière", "text": "Třída Commandant Rivière\n\nTřída Commandant Rivière byla třída fregat francouzského námořnictva určených k protiponorkovým operacím v době války a ke službě v zámoří v době míru. Francouzi je tradičně označují jako avíza. Třída se skládala z celkem 9 jednotek. Vyřazeny byly v 90. letech 20. století. Tři jednotky poté zakoupila Uruguay. Čtyři další fregaty této třídy byly postaveny pro portugalské námořnictvo jako třída \"João Belo\".\n\nStavba této třídy byla objednána roku 1955. Ve třech skupinách bylo objednáno celkem devět jednotek. Stavba fregat probíhala od roku 1957, přičemž do služby plavidla vstupovala v letech 1962–1965.\n\nJednotky třídy \"Commandant Rivière\":\n\nPlavidla byla vybavena pro ubytování 80členného výsadku, který se na břeh přepravoval pomocí dvou devítimetrových vyloďovacích člunů. Hlavňovou výzbroj tvořily tři 100mm kanóny Creusot-Loire (délka hlavně 55 ráží) v jednodělových věžích, z nichž jedna se nacházela na přídi a dvě na zádi. Mezi přední dělovou věží a můstkem pak byl umístěn automaticky nabíjený 305mm protiponorkový raketomet. Protiponorkovou výzbroj dále tvořily dva trojhlavňové 550mm torpédomety. Lehkou výzbroj tvořily dva 30mm kanóny. Pohonný systém tvořily čtyři diesely SEMT-Pielstick. Nejvyšší rychlost dosahovala 26 uzlů.\n\nBěhem služby byla druhá dělová věž demontována a na jejím místě byly instalovány čtyři vypouštěcí kontejnery protilodních střel MM.38 Exocet.\n\nUruguay zakoupila roku 1988 tři fregaty této třídy. Zařadila je do služby jako \"General Artigas\" (ex- \"Victor Schoelcher\"), \"Montevideo\" (ex- \"Admiral Charner\") a \"Uruguay\" (ex – \"Commandant Bourdais\"). Plavidla si ponechala střely Exocet (dočasně byly demontovány pouze z první jednotky), naopak demontovány byly vrhače klamných cílů Dagaie. Roku 2004 je ve službě nahradily dvě ex-portugalské fregaty třídy \"João Belo\".\n"}
{"id": "814201", "url": "https://cs.wikipedia.org/wiki?curid=814201", "title": "Hermův Pastýř", "text": "Hermův Pastýř\n\nHermův Pastýř (řecky \"Ὁ ποιμὴν τοῦ Ἑρμοῦ\") je starokřesťanský spis.\n\nHermas, autor spisu zvaného \"Hermův Pastýř\" nebo také jen \"Pastýř,\" byl propuštěnec, který se ještě jako otrok dostal do Říma. Měl ženu a děti, podnikáním, kvůli kterému zanedbával svoji rodinu, nabyl nemalého majetku, ale pak zřejmě o značnou jeho část přišel a zabýval se zemědělstvím. To vše lze vyčíst ze spisu samého. Origenes se domníval, že tento Hermas byl totožný s Hermem zmíněným v Listě Římanům 16,14. Avšak podle Muratoriho kánonu to byl bratr papeže Pia I. a tento spis vytvořil v Římě v polovině 2. stol.\n\nSpis je poměrně dlouhý a skládá se z pěti vidění, dvanácti přikázání a deseti podobenství. Autorovi se nejprve zjeví církev v podobě stařeny, podruhé je tato žena o něco mladší a veselejší, potřetí zcela mladá a krásná a nakonec jako dívka na vdávání; tím je symbolizována postupná duchovní obroda církve. Potom se autorovi zjeví pastýř v bělostném rouchu (odtud název spisu) a sdělí mu přikázání a podobenství, která má zapsat, aby se jimi mohl sám řídit a také aby je mohl předčítat ostatním.\n\nSpis se příliš nezabývá věroukou, je zaměřen především na otázky praktické mravouky. Vyzývá k odvrácení se od nepravostí a k bezúhonnému životu, dokud je ještě čas. Bohatství je počítáno mezi špatnosti, bohatí nemohou být součástí církve, podobně jako se bílé kulaté kameny nehodí na stavbu hradu či věže; tyto kameny je nutno nejprve otesat, aby se ztrátou části svého objemu staly čtyřhrannými a mohly být použity na stavbu; právě tak je nutno otesat bohatství těchto lidí, aby se, budou-li solidární s chudými, stali Pánu užitečnými. Podle Canfory Hermův Pastýř vykazuje esejský vliv, má totiž mít určité podobnosti s kumránským svitkem \"Řád společenství.\"\n\nV raném křesťanství byl tento spis značně oblíbený. Irenej z Lyonu, Klemens Alexandrijský i Origenes si ho váží jako Písma svatého. Dokonce měl šanci stát se součástí novozákonního kánonu, neboť je obsažen v nejstarším dochovaném rukopise Nového zákona (tzv. Sinajský kodex ze 4. stol.). Pozdější vývoj křesťanství ovšem tomuto spisu nepřál.\n\n\n\n\n"}
{"id": "814203", "url": "https://cs.wikipedia.org/wiki?curid=814203", "title": "Twaron", "text": "Twaron\n\nTwaron® je obchodní značka paraaramidových vláken, která vyrábí japonská firma Teijin.\nZa počátek vývoje vlákna se udává rok 1960, od roku 1977 se vyrábělo u holandské firmy AKZO pokusně vlákno pod názvem Arenka, v roce 1982 se začalo s průmyslovou výrobou, v roce 1984 bylo vlákno přejmenováno na Twaron. Od roku 2000 převzala výrobu firma Teijin, kde Twaron od roku 2007 patří ke skupině čtyř druhů pod společným názvem Teijin Aramid.\nTwaron je vedle kevlaru firmy DuPont od 80. let minulého století dominující značka na trhu s paraaramidovými vlákny. Ve 2. dekádě 21. století se prodává za 25-45 €/kg. \nRelat. hustota 1,44 g/cm, tažná pevnost 2,4-3,6 GPa, tažnost 2,2-4,4 %, navlhavost 3,2-5 %, hořlavost - příze 37 LOI, tkanina 29 LOI, tepelný rozklad (bez tavení) při 500 °C, \n\nTwaron je p-fenylen tereftalamin (PpPTA) s jemně zrnitým charakterem. \nK jeho rozpouštění se používá N-methyl pyrolidon a ionická komponenta (CaCl). \nPři zvlákňování se PpPTA míchá se zmrzlou kyselinou sírovou za mírného zahřívání. \nVláknina má parakrystalickou strukturu s molekulárními řetězci probíhajícími rovnoběžně k ose vlákna.\n\nMateriál se pak propírá, suší a 250 - 15 000 jednotlivých filamentů bez zákrutu nebo skaných se společně navíjí na cívky. \n\n\n\ntkaniny v různě složených laminátech.\n"}
{"id": "814204", "url": "https://cs.wikipedia.org/wiki?curid=814204", "title": "Messner", "text": "Messner\n\nMessner může znamenat:\n\n"}
{"id": "814207", "url": "https://cs.wikipedia.org/wiki?curid=814207", "title": "Jadowniki", "text": "Jadowniki\n\nJadowniki jsou polská vesnice ležící v Malopolském vojvodství, Brzeském okrese. Náleží k obci Brzesko. V letech 1975–1998 spadala pod vojvodství tarnowské.\n"}
{"id": "814212", "url": "https://cs.wikipedia.org/wiki?curid=814212", "title": "Iñigo Cervantes Huegun", "text": "Iñigo Cervantes Huegun\n\nÍñigo Cervantes-Huegun (* 30. listopadu 1989 Irun, Gipuzkoa) je španělský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do září 2019 dvanáct titulů ve dvouhře a dvanáct také ve čtyřhře. Oblíbeným povrchem je antuka, úderem pak podání, turnajem neworský US Open. Idoly v dospívání byli Lleyton Hewitt a Marcelo Ríos. \n\nNa žebříčku ATP byl ve dvouhře nejvýše klasifikován v březnu 2016 na 56. místě a ve čtyřhře pak v témže měsíci na 105. místě. Do září 2019 jej trénovali Javier Ferrer a Israel Vior.\n\nDo hlavní soutěže grandslamu se poprvé probojoval ve Wimbledonu 2012, kde v úvodním kole porazil Itala Flavia Cipollu. V roce 2016 si zahrál všechny grandslamy sezóny, na žádném z nich se mu ale nepodařilo přejít přes 1. kolo.\n\nNarodil se roku 1989 v baskickém Irunu do rodiny Manuela Cervantese, fotbalového brankáře v klubech Murcia, Real Betis, Real Sociedad, Salamanca a San Sebastian, a Luisy. Bratr Mikel Cervantes-Huegun hraje také tenis. Má ještě 2 sestry, Paulu a Esther. Trénuje v areálu Academia de Tenis Ferrer - Jávea (Xábia, Alicante). Fandí fotbalovému týmu Real Sociedad, rád chodí do kina a tráví čas s přáteli. Jeho fitness trenérem je Jaume Ros.\n\n\"Seznam je neúplný.\"\n\n"}
{"id": "814219", "url": "https://cs.wikipedia.org/wiki?curid=814219", "title": "List Laodikejským", "text": "List Laodikejským\n\nList Laodikejským je novozákonní apokryf. Jedná se o krátký dopis, který je údajně adresován apoštolem Pavlem křesťanům v Laodikeii, ve skutečnosti je to ale falzum složené z kousků kanonických epištol, především Epištoly Filippským.\n\nPodnět ke vzniku tohoto apokryfu dal List Kolosským 4,16, kde jsou koloští křesťané vyzváni, aby si přečetli také dopis z Laodikeie. Bezpečně je doložen v polovině 6. stol., neboť se dochoval jako součást Nového zákona v tzv. Fuldském kodexu; vznikl však pravděpodobně již o několik století dříve. Zatímco na Východě nebyl příliš znám, v západní církvi se po celý středověk těšil velké oblibě. Proto se nám dochoval v latinském, a nikoli řeckém znění. Zda byl původně napsán řecky a pak teprve přeložen do latiny, nebo zda byl rovnou vytvořen v latině, je sporné.\n\n"}
{"id": "814225", "url": "https://cs.wikipedia.org/wiki?curid=814225", "title": "Laodikeia", "text": "Laodikeia\n\nLaodikeia (řecky \"Λαοδίκεια\", latinsky \"Laodicea\") je jméno několika starověkých měst, nazvaných podle některé z žen jménem Laodike ze seleukovské dynastie. Především se jedná o tato města:\n\n\n"}
{"id": "814229", "url": "https://cs.wikipedia.org/wiki?curid=814229", "title": "Glycerolester kyseliny octové", "text": "Glycerolester kyseliny octové\n\nGlyceroltriester kyseliny octové (někdy též trioctan glycerolu) je kapalná, bezbarvá, organická sloučenina. Jedná se o ester kyseliny octové a glycerolu.\n\nTato látka se vyrábí reakcí kyseliny octové a glycerolu, dle rovnice:<br>\n3CHCOOH + CHOH-CHOH-CHOH ↔ (CHCO)CH-(CHCO)CH-(CHCO)CH + 3HO<br>\nTato reakce je vratná. Rovnováha mezi jednotlivými stranami rovnice záleží na pH: se snižujícím se pH roste množství glycerolesteru kyseliny octové a vody, naopak v zásaditém prostředí převažuje kyselina octová a glycerin. Obvykle se roztok okyseluje kyselinou sírovou.<br>\nVýsledná směs produktů se odděluje destilací, oddělí se tím i vedlejší produkty (kupř.: monooctan glycerolu a dioctan glycerolu), voda a kyselina sírová.\n\nPři reakci s hydroxidy se tato látka rychle rozpadá za vzniku příslušného octanu a glycerolu. Kupříkladu s hydroxidem sodným reaguje takto:<br>\n(CHCOO)CH-(CHCOO)CH-(CHCOO)CH + 3NaOH → 3CHCOONa → CHOH-CHOH-CHOH<br>\n\nTato látka se používá jako přídatná látka, v Evropské unii se označuje E 1518. Tato látka se mimo jiné vyskytuje v bionaftě, v lidském těle je to nejjednodušší využitelný tuk (jeho rozkladem při plné oxidaci vznikne 24 ATP z ADP).\n"}
{"id": "814230", "url": "https://cs.wikipedia.org/wiki?curid=814230", "title": "Evropská silnice E24", "text": "Evropská silnice E24\n\nEvropská silnice E24 je evropskou silnicí 1. třídy. Začíná v anglickém Birminghamu a končí v Ipswichi. Celá trasa měří 254 kilometrů. Jako všechny ostatní evropské silnice, ani E24 není na území Spojeného království označena. E24 cestou protíná několik dalších evropských silnic jako E5, E13, E30.\n\n\n"}
{"id": "814236", "url": "https://cs.wikipedia.org/wiki?curid=814236", "title": "Camilla Luddingtonová", "text": "Camilla Luddingtonová\n\nCamilla Luddingtonová, celým jménem Camilla Anne Luddington (* 15. prosince 1983, Ascot, Berkshire), je britská herečka, známá zejména jako představitelka Kate Middleton ve filmu \"William a Kate\" nebo také z role Jo Wilson v televizním seriálu Chirurgové.\n\nV roce 2013 poskytla svůj hlas a model postavy známé počítačové postavě Laře Croft ve hře \"Tomb Raider\".\n\nPochází z Berkshire, kde vystudovala dívčí školu. Později nastoupila do Americké školy v Thorpe. Jako dítě žila rok v Texasu, kde se naučila mluvit americkým akcentem. Má dva bratry, Daniela a Joeyho, a mladší sestru, Amy. Jako dítě milovala The Ricki Lake Show. Její matka zemřela a její otec se jmenuje Martin.\n\nV 19 letech nastoupila na univerzitu v Pensylvánii. Přestěhovala se do New Yorku a následně do Los Angeles.\n\nVětšinu dospělého života strávila ve Spojených státech, kde získala středoatlantický, hybridní akcent. Je tetou, její bratr Daniel má dceru jménem Daisy a její sestra Amy má syna. \n\nPřevážně pracovala v Spojených státech.\n\nV březnu 2011 získala roli Kate Middleton v chystaném filmu William a Kate, který pojednává o seznámení prince Williama a Kate Middleton. Později získala roli v 5. sérii televizního seriálu \"Californication\", kde si zahrála roli chůvy. Následně získala roli v 5. řadě upířího dramatu True Blood: Pravá krev, kde si zahrála roli Claudette. V červenci 2012, získala roli v televizním seriálu \"Chirurgové\", kde ztvárnila roli začínající doktorky Jo Wilson.\n\n26. června 2012 byla společností Crystal Dynamics potvrzena jako nová představitelka Lary Croft, které propůjčila svůj hlas a postavu. Když šla na konkurz, netušila, že jde o roli Lary Croft, konkurz se vztahoval k projektu s názvem „Krypted“, ve kterém se postava jmenovala Sara. Při první zkoušce, kdy měla na sobe šortky a boty, jí toto oblečení připomnělo Laru Croft. Po získání role, v průběhu 3 let prováděla též (kromě dabingu) snímání pohybu samotné postavy. Například během jednoho dne, kdy se do hry natáčely \"smrtící scény\", musela předstírat smrt různými způsoby.\n\nV říjnu 2016 oznámila, že čeká holčičku s hercem Matthewem Alanem. Dcera Hayden Alan se narodila dne 11. dubna 2017. Dne 31. prosince 2017 se zasnoubila a 17. srpna 2019 se vzali.\n\n"}
{"id": "814239", "url": "https://cs.wikipedia.org/wiki?curid=814239", "title": "Fabian Brunnström", "text": "Fabian Brunnström\n\nFabian Brunnström (*6. února 1985, Helsingborg, Švédsko) je švédský hokejový útočník hrající v týmu severoamerické NHL Detroit Red Wings.\n\nNikdy nebyl draftován. Přesto se v roce 2008 dostal do NHL, když podepsal smlouvu s Dallasem Stars. Při svém debutu v NHL nastřílel hattrick. Za Dallas hrál i v další sezóně, tým ho poslal do svého farmářského celku v AHL. V roce 2011 přišel na zkoušku do Detroitu Red Wings, kde uspěl. Za Red Wings odehrál 5 zápasů a v nich zaznamenal 1 bod.\n"}
{"id": "814240", "url": "https://cs.wikipedia.org/wiki?curid=814240", "title": "Blaž Kavčič (tenista)", "text": "Blaž Kavčič (tenista)\n\nBlaž Kavčič (* 5. března 1987 Lublaň) je slovinský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do července  2012 deset titulů ve dvouhře a čtyři ve čtyřhře.\n\nNa žebříčku ATP byl ve dvouhře nejvýše klasifikován v červnu 2012 na 71. místě a ve čtyřhře pak v květnu téhož roku na 178. místě. Trénuje ho Blaž Trupej.\n\nDo profesionálního tenisu vstoupil v sezóně 2005 a následující tři roky hrál výlučně dva kvalitativně nižší okruhy mužského profesionálního okruhu Futures tour a ATP Challenger Series. V roce 2006 debutoval v daviscupovém týmu Slovinska a získal první dva tituly Futures, když nejdříve ve finále turnaje v Čakovci porazil Predraga Rusevskiho a v Záhřebu pak zdolal Roka Jarce.\n\nV sezóně 2008 se kvalifikoval do hlavní soutěže události ATP Tour. V Záhřebu nestačil v úvodním kole na Roko Karanušiće, a poté v Pörtschachu, nejdříve přehrál Teimuraze Gabašviliho, aby poté podlehl Igoru Kunicynovi. Rok 2008 zakončil na 260.místě světové klasifikace.\n\nV sezóně 2009 se jako kvalifikant probojoval do finále challengeru v San Remu, v němž nestačil na Jihoafričana Kevina Andersona. Místo účasti v kvalifikační fázi Roland Garros zvolil challengery. Následně si připsal dva tituly v Alessandrii a rumunské Konstantě.\n\nV semifinále chorvatského turnaje v Rijece porazil Mathieua Montcourta, pro nějž to byl poslední tenisový zápas v životě. Francouz následně zemřel na zástavu srdce.\n\nV sezóně 2010 prošel do druhého kola na Tenisovém mistrovství USA mužů na antuce hraném v Houstonu, když nejdříve porazil Uzbeka Denise Istomina, a poté nestačil na dobře servírujícího pozdějšího finalistu Sama Querreyho. Na pařížském French Open vyhrál premiérové utkání na grandslamu v hlavní soutěži, když vyřadil Argentince Eduardo Schwanka, díky soupeřově skreči ve čtvrté sadě. Stal se tak prvním mužským tenistou ve slovinské historii, jenž prošel do hlavní soutěže dvouhry na Grand Slamu bez nutnosti hrát kvalifikaci.\n\nV sezóně 2011 poprvé v kariéře prošel do čtvrtfinále turnaje ATP Tour, a to na indickém Chennai Open, kde podlehl favorizovanému Čechu Tomáši Berdychovi. Na melbournském Australian Open si zahrál druhé kolo poté, co v prvním porazil Kevina Andersona a ve druhém nestačil na turnajovou desítku Michaila Južného. Na Serbia Open byl vyřazen mezi posledními osmi hráči světovou jedničkou Novakem Djokovićem.\n\n"}
{"id": "814241", "url": "https://cs.wikipedia.org/wiki?curid=814241", "title": "František Hajnovič", "text": "František Hajnovič\n\nFrantišek Hajnovič (* 5. července 1949 Malacky) je slovenský politik, v roce 2002 ministr financí Slovenska v první vládě Mikuláše Dzurindy za SDĽ.\n\nV roce 1972 absolvoval Matematicko-fyzikální fakultu Univerzity Karlovy v Praze (obor matematická ekonomie). Rigorózní zkoušku z oboru ekonometrie složil na Univerzitě Komenského v Bratislavě. Absolvoval rovněž stáže na univerzitě v Bonnu a Hamburgu, v Mezinárodním měnové fondu a v CEMI Akademie věd v Moskvě. V letech 1972-1994 pracoval v Institutu statistiky a informatiky v oboru makroekonomických analýz a prognóz. V roce 1994 nastoupil do Národní banky Slovenska jako pracovník výzkumného úseku, později vedoucí oddělení národohospodářských a měnových studií. Podílel se jako expert na přípravách vstupu Slovenska do Evropské unie a eurozóny.\nByl členem SDĽ od jejího vzniku. Pracoval v národohospodářské komisi Republikového výboru SDĽ. V období leden - říjen 2002 zastával post ministra financí v první vládě Mikuláše Dzurindy.\n\nJe ženatý, má čtyři děti. Bydlí v Bratislavě.\n\n"}
{"id": "814242", "url": "https://cs.wikipedia.org/wiki?curid=814242", "title": "Jak Loum", "text": "Jak Loum\n\nJak Loum ( ) je jezero v provincii Ratanakiri na severovýchodě Kambodže. Nachází se ve vzdálenosti 5 km od centra provincie Banlungu. Má rozlohu 40,7 ha. Maximální hloubka dosahuje 48 m.\n\nJezero se nachází v kráteru, jehož stáří je 4000 let. Má tvar téměř přesného kruhu o průměru 0,72 km.\n\nVoda v jezeře je neobyčejně čistá a průzračná.\n\nV okolí jezera rostou velké stromy v bohatém a svěžím lese, který je domovem mnoha exotických ptáků a papoušků.\n\nJezero je oblíbeným turistickým cílem.\n\n"}
{"id": "814244", "url": "https://cs.wikipedia.org/wiki?curid=814244", "title": "Dignitas", "text": "Dignitas\n\nDignitas (latinsky \"důstojnost\") je švýcarská organizace zajišťující asistovanou sebevraždu. \n\nOrganizaci založil v roce 1998 právník a aktivista pro eutanázii Ludwig A. Minelli. Do roku 2008 v ní bylo vykonáno kolem 840 asistovaných sebevražd, většinu klientů tvořili Němci. Asistovanou sebevraždu zde spáchali i Češi. Asi 21% sebevrahů netrpí nevyléčitelnými chorobami a k asistované sebevraždě je vedou jiné důvody. Mezi klienty patří i lidé, trpící pouhou depresí, kterou Minelli údajně také v některých případech považuje za \"nevyléčitelnou chorobu\"., na stránkách organizace je ale uvedeno, že klientům s duševními chorobami asistenci při sebevraždě neposkytují, protože \"„švýcarské právo a švýcarští psychiatři s tím dosud nesouhlasí“\".Mezi klienty Dignitas patřily i některé známé osobnosti, např. autor komiksů John Hicklenton, francouzská spisovatelka, překladatelka a lesbická aktivistka Michèle Causseová či britský dirigent Edward Downes. \n\nSebevrah nejprve projde několikaměsíčním obdobím konzultací s odborníky a několikrát s časovým odstupem musí písemně i ústně projevit svou vůli asistovanou sebevraždu podstoupit, naposledy bezprostředně před výkonem. Před sebevraždou jsou mu podány léky proti zvracení, sebevražda sama je provedena pomocí smrtelné dávky pentobarbitalu rozpuštěné ve sklenici vody nebo džusu, pokud to není možné, pak prostřednictvím krmící trubice či nitrožilně (v takovém případě ale musí přísun jedu zahájit sám sebevrah, aby nešlo o eutanázii). V několika případech bylo experimentálně použito také zadušení pomocí helia, aby se organizace vyhnula nutnosti nechat si jed předepsat od lékaře. Švýcarům se asistence při sebevraždě většinou poskytuje doma, klientům z jiných zemí v budově organizace. Sebevrahům, pokud si to přejí, dělají společnost rodinní příslušníci nebo profesionální společníci \n\nDignitas se prezentuje jako nezisková organizace (švýcarské zákony zakazují provádět asistovanou sebevraždu \"ze zištných důvodů\"), po sebevrazích nicméně požaduje poplatek ve výši čtyř až sedmi tisíc eur (podle toho, zda Dignitas zajišťuje i pohřeb a další služby) „na pokrytí nákladů“. Minelli na chodu instituce značně zbohatl, podle bývalé zaměstnankyně Sorayi Wernliové, která o svých zkušenostech z Dignitas napsala značně kritickou knihu, mu klienti často odkazují svůj majetek. Organizace natočila také několik propagačních dokumentů, v nichž prezentuje i videozáznamy sebevražd (např. \"Right to Die?\", 2008)\n\nKlinika Dignitas se potýká s právními problémy, jednou z mediálně známých kauz bylo například vhazování uren s popelem sebevrahů do Curyšského jezera v letech 2008-2010. \n\n"}
{"id": "814246", "url": "https://cs.wikipedia.org/wiki?curid=814246", "title": "Aralkovité", "text": "Aralkovité\n\nAralkovité (\"Araliaceae\") je čeleď vyšších dvouděložných rostlin z řádu miříkotvaré (\"Apiales\"). Jsou to dřeviny a výjimečně i byliny se střídavými jednoduchými nebo složenými listy. Mnohé druhy mají nápadná okolíkovitá květenství. Z naší květeny sem patří břečťan a pupečník. Aralkovité mají význam především jako zdroj léčiv (např. ženšen) a jako okrasné rostliny.\n\nAralkovité jsou opadavé nebo častěji stálezelené stromy a keře, řidčeji liány a výjimečně i byliny převážně se střídavými jednoduchými nebo složenými listy. Výjimečně se mezi aralkovitými najdou i stonkové sukulenty (kusonie). Některé druhy, zejména z rodů šeflera a oreopanax) mohou růst i jako epifyty. Pokud jsou listy jednoduché, mají obvykle dlanitou žilnatinu a často jsou dlanitě laločnaté. Složené listy jsou nejčastěji dlanité, řidčeji jednoduše či vícenásobně zpeřené. Palisty jsou u mnohých zástupců nápadně vyvinuty. Báze řapíku je často široká a obepínající tlustý stonek. Odění je z hvězdovitých, řidčeji z jednoduchých chlupů. Stonky jsou u některých zástupců trnité, listy jsou často nahloučené na koncích větví.\n\nRostliny jsou jednodomé nebo dvoudomé. Květenství jsou vrcholová nebo zdánlivě postranní, často složená z okolíků nebo hlávek, řidčeji z hroznů či klasů. Květy jsou pravidelné, spíše oboupohlavné, drobné. Kalich je srostlý částečně nebo po celé délce se semeníkem, zdánlivě tak může chybět nebo tvoří jen nízký hladký, zvlněný či zubatý lem. V květech je vyvinut nektáriový disk. Koruna je složena z 5 až 10 lístků, nejčastěji volná, řidčeji jsou korunní lístky na bázi srostlé a koruna pak opadává jako celek. Tyčinek je nejčastěji stejný počet jako korunních lístků, řidčeji více. Semeník je spodní, srostlý ze 2 až 10 plodolistů a se stejným počtem komůrek. Čnělky jsou volné nebo srostlé ve sloupek, případně nízké a redukované na horní vrstvu disku. V každém plodolistu je jediné funkční vajíčko. Plodem je peckovice nebo bobule.\n\nČeleď aralkovité zahrnuje asi 1450 druhů ve 43 rodech. Největší rody jsou šeflera (\"Schefflera\", asi 1600 druhů), stínovka (\"Polyscias\", 160) a pupečník (\"Hydrocotyle\", 130 druhů).\n\nAralkovité jsou kosmopolitně rozšířená čeleď, naprostá většina druhů však roste v tropech. Centrum druhové diverzity je v monzunové Asii. V Americe a v Africe je zastoupena mnohem menším počtem druhů. Rod šeflera je pantropický. V Jižní Americe roste nejvíce druhů této čeledi v horských lesích. Mnohé druhy patří mezi pionýrské dřeviny, obsazující světliny.\n\nV květeně České republiky je čeleď zastoupena 2 druhy: břečťan popínavý (\"Hedera helix\") a pupečník obecný (\"Hydrocotyle vulgaris\"). V květeně Evropy je mimo tyto dva druhy již jen pupečník \"Hydrocotyle ranunculoides\", rostoucí ve středním Středomoří.\n\nV klasických taxonomických systémech (Cronquist, Dahlgren, Tachtadžjan) byly aralkovité řazeny spolu s čeledí miříkovité (\"Apiaceae\") do řádu aralkotvaré (\"Araliales\"), alternativně také nazývaného miříkotvaré (\"Apiales\"). Rody pupečník (\"Hydrocotyle\") a \"Trachymene\" byly dříve řazeny do čeledi miříkovité (\"Apiaceae\"), případně jim byla vyčleněna samostatná čeleď pupečníkovité (\"Hydrocotylaceae\"). Rod pupečníkovec (\"Centella\") byl přeřazen do čeledi miříkovité.\nV roce 2001 byly z aralkovitých vyjmuty dva rody (\"Delarbrea\" a \"Myodocarpus\") a přeřazeny do samostatné čeledi \"Myodocarpaceae\" v rámci téhož řádu.\n\nKvěty jsou opylovány nejčastěji včelami, vosami a mouchami hledajícími nektar. Dužnaté bobule jsou šířeny především ptáky.\n\nČeleď aralkovité má široké využití jako zdroj látek využitelných v medicíně. Nejznámější léčivkou z této čeledi je bezesporu ženšen pravý (\"Panax ginseng\"), pěstují se však i další druhy, zejména asijský ženšen nepravý (\"Panax pseudoginseng\") a severoamerický ženšen pětilistý (\"P. quinquefolius\"). Kořen arálie \"Aralia cordata\" je v Koreji používán při léčbě nachlazení a migrén a kůra \"Eleutherococcus sessiliflorus\" a kalopanaxu pestrého (\"Kalopanax pictus\") na edémy, arthritidu, neuralgie aj. Mezi další druhy používané v medicíně náleží např. \"Polyscias fruticosa\", keř v Indii běžně pěstovaný v zahradách. Kořen má antibakteriální, protiplísňové a diuretické účinky.\n\nBřečťan popínavý (\"Hedera helix\") je běžně pěstovaná stálezelená pokryvná liána. Celkem zřídka se jako okrasné dřeviny pěstují různé druhy arálií (\"Aralia\"), ve sbírkách arboret a botanických zahrad i některé druhy eleuterokoku (\"Eleutherococcus\", syn. \"Acanthopanax\") a kalopanax pestrý (\"Kalopanax pictus\"). Ve sklenících botanických zahrad je jako kuriozita pěstován druh \"Trevesia palmata\" s nápadně tvarovanými listy. Mezi nádherné okrasné dřeviny pěstované v tropech patří také \"Osmoxylon lineare\", pocházející z jihovýchodní Asie, \"Meryta sinclairii\" z Nového Zélandu a \"Polyscias maraisiana\" (syn. \"Gastonia mauritiana\") z ostrova Mauritus.\n\nNěkteré druhy, zejména šeflera (\"Schefflera\"), břečťan popínavý (\"Hedera helix\"), prodara japonská (\"Fatsia japonica\"), prodarovec (x \"Fatshedera\", kříženec prodary a břečťanu), stínovka (\"Polyscias\") a sukulentní \"Cussonia paniculata\" se pěstují jako pokojové rostliny. Krásné dlanité listy má \"Dizygotheca elegantissima\".\nAsijský Pupečník nejmenší (\"Hydrocotyle sibthorpioides\") je používán jako zelenina a také pěstován jako akvarijní rostlina. Z bílé houbovité dřeni stromu \"Kalopanax papyriferum\" se v Číně vyrábí tzv. rýžový papír, používaný zejména v malířství a při výrobě umělých květin.\n\n\"Anakasia\",\n\"Aralia\",\n\"Arthrophyllum\",\n\"Astrotricha\",\n\"Brassaiopsis\",\n\"Cephalaralia\",\n\"Cheirodendron\",\n\"Cuphocarpus\",\n\"Cussonia\",\n\"Dendropanax\",\n\"Eleutherococcus\",\nx\"Fatshedera\",\n\"Fatsia\",\n\"Gamblea\",\n\"Gastonia\",\n\"Harmsiopanax\",\n\"Hedera\",\n\"Heteropanax\",\n\"Homalosciadium\",\n\"Hunaniopanax\",\n\"Hydrocotyle\",\n\"Kalopanax\",\n\"Macropanax\",\n\"Megalopanax\",\n\"Merrilliopanax\",\n\"Meryta\",\n\"Motherwellia\",\n\"Munroidendron\",\n\"Neosciadium\",\n\"Oplopanax\",\n\"Oreopanax\",\n\"Osmoxylon\",\n\"Panax\",\n\"Pentapanax\",\n\"Polyscias\",\n\"Pseudopanax\",\n\"Reynoldsia\",\n\"Schefflera\",\n\"Sciadodendron\",\n\"Seemannaralia\",\n\"Sinopanax\",\n\"Stilbocarpa\",\n\"Tetrapanax\",\n\"Tetraplasandra\",\n\"Trachymene\",\n\"Trevesia\",\n\"Woodburnia\"\n\n"}
{"id": "814252", "url": "https://cs.wikipedia.org/wiki?curid=814252", "title": "Mayahuel", "text": "Mayahuel\n\nMayahuel (v překladu \"agave\") je bohyně z centrálního Mexika a zejména z aztéckých kultur. Je ztělesněním pulque, alkoholického nápoje z kvašené agave. Mayahuel byla také součástí komplexu vzájemně propojené matky a bohyně plodnosti aztécké mytologie a je také spojena s koncepty plodnosti a výživou.\n\n\n"}
{"id": "814253", "url": "https://cs.wikipedia.org/wiki?curid=814253", "title": "Mount Vernon", "text": "Mount Vernon\n\nMount Vernon v Alexandrii ve státě Virginiia byla plantážní rezidence prvního prezidenta Spojených států amerických, George Washingtona. Sídlo stojí na návrší nad řekou Potomac asi 25 km jižně od Washingtonu. Poměrně skromná patrová budova, v níž Washington žil, je postavena ze dřeva v neoklasicistním georgiánském stylu s balkonem a sloupy, je natřena na bílo a posypána pískem, aby napodobovala kámen.\n\nMount Vernon byl označen jako Národní historická památka USA v roce 1960 a je uveden v Národním registru historických míst. Nemovitost vlastní a udržuje The Mount Vernon Ladies' Association. Je otevřena každý den v roce.\n\n"}
{"id": "814258", "url": "https://cs.wikipedia.org/wiki?curid=814258", "title": "Brigita Schmögnerová", "text": "Brigita Schmögnerová\n\nIng. Brigita Schmögnerová CSc. (* 17. listopadu 1947 Bratislava) je slovenská ekonomka, úřednice Evropské banky pro obnovu a rozvoj, bývalá politička, v roce 1994 místopředsedkyně vlády Jozefa Moravčíka, v letech 1998–2002 ministryně financí Slovenska v první vládě Mikuláše Dzurindy za SDĽ, poslankyně Národní rady SR za SDĽ, později za odštěpeneckou formaci Sociálnodemokratická alternatíva.\n\nV letech 1966–1971 studovala na VŠE v Bratislavě, kde následně v letech 1971–1976 působila jako odborná asistentka na Katedře ekonomicko-matematických metod Fakulty řízení, pak v roce 1976 v rámci postgraduálního studia absolvovala obor matematická statistika na Přírodovědecké fakultě Univerzity Komenského. V letech 1976–1979 získala na VŠE v Bratislavě titul kandidáta ekonomických věd. Pracovala potom coby vedoucí odboru pro makroekonomii v Ekonomickém ústavu Slovenské akademie věd.\n\nPo sametové revoluci se politicky angažovala. V letech 1990–1992 jako poradkyně místopředsedy vlády a odborná poradkyně v komisích Ministerstva průmyslu Slovenské republiky. V období březen–prosinec 1994 zastávala post místopředsedkyně vlády Jozefa Moravčíka pro hospodářství.\n\nV slovenských parlamentních volbách roku 1994 byla zvolena do Národní rady SR za SDĽ, respektive za levicovou koalici Spoločná voľba. V SDĽ od roku 1995 zastávala funkci místopředsedkyně, nejdříve pro ekonomickou a sociální politiku, pak pro hospodářství. Na jaře 1998 ji navrhli poslanci SDĽ na funkci prezidentky Slovenské republiky do třetího kola prezidentských voleb. Poslanecký mandát za SDĽ obhájila v parlamentních volbách roku 1998. V období říjen 1998 – leden 2002 působila na postu ministryně financí SR v první vládě Mikuláše Dzurindy. Počátkem roku 2002 byla pro neshody s vedením SDĽ vytlačena z postu ministryně financí. Stranu opustila a spolu s dalšími odpadlíky (například Peter Weiss) založila formaci Sociálnodemokratická alternatíva, která se prezentovala jako moderní nepopulistická strana sociálně demokratického typu.\n\nV následujících letech ale aktivní politiku opustila. V roce 2002 se stala výkonnou tajemnicí Evropské hospodářské komise při OSN a od 1. září 2005 nastoupila na pozici členky senior managementu Evropské banky pro obnovu a rozvoj, kde zastávala až do roku 2010 post viceprezidentky.\n\nJe vdaná a má syna.\n\n"}
{"id": "814260", "url": "https://cs.wikipedia.org/wiki?curid=814260", "title": "Jean-Sifrein Maury", "text": "Jean-Sifrein Maury\n\nJean-Sifrein Maury (28. června 1746 ve Valréas – 10. května 1817 v Římě) byl francouzský římskokatolický kněz a spisovatel. Působil jako pařížský arcibiskup (1810-1814) a titulární biskup v italském Montefiascone (1794-1816). V roce 1794 byl jmenován kardinálem. V roce 1785 se stal členem Francouzské akademie, ze které byl dvakrát vyloučen.\n\nJean-Sifrein Maury studoval v kněžském semináři Saint-Charles v Avignonu. Ve svých 20 letech odešel do Paříže, kde v roce 1766 publikoval své první dvě knihy. O rok později byl jmenován podjáhnem v Meaux V roce 1769 byl vysvěcen na kněze a roku 1775 se stal kanovníkem a oficiálem biskupa v Lombez. V roce 1781 byl jmenován farářem v Lihons v diecézi Noyon. Dne 27. ledna 1785 se stal členem Francouzské akademie.\n\nV roce 1789 byl zvolen jako zástupce duchovenstva do generálních stavů. Hájil zájmy kněžích a šlechty proti třetímu stavu. Bojoval proti emancipaci židů, protestoval proti civilní ústavě kléru a bránil papežskou autoritu. Když bylo Ústavodárné shromáždění rozpuštěno, emigroval z Francie a pobýval v Koblenzi a poté v Římě. Působil jako vyslanec papežské kurie ve Frankfurtu nad Mohanem.\n\nPapež Pius VI. jej dne 21. února 1794 jmenoval kardinálem s titulem kardinál-kněz u kostela Trinità dei Monti a titulárním biskupem v Montefiascone.Během Prvního císařství aktivně podporoval Napoleona I. V roce 1806 byl jmenován senátorem a stal se opět členem Francouzské akademie. V roce 1810 se stal pařížským arcibiskupem i proti vůli papeže Pia VII. Během Restaurace Bourbonů byl v roce 1814 kvůli svým vztahům s Napoleonem zbaven funkcí i členství v Akademii a proto opustil Francii a odejel do Říma, kde jej Pius VII. za jeho předchozí neposlušnost nechal na šest měsíců uvěznit v Andělském hradu.\n\nJean-Sifrein Maury byl autorem několika knih o francouzských panovnících a světcích.\n\n"}
{"id": "814263", "url": "https://cs.wikipedia.org/wiki?curid=814263", "title": "Mount Vernon (rozcestník)", "text": "Mount Vernon (rozcestník)\n\nMount Vernon je název míst odvozený na počest anglického viceadmirála Edwarda Vernona (1684–1757). Poprvé byl použit pro Mount Vernon, dům George Washingtona, prvního prezidenta Spojených států, ve Virginii. Odkazuje však i na mnoho dalších míst po celém světě, z nichž některá se vztahují k samotnému Vernonovi, jiná k Washingtonově sídle. Výjimkou je anglicismus pro řecké pohoří \"Verno\":\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "814264", "url": "https://cs.wikipedia.org/wiki?curid=814264", "title": "Stefan Mitrović", "text": "Stefan Mitrović\n\nStefan Mitrović (srbskou cyrilicí Стефан Митровић; * 22. května 1990, Bělehrad, SFR Jugoslávie) je srbský fotbalový záložník, momentálně hráč klubu SC Freiburg na hostování v KAA Gent.\n\n\"Aktuální k datu\" : 26. červen 2012\nV A-týmu Srbska debutoval 31. 5. 2014 v přátelském utkání proti Panamě (remíza 1:1).\n\nV zápase Srbsko - Albánie 14. 10. 2014 v kvalifikaci na EURO 2016 v Bělehradu byl jedním z protagonistů vzniklé šarvátky. Zápas se nedohrál, byl předčasně ukončen před koncem prvního poločasu za stavu 0:0. Nad hřištěm se objevila dálkově řízená minikvadrokoptéra se zavěšenou vlajkou s mapou tzv. Velké Albánie. Poté, co ji Stefan Mitrović stáhl dolů, se albánští hráči na něj vrhli a strhla se šarvátka. Na hřiště pronikli i diváci a zápas byl po 30 minutách čekání předčasně ukončen.\n\n"}
{"id": "814265", "url": "https://cs.wikipedia.org/wiki?curid=814265", "title": "Kanton Routot", "text": "Kanton Routot\n\nKanton Routot (fr. \"Canton de Routot\") je francouzský kanton v departementu Eure v regionu Horní Normandie. Skládá se z 18 obcí.\n\n"}
{"id": "814276", "url": "https://cs.wikipedia.org/wiki?curid=814276", "title": "Aleš Pejchal", "text": "Aleš Pejchal\n\nAleš Pejchal (* 30. června 1952 Praha) je český právník specializující se na občanské, ústavní, církevní a mezinárodní právo. Je bývalým partnerem v advokátní kanceláři Pejchal, Nespala a spol. V červnu 2012 byl zvolen českým soudcem u Evropského soudu pro lidská práva.\n\nV roce 1976 vystudoval Právnickou fakultu Univerzity Karlovy, kde o dva roky později obhájil rigorózní práci \"Rozhodčí řízení v pracovněprávních sporech\" a získal titul doktora práv.\n\nPo praxi advokátního koncipienta se stal v roce 1980 advokátem, kterým je až dosud. Byl funkcionářem různých orgánů České advokátní komory i jejím místopředsedou. Prezident Václav Klaus, jehož byl právním poradcem, ho v roce 2003 dvakrát navrhoval ke jmenování soudcem Ústavního soudu, nikdy však nezískal souhlas Senátu, ačkoli jej podporovala advokátní i notářská komora. Za rok 2007 se stal v oboru občanských lidských práv a práva ústavního Právníkem roku, od roku 2011 je členem Legislativní rady vlády.\n\nVe volbě českého zástupce u Evropského soudu pro lidská práva získal hlasy 90 členů shromáždění Rady Evropy a porazil tak profesorku mezinárodního práva Mahulenu Hofmannovou i soudce Nejvyššího správního soudu Zdeňka Kühna.\n\n"}
{"id": "814277", "url": "https://cs.wikipedia.org/wiki?curid=814277", "title": "Bohové musejí být šílení", "text": "Bohové musejí být šílení\n\nBohové musejí být šílení (v originále \"The Gods Must Be Crazy\") je jihoafrický komediální film z roku 1980. Režie se chopil scenárista Jamie Uys. Film humornou formou popisuje střety různorodých a kulturně velice odlišných jedinců žijících kdesi v poušti Kalahari. V hlavní roli se zde představil namibijský herec N!xau, důležitou roli hrají i místní zvířata a v neposlední řadě nešikovná guerilla. Celosvětový úspěch filmu zajistil finanční prostředky pro natočení druhého dílu. Natáčel se na Savaně\n"}
{"id": "814278", "url": "https://cs.wikipedia.org/wiki?curid=814278", "title": "Miroslav Maxon", "text": "Miroslav Maxon\n\nIng. Miroslav Maxon (* 16. května 1951 Bratislava) je bývalý slovenský politik, v roce 1998 ministr financí Slovenska v třetí vládě Vladimíra Mečiara, v roce 1990 krátce poslanec Slovenské národní rady, od poloviny 90. let dlouholetý poslanec Národní rady SR, člen Rolnické strany Slovenska, později Nové agrární strany, která se roku 1998 spojila s Hnutím za demokratické Slovensko. Roku 2005 z HZDS vystoupil. Později neúspěšný volební lídr Hnutie za demokraciu.\n\nNedokončil studium na Vysoké škole veterinární v Košicích. V roce 1977 absolvoval Provozně-ekonomickou fakultu Vysoké školy zemědělské v Nitře. V letech 1977–1992 pracoval v JZD Trenčín-Zámostie jako ekonom, později předseda družstva. Patřil mezi několik předsedů JZD na Slovensku, kteří nebyli členy Komunistické strany Slovenska.\nPo sametové revoluci se politicky angažoval. Již v prosinci 1989 vstoupil do Československé strany zemědělské. V roce 1990 byl kooptován do Slovenské národní rady, kde setrval do prvních svobodných voleb roku 1990. V letech 1992–1994 byl ředitelem sekretariátu ministra a vedoucím úřadu ministra na Ministerstvu zemědělství Slovenské republiky. V slovenských parlamentních volbách roku 1994 byl zvolen do Národní rady SR za Rolnickou stranu Slovenska, která kandidovala v koalici s hnutím HZDS. V roce 1997 se stal místopředsedou pro ekonomiku v Nové agrární straně, která vznikla sloučením Rolnické strany Slovenska s Hnutím zemědělců Slovenské republiky a která nadále setrvávala ve alianci s HZDS. Na podzim 1997 obvinil Národní banku Slovenska, že není ochotna pomoci financování zemědělství.\n\nV období leden–říjen 1998 zastával post ministra financí SR v třetí vládě Vladimíra Mečiara, přičemž od července byl členem HZDS (Nová agrárna strana fúzovala přímo s HZDS). Poslanecký mandát obhájil v parlamentních volbách roku 1998 a parlamentních volbách roku 2002. V červnu 2005 vystoupil z poslaneckého klubu HZDS a nadále působil jako nezařazený poslanec. Vladimír Mečiar pak Maxona označil za duševně nemocného, přičemž Maxon se chtěl bránit soudně.\n\nPřed parlamentními volbami roku 2006 se stal volebním lídrem formace Hnutie za demokraciu, kterou několik let předtím založil další odpadlík z HZDS, Ivan Gašparovič, později prezident Slovenské republiky. Strana ovšem ve volbách roku 2006 získala jen 0,63 % hlasů a nedostala parlamentní zastoupení.\n\n"}
{"id": "814291", "url": "https://cs.wikipedia.org/wiki?curid=814291", "title": "Jedna ruka netleská", "text": "Jedna ruka netleská\n\nJedna ruka netleská je česká filmová komedie režiséra Davida Ondříčka z roku 2003.\n\nČeský lev 2003\n\n"}
{"id": "814293", "url": "https://cs.wikipedia.org/wiki?curid=814293", "title": "Július Tóth", "text": "Július Tóth\n\nIng. Július Tóth (* 6. května 1935 Zvolen) je slovenský podnikatel, bývalý politik, v letech 1992–1994 ministr financí Slovenska v druhé vládě Vladimíra Mečiara za Hnutí za demokratické Slovensko.\n\nRoku 1960 absolvoval Hutnickou fakultu Vysoké školy technické v Košicích krátce pracoval v Třineckých železárnách a pak od roku 1961 dlouhodobě ve Východoslovenských železárnách. Zpočátku zde působil jako řadový zaměstnanec, postupně se stal náměstkem generálního ředitele. V roce 1970 byl jako stoupenec reformního křídla vyloučen z Komunistické strany Slovenska. Po sametové revoluci se stal členem představenstva Východoslovenských železáren.\n\nV období červen 1992 – březen 1994 zastával post ministra financí SR v druhé vládě Vladimíra Mečiara. Po letech hodnotil zpětně své působení na postu ministra pozitivně: „\"Češi nám nedávali dlhú životnosť. Nechcem sa chváliť, no možno, keby v tom kresle bol niekto iný, boli by bližšie k pravde. Pri vzniku republiky sme mali devízové rezervy dvestopäťdesiat miliónov dolárov, pri mojom odchode z funkcie ich bolo desaťkrát viac\".“ Na postu ministra řešil dělení československé federace i česko-slovenské měnové unie. Ministrem financí zůstal po celé funkční období.\n\nV letech 1995–1996 byl prezidentem společnosti DMD Holding Trenčín sdružující zbrojní průmysl. Kvůli kontoverzím okolo pozadí této firmy na něj podal ministr Ľudovít Černák trestní oznámení, na což Tóth reagoval podáním trestního oznámení na Černáka. Spor byl nakonec urovnán mimosoudně. Tóth zastával také vedoucí pozice v košické Průmyslové bance a dalších firmách. Patří mezi nejbohatší obyvatele Košic. Zůstal členem HZDS. Ještě roku 2010 se pozitivně vyjadřuje o Vladimíru Mečiarovi. Měl tehdy ambici kandidovat na předsedu samosprávy Košického kraje, ale v krajských primárkách neuspěl. S manželkou Márií v roce 2010 plánovali založení vlastní poradenské firmy. Má dceru (profesorka na Technické univerzitě v Košicích) a syna (zaměstnanec košické pobočky NKÚ).\n\n"}
{"id": "814295", "url": "https://cs.wikipedia.org/wiki?curid=814295", "title": "Kóta Jabu", "text": "Kóta Jabu\n\nKóta Jabu (薮 宏太, * 31. ledna 1990 v Tokiu, Japonsko) je japonský zpěvák, který je členem japonské skupiny Hey! Say! JUMP. Patří do agentury Johnny & Associates. Mometálně bydlí v Tokijské metropolitní oblasti. Studuje na Univerzitě Waseda.\n\nDne 23. září 2001 byl jako nováček přijat do Johnny & Associates. Od té doby, kdy byl přijat do Johnny & Associates do roku 2004, měl nejvyšší hlas v historii Johnny's. Čímž pádem to vedlo k tomu, že se stal leadrem Johnny's juniorů. O dva měsíce později se stal členem a zároveň leadrem nově vytvořené skupiny jménem Ya-Ya-yah. Vydali CD, což bylo dost nezvyklé, jelikož byli stále junioři.\n\nDne 21. září 2007 se stal členem nové skupiny jménem Hey! Say! JUMP. \n\n\"(pozn. Názvy jsou buď zromanizované nebo zůstávají v originálním znění/názvu)\"\n\n\n\nHey! Say! JUMP koncerty najdete na Hey! Say! JUMP.\n\n\n\n\n\n\nYa-Ya-yah\nHey! Say! JUMP\nHey! Say! BEST\n\nOficiální web Johnny's Entertainment\nOficiální web J Storm\n"}
{"id": "814308", "url": "https://cs.wikipedia.org/wiki?curid=814308", "title": "Molekulární modelování", "text": "Molekulární modelování\n\nMolekulové modelování je vědní disciplína studující molekulové systémy pomocí tvorby modelů. Molekulární modely dříve bývaly fyzické objekty podobné klasickému modelářství a umožňovaly představu o struktuře látky. Dnes se molekulové modely studují především pomocí výpočetní techniky, která poskytuje více možností analýzy. Umožňuje modelovou vizualizaci molekul a jejich seskupení v nanoměřítku, ale také výpočty řady praktických vlastností látek v molekulárním měřítku. Molekulární modelování tak dnes zahrnuje i metody, které mohou zkoumat strukturu, dynamiku, povrchové vlastnosti a termodynamiku chemických systémů.\n\nMolekulární modelování nachází uplatnění všude tam, kde je třeba pochopit fungování molekulového systému v atomárním měřítku, ať už v biologii, chemii, či fyzice a jejich podoborech. Stále větší uplatnění nachází také nový směr chemického výzkumu, počítačová chemie, v níž je klasický experiment nahrazen počítačovou simulací.\n\nChemoinformatika\n"}
{"id": "814310", "url": "https://cs.wikipedia.org/wiki?curid=814310", "title": "Martin Fedor", "text": "Martin Fedor\n\nMgr. Martin Fedor (* 4. března 1974 Považská Bystrica) je slovenský politik, v roce 2006 ministr obrany Slovenska v druhé vládě Mikuláše Dzurindy, poslanec Národní rady SR za SDKÚ-DS a místopředseda této strany.\n\nV letech 1992-1997 vystudoval obor mezinárodní vztahy a politologie na Univerzitě Komenského. V letech 1998-2002 absolvoval kurzy a pracovní stáže v USA, Německu a v letech 2002-2003 postgraduálně studoval obor European Economic and Public Affairs na Dublin European Institute. Od roku 1995 se podílel na programu amerického International Republican Institute. V období let 1998-2000 působil jako ředitel kanceláře předsedy vlády Slovenské republiky a v letech 2000-2002 byl ředitelem oddělení mezinárodních vztahů strany SDKÚ. Od roku 2000 byl vedoucím sekce zahraniční politiky a integrace SDKÚ a do roku 2002 zastával post místopředsedy její mládežnické organizace Nová generácia. Během roku 2003 pracoval na konzulárním oddělení slovenské ambasády v Dublinu, podílel se na vzniku Slovensko-irské společnosti. V červnu 2003 nastoupil na pozici státního tajemníka Ministerstva obrany SR. V období únor - červenec 2006 byl ministrem obrany Slovenska ve druhé vládě Mikuláše Dzurindy.\n\nV slovenských parlamentních volbách roku 2006 byl zvolen do Národní rady SR za SDKÚ. Mandát obhájil v parlamentních volbách roku 2010 i parlamentních volbách roku 2012. V SDKÚ působí jako místopředseda strany a předseda její regionální organizace pro Trenčínský kraj. Je ženatý, má dvě děti.\n"}
{"id": "814311", "url": "https://cs.wikipedia.org/wiki?curid=814311", "title": "Adamka (potok)", "text": "Adamka (potok)\n\nAdamka je potok na horní Oravě, na území okresu Námestovo. Je to pravostranný přítok Bílé Oravy, měří 4 km a je tokem IV. řádu.\n\nPramení v Oravské Maguře, v geomorfologickém podcelku Budín, na jihozápadním svahu Magurky (1 107,2 m n. m.), v oblasti Sedla pod Magurka, v nadmořské výšce přibližně 975 m n. m.\n\nV pramenné oblasti přibírá dvě krátké pravostranné zdrojnice, teče severozápadním směrem, obloukem se pak přechodně stáčí na sever a vstupuje do Oravské kotliny. Následně pokračuje severoseverozápadním směrem na pomezí obcí Ťapešovo a Vavrečka, zprava se odděluje vedlejší rameno, které pokračuje přes Vavrečku na sever a ústí do sousední Vavrečanky. Hlavní tok Adamky se západně od obce Vavrečka vlévá v nadmořské výšce cca 615 m n. m. do Bílé Oravy.\n\n"}
{"id": "814312", "url": "https://cs.wikipedia.org/wiki?curid=814312", "title": "Budínsky potok", "text": "Budínsky potok\n\nBudínsky potok je potok na horní Oravě, na území okresu Námestovo. Jde o pravostranný přítok Bílé Oravy, měří 4,1 km a je tokem IV. řádu.\n\nPramení v Oravské Maguře, v podcelku Budín, na severním svahu vrchu Budín (1 222,0 m n. m.) v nadmořské výšce přibližně 1 070 m n. m.\n\nTeče víceméně severozápadním směrem, v pramenné oblasti přibírá levostranný přítok ze severovýchodního svahu Javoru (1 133,9 m n. m.) a vtéká do Oravské kotliny. Zde nejprve přibírá krátký levostranný přítok v lokalitě Hrčková a dále se výrazněji vlní. Teče v blízkosti obce Lokca (východně od ní), podtéká státní cestu I/78 a severovýchodně od obce ústí v nadmořské výšce cca 617 m n. m. do Bílé Oravy.\n"}
{"id": "814313", "url": "https://cs.wikipedia.org/wiki?curid=814313", "title": "Dlžiansky Cickov", "text": "Dlžiansky Cickov\n\nDlžiansky Cickov je potok na dolní Oravě, v severovýchodní části okresu Dolný Kubín. Je to pravostranný přítok Oravy, měří 5,2 km a je tokem IV. řádu.\n\nPramení v Oravské Maguře, v podcelku Budín, na jižním svahu Prípora (1 105,8 m n. m.) v nadmořské výšce přibližně 995 m n. m.\n\nV pramenné oblasti teče severojižním směrem, zleva přibírá přítok z jihovýchodního svahu Prípora a zprava přítok zpod hřebene Babinské hole. Z pravé strany pak přibírá přítok z jihovýchodního svahu Čistého grúňa (1 082,2 m n. m.) a pokračuje jihovýchodním směrem, přičemž postupně přibírá několik přítoků z obou stran. Z levé strany přibírá nejprve dva krátké přítoky v lokalitě Pod Magurou, následuje přítok zpod Horního ovadova, přítok ze západního svahu Bučia (894,0 m n. m.), přičemž vtéká do geomorfologického celku Oravská vrchovina a dále přibírá přítok z jižního svahu Bučia a z jižního svahu Vysokého grúňa (848,7 m n. m.). Z pravé strany přibírá přítok z východního svahu Bacharovej (971,6 m n. m.), ze severovýchodního svahu Poľáně (881,8 m n. m.) a nakonec přítok (na něm vodopád) z východního svahu Stojkova (810,3 m n. m.). Do Oravy se vlévá mezi obcemi Dlhá nad Oravou a Krivá v nadmořské výšce cca 533 m n. m.\n\n"}
{"id": "814314", "url": "https://cs.wikipedia.org/wiki?curid=814314", "title": "Dubový potok (přítok Oravy)", "text": "Dubový potok (přítok Oravy)\n\nDubový potok je potok na dolní Oravě, v severní části okresu Dolný Kubín. Jde o pravostranný přítok Oravy, měří 4,3 km a je tokem IV. řádu.\n\nPramení v Oravské Maguře, v podcelku Budín, na jižním svahu Čistého grúňa (1 082,2 m n. m.) v oblasti Pálenice, v nadmořské výšce přibližně 980 m n. m..\n\nNejprve teče jihovýchodním směrem, v pramenné oblasti přibírá krátký přítok zleva z oblasti Pálenice a vstupuje do Oravské vrchoviny. Dále pokračuje jihojihovýchodním směrem, z levé strany přibírá nejprve přítok z jižního svahu Bacharovej (971,6 m n. m.) a pak ze severního svahu Stojkova (810,3 m n. m.). Na dolním toku už teče severojižním směrem, zprava přibírá krátký přítok ze severovýchodního svahu Vrátní (783,8 m n. m.) a na okraji obce Sedliacka Dubová ústí v nadmořské výšce cca 519 m n. m. do Oravy.\n\n"}
{"id": "814316", "url": "https://cs.wikipedia.org/wiki?curid=814316", "title": "Daimler Motoren Gesellschaft", "text": "Daimler Motoren Gesellschaft\n\nDaimler Motoren Gesellschaft (zkráceně DMG) byla německá továrna na výrobu spalovacích motorů a posléze automobilka, kterou v roce 1890 společně založili Gottlieb Daimler a Wilhelm Maybach v Cannstattu (dnes Bad Cannstatt), který je částí Stuttgartu. Společnost zanikla v roce 1926 sloučením s automobilkou Benz & Cie., čímž vzniklo nové seskupení, jež přijalo jméno Daimler-Benz AG.\n\nV roce 1887 zakoupil Gottlieb Daimler tovární pozemek v cannstadtském Seelbergu a v prosinci 1890 zde s Wilhelmem Maybachem otevřeli malou automobilku na výrobu vozu který předešlého roku představili v Paříži, kde vzbudil značný zájem. Tento okamžik lze považovat za oficiální začátek značky Daimler. Výroba automobilů však vyžadovala značné investice, a proto se Daimler s Maybachem spojili s finančníky Maxem Von Duttenhofferem a Williamem Lorenzem. Tak vznikla společnost s názvem Daimler Motoren Gesellschaft neboli DMG.\nV roce 1896 navštívil továrnu tehdejší rakouskouherský generální konzul v Nice Emil Jellinek, který se věnoval též prodeji automobilů. S vozem, který si u DMG objednal (Phönix 8 PS), vyhrál na Francouzské riviéře v roce 1899 řadu závodů. Nicméně Jellinek s ním nebyl spokojen, a proto se v roce 1900 dožadoval závodního vozu s výkonem alespoň 35 koňských sil. Přál si také, aby nový vůz nesl jméno jeho dcery Mercedes. Gottlieb Daimler zemřel v březnu 1900 a nového modelu Mercedes 35 PS, který byl hotov až koncem roku, se již nedočkal. Sportovní i cestovní verze vozu slavily značné úspěchy, a tak byl Jellinek požádán, aby se stal členem představenstva DMG. Od roku 1902 se pro všechny nové modely společnosti DMG začala používat obchodní značka Mercedes.\n\nV roce 1903 továrna v Cannstattu vyhořela, načež se výroba DMG přestěhovala do větších prostor v Untertürkheimu. Automobilová výroba se tak stala hlavním odvětvím Daimler Motoren Gesellschaft.\n\nNabídka společnosti se záhy rozšířila o další modely, např. o model Simplex, který se vyráběl v letech 1902 až 1910 v různých verzích s velkými motory o objemu od 4 – 10 l. V roce 1907 se v nabídce automobilky poprvé objevily dva vozy se šestiválcovými motory.\n\nTéhož roku nabídla značka první terénní vozidlo s pohonem všech čtyř kol v dějinách, Dernburg-Wagen. Vůz dostal jméno podle ministra zahraničních věcí pro německé kolonie Bernharda Dernburga, který jej používal v Africe.\n\nPo 1. světové válce, kterou Německo prohrálo, byla situace ve výrobě automobilů velice složitá. Přesto došlo v roce 1921 k historické události. Značka představila první sériově vyráběný automobil na světě s přeplňovaným motorem. Byl vybaven Rootsovým objemovým kompresorem, který zvyšoval výkon z 25 koní na 40 koní, ačkoli obsah válců byl jen 1,6 litru.\n\nAutomobilový trh v poválečném Německu zasaženém ekonomickou krizí krachoval, což DMG přinutilo ke spolupráci s hlavním soupeřem, společností Benz & Cie. Obě firmy se tak mohly podělit o náklady na výzkum a vývoj. Tato spolupráce posléze v roce 1926 vyústila ve sloučení obou firem. Vznikla tak nová společnost Daimler-Benz AG. Její automobily nesly od té doby značku Mercedes-Benz a jejich ochrannou známkou se stala „trojcípá hvězda představující ,zemi, vodu a vzduch‘ obkroužená tradičním vavřínovým věncem Karla Benze“.\n"}
{"id": "814324", "url": "https://cs.wikipedia.org/wiki?curid=814324", "title": "Arne Gabius", "text": "Arne Gabius\n\nArne Gabius (* 22. března 1981, Hamburk) je německý atlet, běžec, který se věnuje středním tratím.\n\nPrvní výraznější úspěch na mezinárodní scéně zaznamenal v roce 2007 na halovém ME v Birminghamu, kde doběhl ve finále běhu na 3000 metrů v čase 8:08,51 na 9. místě. O rok později na téže trati obsadil na halovém MS ve Valencii 12. místo (8:11,21).\n\nNeúspěchem pro něj skončila účast na MS v atletice 2009 v Berlíně, kde ve druhém rozběhu v závodě na 5000 metrů obsadil čtrnácté místo a do finále nepostoupil. V roce 2010 na evropském šampionátu v Barceloně naopak časem 13:39,78 z rozběhu postoupil. Ve finále však byl jeho výkon o necelých dvacet sekund pomalejší, což stačilo na konečné 12. místo.\n\nV roce 2012 se na halovém MS v Istanbulu umístil ve finále na 8. místě, když cílem proběhl v čase 7:45,01 jako druhý nejlepší z Evropanů. V témže roce vybojoval na ME v atletice v Helsinkách stříbrnou medaili v běhu na 5000 metrů. Ve stupňovaném závěru nakonec nestačil jen na Brita Mohammeda Faraha, na kterého v cíli ztratil necelé dvě sekundy.\n\nJeho trenérem je olympijský vítěz z roku 1992 a mistr Evropy (1994) v běhu na 5000 metrů Dieter Baumann.\n\nVystudoval humánní medicínu na Univerzitě Eberharda Karla v Tübingenu.\n\n\n"}
{"id": "814325", "url": "https://cs.wikipedia.org/wiki?curid=814325", "title": "Juraj Liška", "text": "Juraj Liška\n\nJuraj Liška (* 29. listopadu 1964 Trenčín) je bývalý slovenský politik, v letech 2003-2006 ministr obrany Slovenska v druhé vládě Mikuláše Dzurindy a poslanec Národní rady SR za SDKÚ-DS.\n\nV letech 1985-1989 vystudoval Strojnickou fakultu Slovenské vysoké školy technické v Bratislavě (obor přístrojová, regulační a automatizační technika). Předtím studoval v letech 1984-1985 na Vysoké škole dopravní v Žilině. V letech 1982-1984 pracoval v podnicích \"Státní lesy\" a \"Slovlík\" v Trenčíně, v letech 1989-1991 v podniku TOS Trenčín. Je ženatý, má dvě děti.\nPozději se začal politicky angažovat. V letech 2000-2008 byl členem SDKÚ, kde působil jako předseda její regionální organizace. V letech 2002-2003 zastával post primátora Trenčína. V období říjen 2003 - únor 2006 byl ministrem obrany Slovenska v druhé vládě Mikuláše Dzurindy. Na post ministra rezignoval po tragédii, při níž letoun slovenské armády havaroval a zemřelo 42 lidí. Svou demisi označil za vlastní rozhodnutí („\"...bez ohľadu na to, či je polroka alebo tri roky pred voľbami, najdôležitejšie je zostať človekom. Ja som sa rozhodol odísť, lebo to tak cítim...\"“). S oznámením rezignace na ministerský post čekal až do skončení oficiálního pohřbu zemřelých vojáků.\n\nV slovenských parlamentních volbách roku 2002 byl zvolen do Národní rady SR za SDKÚ. Mandát obhájil v parlamentních volbách roku 2006. Po odchodu z SDKÚ zasedal v parlamentu jako nezařazený poslanec.\n"}
{"id": "814327", "url": "https://cs.wikipedia.org/wiki?curid=814327", "title": "Ladislav II. Uherský", "text": "Ladislav II. Uherský\n\nLadislav II. Uherský (1131 – 14. ledna 1163) byl uherský (vzdoro)král od července 1162 do své smrti. Pocházel z rodu Arpádovců, jeho otcem byl Béla II. Uherský a jeho matkou Helena Srbská, dcera srbského velkožupana Uroše I. O trůn soupeřil se svým synovcem Štěpánem III. Uherským, synem svého staršího bratra Gejzy II. Ladislavův nárok uznala větší část uherské šlechty a především jej podporoval byzantský císař Manuel I. Komnenos, ovšem naopak ostřihomský římskokatolický arcibiskup Lukáš odmítl provést korunovaci a místo toho Ladislava exkomunikoval. Za to jej Ladislav nechal uvěznit a propustil jej až na žádost papeže Alexandra III. Ladislav zemřel 14. ledna 1163 a byl pohřben v katedrále ve Stoličném Bělehradě. Je možné že byl otráven. Vzhledem k tomu, že panoval pouze jako vzdorokrál a nikdy pevně nedržel všechnu moc, nebývá v některých seznamech uherských králů vůbec zmíněn.\n"}
{"id": "814329", "url": "https://cs.wikipedia.org/wiki?curid=814329", "title": "Reiter", "text": "Reiter\n\nReiter (Reiterová, a Rajter (Rajterová), Rajtr (Rajtrová)) může znamenat:\n\n"}
{"id": "814333", "url": "https://cs.wikipedia.org/wiki?curid=814333", "title": "Feračová", "text": "Feračová\n\nFeračová je potok na horní Oravě, v nejjižnější části okresu Námestovo. Je to levostranný přítok Hruštínky, měří 3,8 km a je tokem V. řádu.\n\nPramení v Oravské Maguře, v podcelku Párač, na severním svahu Bzinské hole (1 194,6 m n. m.) v nadmořské výšce přibližně 1 160 m n. m..\n\nNa horním toku teče východním směrem, zprava přibírá přítok z východního svahu Bzinské hole. Dále přibírá zleva přítok z jižního svahu Držatína (1 136,0 m n. m.), dva krátké přítoky z lokality Zadní Držatín a také přítok z jižního svahu Magurky (1 128,2 m n. m.). Následně se esovitě stáčí, pokračuje severojižním směrem, zprava přibírá přítok z jihovýchodního svahu Bzinské hole a na dolním toku se stáčí na východ. Do Hruštínky ústí v nadmořské výšce cca 807 m n. m.. jihozápadně od obce Hruštín v neobydlené oblasti.\n"}
{"id": "814334", "url": "https://cs.wikipedia.org/wiki?curid=814334", "title": "Hldočín", "text": "Hldočín\n\nHldočín je potok na horní Oravě, v západní části okresu Tvrdošín. Je to pravostranný přítok Ráztoky, má délku 4,6 km a je tokem V. řádu.\n\nPramení v Oravské Maguře, v podcelku Budín, na jihovýchodním svahu Budína (1 222,0 m n. m.) v nadmořské výšce přibližně 895 m n. m.\n\nNejprve teče na krátkém úseku na jih, v lokalitě Petrovka zprava přibírá přítok z jihojihovýchodního úpatí Budína a stáčí se jihovýchodním směrem, přičemž vstupuje do Oravské vrchoviny. Z pravé strany přibírá dva krátké přítoky ze severovýchodního svahu Petrovky (942 m n. m.), protéká lokalitou Na Skalici a opět zprava přibírá přítok ze západního svahu Lučivného vrchu (840,7 m n. m.), z lokality Za Lučivným a stáčí se na východ, přičemž se výrazněji vlní. Zleva ještě přibírá Blážik, vtéká do intravilánu Zemianskej Dediny a na jejím západním okraji ústí v nadmořské výšce cca 615 m n. m. do Ráztoky.\n"}
{"id": "814335", "url": "https://cs.wikipedia.org/wiki?curid=814335", "title": "Jelšava (potok)", "text": "Jelšava (potok)\n\nJelšava je potok na dolní Oravě, na území okresu Dolný Kubín. Je to pravostranný přítok Oravy, měří 5,1 km a je tokem IV. řádu.\n\nPramení v Oravské Maguře, v geomorfologickém podcelku Kubínska hoľa, na východním svahu Černého vrchu (1 319,0 m n. m.) v nadmořské výšce cca 1 190 m n. m., v lokalitě Babínska.\n\nTeče v podstatě severojižním směrem, v pramenné oblasti na krátkém úseku nejprve na jihovýchod. Následně vtéká do Oravské vrchoviny, stáčí se na jih a zprava přibírá přítok z jihovýchodního svahu Kubínské hole (1 346,4 m n. m.). Pak se stáčí k jihovýchodu a vytváří výrazný oblouk prohnutý na východ, přičemž z levé strany přibírá nejprve přítok z jihozápadního svahu Sopúšků (769,8 m n. m.) a pak krátký přítok ze západního svahu Homôľky (740,7 m n. m.). Z pravé strany dále přibírá krátký přítok z jižního úpatí Vtáčnika (769,1 m n. m.) a protéká osadou Jelšava, kde zleva přibírá přítok z jihozápadního svahu Homôľky. Na území města Dolný Kubín ústí v nadmořské výšce přibližně 480 m n. m. do Oravy.\n"}
{"id": "814336", "url": "https://cs.wikipedia.org/wiki?curid=814336", "title": "Lehotský potok (přítok Oravy)", "text": "Lehotský potok (přítok Oravy)\n\nLehotský potok je potok na dolní Oravě, na území okresu Dolný Kubín. Je to pravostranný přítok Oravy, má délku 6,7 km a je tokem IV. řádu.\n\nPramení v Oravské Maguře, v geomorfologickém podcelku Kubínska hoľa pod Minčolem (1 395,9 m n. m.), na východním svahu Kľúča (1 143,8 m n. m.) v nadmořské výšce cca 1 118 m n. m..\n\nOd pramene se obloukem stáčí na jih, zprava přibírá přítok z jihovýchodního svahu Kľúča a vstupuje do Oravské vrchoviny. Zde se stáčí nejprve na jihovýchod, zleva přibírá krátký přítok pramenící jihozápadně od kóty 841,4 m a protéká chatovou oblastí pod Kubínskou hoľou. Z levé strany přibírá přítok zpod hřebene Kubínské hole, stáčí se severojižním směrem a zprava přibírá krátký přítok z oblasti Kopaníc. Následně protéká dolnokubínsku městskou část Beňova Lehota, kde přibírá levostranné přítoky, nejprve zpod Repísk, pak dva přítoky ze západních svahů Trnín (793,2 m n. m.). Nakonec se stáčí jihovýchodním směrem, protéká okrajem Malého Bysterca a v jeho blízkosti se v nadmořské výšce přibližně 465 m n. m. vlévá do Oravy.\n"}
{"id": "814337", "url": "https://cs.wikipedia.org/wiki?curid=814337", "title": "Nevolajka", "text": "Nevolajka\n\nNevolajka je potok na horní Oravě, na území okresu Námestovo. Jde o pravostranný přítok Bílé Oravy, měří 3,6 km a je tokem IV. řádu.\n\nPramení v Oravské Maguře, v podcelku Budín, jihozápadně od kóty 1 037,9 m v nadmořské výšce přibližně 980 m n. m.\n\nPotok teče převážně severozápadním směrem, v pramenné oblasti přibírá krátký pravostranný přítok pramenící západně od kóty 1 037,9 m. Následně vstupuje do Oravské kotliny, zleva přibírá přítok z lokality Za skálou a protéká obcí Ťapešovo. V obci přibírá nejprve krátký levostranný přítok zpod kóty 765,5 m, pak z téže strany významný přítok (4,1 km) z oblasti Kúta. Na dolním konci obce podtéká státní cestu I/78 a vzápětí ústí v nadmořské výšce cca 617 m n. m. do Bílé Oravy.\n"}
{"id": "814338", "url": "https://cs.wikipedia.org/wiki?curid=814338", "title": "Orvišník", "text": "Orvišník\n\nOrvišník je potok na dolní Oravě, na území okresu Dolný Kubín. Je to pravostranný přítok Oravy, měří 7,6 km a je tokem IV. řádu.\n\nPramení v Oravské Maguře, v podcelku Kubínska hoľa, na západním svahu Kľúča (1 143,8 m n. m.) v nadmořské výšce přibližně 895 m n. m..\n\nOd pramene teče severojižním směrem, vstupuje do Oravské vrchoviny a protéká Zadní dolinou. Nejprve přibírá krátký přítok zleva z jihozápadního úpatí Kľúča, následně se tok stáčí na jihojihovýchod, z levé strany přibírá přítok ze západního svahu Kľúča a dále přibírá několik kratších potoků zprava z východních svahů Močidiel (898,6 m n. m.) a zleva z jižního úpatí Kľúča. Potok dále pokračuje jihovýchodním směrem, protéká Přední dolinou a z levé strany přibírá Kordošov potok. Následně protéká přes Revišné, přibírá levostranný přítok z oblasti Prielohov zvaný Členkovec, obloukem se stáčí na jihozápad a teče přes Veličnú. Západně od obce ústí v nadmořské výšce cca 459 m n. m. do Oravy.\n\n"}
{"id": "814339", "url": "https://cs.wikipedia.org/wiki?curid=814339", "title": "Podbielsky Cickov", "text": "Podbielsky Cickov\n\nPodbielsky Cickov je potok na horní Oravě, na území okresu Tvrdošín. Je to pravostranný přítok Oravy, měří 6,5 km a je tokem IV. řádu.\n\nPramení v Oravské Maguře, v podcelku Budín, na jihovýchodním svahu Budína II. (1 184,6 m n. m.) v nadmořské výšce cca 950 m n. m.\n\nOd pramene teče na krátkém úseku zprvu na jih, přibírá tři krátké přítoky v lokalitě Za Pavlovou a stáčí se více jihojihozápadně. Vstupuje do Oravské vrchoviny, z pravé strany přibírá přítok z jihovýchodního svahu Šubovky (1 127,5 m n. m.), zleva přítok z jihozápadního svahu Petrovky (942 m n. m.) a následně zprava svůj nejvýznamnější přítok, Čiernu mláku. Pak se potok stáčí jihovýchodním směrem a z obou stran přibírá několik přítoků. Z levé strany přibírá přítok z jihozápadního svahu Čížikové (925,2 m n. m.), přítok (621,3 m n. m.) z jižního svahu Čížikové; z pravé strany postupně přítok z východního svahu Prípora (1 105,8 m n. m.), z oblasti Horního ovadova, z východního svahu Búčia (894,0 m n. m.) a nakonec dva přítoky ze severního svahu Vysokého grúňa (848,7 m n. m.). Po přibrání posledního přítoku se obloukem stáčí na východ, podtéká železniční trať č. 181 a jižně od obce Podbiel ústí v nadmořské výšce přibližně 545 m n. m. do Oravy.\n\n"}
{"id": "814340", "url": "https://cs.wikipedia.org/wiki?curid=814340", "title": "Racibor", "text": "Racibor\n\nRacibor je potok na horní Oravě, na území okresu Dolný Kubín. Je to pravostranný přítok Oravy, měří 4,3 km a je tokem IV. řádu.\n\nPramení v Oravské Maguře, v podcelku Kubínska hoľa, přímo pod hlavním hřebenem pohoří, východně od Dvoch pňov (1 204,2 m n. m.) v nadmořské výšce přibližně 1 140 m n. m..\n\nOd pramene teče zprvu na jihovýchod, pak se přechodně stáčí na jih, z pravé strany přibírá přítok (1,7 km) zpod Dvoch pňov (1 204,2 m n. m.) a společně vytvářejí vějířovitou strukturu toku s četnými přítoky v pramenné oblasti. Následně se potok stáčí na jihovýchod a pokračuje v Oravské vrchovině. Při průtoku obcí Zadní Racibor přibírá pravostranný přítok ze severního svahu Sopúšků (769,9 m n. m.). Vzápětí se mezi Širokou a Oravským podzámkem vlévá v nadmořské výšce cca 497 m n. m. do Oravy.\n\n"}
{"id": "814349", "url": "https://cs.wikipedia.org/wiki?curid=814349", "title": "Tomáš Vladimír Sládek", "text": "Tomáš Vladimír Sládek\n\nTomáš Vladimír Sládek (17. prosinec 1862, Újezdec – 9. prosinec 1926 Jindřichův Hradec) byl významná osobnost Jihočeského kraje přelomu 19. a 20. století, kde působil jako „národovec“, náčelník Sokola, předseda Národní rady v Jindřichově Hradci a především jako učitel.\n\nNarodil se v hájovně Vávrovka, která spadá pod obec Újezdec na hranici dnešní CHKO Třeboňsko. Zde také visí deska na jeho památku, původně zavěšená v roce 1936, která se na konci roku 2012 dočká znovuodhalení k výročí 150 let od jeho narození.\n\nPo měšťanské škole v Kardašově Řečici navštěvoval Sládek Gymnázium Jindřichův Hradec. Odtud potom směřoval do Ústav pro výchovu učitelů v Soběslavi a Českých Budějovicích.\n\nV dobových materiálech je popisován jako člověk s velkým nadšením pro učitelské povolání, na kterého se jeho žáci obraceli ještě v dospělosti o radu. Po zkoušce dospělosti v roce 1882 začal jako podučitel v Kostelní Radouni. Po roce převzal místo na škole v Jindřichově Hradci. Už v době na přelomu století bylo možné získávat doplňující studium i po zkoušce způsobilosti, kterou složil v roce 1885. Své vzdělání si rozšiřoval kurzy pro výuku tělesné výchovy nebo vychovatelství. Ty pak uplatnil nejen v učitelské praxi.\n\nDo roku 1920, kdy byl penzionován, strávil za katedrou 35 let.\n\nSe Sokolem měl společného víc, než jen datum narození/založení v roce 1862. Od svých studentských let byl aktivním cvičitelem vznikající organizace v Jindřichově Hradci. Postupně se stal náčelníkem místní jednoty a poté i náčelníkem Jihočeské župy Žižkovy.\n\nV této funkci strávil 10 let a pracoval jak na tužení těl, tak i o duchovní stránku svých cvičenců.\n\nNa jindřichohradecku a novobystřicku byli čeští obyvatelé v příhraničních obcích v menšině. Jejich podporou, vzděláváním, osvětou a podporou se zabýval většinu života. Byl už ve své době považovaný za kulturního a národního buditele českého jihu a od roku 1908 byl vedoucím představitelem místní Národní jednoty pošumavské.\n\nZkušenosti ale i vzácné postavení se v roce 1918 promítly do dalšího směřování jeho služby. Už v červenci 1918 stanul v čele Národní rady. 28. října 1918 spolu s dalšími měšťany sepsal v restauraci U Kadleců (dnes Zlatá husa) prohlášení, kterým se přihlásili k nové republice a Národní rada tak převzala moc nad Jindřichovým Hradcem. Ve vedení města zůstal až do své smrti v roce 1926.\n\nPři jeho pohřbu se o něm v místních novinách psalo jako o miláčkovi občanstva a z oken měšťanských domů visely smuteční prapory. Pochován byl na hřbitově u Kostela nejsvětější trojice v Jindřichově Hradci.\n\n"}
{"id": "814350", "url": "https://cs.wikipedia.org/wiki?curid=814350", "title": "Račová", "text": "Račová\n\nRačová je potok na horní Oravě, na území okresu Dolný Kubín. Je to pravostranný přítok Oravy, měří 5,7 km a je tokem IV. řádu. Na soutoku Oravy s Račovou leží Oravský Podzámok.\n\nPramení v Oravské Maguře, v podcelku Budín, na severozápadním svahu Javorové (1 076 m n. m.) v nadmořské výšce cca 900 m n. m..\n\nOd pramene teče jihozápadním směrem, výrazně esovitě se stáčí a z pravé strany přibírá přítok z jižního svahu Poľany (898,9 m n. m.). Pak vstupuje do Oravské vrchoviny, zleva přibírá přítok ze západního svahu Javorové a z téže strany také krátký přítok zpod Bobkova. Následně přijímá významný pravostranný přítok z východního svahu Príslopu (1 032,1 m n. m.). Dále vytváří oblouk ohnutý na západ, z pravé strany přibírá svůj nejdelší přítok (583,1 m n. m.; 2,4 km) pramenící východně od kóty 1 159,6 m, vzápětí z téže strany krátký přítok pramenící východně od kóty 830,8 mě pokračuje jihojihovýchodním směrem. Na dolním toku přibírá postupně několik přítoků: levostranný zpod Uhliska, pravostranný zpod kóty 759,2 m, opět levostranný ze severozápadního svahu Drviska (733,2 m n. m.) a nakonec krátký pravostranný přítok zpod kóty 759,2 m. Pak protéká obcí Oravský Podzámok, podtéká hradní bralo Oravského hradu na levém břehu a v blízkosti centra obce ústí v nadmořské výšce 502 m n. m. do Oravy.\nPotok provází státní cestu I/78 ze sedla Príslop (807,7 m n. m.) do Oravského Podzámku a na dolním toku křižuje cestu I/59.\n\n"}
{"id": "814351", "url": "https://cs.wikipedia.org/wiki?curid=814351", "title": "Ráztoka (přítok Oravy)", "text": "Ráztoka (přítok Oravy)\n\nRáztoka je potok na horní Oravě, v západní části okresu Tvrdošín. Je to pravostranný přítok Oravy, měří 6,9 km a je tokem IV. řádu.\n\nPramení v Oravské Maguře, v podcelku Budín, na severozápadním svahu Priehýbu (978,0 m n. m.) v nadmořské výšce přibližně 915 m n. m..\n\nV pramenné oblasti teče jihozápadním směrem, po přibrání pravostranného přítoku vycházejícího východně od kóty 1 058,6 m se postupně stáčí a pokračuje jihovýchodním směrem. Vtéká do Oravské vrchoviny, zleva přibírá přítok z jižního svahu Priehýbu, zprava přítok z východního svahu Budína (1 222,0 m n. m.) a dále opět zleva postupně tři přítoky: krátký přítok (686,8 m n. m.) z lokality Črchľa, přítok z jižního svahu Javorového vrchu (1 076,1 m n. m.) a přítok pramenící severozápadně od kóty Vrch (717,7 m n. m.). Následně protéká Zemianskou Dedinou, z pravé strany přibírá svůj nejvýznamnější přítok, Hldočín a potok se stáčí na východ, přičemž vytváří oblouk prohnutý na jih. Dále přibírá Suchý potok zleva, mění směr toku na jihovýchod, protéká chatovou oblastí a mezi Nižnou a Tvrdošínem ústí v nadmořské výšce cca 563 m n. m. do Oravy.\n\n"}
{"id": "814352", "url": "https://cs.wikipedia.org/wiki?curid=814352", "title": "Skalický potok (přítok Oravy)", "text": "Skalický potok (přítok Oravy)\n\nSkalický potok je potok na dolní Oravě, v severní části okresu Dolný Kubín. Jde o pravostranný přítok Oravy, má délku 3,6 km a je tokem IV. řádu.\n\nPramení v Oravské Maguře, v podcelku Budín, na jižním svahu Javorové (1 076 m n. m.) v nadmořské výšce cca 940 m n. m.\n\nPotok teče na horním toku jihovýchodním směrem, vstupuje do Oravské vrchoviny, zprava přibírá přítok zpod Javorové, pak zleva přítok ze západního svahu Príkreho (811,7 m n. m.) a znovu zprava přítok z východního svahu Skalice (862,7 m n. m.). Následně pokračuje severojižním směrem, podtéká státní cestu I/59 a v blízkosti obce Horná Lehota se v nadmořské výšce přibližně 517 m n. m. vlévá do Oravy.\n"}
{"id": "814353", "url": "https://cs.wikipedia.org/wiki?curid=814353", "title": "Čierna mláka", "text": "Čierna mláka\n\nČierna mláka je potok na horní Oravě, v západní části okresu Tvrdošín. Je to pravostranný přítok Podbielskeho Cickova, měří 1,6 km a je tokem V. řádu.\n\nPramení v Oravské Maguře, v podcelku Budín, na severoseverovýchodním svahu Príporu (1 105,8 m n. m.) v nadmořské výšce přibližně 1 085 m n. m..\n\nV pramenné oblasti teče směrem na jihovýchod přes lokalitu Čierna mláka, pak se stáčí na východ a z levé strany přibírá dva přítoky z jižních svahů Šubovky (1 127,5 m n. m.). Do Podbielskeho Cickova se vlévá v neobydlené oblasti na katastrálním území obce Podbiel v nadmořské výšce cca 739 m n. m.\n"}
{"id": "814357", "url": "https://cs.wikipedia.org/wiki?curid=814357", "title": "Skalický potok", "text": "Skalický potok\n\nSkalický potok může být:\n\n"}
{"id": "814359", "url": "https://cs.wikipedia.org/wiki?curid=814359", "title": "Rač (Dubá)", "text": "Rač (Dubá)\n\nRač je název jednoho z řady skalních hřebenů na území Chráněné krajinné oblasti Kokořínsko – Máchův kraj jižně od městečka Dubá a východně od vesničky Zakšín v okrese Česká Lípa v Libereckém kraji. Na konci hřebenu se nachází zřícenina hradu Pustý zámek.\n\nJedná se o poměrně dlouhý zalesněný skalní hřeben, dosahující nadmořské výšky 387 metrů. Oproti potoku Liběchovka tekoucím při jeho západní straně je o 145 metrů výše. Na jeho západním okraji se nalézá zřícenina hradu Pustý zámek, patřícího kdysi Berkům z Dubé. Hřeben není jednolitý, je zvrásněn, složen z řady skalních bloků.\n\nV sousedství Rače se nalézá 1,5 km na východ obdobný menší skalní ostroh zvaný \"Panenská skála\", resp. \"Trubadůr\", jehož pískovcové věže jsou opatřeny pokličkami z železitých slepenců. Celou oblast severní části Kokořínska nazývali obyvatelé převážně německého jazyka \"Dubauer Schweiz\", tedy Dubské Švýcarsko. Geomorfologicky je řazena do Polomených hor, díky Liběchovce patří oblast k povodí Labe.\n\nMimo zmíněného hrádku stálo na Rači několik chalup a chat. Dvě z nich na východnější straně nazývali Němci v 19. století \"Ratschhäuser\".\nOblast je protkána řadou turistických cest. Od Zakšína k Pustému zámku a pak nahoru je vyznačena trasa žlutě, po hřebeni Rače je vedena trasa zelená a obě na se na vrcholu setkávají. Podél toku potoka Liběchovka hluboko pod východní stranou Rače je vedena frekventovaná silnice I/9 z Prahy na Českou Lípu.\n\nPři JV straně hřebenu se nachází trampy ošetřovaná skalní studánka, u níž je postaven kříž.\n"}
{"id": "814361", "url": "https://cs.wikipedia.org/wiki?curid=814361", "title": "Volby do zastupitelstev krajů v Česku 2012", "text": "Volby do zastupitelstev krajů v Česku 2012\n\nVolby do zastupitelstev krajů se v roce 2012 uskutečnily společně s prvním kolem voleb do Senátu 12. a 13. října. Volili se krajští zastupitelé ve 13 krajích mimo hlavní město Prahu, kde má pravomoci obdobné zastupitelstvu kraje zastupitelstvo hlavního města Prahy zvolené v roce 2010.\n\nNedlouho před vyhlášením voleb se změnila jejich zákonná úprava, když zákon č. 130/2000 Sb., o volbách do zastupitelstev krajů, byl poslaneckou novelou změněn tak, že při vyhodnocování výsledků hlasování pro posun na první místo kandidátky postačí 5 % preferenčních hlasů (oproti stávajícím 10 %). Tato novela také zavedla možnost volit s voličským průkazem.\n\nVoleb se účastnilo celkem 2 763 464 (36,89 %) voličů. Z odevzdaných 2 757 176 hlasů bylo platných 2 637 115 (95,65 %). Nejvyšší volební účast byla v Kraji Vysočina (41,05 %), naopak nejmenší v Karlovarském kraji (31,57 %). Nejvyšší účast v rámci volebních obvodů byla ve Zlíně, kde se voleb účastnilo 43,18 % voličů. Naopak nejméně voličů se účastnilo v obvodu Sokolov, pouze 29,41 % voličů.\n\nV rámci krajů zvítězila v nejvíce krajích Česká strana sociálně demokratická (dále ČSSD), celkem v 9, získala nejvíce hlasů v krajích na Moravě, získala také nejvíce hlasů v kraji Jihočeském, Středočeském, Královéhradeckém a Pardubickém. Komunistická strana Čech a Moravy (dále KSČM) získala nejvíce hlasů ve dvou krajích - Ústeckém a Karlovarském. Občanská demokratická strana (dále ODS) a Starostové pro Liberecký kraj (dále SLK) získaly každá nejvíce hlasů v jednom kraji - ODS v Plzeňském a SLK v Libereckém kraji.\n\nCelkový počet mandátů v krajích je 675, nejvyšší počet mandátů získala ČSSD (205), druhý nejvyšší počet mandátů získala KSČM (182), třetí nejvyšší počet mandátů získala ODS (102). Do zastupitelstev krajů se dostala ještě uskupení: koalice TOP 09 a STAN (44), KDU-ČSL (42), SLK (13), Koalice pro Pardubický kraj (KDU-ČSL, NK, SNK ED (10), ZMĚNA Pro Liberecký Kraj (Politické hnutí Změna, SZ) (10), Severočeši.cz (9), Jihočeši 2012 (9), Koalice pro Olomoucký kraj společně se starosty (KDU-ČSL, SZ) (8), SPOZ (7), Koalice pro Královéhradecký kraj - KDU-ČSL - HDK - VPM (KDU-ČSL, VPM) (7), Hnutí PRO! kraj (SZ, HNHRM, KDU-ČSL) (6), NEZÁVISLÍ (5), HNHRM (5), VÝCHODOČEŠI (4), ALTERNATIVA (4), Pro Vysočinu (SNK ED, NK) (3).\n\nV porovnání s krajskými volbami z roku 2008, kdy byla účast lehce vyšší (40,3 %), ztratily nejvíce ČSSD (422 758 hlasů a 75 mandátů) a ODS (362 943 hlasů a 78 mandátů). Naopak výrazně posílila KSČM, kdy získala 100 929 nových voličů a 68 nových mandátů. Uspěla i nová strana TOP 09 v koalici se Starosty a nezávislými, která ve svých prvních krajských volbách obdržela 175 089 a 44 mandátů. Celostátně výrazně uspěla ještě KDU-ČSL 155 510 hlasy pro své samostatné kandidátky a celkovým ziskem 61 mandátů.\n\nVysvětlivky:\n\nVe volbách i přes Rathovu aféru skončila ČSSD na prvním místě, těsně za ní komunisté. Levice jako celek posílila. ČSSD chtěla pokračovat ve své krajské vládě tolerované komunisty, ti však chtěli přímou účast v radě. Lídr sociálnědemokratické kandidátky usiloval o dohodnutí menšinového vládnutí s podporou ODS, k tomu však nedošlo a byla nakonec vytvořena poněkud neproporcionální koalice ČSSD-KSČM (s výrazně menším zastoupením komunistů, než by odpovídalo výsledkům voleb). Hejtmanem byl zvolen dosavadní starosta Příbrami a senátor Josef Řihák. V červnu 2014 však pro déledobou ztrátu podpory ve středočeské ČSSD Řihák podal demisi a byl nahrazen dosavadním statutárním náměstkem Milošem Peterou.\n\nVytvoření koalice ČSSD s KSČM bylo v tomto kraji jistým překvapením. Hejtman a sociálnědemokratický lídr Jiří Zimola totiž vládl v předcházejícím období s ODS a i v rámci své strany se vyjadřoval ke spolupráci s KSČM skepticky.\n\nPřes nominální vítězství ODS vedené bývalým ministrem spravedlnosti Jiřím Pospíšilem zůstali občanští demokraté v opozici. Hejtmanský post obhájil Milan Chovanec z ČSSD, který předcházející menšinové vládnutí s podporou KSČM přeformátoval v koaliční smlouvu s toutéž stranou. V lednu 2014 po jmenování ministrem vnitra odstoupil Chovanec z funkce hejtmana a byl nahrazen dosavadním náměstkem Václavem Šlajsem.\n\nVolby vyhrála KSČM, těsně za ní ČSSD. Ostatní nelevicové strany měly dohromady 18 mandátech. Dojednávání koalice KSČM a ČSSD nejprve uvázlo na základě sporu o hejtmana a principů personální složení rady. ČSSD nabízela pravicovým stranám své menšinové vládnutí za jejich podpory, větší část oslovených stran však takový projekt odmítla. Levicové strany se následně dohodly a hejtmanem se znovu stal Josef Novotný z ČSSD. Opozice bojkotovala volbu krajské rady, když všech 18 zastupitelů ODS, TOP 09, HNHROM a ALTERNATIVA opustilo jednací sál. Kritiku pak vyvolalo jmenování Václava Sloupa (KSČM) náměstkem hejtmana a radním pro oblast školství. Sloup totiž působil před rokem 1989 jako politruk u pohraniční stráže na Chebsku. V únoru 2015 se po odstoupení hejtmana Josefa Novotného krajská koalice ČSSD a KSČM rozpadla. Hejtmanem se stal Martin Havel (ČSSD) a do krajské rady vstoupily všechny pravicové a středové subjekty, které byly do té doby v opozici. KSČM naopak odešla do opozice.\n\nV Ústeckém kraji vyhráli na rozdíl od Karlovarského kraje komunisté s velkým náskokem. ODS i ČSSD prudce oslabily. Ačkoliv průzkum ukazoval dobrý výsledek pro TOP 09, ta se nakonec do zastupitelstva nedostala, protestní hnutí PRO! kraj (SZ, HNHROM a KDU-ČSL) bylo úspěšnější a do zastupitelstva zasedlo. Severočeši.cz posílili o jeden mandát, ale s KSČM se na společném vládnutí nedohodli. Nakonec vznikla krajská koalice KSČM a ČSSD a Oldřich Bubeníček se stal prvním českým komunistickým hejtmanem od vzniku krajů. ODS a PRO! kraj zůstaly v opozici.\n\nLiberecký kraj byl jediný, kde neměly levicové strany většinu pro sestavení krajské vlády. Výrazně ztratili ČSSD a ODS, TOP09 zůstala daleko pod pětiprocentní hranicí nutnou ke vstupu do zastupitelstva. Vítězem voleb se stali Starostové, uspělo i hnutí Změna, komunisté mírně posílili. Vládu sestavili Starostové se Změnou. ODS, ČSSD a KSČM, silné parlamentní strany, se ocitly v opozici. Starostové do vlády chtěli přizvat i ODS, ovšem Změna tento návrh nepřipustila. Hejtmanem se stal Martin Půta.\n\nPoté, co se těsná většina po vleklých sporech v koalici na podzim 2014 rozpadla, musela být do koalice integrována i ČSSD a Lenka Kadlecová se stala náměstkyní hejtmana pro sociální problematiku.\n\nVolby vyhrála ČSSD, byť s velikou ztrátou preferencí. Hned za nimi skončili komunisté, uspělo i nové hnutí Východočeši. Vznikla koalice ČSSD s KSČM, která však měla velmi těsnou většinu. Jeden sociální demokrat navíc zpočátku odmítal koalici s komunisty podpořit. Hejtmanem zůstal Lubomír Franc.\n\nV Pardubickém kraji uzavřela vítězná ČSSD koalici s SPOZ (její lídr Jaromír Dušek se stal vicehejtmanem a radním pro dopravu) a s Koalicí pro kraj (její staronový lídr Roman Línek je statutárním náměstkem hejtmana a radním pro zdravotnictví). Hejtmanem se stal Martin Netolický, který je zároveň nejmladším hejtmanem v dosavadní historii krajů.\n\nVysočina zůstala po těchto volbách jediným krajem, kde i po těchto volbách pokračovala jednobarevná vláda ČSSD tolerovaná komunisty. Hejtmanem zůstal Jiří Běhounek.\n\nMichal Hašek, hejtman za ČSSD, odmítl koalici s ODS i s KSČM a rozhodl se pokračovat v koalici s KDU-ČSL.\n\nPoměrně hladce byla vyjednána koalice ČSSD s KSČM, která vystřídala dosavadní širokou levo-pravou koalici. Hejtmanem se stal sociálnědemokratický lídr Jiří Rozbořil.\n\nV Zlínském kraji vznikla po volbách krajská koalice ČSSD-KSČM-SPOZ. Hejtmanem se stal opět Stanislav Mišák z ČSSD. Ustavení koalice doprovázely podobně jako v Jihočeském kraji pouliční protesty kvůli účasti KSČM v radě kraje.\n\nZůstala zachována původní silná levicová koalice, hejtmanem se stal Miroslav Novák, lídr kandidátky ČSSD.\n\nCelkem ve volbách kandidovalo 93 politických stran, hnutí a volebních koalic. Následující tabulka uvádí politické strany, které kandidovaly ve většině krajů (a to jak samostatně, tak jako součást koalice).\n\nPředvolební průzkumy vypracovaly, nezávisle na sobě, marketingové agentury STEM/MARK a SC & C pro pořad Otázky Václava Moravce volební speciál. Sledovaly se volební preference, tedy hlasy voličů rozhodnutých volit a celkový výsledek je aritmetický průměr zmíněných dvou výzkumů. Ihned po konečném sečtení hlasovacích lístků se objevily spekulace o manipulaci voličů těmito průzkumy, neboť výsledky se lišily o mnoho procent.\n\nPrůzkum byl proveden ve dnech 21. – 23. srpna 2012 s 1 013 respondenty. Statistická chyba se pohybuje v hodnotách od ± 1,3 % do ± 4,0 %, dle velikosti kandidující strany. Volební účast by měla být 35,01 %.\n\nVýsledky: ČSSD 26,5 %, KSČM 23,5 %, ODS 15 %, Koalice TOP 09 a STAN 8 %, Koalice pro Karlovarský kraj (KDU-ČSL, SZ, O co jim jde?) 5 %, Hnutí nezávislých 3,5 %, VV 3 %, SPO 3 %, Piráti 3 %, DSSS 2,5 %, Alternativa pro kraj 2 %.\n\nPrůzkum byl proveden ve dnech 24. – 27. srpna 2012 s 1 032 respondenty. Statistická chyba se pohybuje v hodnotách od ± 1,3 % do ± 3,5 %, dle velikosti kandidující strany. Volební účast by měla být 38,08 %.\n\nVýsledky: ČSSD 17,5 %, KSČM 15,5 %, ODS 15 %, Koalice TOP 09 a STAN 12 %, Starostové pro Liberecký kraj 11 %, Změna pro Liberecký kraj 10 %, ostatní 12,5 %.\n\nPrůzkum byl proveden ve dnech 30. – 31. srpna 2012 s 1 040 respondenty. Statistická chyba se pohybuje v hodnotách od ± 1,2 % do ± 4 %, dle velikosti kandidující strany. Volební účast by měla být 44,88 %.\n\nVýsledky: ČSSD 27,5 %, KSČM 19 %, ODS 13 %, KDU-ČSL 10 %, Koalice TOP 09 a STAN 8 %, SPOZ 6 %, Pro Vysočinu 5 %, ostatní 6,5 %.\n\nPrůzkum byl proveden ve dnech 31. srpna – 2. září 2012 s 1 008 respondenty. Statistická chyba se pohybuje v hodnotách od ± 1,2 % do ± 3,8 %, dle velikosti kandidující strany. Volební účast by měla být 42,61 %.\n\nVýsledky: ČSSD 23,5 %, KSČM 18 %, ODS 16 %, Koalice TOP 09 a STAN 11,4 %, Koalice pro Pardubický kraj 8,5 %, Nezávislí 5 %, ostatní 11 %.\n\nPrůzkum byl proveden ve dnech 5. – 7. září 2012 s 1 101 respondenty. Statistická chyba se pohybuje v hodnotách od ± 1,2 % do ± 3,8 %, dle velikosti kandidující strany. Volební účast by měla být 41,72 %.\n\nVýsledky: ČSSD 25,5 %, ODS 18 %, KSČM 17 %, Koalice TOP 09 a STAN 13 %, Koalice pro Královéhradecký kraj 7 %, ostatní 15 %.\n\nPrůzkum byl proveden ve dnech 7. – 9. září 2012 s 1 072 respondenty. Statistická chyba se pohybuje v hodnotách od ± 1,2 % do ± 3,6 %, dle velikosti kandidující strany. Volební účast by měla být 40,28 %.\n\nVýsledky: ČSSD 23,5 %, ODS 20 %, KSČM 16,5 %, Koalice TOP 09 a STAN 14 %, SPOZ 5 %, ostatní 16 %.<\n\nPrůzkum byl proveden ve dnech 12. – 14. září 2012 s 1 028 respondenty. Statistická chyba se pohybuje v hodnotách od ± 1,2 % do ± 3,6 %, dle velikosti kandidující strany. Volební účast by měla být 41,13 %.\n\nVýsledky: ČSSD 23 %, KSČM 16 %, ODS 15,5 %, KDU-ČSL 11,5 %, Koalice TOP 09 a STAN 7,5 %, SPOZ 6 %, ostatní 14 %.\n\nPrůzkum byl proveden ve dnech 14. – 16. září 2012 s 1 048 respondenty. Statistická chyba se pohybuje v hodnotách od ± 1,2 % do ± 3,5 %, dle velikosti kandidující strany. Volební účast by měla být 40,78 %.\n\nVýsledky: ODS 21 %, ČSSD 21 %, KSČM 17,5 %, Koalice TOP 09 a STAN 10 %, Jihočeši 9 %, KDU-ČSL 6,5 %, ostatní 12,5 %.\n\nPrůzkum byl proveden ve dnech 19. – 21. září 2012 s 1 021 respondenty. Statistická chyba se pohybuje v hodnotách od ± 1,2 % do ± 3,9 %, dle velikosti kandidující strany. Volební účast by měla být 38,5 %.\n\nVýsledky: ČSSD 27,5 %, KSČM 20,5 %, ODS 16,5 %, Koalice TOP 09 a STAN 10,5 %, ostatní 17 %.\n\nPrůzkum byl proveden ve dnech 20. – 22. září 2012 s 1 070 respondenty. Statistická chyba se pohybuje v hodnotách od ± 1,2 % do ± 3,8 %, dle velikosti kandidující strany. Volební účast by měla být 37,44 %.\n\nVýsledky: KSČM 22 %, ČSSD 20,5 %, ODS 14,5 %, Severočeši 11,5 %, Koalice TOP 09 a STAN 5,5 %, ostatní 23,5 %.\n\nPrůzkum byl proveden ve dnech 25. – 28. září 2012 s 1 051 respondenty. Statistická chyba se pohybuje v hodnotách od ± 1,2 % do ± 3,8 %, dle velikosti kandidující strany. Volební účast by měla být 41,05 %.\n\nVýsledky: ČSSD 30 %, KSČM 17,5 %, ODS 14,5 %, KDU-ČSL 10,5 %, Koalice TOP 09 a STAN 7,5 %, ostatní 11,5 %.\n\nPrůzkum byl proveden ve dnech 27. – 30. září 2012 s 1 004 respondenty. Statistická chyba se pohybuje v hodnotách od ± 1,2 % do ± 4,1 %, dle velikosti kandidující strany. Volební účast by měla být 38,6 %.\n\nVýsledky: ČSSD 33 %, KSČM 23,5 %, ODS 14,5 %, KDU-ČSL 6,5 %, ostatní 16,5 %.\n\nPrůzkum byl proveden ve dnech 2. – 4. října 2012 s 1 057 respondenty. Statistická chyba se pohybuje v hodnotách od ± 1,2 % do ± 3,7 %, dle velikosti kandidující strany. Volební účast by měla být 42,14 %.\nVýsledky: ČSSD 24,5 %, ODS 20 %, KSČM 17 %, Koalice TOP 09 a STAN 11,5 %, ostatní 22,5 %.\n"}
{"id": "814362", "url": "https://cs.wikipedia.org/wiki?curid=814362", "title": "Eberhard Spenke", "text": "Eberhard Spenke\n\nEberhard Spenke (5. prosince 1905, Budyšín – 24. listopadu 1992, Pretzfeld) byl německý fyzik.\n\nEberhard Spenke studoval na univerzitách v Bonnu, Göttingenu a Königsbergu fyziku. Promoval v roce 1929. Poté pracoval v období 1929 až 1946 jako vědecký pracovník v berlínské centrální laboratoři Siemens & Halske AG. Spolu s Walterem Schottkym (1886–1976) zde zkoumal vlastnosti polovodičových materiálů.\n\nV roce 1944 byl zařazen do pracovní skupiny \"Akustik\" pod vedením Friedricha Spandöcka.\n\nPo válce vybudoval v Pretzfeldu laboratoř pro výzkum polovodičů (Siemens & Halske AG). V roce 1954 se mu poprvé podařilo získat čistý křemík jako materiál pro výrobu elektrotechnických součástek. Eberhard Spenke zdokonalil svou metodu čištění a dalšího zpracování křemíkových krystalů tak, že bylo možné provádět ji průmyslově. Je považován ze «otce křemíkových polovodičů».\n\n"}
{"id": "814364", "url": "https://cs.wikipedia.org/wiki?curid=814364", "title": "Toxicity (píseň)", "text": "Toxicity (píseň)\n\nToxicity je singl americké heavy metalové skupiny System of a Down vydaný v roce 2002, původně vydaný na stejnojmenném albu rok předtím. Spolu s dalšími dvěma singly z alba (Chop Suey! a Aerials) patří k nejznámějším skladbám skupiny. Videoklip režíroval Shavo Odadjian a Marcos Siega.\n\nV první části předehry jsou záběry Hollywoodského chodníku slávy a ve druhé části se již objeví kapela, hrající v bílém prostoru, který občas ztmavne a na těla muzikantů se promítají záběry bezdomovců a pouličních prostitutek. V části, kde se zpívá „Eating seeds is the pastime activity…“ („Pojídání semínek je volnočasová aktivita…“), je záběr na všechny členy kapely, jak sedí na pohovce a jedí oříšky. Daron Malakian hraje v dresu Los Angeles Kings se svým jménem na zádech.\n"}
{"id": "814366", "url": "https://cs.wikipedia.org/wiki?curid=814366", "title": "Bílá Orava (řeka)", "text": "Bílá Orava (řeka)\n\nBílá Orava je řeka na horní Oravě, na území okresu Námestovo. Jde o jednu ze dvou zdrojnic řeky Oravy (druhou je Černá Orava v Polsku). Konvenčně je považována za horní tok Oravy, má délku 37 km.\n\nPramení v Oravské Maguře, v podcelku Paráč, pod vrchem Paráč (1 324,8 m n. m.) v nadmořské výšce přibližně 1 080 m n. m..\n\nNejprve teče na severozápad, zleva přibírá Brveník, u Flajšové se stáčí na sever, teče okrajem Kysucké vrchoviny a zprava přibírá Novou rieku. Dále vtéká do katastru obce Oravská Lesná a směřuje na severovýchod. Zde zleva nejprve přibírá Katrenčíkovský potok (770,9 m n. m.), za Oravskou Lesnou teče velkým obloukem, přibírá nejprve z pravé strany Zimnou vodu a pak z levé strany Juríkov potok. Následuje zleva Požehovka a vtéká na území obce Zákamenné.\nDále protéká obcí Lomná, přibírá Lomnici zprava. Následně vytváří meandr, velkým obloukem teče vedle Lokci a přibírá významný přítok Hruštínka.\nPak už teče víceméně severovýchodním směrem, okrajem Oravské kotliny, kde přibírá přítoky: Nevolajku u Ťapešova zprava, Veselianku u Oravské Jasenice zleva a Adamku z pravé strany. Ústí do vodní nádrže Orava jižně od Námestova v nadmořské výšce 601 m n. m..\n"}
{"id": "814368", "url": "https://cs.wikipedia.org/wiki?curid=814368", "title": "Akira Suzuki", "text": "Akira Suzuki\n\nAkira Suzuki (japonsky 鈴木 章 \"Suzuki Akira\", * 12. září 1930 ve Mukawa, Hokkaidō)\nje japonský chemik a držitel Nobelovy ceny za chemii (2010), který publikoval Suzukiho reakci, organickou reakci aryl- nebo vinyl-boronové kyseliny s aryl- nebo vinyl-halidem katalyzovanou komplexem palladia(0).\n\n"}
{"id": "814369", "url": "https://cs.wikipedia.org/wiki?curid=814369", "title": "Holý kopec (rozcestník)", "text": "Holý kopec (rozcestník)\n\nHolý kopec může být:\n\n"}
{"id": "814372", "url": "https://cs.wikipedia.org/wiki?curid=814372", "title": "Hruštínka", "text": "Hruštínka\n\nHruštínka je potok na horní Oravě, protéká územím okresů Dolný Kubín a Námestovo. Jde o významný pravostranný přítok Bílé Oravy s délkou 20,5 km a zabírá povodí 81,2 km ². Na středním a dolním toku výrazně meandruje. Je tokem IV. řádu.\n\nPramení v Oravské Maguře, na severních svazích Minčola (1 393,9 m nm) a Kubínské hole (1 346,4 m n. m.) v nadmořské výšce přibližně 1 260 m n. m..\n\nV pramenné oblasti teče nejprve na sever, následně se stáčí a dále již pokračuje převážně severovýchodním směrem.\n\n"}
{"id": "814374", "url": "https://cs.wikipedia.org/wiki?curid=814374", "title": "Ján Ičo", "text": "Ján Ičo\n\nJán Ičo (* 6. ledna 1980, Košice) je vietnamista.\n\nV roce 2012 ukončil doktorské studium. V letech 2000–2004 vystudoval obor vietnamistika na Ústavu Dálného východu (Filozofická fakulta Univerzity Karlovy v Praze). V akademickém roce 2002/2003 absolvoval stáž na Vietnamské národní univerzitě v Hanoji. Je zakládajícím členem občanského sdružení Klub Hanoi.\n\nV letech 2004–2015 působil na oboru Etnologie se specializací vietnamistika na Ústavu Dálného východu východu FF UK. Podílel se na přednáškách: Myšlení Dálného východu, Náboženství v Indočíně, Úvod do vietnamské literatury, Dějiny Vietnamu, Úvod do dějin starší buddhistické literatury a vietnamský jazyk. V letech 2016–2017 působil na Katedře asijských studií (Filozofická fakulta Univerzity Palackého v Olomouci).\n\nPřekládá, tlumočí a publikuje.\n\n\n"}
{"id": "814376", "url": "https://cs.wikipedia.org/wiki?curid=814376", "title": "Ušní boltec", "text": "Ušní boltec\n\nUšní boltec ( \"auricula\", též \"pinna\") je plochý chrupavčitý útvar, který tvoří součást vnějšího ucha živorodých savců. Nesavcovití obratlovci, ale ani ptakopyskové žádný boltec nemají; boltec navíc druhotně zanikl také u některých živorodých savců, jako jsou krtci a kytovci. Boltec umožňuje kvalitní nasměrování zvukových vln do vnějšího zvukovodu. U některých druhů navíc velké prokrvené boltce umožňují zbavovat se přebytečného tělesného tepla.\n\nPohyb ušních boltců umožňují tzv. aurikulární svaly vnějšího ucha. Většina savců je tak schopná hýbat ušima, což jim pomáhá určit směr, z něhož přichází zvuk. Některé komby a jelenovití jsou dokonce schopné každý boltec nasměrovat jinam. U člověka jsou aurikulární svaly velmi redukované a pohyblivost lidských boltců je obvykle velmi omezená. Lidé, kteří umí stříhat ušima, k tomu využívají právě aurikulární svaly.\n\nUšní boltec je plochý útvar, připojený k hlavě pod úhlem 20–40 stupňů. Ve vnitřní části boltce se nachází elastická chrupavka \"cartilago auriculae\". Tato chrupavka také zajišťuje připojení ucha k hlavě – pomocí vaziva, které se upíná na okostici bradavčitého a jařmového výběžku kosti spánkové a na spánkovou fascii. Samotný reliéf boltce je velmi rozmanitý, nicméně se na něm dá vystopovat několik obecných rysů. Vnější zavinutý okraj ušního boltce se označuje jako helix. Poněkud více uvnitř se nachází antihelix, jakýsi val, který se v horní části rozděluje na dvě ramena, mezi nimiž je trojúhelníkovitá propadlina (tzv. fossa triangularis). Vkleslinou zvanou \"concha auriculae\" přechází boltec do vnějšího zvukovodu. Nad concha auricularis vybíhají dva hrbolky – tragus a antitragus. Kaudálně z boltce vybíhá nechrupavčitý útvar, tzv. ušní lalůček, kožní duplikatura vyplněná vazivem.\n\nZvláštností je tzv. Darwinův hrbolek (tuberculum auriculae), přítomný u některých jedinců nahoře vzadu na zavinutém okraji helixu.\n\n"}
{"id": "814384", "url": "https://cs.wikipedia.org/wiki?curid=814384", "title": "Občina Kočevje", "text": "Občina Kočevje\n\nObčina Kočevje (, ) je jedna ze slovinských občin. Správním centrem je Kočevje.\n\n\n"}
{"id": "814386", "url": "https://cs.wikipedia.org/wiki?curid=814386", "title": "Rico Rodriguez", "text": "Rico Rodriguez\n\nRico Rodriguez (* 31. července 1998, College Station, Texas, Spojené státy americké) je americký herec. Nejvíce se proslavil rolí Mannyho Delgada v sitcomu televizní stanice ABC s názvem \"Taková moderní rodinka\". Je mladším bratrem herečky Raini Rodriguez. V roce 2012 byla publikovaná jeho kniha \"Reel Life Lessons...So Far\".\n\nNarodil se v Bryanu v Texasu. Je synem Diane a Roye Rodrigueze, který vlastní podnik Rodriguez Tire Service. Má bratry Raye a Roye, Jr. a sestru Raini.\n\nPůvodně vůbec neplánoval stát se hercem, s herectví začal, až po roce 2006, kdy se jeho sestra Raini začala herectví věnovat.\n\nV září roku 2009 byl obsazen do role Mannyho Delgada v sitcomu televizní stanice ABC s názvem \"Taková moderní rodinka\". S obsazením seriálu vyhrál cenu Screen Actors Guild Award v kategorii Nejlepší obsazení v komediálním seriálu (2011, 2012).\n\nV roce 2012 byla publikovaná jeho kniha \"Reel Life Lessons...So Far\".\n\n"}
{"id": "814388", "url": "https://cs.wikipedia.org/wiki?curid=814388", "title": "Občina Kostel", "text": "Občina Kostel\n\nObčina Kostel ( \" \") je jedna ze slovinských občin. Správním centrem je Kostel.\n\n\n"}
{"id": "814390", "url": "https://cs.wikipedia.org/wiki?curid=814390", "title": "Občina Osilnica", "text": "Občina Osilnica\n\nObčina Osilnica ( \" \") je jedna ze slovinských občin. Správním centrem je Osilnica.\n\n\n"}
{"id": "814391", "url": "https://cs.wikipedia.org/wiki?curid=814391", "title": "Památník francouzských partyzánů", "text": "Památník francouzských partyzánů\n\nPamátník francouzských partyzánů z roku 1956 je pamětní místo na 107 francouzských partyzánů, kteří v roce 1944 bojovali a padli na Slovensku, mimo jiné také při bojích u obce Strečno i v okolí měst Martin a Vrútky, v rámci Slovenského národního povstání. \n\nNachází se u obce Strečno na vyvýšenině zvané Zvonica v Žilinské kotlině v údolí Váhu u silnice mezi Žilinou a Vrútkami nedaleko od hradu Strečno ve Strečenském průsmyku. Přímo na tomto místě bylo pochováno celkem 55 osob francouzské národnosti, kteří v roce 1944 zahynuli na Slovensku během bojů v SNP. Šlo francouzské vojáky, kteří uprchli z německého zajetí a vytvořili zde samostatnou bojovou jednotku nazvanou \"Détachement Francois des combattants en Tchécoslovaquie\", která spadala pod První československou partyzánskou brigádu generála M. R. Štefánka. Památník symbolizuje výraz vděčnosti slovenského lidu za obětavou francouzskou pomoc během Slovenského národního povstání.\n\nPamátník byl postaven podle návrhů architektů Ladislava Snopka a Ladislava Beisetzera v roce 1956,\n\nU památníku se nachází jedna ze zastávek naučné stezky NP Malá Fatra.\n"}
{"id": "814392", "url": "https://cs.wikipedia.org/wiki?curid=814392", "title": "Evropská silnice E25", "text": "Evropská silnice E25\n\nEvropská silnice E25 je evropskou silnicí 1. třídy. Začíná v nizozemském Hoek van Holland, pokračuje přes Belgii, Lucembursko, Švýcarsko, Francii do Itálie, kde je přerušena Ligurským mořem. Poté pokračuje přes Korsiku, Sardínii na Sicílii, kde v Palermu končí. Celá trasa měří 1547 kilometrů.\n\n\n\n\n\n\n\n\n\n\n\n"}
{"id": "814395", "url": "https://cs.wikipedia.org/wiki?curid=814395", "title": "Občina Ribnica", "text": "Občina Ribnica\n\nObčina Ribnica ( \" \") je jedna ze slovinských občin. Správním centrem je Ribnica.\n\n\n"}
{"id": "814397", "url": "https://cs.wikipedia.org/wiki?curid=814397", "title": "Občina Sodražica", "text": "Občina Sodražica\n\nObčina Sodražica ( \" \") je jedna ze slovinských občin. Správním centrem je Sodražica.\n\n\n"}
{"id": "814398", "url": "https://cs.wikipedia.org/wiki?curid=814398", "title": "Jiří Plachý-Ferus", "text": "Jiří Plachý-Ferus\n\nJiří Plachý-Ferus (narozen asi 1586 v Horšovském Týně – 21. ledna 1655 v Březnici) byl od dvacátých do čtyřicátých let 17. století s vynucenými přestávkami českým kazatelem v pražském Nejsvětějším Salvátoru, prefektem klementinské knihovny a později i ředitelem tamní jezuitské tiskárny. Byl také spisovatelem. S jeho jménem je spojováno na osmdesát knižních titulů.\n\n"}
{"id": "814400", "url": "https://cs.wikipedia.org/wiki?curid=814400", "title": "Občina Loški Potok", "text": "Občina Loški Potok\n\nObčina Loški Potok ( \" \") je jedna ze slovinských občin. Správním centrem je Hrib-Loški Potok.\n\n\n"}
{"id": "814402", "url": "https://cs.wikipedia.org/wiki?curid=814402", "title": "Mary Roachová", "text": "Mary Roachová\n\nMary Roach, přechýleně Mary Roachová (* 1959, Etna, Hanover, New Hampshire USA) je americká publicistka a autorka populárně-vědeckých knih.\n\nV roce 1981 získala bakalářský titul z psychologie na Wesleyanské univerzitě. Pracovala jako nezávislá novinářka a tisková mluvčí zoologické zahrady v San Francisku, pro niž psala tiskové zprávy o tématech jako chirurgie sloních bradavic či potíže gepardů s blechami. Později psala humorné eseje do časopisů \"Sports Illustrated\", \"Vogue\", \"The New York Times Magazine\", \"Discover\", \"Outside\", \"Reader's Digest\" a \"Gentlemen's Quarterly\". Žije v Oaklandu v Kalifornii.\n\nJe autorkou čtyř knih na neobvyklá a provokativní témata, z nichž první \"Stiff: The Curious Lives of Human Cadavers\" z roku 2003, která česky vyšla pod názvem \"Jak si žijí nebožtíci: Využití lidských ostatků ve vědeckém výzkumu\", se stala bestsellerem New York Times. Další kniha \"Spook\" (Duchařina) o posmrtném životě se zabývá vědeckým základem nadpřirozených jevů, \"Bonk\" (Šoust) je o spojení vědy a sexu a \"Packing for Mars\" (Balíme na Mars: Jak se žije v prázdnotě) o zákulisí výzkumu vesmíru.\n\n\n\n"}
{"id": "814404", "url": "https://cs.wikipedia.org/wiki?curid=814404", "title": "Ivan Šimko", "text": "Ivan Šimko\n\nIvan Šimko (* 1. ledna 1955 Bratislava) je slovenský politik, po sametové revoluci československý poslanec Sněmovny lidu a Sněmovny národů Federálního shromáždění, v roce 1994 místopředseda slovenské vlády Jozefa Moravčíka pro legislativu, v letech 2001-2002 ministr vnitra SR v první vládě Mikuláše Dzurindy a v období let 2002-2003 ministr obrany SR v druhé vládě Mikuláše Dzurindy, dlouholetý poslanec Národní rady SR, zpočátku za KDH, pak za SDKÚ, později zakladatel formací Slobodné fórum a MISIA 21 – Hnutie kresťanskej solidarity.\n\nV roce 1978 vystudoval Vysokou školu ekonomickou v Bratislavě, v roce 1987 absolvoval Právnickou fakultu Univerzity Komenského. Pracoval jako asistent ve Výzkumném ústavu oblastního plánování, na Útvaru hlavního architekta města Bratislava.\n\nPo sametové revoluci se začal politicky angažovat. Už koncem roku 1989 patřil mezi zakladatele Křesťanskodemokratického hnutí na Slovensku. V letech 1989-1990 byl odborným poradcem místopředsedy vlády Československa, ve volbách roku 1990 byl za KDH zvolen do Sněmovny lidu Federálního shromáždění, ve volbách roku 1992 přešel do slovenské části Sněmovny národů FS, kde setrval do zániku Československa. V září 1992 se stal místopředsedou KDH.\n\nV slovenských parlamentních volbách roku 1994 byl zvolen do Národní rady SR za KDH. Již předtím působil v období březen - prosinec 1994 jako místopředseda slovenské vlády Jozefa Moravčíka pro legislativu. Poslanecký mandát obhájil v parlamentních volbách roku 1998, nyní za předvolební platformu Slovenská demokratická koalícia, do které vstoupily špičky několika slovenských pravicových a středových stran, včetně KDH. Mělo jít jen o ad hoc projekt cílený na obejití nevýhodné úpravy volebního zákona. V roce 2000 ovšem někteří členové Slovenské demokratické koalice (včetně Šimka) založili novou stranu SDKÚ a do svých mateřských stran se již nevrátili. V letech 2001-2002 byl za SDKÚ ministrem vnitra SR v první vládě Mikuláše Dzurindy. Za SDKÚ pak opětovně získal poslanecké křeslo v parlamentních volbách roku 2002, ve straně působil na postu generálního tajemníka a místopředsedy pro vnitřní politiku. V letech 2002-2003 byl ministrem obrany SR v druhé vládě Mikuláše Dzurindy.\n\nKdyž byl ale po sporech s předsedou vlády Mikulášem Dzurindou v roce 2003 odvolán z postu ministra, odešel z SDKÚ i z jejího poslaneckého klubu a podílel se na založení nové strany nazvané Slobodné fórum. Když ale roku 2004 neuspěl v této nové straně při kandidatuře na jejího předsedu, odešel i z ní a v roce 2005 založil stranu MISIA 21 – Hnutie kresťanskej solidarity. Ta neuspěla v parlamentních volbách roku 2006. V roce 2010 Šimko ohlásil návrat do KDH jako řadový člen.\n\n"}
{"id": "814408", "url": "https://cs.wikipedia.org/wiki?curid=814408", "title": "Tak mě tu máš", "text": "Tak mě tu máš\n\nTak mě tu máš je studiové album českého písničkáře Jaromíra Nohavici, vydané v červnu roku 2012. Jeho nahrávání probíhalo v prostějovském Grandhotelu v pokoji číslo 309 koncem února 2012.\n\nAutorem všech skladeb je Jaromír Nohavica.\n"}
{"id": "814409", "url": "https://cs.wikipedia.org/wiki?curid=814409", "title": "Kora (poutnický okruh)", "text": "Kora (poutnický okruh)\n\nKora je poutnický okruh, vedoucí kolem hory Kailas, který měří přibližně 52 km. Kora je rozdělena na úseky symbolizující cestu životem, smrtí, mezistavem mezi smrtí a životem a novým zrozením bardo. Buddhisté věří, že vykonáním pouti Kora se člověk může duchovně očistit a proměnit.\n"}
{"id": "814412", "url": "https://cs.wikipedia.org/wiki?curid=814412", "title": "Strečniansky priesmyk", "text": "Strečniansky priesmyk\n\nStrečniansky priesmyk ( \"Strečenský průsmyk\") nebo Strečnianska tiesňava je průlomové údolí řeky Váh mezi \nslovenskými městy Žilina (v Žilinské kotlině) a dvojměstím Vrútky-Martin (v Turčianské kotlině). Průsmyk zde rozděluje slovenské pohoří Malá Fatra na dva podcelky: Krivánskou Fatru na severu (pravý břeh Váhu) a Lúčanskou Fatru na jihu (levý břeh Váhu). Váh v tomto úseku vytváří jeden z mohutných přírodních výtvorů v Malé Fatře Domašínský meandr.\n\nV minulosti průsmyk představoval strategickou dopravní a obchodní cestu. Pro výběr a ochranu mýta zde byly postaveny dva hrady: Starhrad na pravém břehu a později Strečno na levém břehu Váhu. \n\nPo Váhu se kdysi splavovalo dřevo na vorech, dnes je vorařství turistickou atrakcí. V době druhé světové války zde probíhaly tuhé osvobozovací boje a v okolí se nachází mnoho památníků té doby. V roce 1944 se zde během Slovenského národního povstání odehrála bitva o Strečenský průsmyk. \n\nTaké v současnosti průsmyk slouží jako dopravní koridor, spojující dvě velká slovenská města v okolí Martin a Žilinu. Průsmykem je vedena jak hlavní železniční trať, která zde prochází i několika tunely, tak i silnice, jenž je vedena podél koryta řeky.\n"}
{"id": "814414", "url": "https://cs.wikipedia.org/wiki?curid=814414", "title": "Chirothesis", "text": "Chirothesis\n\nChirothesis neboli „vložení rukou“ (rusky \"хиротéсия\", řecky \"χειροθεσία\", původ výrazu je složen z řeckých slov \"χείρ\" (chir) — ruka a \"τίθημι\" (tythemi) — pokládat, klást, odtud — vložení rukou) je slavnostní vložení rukou společně s modlitbou k vysvěcení nižšího kléru do stavu kněze (церковнослужитель) v pravoslaví. Právo chirotesie náleží biskupům, ale v klášterech, v souladu se 14. pravidlem Sedmého ekumenického koncilu, je právo vykonávat svěcení přiznáno také představeným (archimandritům a igumenům).\n\nVykonáním chirotesie se provádí rovněž svěcení kleriků do vládních stupňů (tj. nejvyšších stupňů hierarchie představených církve). Hlavní rozdílem chirotesie od chirotonie je to, že se v ní svěcenému neudílí svátost kněžství (při jejím vykonávání biskupem se nepronášejí slova svátosti na svěceného). Chirotesie se také, na rozdíl od chirotonie, nevykonává v oltáři, nýbrž v chrámu samotném.\n\n\n"}
{"id": "814419", "url": "https://cs.wikipedia.org/wiki?curid=814419", "title": "Domašínský meandr", "text": "Domašínský meandr\n\nDomašínský meandr je říční meandr a přírodní památka ve slovenském pohoří Malá Fatra na řece Váh, který je součástí Národního parku Malá Fatra. Jde o největší přírodní výtvor nacházející se v Malé Fatře.\n\nVáh ze tří stran obtéká nevýrazný lesnatý vrchol Domašín (575 metrů nad mořem). Délka tohoto území činí 1,63 km, šířka pak 480 až 740 metrů, nadmořská výška se zde pohybuje v rozmezí 360–580 metrů nad mořem.\n\nMeandr rozděluje Malou Fatru na Lúčanskou (jižní část na levém břehu Váhu)\na Krivánskou část (severní část na pravém břehu Váhu).\nJde o vhloubenou formu říčního reliéfu, která je v celých Západních Karpatech ojedinělá. Vznikl postupným zařezáváním řeky Váh do zdvihajícího se pohoří koncem třetihor a počátkem čtvrtohor. Vznikl tak Strečenský průsmyk.\n\nNejkrásnější pohled na Domašínský meandr se naskýtá ze zříceniny hradu Starhrad, který je turisticky přístupný po červené turistické značce. V roce 1978 byl meandr vyhlášen přírodní památkou s výměrou 80.4 hektarů.\n\nVáh byl využíván na plavbu vorů a tato tradice byla v současnosti v obci Strečno obnovena jako turistická atrakce. V minulosti byl Domašínský meandr nejnebezpečnějším úsekem zdejší voroplavby. Báseň Jána Botta \"Margita a Besná\" nese názvy dvou obrovských skal z tohoto úseku. Po odstřelu dynamitem se tento úsek stal už pro voroplavbu bezpečnějším, na jejich místě se však dodnes stále nacházejí mohutné peřeje.\n\nNa úseku pod Starhradem, vypracoval soukromý investor projekt, který počítá s výstavbou vodní elektrárny a biokoridoru.\n\nKromě voroplavby po řece je údolím Váhu vedena i silnice a dvoukolejná elektrifikovaná železniční trať mezi Žilinou a Vrútkami (Železniční trať Košice - Žilina). Zatímco silnice přesně kopíruje tvar údolí, železniční trať meandr obchází tunelem.\n\n"}
{"id": "814421", "url": "https://cs.wikipedia.org/wiki?curid=814421", "title": "Richard Hamann", "text": "Richard Hamann\n\nHeinrich Richard Hamann (29. května 1879, Seehausen (Börde) – 9. ledna 1961, Immenstadt, Allgäu) byl německý historik umění a zakladatel \"Bildarchivs Foto Marburg\".\n\nHamann studoval filozofii, germanistiku a dějiny umění na Humboldtově univerzitě, kde v roce 1902 složil doktorát u Wilhelma Diltheyho. V roce 1911 habilitoval u Heinricha Wölfflina a stal se profesorem dějin umění na Königliche Akademie zu Posen. V roce 1913 začal přednášet na univerzitě v Marburgu, kde zůstal až do odchodu do důchodu v roce 1949.\n\nV roce 1924 vyšla v marburské ročence pro kunsthistorii jeho průkopnická práce o německých středověkých plastikách; v ní jako první uvádí skutečnost, že kronika Dětmara z Merseburku popisuje kříž z doby kolínského biskupa Gera, který je totožný s krucifixem v kolínské katedrále (dnes známý jako Gerokreuz).\n\nHamann založil \"Bildarchiv Foto Marburg\", fotografické oddělení kunsthistorických seminářů, pro které stále shromažďoval obrazový materiál.\n\nV roce 1949 se stal řádným členem Akademie věd DDR. Získal také Národní cenu DDR.\n\nK Hamannovým žákům patřil Hermann Deckert. Také Hamannův syn Richard byl historikem umění, který však po roce 1939 přijal matčino příjmení - Richard Hamann-Mac Lean. Germanista Jost Hermand byl Hamannův dlouholetý spolupracovník a žák.\n\nMarburská univerzita na jeho počest založila cenu Richarda Hamanna. Jako první ji v roce 2009 obdržel Horst Bredekamp.\n\n\n\n"}
{"id": "814427", "url": "https://cs.wikipedia.org/wiki?curid=814427", "title": "Ortodoxie (kniha)", "text": "Ortodoxie (kniha)\n\nOrtodoxie ( ) je kniha anglického spisovatele a myslitele G. K. Chestertona, která se zařadila mezi spisy obrany křesťanské víry. Autor ji napsal v roce 1908, čtrnáct let před konverzí ke katolické víře, a považoval ji za doplnění druhé knihy nazvané \"Heretika\" (1905). V úvodní kapitole uvedl, že „\"základní křesťanská teologie je nejlepším zdrojem energie a zdravé etiky … A říkám-li ortodoxie, míním tím apoštolskou víru… “.\"\n\nDílo obsahuje nevšední pohled na křesťanskou víru, jež nahlíží jako odpověď na přirozenou potřebu člověka – snažící se odpovědět na hádanku vlastními slovy, a nikoli pouze beztížnou pravdou, která vzešla odněkud mimo hranice lidské zkušenosti.\n\nOrtodoxie představuje do značné míry autorův autobiografický duchovní pohled a ústřední dílo, které je klíčem k jeho tvorbě.\n\nKniha obsahuje devět kapitol:\n\n"}
{"id": "814429", "url": "https://cs.wikipedia.org/wiki?curid=814429", "title": "Jozef Stank", "text": "Jozef Stank\n\nJozef Stank (26. října 1940 Nitra – 7. března 2005 Bratislava) byl československý a slovenský politik Komunistické strany Slovenska, po sametové revoluci Strany demokratické levice, poslanec Sněmovny národů a Sněmovny lidu Federálního shromáždění za normalizace a počátkem 90. let, v letech 2001–2002 ministr obrany SR v první vládě Mikuláše Dzurindy, pak vedoucí Kanceláře prezidenta Slovenské republiky.\n\nV roce 1964 vystudoval Strojnickou fakultu Slovenské vysoké školy technické, obor organizace a řízení výroby. V letech 1964–1989 potom pracoval v elektrotechnickém průmyslu. V letech 1980–1986 byl ředitelem podniku Tesla Bratislava a generálním ředitelem podniku VHJ Tesla – spotrebná elektronika Bratislava.\nPoliticky se angažoval již za normalizace. Ve volbách roku 1986 byl zvolen za KSS do Sněmovny národů Federálního shromáždění. V roce 1987 byl pověřen vedením obchodního úseku na Ministerstvu elektrotechnického průmyslu ČSSR. Po sametové revoluci se v politice udržel, už počátkem roku 1990 patřil mezi hlavní stoupence reformního proudu v komunistické straně a podílel se na její transformaci na Stranu demokratické levice. Stal se tehdy místopředsedou Federálního shromáždění. Opětovně byl do slovenské části Sněmovny národů Federálního shromáždění zvolen ve volbách roku 1990 (volební obvod Západoslovenský kraj) za KSS, která v té době byla ještě slovenskou územní organizací celostátní Komunistické strany Československa (KSČS). Postupně se ale osamostatňovala a na rozdíl od sesterské strany v českých zemích se transformovala do postkomunistické Strany demokratické levice. Stank proto přešel do klubu SDĽ. Ve volbách roku 1992 přešel do Sněmovny lidu. Zasedal zde až do zániku Československa.\n\nV letech 1993–2001 působil v diplomatických službách na velvyslanectví Slovenska v České republice, od roku 1998 jako velvyslanec SR v ČR. Měl hluboké kontakty na českou politickou elitu, zejména ČSSD. V roce 2001 sehrál roli v řešení česko-kubánské krize, při níž byli na Kubě zadrženi Češi Ivan Pilip a Jan Bubeník. Stank pomohl doručení dopisu Petra Pitharta kubánským představitelům a umožnil tak cestu na Kubu, kterou Pithart následně vykonal. Do slovenské politiky se zapojil v letech 2001–2002 jako ministr obrany SR v první vládě Mikuláše Dzurindy za SDĽ. Pak v letech 2002–2004 působil na postu vedoucího Kanceláře prezidenta Slovenské republiky za prezidentského mandátu Rudolfa Schustera.\n\nByl ženatý, měl tři děti. Zemřel v roce 2005 v bratislavské nemocnici.\n"}
{"id": "814430", "url": "https://cs.wikipedia.org/wiki?curid=814430", "title": "Markéta z Durazza", "text": "Markéta z Durazza\n\nMarkéta z Durazza ( \"Margherita di Durazzo\", 28. července 1347, Neapol – 6. srpna 1412, Salerno) byla neapolská a uherská královna jako manželka Karla III. Neapolského a později regentka Neapole v době nedospělosti svého syna.\n\nNarodila se jako čtvrtá dcera vévody Karla z Durazza a Marie, dcery Karla z Kalábrie. V únoru 1369 se provdala za svého vrstevníka, bratrance Karla. V roce 1382 se Karlovi podařilo sesadit z neapolského trůnu svou tetu Johanu I. Nastoupil po ní na trůn a Markéta se stala královnou. Po smrti uherského krále Ludvíka Velikého byla Karlovi nabídnuta jako dědici Anjouovců uherská koruna. Markéta nebyla příznivcem myšlenky svržení dcery Ludvíka Velikého Marie a manžela od záměru zrazovala. V prosinci 1385 se Karlovi podařilo Marii sesadit z trůnu a nechal se korunovat. Vdova po Ludvíkovi Alžběta Bosenská jej nechala 24. února 1386 zavraždit.\n\nMarkéta se poté stala regentkou Neapole za svého syna. Manžela přežila o šestadvacet let a znovu se nevdala. Královna vdova se v posledních letech života odebrala nejdříve do Salerna a poté do Acquamely, kde v roce 1412 zemřela na mor. Markéta byla podporovatelkou Řádu menších bratří a podle jejich zvyků chtěla být i pohřbena; byla tedy v bílých šatech uložena k poslednímu odpočinku v katedrále v Salernu.\n"}
{"id": "814431", "url": "https://cs.wikipedia.org/wiki?curid=814431", "title": "Čierny potok (přítok Hruštínky)", "text": "Čierny potok (přítok Hruštínky)\n\nČierny potok je potok na Oravě, na rozhraní okresů Dolný Kubín a Námestovo. Jde o pravostranný přítok Hruštínky, měří 2,6 km a je tokem V. řádu.\n\nPramení v Oravské Maguře, v podcelku Kubínska hoľa na severním svahu Čierneho vrchu (1 319,0 m n. m.) v nadmořské výšce přibližně 1 220 m n. m.\n\nTeče víceméně směrem na sever, z pravé strany přibírá přítok (910,6 m n. m.) z oblasti Dvou pařezů a vytváří výrazný oblouk prohnutý na západ. Zprava pak ještě přibírá přítok z oblasti Nad Zábavou a západně od osady Zábava, jihozápadně od obce Hruštín, ústí v nadmořské výšce cca 790 m n. m. do Hruštínky.\n"}
{"id": "814433", "url": "https://cs.wikipedia.org/wiki?curid=814433", "title": "Ján Sitek", "text": "Ján Sitek\n\nIng. Ján Sitek (* 19. června 1956 Trstená) je slovenský politik Slovenské národní strany, bývalý poslanec Národní rady SR, v letech 1994-1998 ministr obrany SR v třetí vládě Vladimíra Mečiara.\n\nVystudoval Střední průmyslovou školu elektrotechnickou v Tvrdošíně a v roce 1989 absolvoval Vysokou školu dopravy a spojů v Žilině, obor provoz telekomunikací. Pracoval jako technik, později jako vývojový pracovník v podniku \"ZŤS Martin\" a v období let 1981-1992 coby vedoucí střediska v podniku \"Pozemné stavby Žilina\". V letech 1993 - 1994 pracoval v soukromé stavební společnosti. V roce 1990 byl zakládajícím členem Slovenské národní strany v regionu Oravy a předsedou její okresní organizace.\n\nV letech 1994-1998 byl ministrem obrany SR v třetí vládě Vladimíra Mečiara. V slovenských parlamentních volbách roku 1998 byl zvolen do Národní rady SR za SNS, kde zasedal do konce funkčního období, tedy do roku 2002.\n\nJe ženatý, má tři dcery.\n"}
{"id": "814434", "url": "https://cs.wikipedia.org/wiki?curid=814434", "title": "Klimovka", "text": "Klimovka\n\nKlimovka je potok na horní Oravě, v severní části okresu Dolný Kubín. Jde o levostranný přítok Hruštínky, měří 2,7 km a je tokem V. řádu.\n\nPramení v Oravské Maguře, v podcelku Kubínska hoľa, na severozápadním svahu Kubínské hole (1 346,4 m n. m.) v nadmořské výšce přibližně 1 180 m n. m.\n\nPotok teče víceméně severoseverovýchodním směrem, na horním toku přibírá z pravé strany přítok ze severního svahu Kubínské hole. Dále přibírá pravostranný přítok z lokality Nad studnami a pak také krátký pravostranný přítok z lokality Klimovka. Jihozápadně od obce Hruštín ústí v neobydlené, lesnaté oblasti v nadmořské výšce cca 805 m n. m. do Hruštínky.\n"}
{"id": "814435", "url": "https://cs.wikipedia.org/wiki?curid=814435", "title": "Theodoros Kolokotronis", "text": "Theodoros Kolokotronis\n\nTheodoros Kolokotronis, řecky \"Θεόδωρος Κολοκοτρώνης\" (3. dubna 1770 – 4. února 1843) byl řecký vojevůdce, klíčová postava řecké osvobozenecké války v 19. století, jejímž cílem byl boj proti turecké nadvládě. Je řeckým národním hrdinou, v anketě Velcí Řekové se roku 2009 umístil na třetím místě.\n\nDo odboje proti Turkům se Kolokotronis zapojil již ve svých patnácti letech, kdy vedl guerillovou bojůvku na Peloponésu. Pak působil jako korzár a nechal se naverbovat do ruské i britské armády, kde získal mnoho vojenských zkušeností. Posléze ho oslovily ideje Francouzské revoluce, vrátil se na Peloponés (nazývaný tehdy Morea) a ve svých padesáti letech obnovil odboj proti osmanské nadvládě. Tehdy získal přezdívku \"Stařec z Moreje\".\n\nRoku 1821 velel řeckým povstaleckým silám v první větší vítězné bitvě - u Valtetsi, následované osvobozením Tripolisu (po němž se odehrál obrovský masakr Turků a Židů). Roku 1822 porazil vojska Mahmuda Dramali Paši v bitvě u Dervenakia. Toto vítězství spustilo všeobecné lidové povstání Řeků, které skončilo vítězstvím.\n\nV letech 1823-1825 se zapojil do občanské války, ve které se proti sobě postavily znesvářené řecké skupiny.\n\nKolokotronis stál na straně prorusky orientovaného prezidenta Ioannise Kapodistriase proti nominovanému králi Otovi I. Řeckému. V tomto politickém boji prohrál a byl v roce 1834 se svými spolubojovníky uvězněn na ostrově Hydra a odsouzen k smrti. Nakonec byl však králem Otou I. dne 1. června 1835 omilostněn.\n\n\n\n"}
{"id": "814436", "url": "https://cs.wikipedia.org/wiki?curid=814436", "title": "Lukáš Křeček", "text": "Lukáš Křeček\n\nLukáš Křeček (* 18. září 1986, Kladno, Československo) je český fotbalový záložník, momentálně působící v druholigovém týmu FC Graffin Vlašim.\n\n\"Aktuální k datu\" : 28. červen 2012\n"}
{"id": "814439", "url": "https://cs.wikipedia.org/wiki?curid=814439", "title": "Petr Glaser", "text": "Petr Glaser\n\nPetr Glaser (* 30. července 1988, Žatec, Československo) je český fotbalový záložník momentálně působící v druholigovém týmu FK Baník Sokolov.\n\nSvůj první prvoligový gól vstřelil během podzimu 2012/13 Českým Budějovicím při domácí výhře Zbrojovky 3:1. Táhlou střelou z pravé strany uzavřel gólový účet utkání.\n\nV prvním ligovém zápase Zbrojovky po zimní přestávce sezóny 2012/13 25. února 2013 zařídil jediný gól Brna při domácí prohře 1:3 s Viktorií Plzeň. V 7. minutě propálil brankáře Matúše Kozáčika a zařídil vedení 1:0, Viktoria poté zápas otočila.\n\n\"Aktuální k datu\" : 28. červen 2012\n\n"}
{"id": "814441", "url": "https://cs.wikipedia.org/wiki?curid=814441", "title": "Česká fotbalová liga 2012/13", "text": "Česká fotbalová liga 2012/13\n\n3. nejvyšší soutěž (ČFL) měla stejně jako v loňské sezóně (2011/12) stejně klubů a tedy i stejný systém. Z 2. ligy do ČFL sestoupila Sparta Praha B jako 16. celek 2. nejvyšší soutěže, naopak z divizí postoupily Kolín, Převýšov, Zápy, Strakonice a Horní Měcholupy.\n\n\nPoznámky:\n\n"}
{"id": "814442", "url": "https://cs.wikipedia.org/wiki?curid=814442", "title": "Jozef Liščák", "text": "Jozef Liščák\n\nJozef Liščák (* 18. ledna 1947 Svrčinovec) je slovenský politik za Združenie robotníkov Slovenska, v letech 1994-1998 ministr spravedlnosti SR v třetí vládě Vladimíra Mečiara.\n\nV roce 1976 absolvoval Právnickou fakultu Univerzity Komenského v Bratislavě. Stal se notářem v Čadci, později soudcem krajského soudu v Banské Bystrici a pak i předsedou senátu tohoto soudu. Specializoval se na občanské právo. V období prosinec 1994 říjen 1998 zastával post ministra spravedlnosti SR v třetí vládě Vladimíra Mečiara jako člen Sdruženie robotníkov Slovenska.\n\nJe ženatý, má dvě děti.\n\n"}
{"id": "814444", "url": "https://cs.wikipedia.org/wiki?curid=814444", "title": "Tomáš Hrubý (cyklista)", "text": "Tomáš Hrubý (cyklista)\n\nTomáš Hrubý (* 7. června 1982, Vrchlabí) je bývalý český cyklista. V současnosti pracuje jako programátor a profesionální trader marketingového oddělení v společnosti Waste Trader International. Také je v managmentu týmu AC Sparta Praha Cycling.\n\nNarodil se ve Vrchlabí. Od třinácti let se věnoval aktivně cyklistice. Ve své kariéře prošel týmy Jihočeské Mlékárny, Budweiser Budvar, Mercedes Benz - Selle Italia, AC Sparta Praha Cycling. V posledním jmenovaném ukončil roku 2011 profesionální kariéru sportovce a založil se dvěma společníky mezinárodní firmu na likvidaci odpadů Waste Trader International, s.r.o. Současně se věnuje webdesignu a forex tradingu. Obě činnosti rozvíjel už v době aktivního závodění.\n\nMezi cyklistické úspěchy patří vavříny z mezinárodních závodů jako například 3. místo v etapě závodu Okolo Irska.\nNěkolikrát byl držitelem žlutého dresu vedoucího jezdce kriterijních seriálů Giant Liga a Sparkassen Giro v Německu.\n\n"}
{"id": "814446", "url": "https://cs.wikipedia.org/wiki?curid=814446", "title": "Lokcianský potok", "text": "Lokcianský potok\n\nLokcianský potok je potok na horní Oravě, na území okresu Námestovo. Je to levostranný přítok Hruštínky, měří 3,8 km a je tokem V. řádu.\n\nPramení v Oravské Maguře, v podcelku Budín, na západním svahu vrchu Budín (1 222,0 m n. m.) v nadmořské výšce cca 980 m n. m.\n\nOd pramene teče nejprve severozápadním směrem, vytváří oblouk prohnutý na jihozápad a v lokalitě Hrčková přibírá krátký přítok zleva. Pak vstupuje do Oravské kotliny, do podcelku Hruštínské Podolí, nevýrazně se vlní a stáčí na sever. Následně protéká obcí Lokca, kde nejprve zprava přibírá přítok z lokality Pustina, stáčí se severozápadním směrem a zleva ještě přibírá přítok pramenící jižně od obce. Na okraji obce nakonec ústí v nadmořské výšce přibližně 626 m n. m. do vedlejšího ramene Hruštínky.\n"}
{"id": "814449", "url": "https://cs.wikipedia.org/wiki?curid=814449", "title": "Roach", "text": "Roach\n\nSlovo nebo jméno Roach může znamenat:\n\n\n"}
{"id": "814451", "url": "https://cs.wikipedia.org/wiki?curid=814451", "title": "Predalka", "text": "Predalka\n\nPredalka je potok na horní Oravě, v jižní části okresu Námestovo. Je to levostranný přítok Hruštínky, měří 4,3 km a je tokem V. řádu.\n\nPramení v Podbeskydské pahorkatině, západně od Hrustína v oblasti Hruštínskych Poľan v nadmořské výšce cca 935 m n. m..\n\nTeče převážně východním směrem, na horním toku se přechodně stáčí na severovýchod. První přítoky přibírá až na středním toku, nejprve pravostranný z lokality Vyšný grúň, pak levostranný (1,6 km) z oblasti Rozchodníků a také krátký pravostranný přítok zpod Nižného grúňa (786,8 m n. m.). Následně se dvakrát prudce stáčí, zleva přibírá další významný přítok (1,7 km) z oblasti Rozchodníků a protéká obcí Hruštín, přičemž zároveň vtéká do Hruštínskeho Podolí v Oravské kotlině. Nakonec se stáčí na jihovýchod a přímo v obci ústí v nadmořské výšce přibližně 688 m n. m. do Hruštínky.\n"}
{"id": "814452", "url": "https://cs.wikipedia.org/wiki?curid=814452", "title": "Milan Hanzel", "text": "Milan Hanzel\n\nMilan Hanzel (* 21. dubna 1947 Košice - 22. listopadu 2008 Bratislava) byl slovenský právník, politik Strany demokratické levice, v roce 1994 ministr spravedlnosti SR ve vládě Jozefa Moravčíka, pak Generální prokurátor Slovenské republiky.\n\nV letech 1965–1970 vystudoval Právnickou fakultu Univerzity Komenského, kde pak v letech 1988–1988 prodělal i vědeckou aspiranturu na katedře trestního práva. Po skončení základní vojenské služby se stal soudcem vojenského soudu. V letech 1972–1989 byl soudcem na vojenských obvodních soudech. Externě vyučoval na Univerzitě Komenského. V roce 1989 se stal soudcem a předsedou Vrchního vojenského soudu v Trenčíně, v listopadu 1992 byl pověřen funkcí státního tajemníka na Ministerstvu spravedlnosti SR.\n\nV období březen – prosinec 1994 byl ministrem spravedlnosti SR ve vládě Jozefa Moravčíka. Od roku 1999 byl generálním prokurátorem.\nByl ženatý a měl dvě děti. Zemřel v bratislavské nemocnici Kramáre poté, co sem byl převezen s vážným zraněním páteře, které utrpěl, kdy se na něj nedaleko jeho rekreačního domu v obci Bodíky zřítil při kácení strom.\n\n"}
{"id": "814459", "url": "https://cs.wikipedia.org/wiki?curid=814459", "title": "Zimolezovité", "text": "Zimolezovité\n\nZimolezovité (\"Caprifoliaceae\") je čeleď vyšších dvouděložných rostlin z řádu štětkotvaré (\"Dipsacales\"). V současné taxonomii jsou do ní mj. vřazovány čeledi štětkovité (\"Dipsacaceae\") a kozlíkovité (\"Valerianaceae\").\n\nZimolezovité jsou byliny, keře, nevelké stromy nebo liány se vstřícnými jednoduchými nebo zpeřenými listy bez palistů. Čepel listů je celistvá nebo peřeně členěná, celokrajná nebo na okraji pilovitá, se zpeřenou žilnatinou.\n\nKvěty jsou oboupohlavné, dvoustranně souměrné, v květenstvích různých typů. Kalich je srostlý nejčastěji z 5 lístků. Koruna je srostlá z 5 lístků, nejčastěji se 2 horními a 3 spodními laloky, případně je 1 lalok dole a 4 nahoře. Tyčinek je 4 nebo 5 a jsou přirostlé ke koruně. Semeník je spodní, srostlý ze 2 až 5 plodolistů, často prodloužený, někdy s jedinou funkční komůrkou. Čnělka je prodloužená, s hlavatou bliznou. V každém plodolistu je 1 až mnoho vajíček. Nektar se vytváří ve žlaznatých chlupech nahuštěných ve spodní části korunní trubky. Plodem je tobolka, bobule, peckovice nebo nažka.\n\nČeleď zimolezovité zahrnuje v současném pojetí asi 810 druhů ve 36 rodech. Největší rod je kozlík (\"Valeriana\", asi 200 druhů), zimolez (\"Lonicera\", 180), hlaváč (\"Scabiosa\", 80) a kozlíček (\"Valerianella\", 50 druhů).\n\nZimolezovité (v širokém pojetí čeledi) jsou rozšířeny téměř po celém světě, převážná většina druhů však roste v severním mírném pásu. Nejsou zastoupeny v Austrálii.\n\nV české přírodě je čeleď zimolezovité zastoupena rody zimolez (\"Lonicera\"), kozlík (\"Valeriana\"), kozlíček (\"Valerianella\"), hlaváč (\"Scabiosa\"), chrastavec (\"Knautia\"), čertkus (\"Succisa\"), štětka (\"Dipsacus\") a štětička (\"Virga\"). Druh zimozel severní (\"Linnaea borealis\") je u nás považován za vyhynulý. Občas zplaňují pěstované druhy mavuň červená (\"Centranthus ruber\"), hlavatka obrovská (\"Cephalaria gigantea\"), z dřevin zejména zimolezy (\"Lonicera\") a pámelník bílý (\"Symphoricarpos albus\").\n\nV evropské květeně jsou mimo zmíněných rodů zastoupeny (převážně ve Středomoří) rody mavuň (\"Centranthus\"), hlavatka (\"Cephalaria\"), \"Pterocephalus\", \"Succisella\" a druhy \"Morina persica\", \"Tremastelma palaestinum\" a \"Fedia cornucopiae\". Ve středním Rusku roste \"Patrinia sibirica\".\n\nV současné taxonomii (APG III) je čeleď zimolezovité pojata široce a zahrnuje i rody z dřívějších čeledí štětkovité (\"Dipsacaceae\"), zimozelovité (\"Linneaeceae\"), kozlíkovité (\"Valerianaceae\"), \"Morinaceae\" a \"Diervillaceae\". Čeleď zimolezovité byla stejně jako ostatní zmíněné čeledi v klasických systémech vesměs součástí řádu štětkotvaré.\n\nMonofyletičnost čeledi zimolezovité byla potvrzena analýzou rbcL, atpB, ndhF a 18S sekvencí DNA.\n\nPři užším pojetí lze zimolezovité rozdělit na 6 monofyletických čeledí:\n\nNápadné květy zimolezovitých bývají opylovány hmyzem (zvláště včelami a vosami) a ptáky hledajícími nektar. Způsoby šíření semen jsou velmi různorodé.\n\nNať kozlíku lékařského (\"Valeriana officinalis\") je používána v bylinném lékařství jako mírné, ale účinné sedativum. Kozlíček polní je použitelný jako zelenina. Vonný olej z nardu pravého (\"Nardostachys jatamansi\") je využíván v indické Ajurvédě a je pod názvem nard zmiňován v Bibli.\n\nCelá řada druhů se pěstuje jako okrasné dřeviny, zejména různé popínavé i keřovité zimolezy (\"Lonicera\"), pámelník (\"Symphoricarpos\"), řidčeji i dvojštítník (\"Dipelta\"), abélie (\"Abelia\"), zanice (\"Diervilla\"), \"Heptacodium miconioides\" a \"Leycesteria formosa\".\n\nZ trvalek se pěstuje zejména mavuň červená (\"Centranthus ruber\"), hlavatka obrovská (\"Cephalaria gigantea\") a \"Morina longifolia\".\nV botanických zahradách a arboretech se lze setkat se zvláštně vyhlížejícími druhy rodu trojpecka (\"Triosteum\").\n\n\"Abelia\",\n\"Acanthocalyx\",\n\"Bassecoia\",\n\"Centranthus\",\n\"Cephalaria\",\n\"Diabelia\",\n\"Diervilla\",\n\"Dipelta\",\n\"Dipsacus\" (včetně \"Virga\"),\n\"Fedia\",\n\"Heptacodium\",\n\"Knautia\",\n\"Kolkwitzia\",\n\"Leycesteria\",\n\"Linnaea\",\n\"Lomelosia\",\n\"Lonicera\",\n\"Morina\",\n\"Nardostachys\",\n\"Patrinia\",\n\"Plectritis\",\n\"Pseudoscabiosa\",\n\"Pterocephalidium\",\n\"Pterocephalus\",\n\"Pterothamnus\",\n\"Pycnocomon\",\n\"Scabiosa\",\n\"Sixalix\",\n\"Stangea\",\n\"Succisa\",\n\"Succisella\",\n\"Symphoricarpos\",\n\"Triosteum\",\n\"Triplostegia\",\n\"Valeriana\",\n\"Valerianella\",\n\"Vesalea\",\n\"Weigela\",\n\"Zabelia\"\n\n"}
{"id": "814461", "url": "https://cs.wikipedia.org/wiki?curid=814461", "title": "Záboj (Zvonař)", "text": "Záboj (Zvonař)\n\nZáboj je opera českého skladatele Josefa Leopolda Zvonaře z let 1859–62. Libreto napsal spisovatel Alois Vojtěch Šmilovský na motivy jedné z básní Rukopisu královédvorského. Opera nikdy nebyla scénicky uvedena, byly pouze koncertně provedeny úryvky. Jedná se o jednu z prvních českých oper.\n\nJediná Zvonařova opera patří mezi první opery na český text psané pro profesionální scénu. Před ní byly uvedeny pouze \"Dráteník\" (1828), \"Oldřich a Božena\" (1828) a \"Libušin sňatek\" (1835) Františka Škroupa, \"Žižkův dub\" Františka Bedřicha Kotta (1841) a \"Žižkův dub\" Jiřího Macourka (1847); \"Švédové v Praze\" Jana Nepomuka Škroupa zůstávali v rukopise.\n\nLibreto Zvonařovi, který v té době působil na pražské varhanické škole, poskytl populární obrozenecký spisovatel Alois Vojtěch Šmilovský. Jedná se o jediné operní libreto v jeho tvorbě, která však zahrnuje značné množství divadelních her. Zvonař začal partituru psát již v roce 1859, intenzivněji se jí však začal zabývat v době příprav otevření pražského Prozatímního divadla, prvního českého profesionálního divadla. Zvonař dokončil 15. června 1861 první jednání, 10. ledna 1862 třetí a 23. ledna téhož roku i prostřední. Protože by bylo vhodné započít činnost nového divadla domácími díly, měl se stát \"Záboj\" zahajovacím představením anebo alespoň první uvedenou českou operou. Ředitelství však operu nakonec nepřijalo. Navíc cenzura v obavě před národnostními rozmíškami zakazovala přímé představování boje mezi Čechy a Němci na jevišti. Namísto \"Záboje\" a při nedostatku jiné původní české zpěvohry byl nakonec operní provoz Prozatímního divadla zahájen 18. listopadu 1862 Cherubiniho \"Vodařem\".\n\nSlabinou opery bylo libreto, které postrádalo dramatický náboj i v nejvypjatějších momentech; navíc dějová linie fakticky končí již ve druhém jednání, a třetí akt je proto zbytečný. Scény jsou vesměs statické a verše – slovy Emila Axmana – „ne příliš duchaplné“. Ani partitura, jejíž značnou část zabírají sbory, současníky nepřesvědčila a i dobový zastánce uvedení této „vlastenecké zpěvohry“ přiznává, že „by se co do zpěvní části leccos namítati dalo“.\n\nZvonař pak neúspěšně usiloval o uvedení své opery, přestože byl podporován svými přáteli z Umělecké besedy (např. Janem Nerudou a Bedřichem Smetanou), kteří v tisku upozorňovali na ladem ležící operu. Koncertně byly nakonec uvedeny jen ukázky ze \"Záboje\", a to nejprve na koncertě techniků 8. března 1863 na Žofíně, kdy p. Švarc a orchestr Prozatímního divadla pod vedením kapelníka Jana Nepomuka Maýra provedli zpěv Záboje z počátku 2. obrazu prvního dějství. Provedení bylo kritizováno, vina za neúspěch byla kladena dirigentovi. Další dva úryvky – především konec zmíněného 2. obrazu prvního dějství – byly provedeny 4. března 1865 na druhém abonentním koncertě Umělecké besedy dirigovaném Bedřichem Smetanou. Roli Záboje zpíval Josef Lev. I když názor kritika na hudební stránku díla nebyl jednoznačný, přesto litoval, že opera dosud nebyla obecenstvu představena vcelku, a poznamenává, že ředitelství divadla již skladateli uvedení nabízelo, „avšak způsobem takovým, že raději o něm zde pomlčeti chceme“. Nedlouho poté, 23. listopadu 1865, Zvonař zemřel a jeho opera se již nedostala na jeviště, a to ani poté, co kapelnictví v Prozatímním divadle převzal Smetana.\n\n\n(Lesní krajina, obětiště) Probíhá slavnost Vesny na skále pod rozložitou lípou. Obětní obřad vede starý velekněz Ctibor (č. 1: úvod, sbor ženský a mužský \"Jak sněhobílá holubice\"). Ten vyzývá všechny, kdo bohyni přinesli zvláštní dar, aby přistoupili k obětišti (č. 2: jednozpěv a sbor). Na jeho výzvu přichází mladá dívka Bohuna, jejíž obětinou je bílá holubice (č. 3: recitativ a romance). Ctibor její oběť přijímá a obřad pokračuje (č. 4 a 5: jednozpěv a chorál). Pohanskou modlitbu však přeruší zpěv německého vojska, před jehož příchod em varuje i přibíhající Slavoj (č. 6: sbor). Slavoj chce s lidem bránit posvátné místo, Ctibor jej však vyzývá k odchodu: vlasti vzejde mír, když stařec umře pro bohy a čistá dívka se jim zasvětí. Na místě zůstanou jen Ctibor a Bohuna: němečtí vojínové s Luďkem v čele se přihrnou, starce zabijí a dívku odvlekou (č. 7: píseň, střídavý zpěv).\n\n(Proměna) Na vysokém vrchu stojí zamyšlený rek Záboj a hledí do kraje (č. 8: duma \"Jak's, ó drahá vlasti, krásná, i když žalostí se chvěješ!\"). Záboje spatří z údolí Slavoj; přispěchá k němu a vypravuje mu o přepadení a zabití Ctiborově a o unesení Bohuny a vyzývá bratra k pomstě. Záboj nadšeně svoluje, vysílá Slavoje, aby sezval bojeschopné muže a k večeru třetího dne aby se tajně shromáždili v úvalu (č. 9: recitativ-árie \"A mlčel k tomu bohů hněv! Aj, bratře, jdi od muže k muži\"). On sám rovněž odchází šířit tuto zprávu. Cestou Záboj zaslechne pastevcovu píseň, jež mu připomene blahé dny míru a ještě více jej rozohní (č. 10: píseň pastevce a árie \"Tak znívaly zpěvy míru šťastných ondy… Potěš se slunka, vlasti má\").\n\n(Hluboký úval v lese) čeští bojovníci se shromáždili, vládne teskná nálada. Záboj hraje na varyto a zpívá píseň o zkáze vlasti, již přivedl cizinec kácející a tupící české bohy a uvádějící národ v porobu. Vyzývá Čechy, aby se obrátili proti nepříteli a svrhli jeho jho. Shromáždění muži jeho výzvu nadšeně vyslechnou a chystají se k boji (č. 11: úvod, duma a píseň \"Vstaň, bohů pane, v hněvě svém\", č. 12: jednozpěv se sborem a č. 13: chorál-sbor).\n\n(Proměna – rovina v horách) Svítá. Na skalisku pod lípou se probouzí Bohuna a vycházejícímu slunci žaluje na svůj osud: cožpak ji mladý lovec, o němž snila, nepřijde vysvobodit ze zajetí? (č. 14: duma). Vyhledá ji Luděk a zapřádá s ní přes dívčin odpor milostný rozhovor (č. 15: arioso, píseň a střídavý zpěv). Ruch v táboře předznamenává příchod českých vojínů. Slavoj spěchá vysvobodit Bohunu, ta však klesá ranou Luďkovou. Ctiborův duch vítá naplnění věštby a předpovídá Čechům svobodu. V osobním souboji je Luděk poražen Zábojem a německé vojsko se obrací na útěk (č. 16: scéna a vítězná píseň-sbor).\n\n(Táž scéna jako v prvém jednání) Při obětišti je navršena Ctiborova mohyla, u níž se modlí lid. Přicházejí vítězné české voje vedené Zábojem a Slavojem, na štítě přinášejí mrtvou Bohunu (č. 17: úvod, chorál a scéna). . Záboj lituje bratra, jemuž osud vyrval milovanou dívku (č. 18: jednozpěv a sbor). Ze zástupu vystupuje věštkyně, jež oslavuje Záboje a dává mu do ruky pochodeň, aby zažehl nový posvátný oheň (č. 19: slávozpěv \"Bohům, ty synu velemilý, posvátný oheň rozsvěť jim\"). I lid pěje slávu Zábojovi a všichni vyjadřují víru v šťastnou budoucnost vlasti (č. 20: sbor).\n\nÁrii Záboje z 2. obrazu 1. jednání „A mlčel k tomu bohů hněv“ zpívá Ivan Kusnjer na CD „Rarity české opery“ (2011) (Supraphon, SU 4074-2 611).\n\nV archivech Českého rozhlasu se nachází též nahrávka romance Bohuny z 1. obrazu 1. dějství, kterou pořídil ostravský rozhlas roku 1955: zpívá Zdenka Diváková, Ostravský komorní orchestr řídí Rudolf Vašata.\n"}
{"id": "814464", "url": "https://cs.wikipedia.org/wiki?curid=814464", "title": "Priekopa (přítok Hruštínky)", "text": "Priekopa (přítok Hruštínky)\n\nPriekopa je potok na horní Oravě, v nejjižnější části okresu Dolný Kubín. Je to levostranný přítok Hruštínky, měří 2,4 km a je tokem V. řádu.\n\nPramení v Oravské Maguře, v podcelku Kubínska hoľa, na severovýchodním svahu Dvoch pňov (1 204,2 m n. m.) v nadmořské výšce cca 1 185 m n. m..\n\nTeče výhradně severním směrem, na horním toku protéká územím zaniklé obce Mokradská Hola. Následně přibírá dva levostranné přítoky z oblasti Nad Zábavou a na dolním toku vstupuje do výběžku Oravské kotliny. Při osadě Zábava, jihozápadně od obce Hruštín, se v nadmořské výšce přibližně 754 m n. m. vlévá do Hruštínky.\n"}
{"id": "814466", "url": "https://cs.wikipedia.org/wiki?curid=814466", "title": "Josef Fischer (filosof)", "text": "Josef Fischer (filosof)\n\nJosef Fischer (2. dubna 1891, Kolín – 19. února 1945, Neubrandenburg, Německo) byl český filozof, sociolog, publicista, překladatel, bratr literárního vědce Otokara Fischera.\n\nPo maturitě (1908) vystudoval na pražské filozofické fakultě filozofii, dějepis a zeměpis (PhDr. v roce 1913 na základě práce \"Filosofie dějin Františka Palackého\"). Od roku 1915 působil jako středoškolský profesor krátce na gymnáziu v Rychnově nad Kněžnou, pak v Lounech (1915–1919; tuto etapu jeho života zpracoval beletristicky v románě \"Pavel a Hedvika\" jeho tehdejší student Karel Konrád), pak na reálce v Praze–Karlíně a od roku 1931 na reálném gymnaziu v Praze–Libni. V roce 1928 se habilitoval pro obor dějiny filozofie na Filozofické fakultě Univerzity Karlovy, na níž pak také přednášel jako soukromý docent (nehonorovaný) moderní filozofii. Zabýval se zejména filozofií dějin, zvláště historicko-filozofickými názory Františka Palackého.\nVe 20. a 30. letech byl významným představitelem levicové sociálně demokratické inteligence sdružené kolem Dělnické akademie. Do různých časopisů psal články orientované v duchu masarykovské demokracie a protifašisticky. Ve 30. letech se výrazně angažoval v protifašistickém hnutí (v letech 1937–1938 byl předsedou Společnosti přátel demokratického Španělska), ve 40. letech pak v protinacistickém odboji.\n\nJosef Fischer byl jedním z iniciátorů manifestu \"Věrni zůstaneme\", vůdčí osobností Petičního výboru Věrni zůstaneme a hlavním autorem jeho programového dokumentu \"Za svobodu, do nové ČSR\", nastiňujícího vývoj poválečné ČSR a přijatého za program celé domácí nekomunistické rezistence. Podílel se také na zpravodajských aktivitách pro zahraniční odboj a šíření ilegálních tiskovin. V říjnu 1941 jej gestapo zatklo, 1941–1943 byl vězněn v pankrácké veznici v Praze, odkud se pokoušel i nadále kontaktovat a vést odboj. Koncem roku 1944 byl odsouzen v Berlíně k trestu smrti a v únoru 1945 popraven. Odboje se aktivně účastnila i jeho manželka Milena Fischerová-Balcarová (1905–1945), česká herečka, recitátorka, hlasatelka a lektorka pražského rozhlasu, jež zahynula v březnu téhož roku v koncentračním táboře Ravensbrück.\n\nV roce 1995 byl doc. PhDr. Josefu Fischerovi udělen Řád Tomáše Garrigua Masaryka III. třídy in memoriam.\n\nUvedeny jsou pouze monografie a některé překlady. Výběr z časopiseckých článků Josefa Fischera lze nalézt v knize: GABRIEL, Jiří (ed.) \"Slovník českých filozofů.\" Brno: Masarykova universita, 1998. 697 s. ISBN 80-210-1840-2 [Heslo „Josef Fischer\" je na str. 126–127.]– dostupné též online\n\n\n\n\n"}
{"id": "814467", "url": "https://cs.wikipedia.org/wiki?curid=814467", "title": "Skalnatý potok (přítok Hruštínky)", "text": "Skalnatý potok (přítok Hruštínky)\n\nSkalnatý potok je potok na horní Oravě, v území okresu Námestovo. Jde o pravostranný přítok Hruštínky, měří 2,9 km a je tokem V. řádu.\n\nPramení v Oravské Maguře, v podcelku Budín, pod Babinskou hoľou v nadmořské výšce přibližně 860 m n. m.\n\nTeče výhradně severozápadním směrem, vstupuje do Oravské kotliny, do podcelku Hruštínske Podolí, kde protéká obcí Babín. V obci přibírá pravostranný přítok ze severozápadního svahu Prípora (1 105,8 m n. m.) a levostranný přítok z oblasti Pod Magurou. Za obcí ještě zleva přibírá přítok z oblasti Bučina, stáčí se na sever a v blízkosti obce ústí v nadmořské výšce cca 656 m n. m. do Hruštínky.\n"}
{"id": "814469", "url": "https://cs.wikipedia.org/wiki?curid=814469", "title": "Pierre de Marca", "text": "Pierre de Marca\n\nPierre de Marca (24. ledna 1594 Gan – 29. června 1662 Paříž) byl francouzský právník, historik, římskokatolický kněz, biskup v Couserans (1642-1652) a arcibiskup v Toulouse (1652-1662). Byl jmenován též arcibiskupem pařížským, ale zemřel ještě před nástupem do funkce.\n\nPierre de Marca byl původně právník. Byl prezidentem Navarrského parlamentu, od roku 1621 radním ve městě Pau a v letech 1631-1638 soudním intendantem. Když ovdověl, ukončil právnickou činnost a v roce 1642 byl vysvěcen na kněze. Byl jmenován biskupem v Couserans a v roce 1652 arcibiskupem v Toulouse. V roce 1656 byl pověřen účastnit se spolu s biskupem z Orange na smlouvě o úpravě hranic mezi Francií a Španělskem. V roce 1662 byl jmenován arcibiskupem v Paříži, ale zemřel před svým uvedením do úřadu.\n\nV roce 1668 publikoval v Paříži své dílo \"Marca hispanica sive limes hispanicus, hoc est, Geographica & historica descriptio Cataloniae, Ruscinonis, & circum jacentium populorum\", ve kterém zveřejnil mnoho listin zdejších klášterů a panství. Protože mnohé z dokumentů byly v následujících letech zničeny, je jeho dílo významným pramenem pro dějiny oblasti Béarn.\n\n"}
{"id": "814470", "url": "https://cs.wikipedia.org/wiki?curid=814470", "title": "Pierce Transit", "text": "Pierce Transit\n\nPierce Transit, oficiálně Pierce County Public Transportation Benefit Area Corporation, je dopravní podnik okresu Pierce v americkém státě Washington. Byl založen roku 1979 se sídlem ve městě Lakewood a provozuje autobusy, speciální dopravní systém pro invalidy, vanpool a carpool databázi. Na služby dopravního podniku navazují různé okolní regionální dopravní služby, mezi které patří železnice a trajekty.\n\nV roce 2009 obsluhoval dopravní podnik oblast o rozloze 1 070 km² s 676 tisíci obyvatel s městy jako Fife, Edgewood, Federal Way, Gig Harbor, Lakewood, Puyallup nebo Tacoma. V roce 2008 podnik zaznamenal 19 milionů cestujících. Podnik provozuje 272 bezbariérových autobusů, 3 300 autobusových zastávek, 626 autobusových zastávek s přístřeškem a 28 parkovišť P+R. Dále provozuje 11 dopravních terminálů a stanic. Kromě autobusů dopravní podnik nabízí expresní dopravu do okolních okresů a pro invalidní cestující, kteří nemohou využít autobusů, také speciální službu zvanou SHUTTLE.\n\nRoku 1979 byla ve volbách schválena 0,3% daň na dotaci systémů veřejné dopravy, načež byla vytvořena společnost Pierce Transit, aby veřejnou dopravu v okrese Pierce spravovala. V roce 2002 byla zrušena daň z použití motorových vozidel, která také dotovala hromadnou dopravu ve státě Washington, ale byla nahrazena dalšími 0,3 % daně na dotaci systémů veřejné dopravy. Společnost Pierce Transit řídí devítičlenná rada komisařů, jejíž členi jsou voleni z odkudkoli v okrese. Rada komisařů pracuje pod vedením výkonného náčelníka, kterým je Lynne Griffith. Pět oddělení dopravního podniku obsahuje 1 000 zaměstnanců, z nichž více než polovina pracuje v dopravních operacích.\n\nDopravní podnik provozuje 10 dopravních center, kam patří 512 Park and Ride, 72nd Street Transit Center, 10th and Commerce (Downtown Tacoma), Lakewood Transit Center, Lakewood Sounder Station, Parkland Transit Center, South Hill Mall Transit Center, Tacoma Dome Sounder Station, Tacoma Mall Transit Center a TCC Transit Center.\n\nCelkový počet autobusových linek, který podnik provozuje, je 38.\n\n\nDopravní podnik má smlouvu s kanceláří šerifa okresu Pierce, která k němu nasadila 7 strážníků na plný úvazek. V roce 2009 se pak dopravní podnik stal prvním v celém státě, který má své vlastní policejní oddělení. Dále na linkách Pierce Transit operuje 10 dopravních strážníků.\n"}
{"id": "814474", "url": "https://cs.wikipedia.org/wiki?curid=814474", "title": "Evropská silnice E26", "text": "Evropská silnice E26\n\nEvropská silnice E26 je evropskou silnicí 1. třídy. Začíná v německém Hamburku a končí v Berlíně. Celá trasa měří 283 kilometrů. E26 leží pouze na území Německa, kde je vedena po dálnicích A24, A10 a A111.\n\n\n"}
{"id": "814477", "url": "https://cs.wikipedia.org/wiki?curid=814477", "title": "Al-Ittihad Alexandrie", "text": "Al-Ittihad Alexandrie\n\nAl-Ittihad Alexandrie (arabsky نادي الاتحاد السكندري) je jeden z největších fotbalových klubů v Egyptě. Tým, který v současnosti hraje v Egyptské Premier League, byl založen v Alexandrii v roce 1914. Po káhirských klubech Al-Ahly a Zamalku má třetí největší fanouškovskou základnu v zemi. Své domácí utkání hrává na stadionu Alexandria Stadium, který má kapacitu pro 13 660 diváků.\n\n\n\n\nOficiální stránky klubu\n"}
{"id": "814479", "url": "https://cs.wikipedia.org/wiki?curid=814479", "title": "Občina Bloke", "text": "Občina Bloke\n\nObčina Bloke ( \", \") je jednou z 212 občin ve Slovinsku. Nachází se v Přímořsko-vnitrokraňském regionu na území historického Kraňska. Občinu tvoří 45 sídel, její rozloha je 75,1 km² a k 1. lednu 2017 zde žilo 1 522 obyvatel. Správním střediskem občiny je Nova vas.\n\nObčina se dělí na sídla:\n\n\n"}
{"id": "814480", "url": "https://cs.wikipedia.org/wiki?curid=814480", "title": "Dubový potok", "text": "Dubový potok\n\nDubový potok může být:\n\n"}
{"id": "814482", "url": "https://cs.wikipedia.org/wiki?curid=814482", "title": "Občina Cerknica", "text": "Občina Cerknica\n\nObčina Cerknica ( \"\") je jednou z 212 občin ve Slovinsku. Nachází se v Přímořsko-vnitrokraňském regionu na území historického Kraňska. Občinu tvoří 65 sídel, její rozloha je 241,0 km² a k 1. lednu 2017 zde žilo 11 494 obyvatel. Správním střediskem občiny je město Cerknica.\n\nObčina se dělí na sídla:\n\n\n"}
{"id": "814485", "url": "https://cs.wikipedia.org/wiki?curid=814485", "title": "Lehotský potok", "text": "Lehotský potok\n\nLehotský potok může být:\n\n"}
{"id": "814487", "url": "https://cs.wikipedia.org/wiki?curid=814487", "title": "Občina Loška dolina", "text": "Občina Loška dolina\n\nObčina Loška dolina ( \", \") je jednou z 212 občin ve Slovinsku. Nachází se v Přímořsko-vnitrokraňském regionu na území historického Kraňska. Občinu tvoří 21 sídel, její rozloha je 166,8 km² a k 1. lednu 2017 zde žilo 3 835 obyvatel. Správním střediskem občiny je Stari trg pri Ložu.\n\nObčina se dělí na sídla:\n\n\n"}
{"id": "814488", "url": "https://cs.wikipedia.org/wiki?curid=814488", "title": "Red (film, 2010)", "text": "Red (film, 2010)\n\nRed je americký akční thriller z roku 2010, který natočil Robert Schwentke na motivy stejnojmenného komiksu Warrena Ellise a Cullyho Hamnera. V hlavní roli penzionovaného agenta CIA Franka Mosese se představil Bruce Willis. Do amerických kin byl snímek, jehož rozpočet činil 58 milionů dolarů, uveden 15. října 2010, přičemž celosvětově utržil 199 milionů dolarů.\n\nV roce 2013 měl premiéru navazující film \"Red 2\".\n\nPenzista Frank Moses si každý den volá se Sarou Rossovou, která pracuje v kanceláři pro vyřizování důchodů. Jednou v noci se Mosese pokusí zabít likvidační oddíl. Neznámí vrazi jdou i po Saře a Frank, bývalý zabiják CIA, za ní přijede, aby ji ochránil. Od svého bývalého parťáka Joea se dozví o zabité reportérce, která získala seznam lidí určených k likvidaci. Kontaktuje své přátelé, kteří ještě nejsou mrtví a společně se i se Sarou snaží zjistit něco o onom seznamu. Na něm jsou uvedeni téměř všichni, kteří byli posláni na misi vyčištění místa po strašlivém masakru v Guatemale v roce 1981. Po vyslechnutí jednoho obchodníka se zbraněmi se bývalí agenti vydají zabít amerického viceprezidenta, který má mít vše na svědomí. Celou dobu však po nich jdou agenti CIA a FBI.\n\n\n"}
{"id": "814489", "url": "https://cs.wikipedia.org/wiki?curid=814489", "title": "Užice", "text": "Užice\n\nUžice (v srbské cyrilici Ужице, do roku 1992 Titovo Užice/Титово Ужице) je město v jihozápadním Srbsku (nedaleko pohoří Zlatibor). V roce 2002 mělo 54 717 obyvatel. Rozkládá se v údolí řeky Đetinja a je hlavním městem Zlatiborského okruhu. Městem prochází železniční trať z Bělehradu do Baru.\n\nPrvní písemný dokument připomíná Užice pod současným názvem v roce 1329. Jednalo se tehdy o malé, nicméně strategicky významné město, které strážilo obchodní trasy z Panonské nížiny směrem k jaderskému přímoří. Roku 1359 je poprvé zmiňován nedaleký hrad, resp. pevnost. V roce 1463 obsadila město Osmanská říše, která jej držela po několik století. Zatímco podle prvních tureckých záznamů zde žily v roce 1476 jen čtyři muslimské rodiny, roku 1525 to byla již většina. Formování města z původní malé osady se uskutečnilo během turecké nadvlády. V závěru 18. století žilo v Užici již okolo 12 tisíc lidí. \n\nMěsto bylo součástí Smederevského sandžaku.\n\nNa počátku 19. století jej během prvního srbského povstání obsadili vzbouřenci z řad místního pravoslavného obyvatelstva. Nejprve obsadili město samotné (1805) a o dva roky později získali i pevnost Stari Grad. Jejich úspěch však byl časově omezen; již roku 1813 bylo město opět obsazeno tureckými vojsky. V letech 1805 a 1862 poničily město dva požáry.\n\nK Srbsku bylo město připojeno roku 1862. Turecké, resp. muslimské obyvatelstvo bylo vystěhováno do Bosny a Hercegoviny, což vedlo k poklesu počtu obyvatel. Do té doby zde žilo cca 3-5 tisíc obyvatel islámské víry. V závěru 19. století žilo v Užici cca 3000 obyvatel. \n\nRoku 1871 získalo město první územní plán. Následoval jeho rychlý rozvoj, vznikaly banky a malé továrny (první v roce 1868). Roku 1885 zde byla vybudována první moderní tiskárna a v roce 1900 byla v blízkosti města vybudována malá vodní elektrárna na řece Đetinja podle návrhu Nikoly Tesly. Její výstavba trvala pouhý rok. V roce 1900 získalo město právě díky hydroelektrárně i elektrické osvětlení. Dodnes je elektrárna dochována jako technická památka.\n\nRoku 1922 získalo Užice vlastní nemocnici, jejíž výstavbu dlouhodobě plánovalo a neustále odkládalo. Hned roku 1945 byla nemocnice rozšířena.\n\nNemalý význam mělo město v počátcích druhé světové války na Balkáně. Po několik letních a podzimních měsíců roku 1941 bylo centrem tzv. užické republiky, tedy území osvobozeného od německých okupačních sil. V poválečné době bylo pojmenováno po Josipu Brozu Titu (získalo přídomek \"Titovo\" Užice). Do rozvoje města se vynakládaly nemalé prostředky. Infrastruktura Užice strádala během jara 1999, kdy byly při bombardování NATO poškozeny některé mosty a budovy.\n\nMěsto bylo v socialistické Jugoslávii známé díky textilnímu, kožedělnému, strojírenskému a metalurgickému průmyslu. Díky dobrému silničnímu a později i železničnímu spojení se oblast mezi Užicí a nedalekou Požegou stala vhodným místem pro výstavbu různých továren a dalších průmyslových podniků. V roce 1928 zde byla založena továrna na výrobu střeliva, která sem byla přesunuta ze Slovinska a po druhé světové válce nesla název \"Prvi partizan\". V blízkosti města se nachází také i letiště.\n\nV roce 1981 mělo město 157 % průměru jugoslávského HDP a nacházelo se i nad celosrbským průměrem co do životní úrovně.\n\nV Užici se nachází 6 mateřských škol, 11 základních škol, 6 středních škol a 1 vyšší odborná škola. Z vysokých škol se v Užici nachází odborně-technická škola a pedagogická fakulta univerzity, která sídlí mimo Užice. Celkem jednotlivé školy na všech stupních navštěvuje okolo 15 000 studentů.\n\n\n"}
{"id": "814491", "url": "https://cs.wikipedia.org/wiki?curid=814491", "title": "Evropská silnice E27", "text": "Evropská silnice E27\n\nEvropská silnice E27 je evropskou silnicí 1. třídy. Začíná ve francouzském Belfortu a končí v italské Aostě. Mezi těmito dvěma městy trasa prochází frankofonní částí Švýcarska, a tudíž prochází kolem západní části Ženevského jezera. Celá trasa měří 328 kilometrů.\n\n\n\n\n"}
{"id": "814502", "url": "https://cs.wikipedia.org/wiki?curid=814502", "title": "Serena (wrestlerka)", "text": "Serena (wrestlerka)\n\nSerena Deebová (* 29. června 1986) je americká profesionální wrestlerka. Nejvíce známá je pro svoje působení ve World Wrestling Entertainment v rosteru SmackDown a Florida Championship Wrestling. Používá ringové jméno Serena. Také zápasila v Shimmer Women Athletes a Ohio Valley Wrestling, kde byla šestkrát Women's šampionka.\n\nSerenina láska k wrestlingu se objevila už v jejich 11 letech když se koukala na World Wrestling Federation. V roce 2004 vystudovala Oaktonskou střední školu a ve věku 18 let začala trénovat wrestling.\n\n\n\n"}
{"id": "814505", "url": "https://cs.wikipedia.org/wiki?curid=814505", "title": "Karel Večeře", "text": "Karel Večeře\n\nKarel Večeře (* 23. února 1962, Litomyšl) je předseda ČÚZK.\n\nV letech 1977 až 1981 studoval SPŠS ve Vysokém Mýtě, poté zahájil vysokoškolská studia na VUT v Brně, obor geodezie a kartografie; studium dokončil na FSv ČVUT v Praze, v roce 1986. Po absolvování povinné vojenské služby pracoval v Pardubicích, nejdříve v tehdejší Geodézii, s. p., od roku 1990 jako vedoucí provozu. V letech 1991 – 1992 byl vedoucím výpočetního střediska na KGKS, v roce 1993 zastával funkci zástupce ředitele KÚ. V období 1994 – 2001 působil ve funkci místopředsedy Českého úřadu zeměměřického a katastrálního. Od roku 2002 zastává funkci předsedy tohoto úřadu.\n\n"}
{"id": "814507", "url": "https://cs.wikipedia.org/wiki?curid=814507", "title": "El Gouna FC", "text": "El Gouna FC\n\nEl Gouna FC (arabsky نادى الجونة لكرة القدم) je egyptský fotbalový klub hrající v Egyptské Premier League.\n\nKlub byl založen ve městě El Gouna v roce 2003. Svoji první sezonu 2003/04 začínali ve čtvrté divizi, kterou ihned v prvním roce vyhráli. V následujícím ročníku se scénář opakoval. El Gouna vyhrála třetí divizi a postoupila do druhé ligy. V sezoně 2005/06 vyhráli druhou nejvyšší soutěž a zajistili si tak třetí titul v řadě. Do Egyptské Premier League se však přes playoff nedostali. Mistrem ligy se stali i v následujícím ročníku, avšak ani tentokrát se jim nepodařilo přes playoff projít. Po podprůměrné sezoně 2007/08 se jim podařilo v roce 2009 do první ligy dostat. V první sezoně v nejvyšší egyptské lize se umístili na dvanáctém místě. O rok později se posunuli o jednu příčku výše.\n\nOficiální stránky klubu\n"}
{"id": "814514", "url": "https://cs.wikipedia.org/wiki?curid=814514", "title": "Chlebnický potok", "text": "Chlebnický potok\n\nChlebnický potok je potok na dolní Oravě, ve východní části okresu Dolný Kubín. Jde o levostranný přítok Oravy, měří 11 km a je tokem IV. řádu.\n\nPotok pramení v Skorušinských vrších na jižních svazích vrchu Blato (1 138,1 m n. m.) v nadmořské výšce přibližně 970 m n. m., západně od obce Malé Borové.\n\nNa horním toku, po obec Chlebnice, teče převážně na západ, přičemž vytváří výrazný oblouk prohnutý na sever. Po soutoku s Malatinským potokem se stáčí na sever, na dolním toku (za obcí) teče severozápadním směrem. Při osadě Prostredný Mlyn se nakonec stáčí k ústí západním směrem.\n\n"}
{"id": "814525", "url": "https://cs.wikipedia.org/wiki?curid=814525", "title": "Občina Postojna", "text": "Občina Postojna\n\nObčina Postojna ( \"\") je jednou z 212 občin ve Slovinsku. Nachází se v Přímořsko-vnitrokraňském regionu na území historických zemí Kraňsko a Přímoří. Občinu tvoří 40 sídel, její rozloha je 269,9 km² a k 1. lednu 2017 zde žilo 16 176 obyvatel. Správním střediskem občiny je město Postojna.\n\nObčina se dělí na sídla:\n\n\n"}
{"id": "814533", "url": "https://cs.wikipedia.org/wiki?curid=814533", "title": "Občina Pivka", "text": "Občina Pivka\n\nObčina Pivka ( \", \") je jednou z 212 občin ve Slovinsku. Nachází se na jihozápadě státu v Přímořsko-vnitrokraňském regionu na území historických zemí Kraňsko a Přímoří. Občinu tvoří 29 sídel, její rozloha je 223,3 km² a k 1. lednu 2017 zde žilo 6 073 obyvatel. Správním střediskem občiny je Pivka.\n\nObčina se dělí na sídla:\n\n\n"}
{"id": "814534", "url": "https://cs.wikipedia.org/wiki?curid=814534", "title": "Evropská silnice E28", "text": "Evropská silnice E28\n\nEvropská silnice E28 je evropskou silnicí 1. třídy. Začíná na dálničním obchvatu Berlína a končí v běloruském Minsku. Celá trasa měří 1230 kilometrů.\n\n\n\n\n\n\n"}
{"id": "814536", "url": "https://cs.wikipedia.org/wiki?curid=814536", "title": "Cory Emmerton", "text": "Cory Emmerton\n\nCory Emmerton (* 1. června 1988) je kanadský hokejový útočník hrající v týmu severoamerické NHL Detroit Red Wings.\n\nByl draftován v roce 2006 týmem Detroit Red Wings. Do roku 2010 hrál ve farmářském celku Grand Rapids Griffins. Do NHL poprvé vstoupil v roce 2010, kdy ve 2 zápasech zaznamenal 1 bod a první gól v NHL. Od roku 2011 nastupuje za Red Wings pravidelně.\n"}
{"id": "814538", "url": "https://cs.wikipedia.org/wiki?curid=814538", "title": "Občina Ilirska Bistrica", "text": "Občina Ilirska Bistrica\n\nObčina Ilirska Bistrica ( \", \") je jednou z 212 občin ve Slovinsku. Nachází se v Přímořsko-vnitrokraňském regionu na území historických zemí Kraňsko a Přímoří. Občinu tvoří 64 sídel, její rozloha je 480,0 km² a k 1. lednu 2017 zde žilo 13 482 obyvatel. Správním střediskem občiny je město Ilirska Bistrica.\n\nObčina se dělí na sídla:\n\n\n"}
{"id": "814540", "url": "https://cs.wikipedia.org/wiki?curid=814540", "title": "Občina Komen", "text": "Občina Komen\n\nObčina Komen () je jednou z 212 občin ve Slovinsku. Nachází se v Pobřežně-krasovém regionu na území historického Přímoří. Občinu tvoří 35 sídel, její rozloha je 102,7 km² a k 1. lednu 2017 zde žilo 3 523 obyvatel. Správním střediskem občiny je vesnice Komen.\n\nObčina se dělí na sídla: Brestovica pri Komnu, Brje pri Komnu, Coljava, Divči, Dolanci, Čehovini, Čipnje, Gabrovica pri Komnu, Gorjansko, Hruševica, Ivanji Grad, Klanec pri Komnu, Kobdilj, Kobjeglava, Koboli, Kodreti, Komen, Lisjaki, Lukovec, Mali Dol, Nadrožica, Preserje pri Komnu, Rubije, Sveto, Šibelji, Škofi, Škrbina, Štanjel, Tomačevica, Trebižani, Tupelče, Vale, Večkoti, Volčji Grad, Zagrajec.\n\n\n"}
{"id": "814542", "url": "https://cs.wikipedia.org/wiki?curid=814542", "title": "Občina Sežana", "text": "Občina Sežana\n\nObčina Sežana je jednou z 212 občin ve Slovinsku. Nachází se v Pobřežně-krasovém regionu na území historického Přímoří. Občinu tvoří 64 sídel, její rozloha je 217,4 km² a k 1. lednu 2017 zde žilo 13 236 obyvatel. Správním střediskem občiny je město Sežana.\n\nObčina se dělí na sídla: Avber, Bogo, Brestovica pri Povirju, Brje pri Koprivi, Dane pri Sežani, Dobravlje, Dol pri Vogljah, Dolenje, Dutovlje, Filipčje Brdo, Godnje, Gorenje pri Divači, Gradišče pri Štjaku, Gradnje, Grahovo Brdo, Griže, Hribi, Jakovce, Kazlje, Kopriva, Kosovelje, Krajna vas, Kregolišče, Kreplje, Križ, Krtinovica, Lipica, Lokev, Mahniči, Majcni, Merče, Nova vas, Orlek, Plešivica, Pliskovica, Podbreže, Poljane pri Štjaku, Ponikve, Povir, Prelože pri Lokvi, Pristava, Raša, Ravnje, Razguri, Sela, Selo, Senadolice, Sežana, Skopo, Stomaž, Šepulje, Šmarje pri Sežani, Štjak, Štorje, Tabor, Tomaj, Tublje pri Komnu, Utovlje, Veliki Dol, Veliko Polje, Voglje, Vrabče, Vrhovlje, Žirje.\n\n\n"}
{"id": "814544", "url": "https://cs.wikipedia.org/wiki?curid=814544", "title": "Občina Divača", "text": "Občina Divača\n\nObčina Divača () je jednou z 212 občin ve Slovinsku. Nachází se v Pobřežně-krasovém regionu na území historického Přímoří. Občinu tvoří 31 sídel, její rozloha je 145,0 km2 a k 1. lednu 2017 zde žilo 4 000 obyvatel. Správním střediskem občiny je vesnice Divača.\n\nObčina se dělí na sídla: Barka, Betanja, Brežec pri Divači, Dane pri Divači, Divača, Dolenja vas, Dolnje Ležeče, Dolnje Vreme, Famlje, Gabrče, Goriče pri Famljah, Gornje Ležeče, Gornje Vreme, Gradišče pri Divači, Kačiče-Pared, Kozjane, Laže, Matavun, Misliče, Naklo, Otošče, Podgrad pri Vremah, Potoče, Senadole, Senožeče, Vareje, Vatovlje, Vremski Britof, Zavrhek, Škocjan, Škoflje.\n\n\n"}
{"id": "814545", "url": "https://cs.wikipedia.org/wiki?curid=814545", "title": "Sidekick 4G", "text": "Sidekick 4G\n\nT-Mobile Sidekick 4G je oblíbený smartphone vyvíjený společností Samsung ve spolupráci s mobilním operátorem T-Mobile. Jako první ze všech sidekicků tento běží na OS Android, verze 2.2.\n\nVšechny dřívější modely (Danger Hipotop, Sidekick 2, Sidekick LX) byly vyvíjené společnostmi Danger a Sharp. Na rozdíl od poslední verze všechny pracovaly na operačním systému DangerOS, který byl vytvořen na Java platformě. Tento smartphone byl jedinečný především díky své konstrukci, kde se qwerty klávesnice nacházela pod displejem, který se otáčel o 180°, aby ji odkryl nebo pouze vysunul směrem nahoru. Společnost Danger přestala vyvíjet další řady po skandálu se ztrátou uživatelských dat z přístrojů LX 2009, resp. jejich cloud systému. Telefon byl především určen pro trh USA se zaměřením na teenagery. Samotný Sidekick 4G byl na trh uveden na jaře roku 2011.\n\nTato verze byla uvedena do prodeje v 15. května 2009 jako poslední verze vyvinutá společnostmi Danger a Sharp. Na rozdíl od předchozí verze již plně podporoval 3G sítě a HSDPA přenos. Přinesl také změny v hardwaru, zahrnující nový F-WVGA displej s úhlopříčkou 3,2 palce a rozlišením 854x480 pixelů a 3,5 MP kamerou s autofocusem a LED bleskem. Změny se však více týkaly především softwaru. Sociální sítě měly nativní podporu v samostatném systému, včetně YouTube a ostatních služeb.\n\nStejně tak Sidekick nabízel plnou synchronizaci s Microsoft Outlook a Microsoft Exchange. Byla přidána i služba Live Search, včetně nově integrované GPS funkce. \n\nNově je poslední verze dodávána s operačním systémem Android 2.2 (Froyo). To především zapříčinil vývoj trhu se smartphony, stejně tak jako únik dat na přístrojích LX 2009, běžících na DangerOS. Je zde ale přepracované uživatelské rozhraní s názvem Kick UX, které je zcela odlišné od jakéhokoli Android rozhraní. Samotný operační systém podporuje vše, co jakýkoli jiný Android - market s aplikacemi, Google služby, podpora Flash.\n\nSrdcem zařízení je procesor Cortex-A8 pracující na frekvenci 1 GHz. O grafickou akceleraci se stará jádro PowerVR SGX540. Velikost interní paměti ROM je 1 GB, paměť RAM disponuje 512 MB. Paměť na data (základ přibližně 350MB) je pak rozšiřitelná pomocí SD paměťových karet, a to až na 32 GB. \n\nPod vysouvacím dotykovým displejem (3,5 palce s rozlišením 480 x 800 pixelů) s podporou gest, který zobrazí 16,7 milionu barev, se ukrývá QWERTY klávesnice. Na přední straně rovněž nalezneme 4 ovládací tlačítka - home, jump, menu, back. Pro snadnější navigaci slouží optický trackpad. Na boku zařízení se pak nachází ovládání hlasitosti a vstup pro 3,5 mm jack, resp. ovládání fotoaparátu na boku druhém.\n\nTelefon je vybaven dvěma kamerami. Přední 1,3 MP VGA pro videohovory a zadní 3,2 MP pro fotografie. Ta podporuje autofocus a geo-tagging. Zadní kameře však chybí LED pro přisvícení ve tmě. Video nahrává v rozlišení 720x480 pixelů.\n\nSidekick podporuje veškeré dnešní standardy pro přenos dat. Samozřejmostí je podpora GSM (850 / 900 / 1800 / 1900), GPRS, EDGE, HSDPA 1700 / 2100 (rychlost 7.2 Mb/s) a HSUP s rychlostí až 5.76 Mb/s. Samozřejmostí je podpora Wi-Fi 802.11 b/g/n a DLNA. Ze zařízení je také možné vytvořit Wi-Fi hotspot. O přímý přenos dat mezi zařízeními se stará Bluetooth 3.0. Pro připojení k PC slouží micro-USB konektor.\n\nNapájení obstarává Li-Ion baterie o kapacitě 1500 mAh. Udáváná výdrž je ve stand-by módu 450 hodin, doba telefonního hovoru 6,5 hodiny.\n"}
{"id": "814548", "url": "https://cs.wikipedia.org/wiki?curid=814548", "title": "Občina Hrpelje-Kozina", "text": "Občina Hrpelje-Kozina\n\nObčina Hrpelje-Kozina () je jednou z 212 občin ve Slovinsku. Nachází se v Pobřežně-krasovém regionu na území historického Přímoří. Občinu tvoří 39 sídel, její rozloha je 194,9 km2 a k 1. lednu 2017 zde žilo 4 371 obyvatel. Správním střediskem občiny je vesnice Kozina.\n\nObčina se dělí na sídla: Artviže, Bač pri Materiji, Beka, Brezovica, Brezovo Brdo, Golac, Gradišče pri Materiji, Gradišica, Hotična, Hrpelje, Javorje, Klanec pri Kozini, Kovčice, Kozina, Krvavi Potok, Markovščina, Materija, Mihele, Mrše, Nasirec, Obrov, Ocizla, Odolina, Orehek pri Materiji, Petrinje, Poljane pri Podgradu, Povžane, Prešnica, Ritomeče, Rodik, Rožice, Skadanščina, Slivje, Slope, Tatre, Tublje pri Hrpeljah, Velike Loče, Vrhpolje.\n\n\n"}
{"id": "814549", "url": "https://cs.wikipedia.org/wiki?curid=814549", "title": "B-Complex", "text": "B-Complex\n\nMatúš (Matia) Lenický, také známá jako B-Complex, je drum and bassová producentka z Bratislavy.\n\nV roce 2015 na svém facebookovém profilu veřejně vystoupila jako transgender.\n\nHudbu začala skládat v roce 1996 ve svých 12 letech. Zpočátku se zajímala o hardcore, trance a psytrance, později o downtempo a hip hop. Po tomto období se začala věnovat drum and bassu s cílem začít produkovat svůj vlastní osobitý styl.\n\nV listopadu 2008 jí objevil Tony Colman z vydavatelství Hospital Records. Jeho první velký single \"Beautiful Lies\" v tomto vydavatelství se objevil v kompilaci \"Sick Music\" v červnu 2009. Tato kompilace se dostala do top 30 na britském iTunes žebříčku a do top 5 na Beatport Drum and Bass žebříčku. Její první vystoupení ve Velké Británii proběhlo v září 2009 v nočním klubu Matter v Londýně.\n\nSingly & EP\n\n"}
{"id": "814550", "url": "https://cs.wikipedia.org/wiki?curid=814550", "title": "Štětkotvaré", "text": "Štětkotvaré\n\nŠtětkotvaré (\"Dipsacales\") je řád vyšších dvouděložných rostlin. V současném pojetí zahrnuje 2 čeledi: zimolezovité a pižmovkovité. Ze známých rostlin sem náleží např. kozlík, bez, zimolez, chrastavec.\n\nZástupci řádu štětkotvaré jsou byliny i dřeviny. Charakteristické jsou pro ně zejména vstřícné listy a květy ve vrcholičnatých květenstvích. Květy jsou zpravidla oboupohlavné a pětičetné, pravidelné nebo souměrné. Tyčinek je různý počet, nejčastěji 3 až 5. Semeník je spodní, řidčeji polospodní.\n\nŘád je zastoupen na všech kontinentech s výjimkou Antarktidy, největší zastoupení má v mírném pásu severní polokoule. V naší květeně jsou zastoupeny obě čeledi, a to celkem 11 rody.\n\nŘád štětkotvaré zahrnuje v současném pojetí (APG III) pouze 2 čeledi: zimolezovité (\"Caprifoliaceae\") a pižmovkovité (\"Adoxaceae\"). V minulosti byly v rámci tohoto řádu nejčastěji rozlišovány 3 čeledi: zimolezovité (\"Caprifoliaceae\"), kozlíkovité (\"Valerianaceae\") a pižmovkovité (\"Adoxaceae\").\n\nBazální větví řádu je čeleď pižmovkovité. Ta v klasické taxonomii zahrnovala pouze rod pižmovka (\"Adoxa\") a blízce příbuzné rody \"Sinadoxa\" a \"Tetradoxa\", v systému APG do ní byly vřazeny i rody bez (\"Sambucus\") a kalina (\"Viburnum\"). Následuje 6 monofyletických větví, které by bylo možno pojmout jako samostatné čeledi: zimolezovité (\"Caprifoliaceae\" s. str.), štětkovité (\"Dipsacaceae\"), zimozelovité (\"Linneaeceae\"), kozlíkovité (\"Valerianaceae\"), Morinaceae a Diervillaceae). Dnešní taxonomie se však kloní k jejich shrnutí do jediné čeledi, zimolezovité (\"Caprifoliaceae\" s. l.).\n\nZástupci řádu štětkotvaré mají největší využití jako okrasné dřeviny (kalina, zimolez, pámelník aj.). Některé druhy jsou využívány v medicíně nebo bylinném lékařství (kozlík lékařský, bez černý).\n\n"}
{"id": "814572", "url": "https://cs.wikipedia.org/wiki?curid=814572", "title": "Welcome Reality", "text": "Welcome Reality\n\nWelcome Reality je první album britské skupiny Nero. Toto konceptuální album bylo vydáno 12. srpna 2011 v Irsku pod vydavatelstvím MTA, 15. srpna ve zbytku světa kromě Austrálie a Nového Zélandu, kde bylo album vydáno až 19. srpna.\n\n"}
{"id": "814573", "url": "https://cs.wikipedia.org/wiki?curid=814573", "title": "Coldrex", "text": "Coldrex\n\nColdrex je označení pro řadu farmaceutických přípravků firmy GlaxoSmithKline. Obsahuje paracetamol, kofein, fenylefrin, monohydrát terpinu a vitamín C.\n\nPřípravky Coldrex slouží k odstranění příznaků chřipky a nachlazení, jako například akutního zánětu horních cest dýchacích, horečky, bolesti hlavy, bolesti v krku, bolesti kloubů a svalů. Někdy je ovšem kritizován pro svou vysokou cenu ve srovnání s jinými podobnými přípravky a pro své účinky na uvolnění nosu, což však u nemocných s chřipkou obvykle není potřeba (zatímco na silné bolesti hlavy doprovázející chřipku naopak stačit nemusí). \n\n\nPřípravky Coldrex jsou léky k vnitřnímu užití. Pečlivě čtěte příbalovou informaci.\n"}
{"id": "814576", "url": "https://cs.wikipedia.org/wiki?curid=814576", "title": "Egyptský pohár", "text": "Egyptský pohár\n\nEgyptský pohár je hlavní egyptský fotbalový pohár, který byl založený v roce 1921. Soutěž byla přerušena v letech 1968 až 1971 kvůli Šestidenní válce a v letech 1973 až 1974 kvůli Jomkipurské válce. Dále se nehrálo v sezónách 1979/80, 1981/82, 1986/87 a 1993/94. Ročník 2011/12 byl zrušen kvůli incidentu na stadionu v Port Saidu, kde při ligovém utkání mezi Al Masry a Al Ahly zemřelo 79 lidí a přes tisíc jich bylo zraněno.\n\nZdroj:\n"}
{"id": "814580", "url": "https://cs.wikipedia.org/wiki?curid=814580", "title": "Anna Celjská", "text": "Anna Celjská\n\nAnna Celjská (1380/1386 – 21. května 1416, Krakow) byla polská královna a litevská velkokněžna z dynastie Celjských. Její sestřenicí byla Barbora Celjská, manželka císaře a krále Zikmunda Lucemburského a stejně jako ona byla svými současníky obviňována z nevěry.\n\nAnna se narodila jako jediná dcera hraběte Viléma Celjského a Anny, dcery krále Kazimíra III. Po otcově smrti roku 1392 se dostala do péče strýce Heřmana, který ji po získání papežského dispenzu roku 1402 provdal za padesátiletého ovdovělého polského krále Vladislava II. Jagella, který tímto sňatkem upevnil svůj nárok na polskou korunu. Anna i po svatbě udržovala kontakt se svou rodinou, zprostředkovala společně s Barborou mírovou dohodu mezi svým mužem a uherským králem Zikmundem.\n\nManželovi porodila jedinou dceru Hedviku a zemřela v roce 1416. Byla pohřbena na Wawelu u oltáře sv. Doroty. Vladislav II. se poté oženil ještě dvakrát, synů se dočkal až ve čtvrtém manželství. Annina dcera Hedvika, kterou část polské šlechty díky jejím piastovským předkům chtěla za budoucí vládkyni spíše než syny Vladislava II. ze čtvrtého manželství, zemřela bez potomků v roce 1431 – ještě dříve než její otec.\n"}
{"id": "814581", "url": "https://cs.wikipedia.org/wiki?curid=814581", "title": "Molina di Ledro", "text": "Molina di Ledro\n\nMolina di Ledro je část obce Ledro v severní Itálii. Do 31. prosince 2009 to byla samostatná obec. Jejími součástmi byly před sloučením též osady Biacesa, Legos a Pré di Ledro; včetně nich měla v roce 2001 1498 obyvatel. Leží v provincii Trentino v údolí Valle di Ledro, zhruba 470 km severně od Říma a 34 km jihozápadně od Tridentu.\nOsada se nachází východně od Ledrenského jezera, jejím územím vede koryto potoka Ponale, který z jezera vytékal. V důsledku využívání vody jezera elektrárnou v městě\nRiva del Garda, k níž je vedena podzemním potrubím, je koryto potoka Ponale na území obce často bezvodé.\n\nV květnu 1915 byli obyvatelé Tiarna a okolních obcí evakuováni do vnitrozemí Rakouska-Uherska, mnozí až do Čech. V místě pak probíhaly boje první světové války, během nichž byla obec poškozena. Obyvatelé se do svých domovů mohli vrátit až v průběhu roku 1919.\n\n30. listopadu 2008 obyvatelé v místním referendu schválili sloučení dosavadních šesti obcí Ledrenského údolí do společné obce pod názvem Ledro. Sloučení vstoupilo v platnost 1. ledna 2010.\n\n\nVe vsi se nachází fotbalové hřiště.\n"}
{"id": "814585", "url": "https://cs.wikipedia.org/wiki?curid=814585", "title": "Silvie Hejlíková", "text": "Silvie Hejlíková\n\nSilvie Hejlíková (* 20. srpna 1981 Praha) je bývalá československá a česká sportovní gymnastka, účastnice ME v Petrohradě (1996) a MS v Lausanne (1996).\n\nPochází z rodiny, kde její matka se jmenuje Zuzana Hejlíková a otec Otakar Hejlík. Oba dva rodiče jsou podnikatelé, matka prodává v obchodě na Karlově mostě, její přítel provozuje hostinskou činnost. Otec pracuje s olympijským vítězem Robertem Změlíkem ve firmě Starlife v Hostivicích. S gymnastikou začala již v útlém věku. Začínala trénovat na Strahově pod vedením Věry Čáslavské, bývalé olympijské vítězky z Tokia (1964) a Mexika (1968).\n\nOd šesté třídy docházela na pražské sportovní gymnázium. Zde chodila jen dva roky, ve 13 letech si jí vyhlédli manželé Rejnartovi, trenéři děčínského gymnastického oddílu a zároveň české reprezentace žen. Ve 13 letech se stala nejmladší reprezentantkou v České republice. Její první úspěch bylo vítězství v meznárodním závodě v Popradě (1995). Opakovaně se stávala mistryní republiky, na mezinárodní scéně bylo jejím největším úspěchem 19. místo na ME v Petrohradě (1996). Účastnila se také MS v Lausanne, byla nominována na Olympijské hry v Sydney (2000), kterých se z osobních důvodů nezúčastnila. Její sportovní kariéra se naplnila v roce 1999.\n\n\nV současné době pracuje jako servírka v rodinném podniku na Malém Břevnově. Žije v Horoměřicích s přítelem, se kterým má tříletého syna Daniela.\n\nA má dva Bratrance Davida a Adama\n\nWebové stránky: www.silviehejlikova.estranky.cz\n"}
{"id": "814588", "url": "https://cs.wikipedia.org/wiki?curid=814588", "title": "Katarína Tóthová", "text": "Katarína Tóthová\n\nKatarína Tóthová (* 6. února 1940 Bratislava) je slovenská právnička, vysokoškolská učitelka, politička HZDS, poslankyně Slovenské národní rady a Národní rady SR, v letech 1992–1994 ministryně spravedlnosti SR ve druhé vládě Vladimíra Mečiara a v letech 1994–1998 místopředsedkyně třetí vlády Vladimíra Mečiara.\n\nV roce 1962 absolvovala Právnickou fakultu Univerzity Komenského. Působila pak jako stážistka na MěNV v Bratislavě. V letech 1963–1991 vyučovala na Univerzitě Komenského. Po roce 1989 vstoupila do politiky. Působila jako členka Legislativní komise Ministerstva vnitra SR, členka vědecké rady nadace PHARE, místopředsedkyně sekce Slovenské právnické společnosti, vedoucí Katedry správního a ekologického práva na Právnické fakultě Univerzity Komenského, členka Legislativní rady vlády ČSFR a místopředsedkyně Legislativní rady vlády SR. V roce 1991 vstoupila do HZDS, předtím nebyla členkou žádné politické strany. V období červen 1992 – březen 1994 byla ministryní spravedlnosti SR ve druhé vládě Vladimíra Mečiara a od prosince 1994 do října 1998 Místopředsedkyní pro legislativu v třetí vládě Vladimíra Mečiara.\n\nDlouhodobě zasedala v slovenském nejvyšším zákonodárném sboru. Ve volbách roku 1992 nastoupila za HZDS do Slovenské národní rady (později Národní rada Slovenské republiky). Opětovně se poslankyní za HZDS stala v parlamentních volbách roku 1994 a parlamentních volbách roku 1998. V parlamentních volbách roku 2002 nebyla zvolena, ale do parlamentu nastoupila jako náhradnice v letech 2003–2004 a znovu 2004–2006. Poslanecký mandát obhájila v parlamentních volbách roku 2006.\n\n"}
{"id": "814590", "url": "https://cs.wikipedia.org/wiki?curid=814590", "title": "Tóth", "text": "Tóth\n\nPříjmení Tóth či Tóthová (též \"Toth/ová\") je maďarské příjmení. Na území Maďarska jde o 5. nejčastější příjmení. \n\n\"Tóth\" je staromaďarské označení \"Slovanů\" (později \"Slováků\"). Jedno z maďarských označení Slavonska (severní části Chorvatska při maďarské hranici) je \"Tóthország\", proto výraz Tóth může označovat také \"Chorvaty\", avšak obvyklejší je označení \"Horváth\".\n\nOsobnosti s příjmením \"Tóth\" / \"Tóthová\":\n\n"}
{"id": "814592", "url": "https://cs.wikipedia.org/wiki?curid=814592", "title": "Evropská silnice E29", "text": "Evropská silnice E29\n\nEvropská silnice E29 je evropskou silnicí 1. třídy. Začíná v německém Kolíně nad Rýnem a končí ve francouzském Sarreguemines. Celá trasa měří 323 kilometrů.\n\n\n\n\n\n"}
{"id": "814595", "url": "https://cs.wikipedia.org/wiki?curid=814595", "title": "Kanton Quillebeuf-sur-Seine", "text": "Kanton Quillebeuf-sur-Seine\n\nKanton Quillebeuf-sur-Seine (fr. \"Canton de Quillebeuf-sur-Seine\") je francouzský kanton v departementu Eure v regionu Horní Normandie. Skládá se z 14 obcí.\n\n"}
{"id": "814596", "url": "https://cs.wikipedia.org/wiki?curid=814596", "title": "Martin Pado", "text": "Martin Pado\n\nIng. Martin Pado (* 16. května 1959 Michalovce) je slovenský politik, po sametové revoluci aktivista VPN, pak zakladatel HZDS, později člen menších politických formací Národno-demokratická strana a Demokratická únia a nakonec člen vládní SDKÚ, v roce 2006 ministr vnitra SR v druhé vládě Mikuláše Dzurindy, poslanec Národní rady SR.\n\nV roce 1978 maturoval na gymnáziu v Michalovcích, v roce 1982 absolvoval Strojnickou fakultu SVŠT v Bratislavě, postgraduálně pak v letech 1986–1988 studoval na Vysoké škole technické v Košicích. V letech 1982–1989 působil v podniku \"Michalovské elektrotechnické závody\" (nakonec na postu vedoucího oddělení investiční výstavby).\n\nV roce 1989 byl jedním ze zakladatelů VPN v Michalovcích, v roce 1992 zakládal v Michalovcích HZDS. Později byl aktivní ve formaci Národno-demokratická strana, která se roku 1995 sloučila do strany Demokratická únia, jež se roku 2000 integrovala do SDKÚ. Zastával funkce ve veřejné a státní sféře. V letech 1990–1995 byl přednostou Okresního úřadu Michalovce. V období let 1995–1996 působil jako vedoucí Poradenského a konzultačního střediska EU Bratislava PhF Košice, detašované pracoviště Michalovce. V letech 1996–1997 byl pracovníkem \"Komunální pojišťovny Michalovce\", pak v letech 1997–1998 vedl košické středisko firmy \"IMPROMAT slov. s r.o.\". V letech 1998–2002 zastával post přednosty Krajského úřadu v Trnavě.\n\nV letech 2002–2006 působil jako státní tajemník na Ministerstvu vnitra SR a v období únor – červenec 2006 byl ministrem vnitra SR v druhé vládě Mikuláše Dzurindy. V parlamentních volbách roku 2006 byl zvolen poslancem Národní rady SR za SDKÚ. Mandát obhájil v parlamentních volbách roku 2010.\n\nBydlí v Michalovcích, je ženatý a má dvě děti.\n\n"}
{"id": "814599", "url": "https://cs.wikipedia.org/wiki?curid=814599", "title": "Miříkotvaré", "text": "Miříkotvaré\n\nMiříkotvaré (\"Apiales\") je řád vyšších dvouděložných rostlin. Řád zahrnuje celkem 7 čeledí, z nichž největší a nejvýznamnější jsou miříkovité, hojně zastoupené i v české květeně.\n\nMezi hlavní znaky spojující zástupce řádu miříkotvaré náleží volné korunní lístky (v této vývojové větvi, nazývané 'Asterids', druhotně získaný znak) a přítomnost sekrečních buněk a kanálků v pletivech.\n\nŘád miříkotvaré zahrnuje dřeviny i byliny. Listy jsou střídavé, často bohatě členěné nebo složené. Pro obě největší čeledi (miříkovité a aralkovité) a pro čeleď \"Myodocarpaceae\" jsou charakteristická okolíkovitá květenství. Květy jsou nejčastěji oboupohlavné, pravidelné a pětičetné. Tyčinek bývá 5. Semeník je spodní, řidčeji svrchní (pouze u čeledí slizoplodovité a pilourovité). Čnělky jsou často volné.\n\nŘád miříkotvaré je rozšířen na všech kontinentech. Celkem zahrnuje 7 čeledí, asi 500 rodů a 5500 druhů. Drtivá většina rodů a druhů náleží do čeledi miříkovité (\"Apiaceae\"). V naší květeně je zastoupena čeleď miříkovité (\"Apiaceae\") asi 50 rody a čeleď aralkovité (\"Araliaceae\") jediným druhem, kterým je břečťan popínavý (\"Hedera helix\").\n\nV klasických systémech zahrnoval řád miříkotvaré (\"Apiales\"), též nazývaný aralkotvaré (\"Araliales\") jen 2 čeledi: miříkovité (\"Apiaceae\") a aralkovité (\"Araliaceae\"), někdy doplněné o čeleď pupečníkovité (\"Hydrocotylaceae\"). Dva rody, pupečník (\"Hydrocotyle\") a \"Trachymene\", byly na základě molekulárních studií vyjmuty z miříkovitých a přeřazeny do čeledi aralkovité. Rody \"Delarbrea\" a \"Myodocarpus\" byly naopak vyjmuty z aralkovitých a dány do nově vytvořené čeledi \"Myodocarpaceae\". Ostatní stávající drobné čeledi řádu miříkotvaré byly v klasické taxonomii řazeny na různá místa systému, případně byly tyto rody součástí čeledí v rámci jiných řádů.\n\nZ hlediska výživy mají největší význam miříkovité, poskytující zejména listovou a kořenovou zeleninu a koření. Do čeledi aralkovité patří jedna z nejproslulejších léčivek, ženšen pravý, z miříkovitých pochází např. andělika lékařská. Některé aralkovité jsou pěstovány jako okrasné dřeviny.\n\n"}
{"id": "814601", "url": "https://cs.wikipedia.org/wiki?curid=814601", "title": "Kanton Axat", "text": "Kanton Axat\n\nKanton Axat (fr. \"Canton d'Axat\") je francouzský kanton v departementu Aude v regionu Languedoc-Roussillon. Skládá se ze 14 obcí.\n\n"}
{"id": "814603", "url": "https://cs.wikipedia.org/wiki?curid=814603", "title": "Kanton Belcaire", "text": "Kanton Belcaire\n\nKanton Belcaire (fr. \"Canton de Belcaire\") je francouzský kanton v departementu Aude v regionu Languedoc-Roussillon. Skládá se ze 17 obcí.\n\n"}
{"id": "814604", "url": "https://cs.wikipedia.org/wiki?curid=814604", "title": "Kanton Belpech", "text": "Kanton Belpech\n\nKanton Belpech (fr. \"Canton de Belpech\") je francouzský kanton v departementu Aude v regionu Languedoc-Roussillon. Skládá se z 12 obcí.\n\n"}
{"id": "814605", "url": "https://cs.wikipedia.org/wiki?curid=814605", "title": "Kanton Capendu", "text": "Kanton Capendu\n\nKanton Capendu (fr. \"Canton de Capendu\") je francouzský kanton v departementu Aude v regionu Languedoc-Roussillon. Skládá se z 18 obcí.\n\n"}
{"id": "814606", "url": "https://cs.wikipedia.org/wiki?curid=814606", "title": "Enterolobium cyclocarpum", "text": "Enterolobium cyclocarpum\n\nEnterolobium cyclocarpum je druh statného tropického stromu z rodu ušatec (\"Enterolobium\") a čeledě bobovitých, který je pod domorodým jménem „Guanacaste“ národním stromem středoamerické Kostariky.\n\nTento strom pochází ze Střední a ze severu Jižní Ameriky kde obvykle vyrůstá v oblastech okolo pobřeží a dále roste i na mnoha karibských ostrovech. Mimo tato místa původního výskytu se pěstuje v tropické Africe, na indickém subkontinentu, v jihovýchodní Asii a na ostrovech jihozápadního Pacifiku. Roste do nadmořské výšky 1000 až 1500 m, ve vlhkých oblastech vyžaduje dobře odvodněnou půdu, snáší i mírné zasolení.\n\nDlouhověký opadavý strom, původně rostoucí v suchých tropických lesích, kde v období sucha (na severní polokouli v prosinci) shazuje na dva měsíce listy. Strom dosahuje výšky 20 až 30 m, ojediněle až 50 m, a jeho rovný a sloupovitý kmen měří v průměru i více než 2 m. Svůj habitus přizpůsobuje místu růstu, strom rostoucí na otevřené pastvině je kompaktnější, jeho silné větve se objevují níže na kmeni a rostou více vodorovně, kdežto strom rostoucí v lese je vytáhlejší a jeho větve rostou více vzhůru za světlem. Kůra stromů, tlustá 2 až 3 cm, je světle šedé barvy a na kmeni jsou hluboké svislé červenohnědé brázdy. U mladého stromku jsou tyto pukliny blíže u sebe a kůra vypadá červenější. Má velmi dobrou regeneraci, ulámané větve rychle nahrazuje novými. Jeho kořenový systém je hluboký a velice široky, jako bobovitá rostlina obohacuje půdu v okolí o dusík.\n\nDvakrát zpeřené listy o velikosti cca 20 × 17 cm vyrůstají střídavě na mladých větvích nejvíce po obvodu koruny. Jejich palisty brzy opadají a řapíky jsou obvykle s přisedlou žlázou. Mají 10 až 30 primárních dílů a každý z nich nese 20 až 50 párů čárkovitě podlouhlých zašpičatělých lístků 8 až 15 mm dlouhých a 3 až 6 mm širokých které jsou z obou stran řídce chlupaté a na rubové straně světlejší.\n\nKe konci února, kdy nastává období dešťů, vyrůstají nové listy a v jejích paždích současně asi po 50 pětičetných bílých nebo nazelenalých voňavých aktinomorfních oboupohlavných květů nahloučenych do květenství hlávky majících až 3 cm v průměru. Hlávky jsou sestaveny do hroznů nebo lat. Květy mají zvonkovitý, krátce zubatý kalich dlouhý cca 3 mm a nálevkovitou korunu asi 6 mm. Květ obsahuje po 20 vyniklých, u báze v trubku srostlých tyčinek s malými prašníky, přisedlý semeník s mnoha vajíčky a pestík s nitkovitou čnělkou zakončenou malou bliznou. Jsou opylovány létajícím hmyzem nejčastěji v noci.\n\nVývoj opyleného vajíčka trvá velice dlouho, teprve za devět až deset měsíců se v korunách objeví malé drobné zelené lusky tvaru okrouhlého zploštělého disku, až za rok po opylení dosáhnou hnědé barvy signalizující zralost a spadnou na zem. Tyto pro rod \"Enterolobium\" typické plody (vážící až 20 g), nepukavé lesklé hnědé lusky tvaru lidského ucha, obsahují ve dvou řadách až 20 hnědých vejčitých semen. Ta jsou veliká 1,5 až 2 cm a značně tvrdá, mají světle hnědý nebo oranžový kroužek. Mezi semeny je v luscích sladká vláknitá buničina. Chromozómové číslo: 2n = 26.\n\nNepohlavně se může rozmnožovat dřevnatými řízky. Častěji se však množí pohlavně, tj. semeny, která vyklíčí jen po narušení tvrdého osemení a přístupu vlhkosti k embryu. Rychle klíčí a semenáčky rostou z počátku velice rychle, v prvních létech za rok 2 až 3 m. Nepoškozená semena jsou klíčivá teprve asi po pětiletém ponoření ve vodě. Spadlé plody žerou koně, krávy a tapíři kteří ve svém trusu roznášejí po okolí semena s narušeným osemením; takto se mohou stromy šířit i na kilometry daleko.\n\nStromy \"Enterolobium cyclocarpum\" jsou ceněny jak pro svůj majestátný vzhled, tak i pro kvalitní žíhané načervenale hnědé dřevo známé pod jménem kelobra. Je pružné, pevné a lehké, odolné proti vodě, hnilobě i termitům a lze ho lehce opracovávat. Používá se na konstrukční řezivo a v nábytkářství, vyrábějí se z něj čluny, vozíky i ozdobné věci. Ze semen se dělají drobné upomínkové předměty nebo se melou na mouku výživnou hodnotou srovnatelnou s pšeničnou. Mladé větve se odlamují a slouží jako doplňkové krmivo pro koně, skot, kozy a prasata. Nezralých lusků obsahujících saponin se používá jako náhrada za prací prostředky. Odvar z kůry slouží jako lék na onemocnění dýchacích cest a samotná kůra obsahující hodně tříslovin je vhodná k činění kůží.\n\nLusky obsahují hořlavé látky a proto se používají coby palivo v domácnostech. Suché dřevo stromů má výhřevnost okolo 19 MJ/kg (hnědé uhlí 18 MJ/kg, černé 23 MJ/kg) a používá se v tamním drobném venkovském průmyslu.\n\nPro svou dekorativní hodnotu a poskytovaný stín se vysazuje do parků nebo podél cest a slouží jako větrolamy. Větrem roznášené opadané listy jsou využívány pro zelené hnojení, zemědělská půda v okolí z něho získává hodně dusíku a jiných nutných živin.\n\n„Guanacaste“ byl národním stromem Kostariky vybrán na počest obyvatel stejnojmenné severní provincie Guanacaste, kteří se v roce 1824 „odtrhli“ od Nikaraguy a připojili ke Kostarice. Název Guanacaste pochází z indiánského jazyka Nahuatl, v němž guanacaste znamená „strom ucha“; strom rodí plody, které připomíná lidské uši.\n\n \n"}
{"id": "814607", "url": "https://cs.wikipedia.org/wiki?curid=814607", "title": "Adam Sebastian Helcelet", "text": "Adam Sebastian Helcelet\n\nAdam Sebastian Helcelet (* 27. října 1991 Turnov) je český atletický vícebojař.\nS atletikou začínal v Turnově, dnes závodní za PSK Olymp Praha. Trénuje ve skupině atletů vedené bývalým atletickým vícebojařem Josefem Karasem.\n\nHelcelet je pokračovatelem české tradice atletického víceboje, ve které se objevily osobnosti jako Robert Změlík, Tomáš Dvořák a Roman Šebrle. Jeho osobní rekordem v desetiboji je součet 8291 bodů, v halovém sedmiboji 6188 bodů.\n\nPůvodem pochází ze západoevropských šlechtických předků, kteří přišli do českých zemí po třicetileté válce. Potomek středověkých aristokratů ze Švýcarska navazuje na linii rodu, kterou udal v 19. století Jan Evangelista Helcelet – lékař, vysokoškolský profesor, národní buditel, politik, který byl také zakladatel brněnského Sokola (1862). \nJe obyvatelem obce Olešnice v Českém ráji, kde od narození žije.\n\nDne 11. listopadu 2017 se na vyhlášení nejlepšího Atleta roku 2017 zasnoubil s čtvrtkařkou Denisou Rosolovou . Ta o týden později oznámila ukončení profesionální kariéry z důvodu těhotenství. 17.května 2018 se mu narodila dcera Evelin Helceletová.\n\n"}
{"id": "814608", "url": "https://cs.wikipedia.org/wiki?curid=814608", "title": "Kanton Chalabre", "text": "Kanton Chalabre\n\nKanton Chalabre (fr. \"Canton de Chalabre\") je francouzský kanton v departementu Aude v regionu Languedoc-Roussillon. Skládá se z 15 obcí.\n\n"}
{"id": "814610", "url": "https://cs.wikipedia.org/wiki?curid=814610", "title": "Kanton Conques-sur-Orbiel", "text": "Kanton Conques-sur-Orbiel\n\nKanton Conques-sur-Orbiel (fr. \"Canton de Conques-sur-Orbiel\") je francouzský kanton v departementu Aude v regionu Languedoc-Roussillon. Skládá se z 10 obcí.\n\n"}
{"id": "814611", "url": "https://cs.wikipedia.org/wiki?curid=814611", "title": "Kanton Couiza", "text": "Kanton Couiza\n\nKanton Couiza (fr. \"Canton de Couiza\") je francouzský kanton v departementu Aude v regionu Languedoc-Roussillon. Skládá se z 22 obcí.\n\n"}
{"id": "814612", "url": "https://cs.wikipedia.org/wiki?curid=814612", "title": "Kanton Salles-sur-l'Hers", "text": "Kanton Salles-sur-l'Hers\n\nKanton Salles-sur-l'Hers (fr. \"Canton de Salles-sur-l'Hers\") je francouzský kanton v departementu Aude v regionu Languedoc-Roussillon. Skládá se ze 14 obcí.\n\n"}
{"id": "814614", "url": "https://cs.wikipedia.org/wiki?curid=814614", "title": "Grand Combin", "text": "Grand Combin\n\nGrand Combin (4314 m n. m.) je hora ve Walliských Alpách. Leží na území Švýcarska v kantonu Valais nedaleko italské hranice. Hora je pokryta ledovci (ledovec Glacier de Corbassière) a může být nebezpečná z důvodu odlamování seraků. Na vrchol lze vystoupit z Cabane Marcel Brunet (2103 m n. m.), Cabane de Panossière (2645 m n. m.), Cabane de Valsorey (3037 m n. m.) a Bivacco Biagio Musso (3664 m n. m.) na švýcarské straně a z Rifugio Franco Chiarella all'Amianthe (2979 m n. m.) na straně italské.\n\nHora má tři vrcholy:\n\nNa vrchol jako první vystoupili v roce 1857 Benjamin Felley, Maurice Felley a Jouvence Bruchez.\n\n"}
{"id": "814617", "url": "https://cs.wikipedia.org/wiki?curid=814617", "title": "Ľudovít Hudek", "text": "Ľudovít Hudek\n\nĽudovít Hudek (* 30. května 1948 Bratislava) je bývalý slovenský politik, v letech 1994–1996 ministr vnitra SR v třetí vládě Vladimíra Mečiara za HZDS.\n\nV roce 1966 pracoval v podniku Slovnaft. V letech 1967–1972 vystudoval Právnickou fakultu Univerzity Komenského v Bratislavě, kde pak v letech 1977–1981 prodělal vědeckou aspiranturu. V letech 1974–1976 působil jako podnikový právník, od roku 1976 jako vědecko-pedagogický pracovník na Fakultě vyšetřování Vysoké školy SNB v Bratislavě.\nV letech 1992–1994 byl odborným poradcem v sekci vládní legislativy na Ministerstvu spravedlnosti SR a v legislativním odboru Kanceláře Národní rady SR. V roce 1993 se stal Generálním prokurátorem Slovenské republiky. V roce 1994 působil jako komerční právník a v období prosinec 1994 - srpen 1996 jako ministr vnitra SR v třetí vládě Vladimíra Mečiara.\n\nVe funkci ministra čelil kritice opozice za své zvládání kauzy okolo ověřování pravosti podpisů na petičních listech strany Demokratická únia, kdy vláda prostřednictvím Hudeka požádala ústavní soud o zrušení mandátů poslanců za tuto formaci. Podílel se také na vládní argumentaci v případu únosu syna prezidenta Michala Kováče do Rakouska.\n\n"}
{"id": "814618", "url": "https://cs.wikipedia.org/wiki?curid=814618", "title": "Bahrový potok", "text": "Bahrový potok\n\nBahrový potok je potok na dolní Oravě, ve východní části okresu Dolný Kubín. Jde o pravostranný přítok Chlebnického potoka, měří 11 km a je tokem V. řádu.\n\nPramení v Oravské vrchovině, kde pramení na severozápadním svahu Úboče v nadmořské výšce přibližně 695 m n. m., severovýchodně od centra obce Chlebnice.\n\nOd pramene teče převážně západním směrem, na horním toku přibírá levostranný přítok pramenící východně od kóty 705,5 m. Dále teče na krátkém úseku na severozápad, následně opět na západ a protéká kolem Chlebnice. Zde podtéká cestu III. třídy mezi Dlhou nad Oravou - Chlebnicí a severně od centra obce se v nadmořské výšce cca 568 m n. m. vlévá do Chlebnického potoka.\n\n"}
{"id": "814621", "url": "https://cs.wikipedia.org/wiki?curid=814621", "title": "Edgar Malakjan", "text": "Edgar Malakjan\n\nEdgar Malakjan (arménsky Էդգար Մալաքյան; * 22. září 1990, Jerevan) je arménský fotbalový záložník a reprezentant, od ledna 2015 působící v FC Širak. Mimo Arménii působil v Česku.\n\nJde o odchovance klubu FC Pjunik z Arménie. V 17 letech nastoupil v prvním týmu arménského klubu a ve své první sezóně vyhrál s mužstvem ligový titul. V jeho sestavě byl úspěšný i v dalších sezónách, v letech 2008, 2009 a 2010 získal další ligové tituly, 2009 a 2010 arménský pohár a 2009 arménský Superpohár.\n\nV červnu 2012 přestoupil do Viktorie Plzeň, kde podepsal tříletou smlouvu. Plzeňské činitele zaujal během vzájemných zápasů ve 2. předkole Ligy mistrů 2011/12, kde Plzeň vyřadila FC Pjunik dvěma výhrami 4:0 a 5:1, ale mladý arménský hráč se prezentoval sebevědomým výkonem.\n\nHned v prvním ligovém zápase proti Hradci Králové (29. července 2012, Plzeň vyhrála doma 3:0) se zranil, odehrál pouze první poločas. Na hřiště se vrátil v 6. kole Gambrinus ligy 2012/13 2. září 2012 proti domácí Dukle Praha, v 79. minutě střídal dvougólového střelce Marka Bakoše. Utkání skončilo výhrou Plzně 4:1.\n\nVe 3. kole českého poháru 2012/13 26. září 2012 proti Chomutovu snižoval Malakjan na 1:2 z pohledu Plzně, západočeský klub utkání otočil (3:2) a postoupil do 4. kola.\n\n8. listopadu 2012 přivítala Plzeň na domácím hřišti Hapoel Tel Aviv v odvetě utkání základní skupiny Evropské ligy 2012/13 a vyhrála 4:0, díky tomuto výsledku se posunula s 9 body o skóre na čelo tabulky před doposud vedoucí Atlético Madrid (které v souběžném zápase prohrálo v Coimbře 0:2). Izraelský celek hrál navíc od 41. minuty oslaben o jednoho hráče. Malakjan nastoupil na hřiště v 85. minutě za Marka Bakoše. 22. listopadu nastoupil v Portugalsku do závěru utkání proti Coimbře, zápas skončil 1:1. Tento výsledek zajistil Plzni postup do jarní fáze Evropské ligy.\n\nKvůli přetlaku v záložní řadě odešel pro jarní část sezóny 2012/13 z Plzně na hostování do SK Dynamo České Budějovice, kde se setkal se svým krajanem Hrajrem Mkojanem. Poprvé nastoupil 1. března 2013 v domácím zápase Gambrinus ligy proti Spartě Praha, šel na hřiště v 85. minutě za stavu 2:0 pro Spartu. Tímto výsledkem střetnutí skončilo. Ještě před koncem ligového ročníku se vrátil zpět do Plzně.\n\nV srpnu 2013 jej Viktoria Plzeň uvolnila na hostování do arménského týmu FC Bananc, kde podepsal roční smlouvu s možností opce na přestup. Během roku odehrál za tým 12 zápasů, ve kterých se gólově neprosadil.\n\nV létě 2015 Plzeň definitivně opustil a zamířil do Alaškert FC. Během půl roku vsítil 2 branky v 6 ligových střetnutích.\n\nPřed jarní částí ročníku 2014/15 zamířil do FC Širak.\n\nEdgar Malakjan má za sebou starty za mládežnické výběry Arménie do 19 a 21 let. Zúčastnil se kvalifikace na Mistrovství Evropy hráčů do 21 let 2013 konané v Izraeli, kde Arménie obsadila s 15 body druhé místo v konečné tabulce skupiny 3 za první Českou republikou (20 bodů). Malakjan v této kvalifikaci třikrát skóroval. 7. června 2011 dal dva góly Černé Hoře (výhra 4:1) a 6. září 2011 zařídil svou brankou remízu 1:1 s ČR. 15 získaných bodů Arménii nestačilo na postup do báraže o závěrečný šampionát.\n\nObjevil se i v A-mužstvu této kavkazské republiky.\nZa arménskou reprezentaci nastoupil do konce sezóny 2011/12 ke 12 utkáním.\n\n"}
{"id": "814624", "url": "https://cs.wikipedia.org/wiki?curid=814624", "title": "Kimakové", "text": "Kimakové\n\nKimäkové nebo Jemekové, ( \"Kimekler\", \"基马克\" nebo \"基馬克\" - pchin-jinem \"Čchu-mu-kun\" nebo \"Ťie-maek\", \"Кимаки\") byli částečně potomci Asijských Hunů. Kolektivně byli známí jako středoasijští Hunové, kteří v 2. století na rozdíl od svých soukmenovců netáhli do Evropy, nýbrž zůstali ve Střední Asii. Později nabyli názvu \"Jüe-pani\" a taky souhrnný název pro Jüe-pany daný čínskými historiky jako \"Čchu-mu-chunové\" čili v turkických jazycích Alty-čubové.\n\nV roce 160 n.l. vytvořili Středoasijští Hunové Jüe-panské knížectví, které bylo v roce 490 rozvráceno kmeny Tie-lejů pocházejících z Ting-lingů. Roku 552 byli začleněni do Turkutského kaganátu (Turkuti) a později do Západoturkutského kaganátu (583-657; známý také jako Kaganát západních \"Tchu-ťüe\") ve kterých se nacházeli v podřízeném postavení.\n\n\n\nStarověké čínské zdroje řadí nomádské Kimäky ke skupině Asijských Hunů, kteří během migrace (93-380) zůstali v Žety-su ( Sedmiříčí) a ve Východním Turkestánu.\n\nBěhem migrace hlavní části Asijštích Hunů ze Střední Asie a Jižní Sibiře do Evropy, jejich větev zůstala u Tarbagatajského pohoří. V roce 160 Středoasijští Hunové dobyli Žety-su, a založili zde Jüe-panské knížectví (): (160-490, běžný název v čínské literatuře), trvající do roku 490. Od roku 420 byli ohrožováni Žuan-žuany. V roce 490 byli Jüe-pani poraženi Wej-chey (\"15 Ujgurských kmenů\"), pocházejícími z Tie-lejů a byli rozděleni do čtyř kmenů se souhrnným názvem \"Čchu-mu-chunové\", \"Čubani\" nebo \"Slabí Hunové\":Čchu-jüe → Čolové,Čchu-mi → Čumulové,Čchu-mu-kun → Kimäkové,Čchu-pan → Čubani či Slabí Hunové.\n\nPozději ze dvou části Čujských kmenů - Čolů a Čumulů - vznikly dvě větve Čugajů → (Čch'-čchi → Čigilové a Šatchuo-tchu-ťüe → Čugajští turci). Od roku 583 byli Kimäkové důležitou součástí Západoturkutského kaganátu (583-657) a patřili do svazu kmenů Dulu. Od roku 657, když se kaganát začal rozkládal, odkočovali do stepí severozápadně od Altaje do oblastí kolem Irtyše. Zde se začalo formovat jádro nového kmenového svazu. V jeho čele byl vládce s titulem \"šad-tutuk\". Od poloviny 7. století Jüe-pani nesou turkický název Alty-čubové (Čujské kmeny nebo Čujští Hunové). Část z nich, Kimäkové obývala region řeky Irtyš (dobový název: Ertiš). Jüe-pani se podíleli na tvorbě národa Türgešů a jejich kaganátu a později byli vazalové Turkutů. Migrace Turkutů (Wej-cheové, Tokuz Oguzové, Süe-jentchuové, Chuej-chuové atd...) do této oblasti počala po kolapsu První Ujgurské říše (autonomie v \"období bezvládí Turkutů\" 630-683 v současném Mongolsku). Během \"ujgurského období\" se Čujské kmeny konsolidovaly do jádra \"sedmi kmenů\" známých jako Kimäkové z arabských a perských zdrojů.\n\nV roce 743 vznikl Kimäcký či Kimäcko-Kypčacký chanát (743–1050). Po vzniku říše Ujgurů (740-840), sem z Altaje přicházejí další kmeny, které se staly důležitou součástí nové říše - Kypčakové. Část Čujštích Hunů se ocitla v Ujgurském Kaganátě a další část si udržela svou nezávislost. Kimäkové ale hrají nadále vedoucí úlohu. Kimäkové byli jedním z Tureckých kmenů známý z arabských a perských středověkých spisovatelů jako jeden ze \"sedmi kmenů\" v Kimäckém Kaganátě. Ostatních šest složek kmene za Abu Said Gardiziho (1061) byli Kypčakové, Ejmürové, Tataři, Bajandurové, Lanikazové a Ažladi. V roce 744, po rozpadu Kutlukského kaganátu (Modří Turci), se začíná Kimäcko-kypčacký kaganát rychle rozšiřovat dokonce ve třech směrech: na jih k Žety-su, na jihozápad k Syr-darje a na západ k Uralu (tímto směrem se šířili Kypčakové). Dalším důležitým zlomem byl rok 840, kdy Jenisejští Kyrgyzové zničili dosud nejmocnější říši ve stepi, říše Ujgurů. Část kmenů, patřících dosud do ujgurské říše se připojila k nim. Svaz měl v polovině 9. století devět kmenů a vládce se začal titulovat jabgu. Na přelomu 9. a 10. století se svaz přetváří v raně feudální stát. Tvořilo ho dvanáct kmenů a vládce už je označován jako kagan. Rozkládal se od řek Tobol a Irtyš ke Kaspickému moři.\n\nObživu poskytovalo Kimäkům hlavně pastevectví, v menší míře ale už také pěstovali pšenici, ječmen a rýži. Rozvíjela se také řemesla, hlavně ta, která pracovala s kovy a kůží, dále šperkařství.\n\nPodobně jako Turkuti uctívali boha nebes Tengri a přírodní síly jako slunce, hvězdy, řeky, hory. Význačným osobnostem vztyčovali kamenné sochy, tzv. baby. Od Turkutů také převzali runové písmo.\n\nV 10. století byly vztahy se sousedy dosti přátelské, doložené je například, že měli společná pastviště s Oguzy severně od Aralu a Kaspicku. Ale jejích centrální moc začala upadat. Zásadní změny přicházejí na počátku 11. století, a to jak uvnitř říše, tak i navenek. Oguzové jsou zatlačeni na jih, Pečeněhové na západ, Karlukové na jihovýchod. Zároveň dochází k dalšímu posunu Kypčaků společně s menší částí Kimäků západním směrem. Kypčakové zaujímají vedoucí postavení, zabírají nejlepší pastviny, jejich chánové přebírají vládu, naopak jméno Kimäků mizí. Od té doby označují muslimští autoři nový útvar, ještě větší než byl kaganát Kimäků jako Dešt-i-Kypčak. Důsledky těchto přesunů a změn pocítili velmi silně obyvatelé mnoha států východní a jihovýchodní Evropy.\n\n\n"}
{"id": "814630", "url": "https://cs.wikipedia.org/wiki?curid=814630", "title": "Jozef Kalman", "text": "Jozef Kalman\n\nJozef Kalman (* 18. dubna 1951 Pohorelá) je slovenský politik, v letech 1994–1998 byl v třetí vládě Vladimíra Mečiara místopředsedou vlády pro sociální a duchovní rozvoj a v roce 1998 krátce i pověřeným ministrem zahraničních věcí SR. Do vlády nominován za Združenie robotníkov Slovenska, pak členem HZDS, poslancem Národní rady SR, později předsedou formace Ľavicový blok a její neúspěšný kandidát v prezidentských volbách na Slovensku roku 2004.\nAbsolvoval Střední odborné učiliště chemické při CHZJD v Bratislavě a Vysokou školu politickou v Bratislavě. Od roku 1973 působil v odborovém hnutí (v odborovém svazu kovoprůmyslu, později tajemník odborového svazu místního hospodářství). Po roce 1989 byl aktivní v svobodných odborech. V roce 1990 se stal předsedou Slovenského odborového hnutí pracovníků místního hospodářství. V roce 1993 se coby předseda tohoto svazu stal členem představenstva Konfederace odborových svazu Slovenské republiky.\n\nV období prosinec 1994 – říjen 1998 byl v třetí vládě Vladimíra Mečiara jako nominant Združenie robotníkov Slovenska místopředsedou vlády pro sociální a duchovní rozvoj. Jeho zodpovědností byla koordinace rezortů školství, zdravotnictví, kultury, životního prostředí, národnostní a církrevní politika, jakož i jednání tripartity. V říjnu 1998 byl v této vládě krátce pověřený ministr zahraničních věcí SR.\n\nV parlamentních volbách roku 1998 se stal poslancem Národní rady za HZDS (za Sdruženie robotníkov Slovenska již kandidovat nechtěl, protože se podle vlastních slov již s jeho politikou neztotožňoval). V roce 2002 se podílel na založení formace Ľavicový blok, jejímž prvním předsedou se stal. Za tuto stranu kandidoval v parlamentních volbách roku 2002, ale strana dostala pouze 0,22 % hlasů a nezískala zastoupení v parlamentu. V prezidentských volbách na Slovensku roku 2004 neúspěšně za Ľavicový blok kandidoval na prezidenta, ale získal jen 0,51 % hlasů.\n\nJe ženatý, má dvě děti.\n\n"}
{"id": "814637", "url": "https://cs.wikipedia.org/wiki?curid=814637", "title": "Primera División 2012/13", "text": "Primera División 2012/13\n\nSoutěžní ročník Primera División 2012/13 (podle sponzora zvaný taktéž Liga BBVA 12/13 nebo Liga Nacional de Fútbol Profesional, LFP), byl 82. ročníkem nejvyšší španělské fotbalové ligy Primera División. Soutěž byla započata 18. srpna 2012 a poslední kolo se odehrálo 1. června 2013. Soutěže se zúčastnilo celkem 20 týmů. Sedmnáct jich postoupilo z předchozího ročníku a spadnuvší týmy nahradily 3 nové ze Segunda División.\n\nObhájcem mistrovského titulu z ročníku 2011/12 byl Real Madrid, s celkovým počtem 32 titulů rekordman soutěže, který po třech sezonách sesadil z pozice mistra Barcelonu. Právě tyto dva kluby byly v posledních letech prakticky jedinými favority na titul. Například v předcházejícím ročníku zvítězil Real Madrid se ziskem 100 bodů, druhá Barcelona získala bodů 91 a tým na třetím místě, Valencia CF, pouhých 61 bodů.\n\nV každoročním Superpoháru Supercopa de España, kde se utká vítěz Primera División a vítěz Copa del Rey, se i v ročníku 2012 utkaly týmy FC Barcelona, jako vítěz Copa del Rey 2011/12 a Real Madrid, jako vítěz Primera División 2011/12. Nakonec těsně zvítězil Real Madrid a ukořistil pro sebe první trofej sezony.\n\nV lize ovšem vládla Barcelona. Od počátku až do konce soutěže se držela na čele s dostačujícím náskokem a v konečné tabulce zvítězila s náskokem 15 bodů na druhý Real Madrid. Katalánci slavili už po 34 kolech, když jim k titulu pomohlo zaváhaní Realu. FC Barcelona získala už čtvrtý triumf v posledních pěti letech a v historii má na kontě už 22 titulů.\n\nPoté, co FC Barcelona přišla v souboji s Realem o mistrovský titul i o Supercopa de España, měla velkou motivaci svého úhlavního rivala předčit v Primera División. Do soutěže vstoupila impozantně. Předtím, než přišla v rámci 7. kola remíza v El Clásicu, zvítězila ve všech 6 utkáních a vybudovala si náskok dvou bodů na druhé Atlético Madrid. Real začal soutěž o poznání hůře a po 6 kolech na 6. místě ztrácel už osm bodů.\n\nPočínaje osmým kolem začala velká vítězná série Barcelony, která skončila až ve 20. kole. Dvanáct výher v řadě a 45 vstřelených branek, taková byla bilance této série, během níž si Barca zajistila rozhodující náskok. Po polovině soutěže byla tabulka následující:\n\n1. FC Barcelona 55 bodů, 2. Atlético Madrid 44 bodů, 3. Real Madrid 37 bodů.\n\nPrvní porážka Barcelony přišla až ve 20. kole, ale poté následovaly další výhry a náskok se neztenčoval. Nic na tom nezměnila ani porážka na Estadio Santiago Bernabéu, kde podlehla Realu Madrid 1–2. Real se ale díky této výhře dostal poprvé v sezoně na druhou příčku a už ji neopustil. Barcelona si titul zajistila ve 35. kole, a to díky ztrátě Realu, která znamenala, že už ji žádný klub nemohl z 1. příčky sesadit. V konečné tabulce měla Barcelona náskok 15 bodů na druhý Real a 24 bodů na třetí Atlético Madrid.\n\nK titulu Barceloně pomohl 46 brankami Lionel Messi, který s přehledem ovládl střeleckou soutěž.\n\nDo Ligy mistrů UEFA postoupili kromě Barcelony, Realu a Atlética i hráči týmu Real Sociedad a do Evropské ligy postoupili, i díky vítězství týmu Atlético Madrid v Copa del Rey 2012/13 (postup do LM), Valencia CF (5. místo), Betis Sevilla (7. místo) a Sevilla FC (9. místo). Poslední dva celky se na místa v Evropských pohárech posunuly díky vyloučení týmu Málaga CF a Rayo Vallecano ze soutěží UEFA.\n\nPo minulém ročníku soutěž opustily poslední tři týmy. Do Segunda División sestoupil osmnáctý Villarreal CF, devatenáctí Sporting de Gijón a dvacátí Racing de Santander. Překvapením byl sestup Villarrealu, který v sezoně 2010/11 obsadil 4. pozici a účastnil se i Ligy mistrů 2011/12.\n\nTyto tři týmy byly nahrazeny vítězem \"Segunda División 2011/12\", kterým bylo Deportivo de La Coruña, a druhým týmem - Celta de Vigo. Třetím postupujícím byl vítěz \"Národního Play Off\", kterým se stal 3. tým druhé ligy Real Valladolid. Deportivo se do soutěže vrátilo po jediné sezoně, ostatní dva postupující nechyběli v Primera División déle než 5 sezon.\n\nPoznámky:\n\nLionel Messi, argentinec z týmu FC Barcelona, nastřílel během této sezony 46 branek, což je dělený druhý nejlepší výkon historie. Za vlastním rekordem z loňského ročníku zaostal o 4 branky.\n\nMessi se stal nejlepším střelcem soutěže a tím také držitelem Trofeo Pichichi už potřetí v kariéře. Předtím to dokázal v sezonách 2009/10 a 2011/12. Na druhém místě skončil stejně jako v předchozí sezoně Cristiano Ronaldo z týmu Real Madrid.\n\n"}
{"id": "814640", "url": "https://cs.wikipedia.org/wiki?curid=814640", "title": "ENPPI", "text": "ENPPI\n\nENPPI Club (arabsky نادي إنبي) je egyptský fotbalový klub hrající v Egyptské Premier League. ENPPI (znamenající \"Engineering for the Petroleum and Process Industries\") byl založen v roce 1978 půodně jako ropná společnost. Fotbalový klub byl založen o dva roky později v roce 1980. Do egyptské první ligy se poprvé dostal v sezoně 2002/03. Káhirský tým má sídlo ve čtvrti Nasr City a stadion Petro Sport Stadium pro 16 000 diváků ve čtvrti Nová Káhira.\n\n\n\n\nOficiální stránky klubu\n"}
{"id": "814641", "url": "https://cs.wikipedia.org/wiki?curid=814641", "title": "Weka", "text": "Weka\n\nWeka (z angl. Waikato Environment for Knowledge Analysis, waikatské prostředí pro analýzu znalostí) je populární balík programů strojového učení napsaný v Javě, vyvinutý na University of Waikato, Nový Zéland. Weka je svobodný software dostupný podle GNU General Public License.\n\nWeka obsahuje sbírku nástrojů pro vizualizaci, datovou analýzu a prediktivní modelování.\n\nAttribute Relationship File Format (ARFF) je textový formát pro datové soubory. Na začátku obsahuje popis atributů, potom jednotlivá data.\n\nVývoj od r. 1993, reimplementace v Javě r. 1997, dnes na Sourceforge.net\n\n"}
{"id": "814645", "url": "https://cs.wikipedia.org/wiki?curid=814645", "title": "František Černický", "text": "František Černický\n\nFrantišek Černický (16. září 1902 – 16. června 1973) je bývalý rakouský fotbalista, záložník a fotbalový trenér českého původu.\n\nHrál za SK Slovan Vídeň, SK Slavia Praha a SC Fives Lille. Se Slavií získal čtyřikrát mistrovský titul. Ve Středoevropském poháru nastoupil za SK Slavia Praha mezi lety 1927 a 1932 ve 14 utkáních. Za rakouskou reprezentaci nastoupil v 1 utkání.\n\nTrénoval SK Slovan Vídeň a Sturm Graz.\n\n"}
{"id": "814647", "url": "https://cs.wikipedia.org/wiki?curid=814647", "title": "Wimbledon 2012 – smíšená čtyřhra", "text": "Wimbledon 2012 – smíšená čtyřhra\n\nObhájcem titulu byl dvanáctý nasazený rakousko-český pár Jürgen Melzer a Iveta Benešová, který vypadl ve druhém kole po setech 6–3, 3–6 a 6–1 s britskou dvojicí Laura Robsonová a Dominic Inglot, startující na divokou kartu.\n\nVítězem se stala druhá nasazená dvojice Američanů Mike Bryan a Lisa Raymondová, která ve finále přehrála indicko-ruský pár Leander Paes a Jelena Vesninová.\n\nVšechny nasazené páry měly v prvním kole volný los.\n\nPavouk smíšené čtyřhry Wimbledonu 2012 na Wimbledon.com\n"}
{"id": "814648", "url": "https://cs.wikipedia.org/wiki?curid=814648", "title": "Petr Pavel", "text": "Petr Pavel\n\nPetr Pavel (* 1. listopadu 1961 Planá) je český voják, generál Armády České republiky, který v letech 2015–2018 působil jako předseda vojenského výboru NATO. Jako první zástupce zemí bývalé Varšavské smlouvy tak nastoupil do nejvyšší vojenské funkce Severoatlantické aliance.\n\nV letech 2012 až 2015 byl náčelníkem Generálního štábu Armády České republiky, tedy nejvyšším vojenským představitelem Armády České republiky.\n\nPetr Pavel se narodil roku 1961 v Plané do rodiny příslušníka Československé lidové armády, pocházejícího ze Lhoty za Červeným Kostelcem v okrese Náchod. Otec, který byl členem Komunistické strany, působil jako zpravodajec a měl na starost i elektronický průzkum, mimo jiné zachycování a analyzování zpráv armád NATO.\n\nPo absolvování Vojenského gymnázia Jana Žižky z Trocnova v Opavě pokračoval studiem na Vysoké vojenské škole pozemního vojska ve Vyškově, kterou ukončil v roce 1983. Následně se v letech 1988–1991 vzdělával na Vojenské akademii Antonína Zápotockého v Brně a poté také na studijních pobytech ve štábní škole v Camberley, na Královské akademii obranných studií a na King's College London, kde prošel výukou mezinárodních vztahů.\n\nPo absolutoriu začínal u výsadkového vojska, kde byla vyžadována loajalita k vládnoucímu komunistickému režimu prostřednictvím vstupu do KSČ. Přihlášku do Komunistické strany Československa podal v roce 1983 a po dvouletém období kandidátství členství byl v roce 1985 do strany přijat. Jeho otec byl vojenským zpravodajcem. V roce 1989 se také Petr Pavel stal členem vojenské rozvědky. Do žádné akce již však nezasáhl pro příchod sametové revoluce a demokratizaci režimu. V 90. letech pokračoval v armádní zpravodajské službě Vojenském zpravodajství. Na mírové misi UNPROFOR v lednu 1993 pomohla jeho jednotka zachránit odříznuté francouzské vojáky z válečné zóny mezi Srby a Chorvaty. V letech 2002–2007 byl postupně velitelem specializovaných sil, zástupcem velitele společných sil a zástupcem ředitele sekce ministerstva obrany.\n\nBěhem americké invaze do Iráku v březnu 2003 Pavel, který působil jako styčný důstojník na americkém velitelství v Kataru, varoval, že Irák by mohl použít proti invazním jednotkám zbraně hromadného ničení. \n\nOd července 2011 do června 2012 byl zástupcem náčelníka generálního štábu Vlastimila Picka, kterého 1. července 2012 ve funkci vystřídal. Do funkce byl jmenován prezidentem republiky Václavem Klausem 29. června 2012.\n\nSobotkova vláda jej 21. července 2014 navrhla do úřadu předsedy vojenského výboru NATO pro období 2015–2018, jenž představuje po generálním tajemníkovi druhý nejvyšší post Severoatlantické aliance. Kandidaturu podpořil také prezident republiky Miloš Zeman. Na vilniuském zasedání výboru byl 20. září 2014 do této funkce zvolen, když předčil kandidáty z Itálie a Řecka.\n\nTříleté funkční období generála Pavla v NATO začalo 26. června 2015. V pozici vystřídal dánského generála Knuda Bartelse a stal se prvním odborným poradcem generálního tajemníka Jense Stoltenberga. Jako hrozby, jimž NATO během jeho působení čelí, Pavel zmínil radikalismus na Blízkém východě a teroristickou organizaci Islámský stát. Vojenský výbor NATO představuje nejvyšší vojenský orgán aliance, v němž jsou zastoupeni náčelníci generálních štábů členských zemí. Tento orgán udílí instrukce dvěma dominantním strategickým velitelstvím NATO. \n\nPavel vyjádřil názor, že Rusko je nebezpečnější než Islámský stát a hrozba terorismu a uprchlíků byla v České republice přeceňována.\n\nV souvislosti s nástupem do nové funkce v NATO odstoupil z pozice náčelníka Generálního štábu Armády České republiky. V této funkci jej k 1. květnu 2015 nahradil Josef Bečvář. Slavnostní ceremoniál spojený s předáním funkce se konal o tři dny později. V březnu 2018 obdržel nejvyšší americké vojenské vyznamenání komandér Záslužné legie za to, že „skvěle provedl Vojenský výbor NATO, včetně zástupců národních armád a národních náčelníků generálních štábů, nejnáročnějším obdobím v nedávných dějinách aliance”.\n\nPavel podpořil tureckou invazi do Afrínu v Sýrii, která začala v lednu 2018 a byla namířena proti syrským Kurdům, které Turecko označuje za teroristy. Pavel prohlásil, že Turecko má právo na sebeobranu před teroristy a NATO bylo Tureckem o vojenské operaci informováno.\n\nV čele vojenského výboru jej v závěru června 2018 nahradil vrchní maršál letectva sir Stuart Peach ze Spojeného království, zvolený v září 2017 z pozice náčelníka vrchního štábu britských ozbrojených sil.\n\n\n\nZ prvního manželství s Hanou Pavlovou má dva syny. Podruhé se oženil s podplukovnicí Evou Pavlovou.\n\nČeský spisovatel Pavel Kosatík uvedl, že Pavel byl v 80. letech členem Komunistické strany Československa. On sám to v rozhovoru v časopise \"Respekt\" potvrdil a vysvětlil svoje pohnutky ke vstupu do strany.\n\n\nMertlík, Vladimír: V první linii: Armádní generál Petr Pavel. Praha: Academia 2019. ISBN 978-80-200-2996-6\n"}
{"id": "814650", "url": "https://cs.wikipedia.org/wiki?curid=814650", "title": "Výkonové normy", "text": "Výkonové normy\n\nVýkonové normy vyjadřují a určují předpokládanou spotřebu živé práce, vynakládanou na splnění daného pracovního úkolu, který se vztahuje na souvislou část pracovního postupu, která se přiděluje buď jednomu, nebo skupině pracovníků s jistou kvalifikací a slouží v každém jednotlivém případě jako měřítko spotřeby lidské práce.\n\nJestliže výkonová norma udává přímo množství spotřebovaného času pro vykonání pracovního úkolu nebo ke zpracování jednotky produkce, označuje se jako norma času (pracovníka). Když výkonová norma udává výkon vyjádřený množstvím jednotek zpracovaných za jednotku času, označuje se jako norma množství.\n\n\n\n"}
{"id": "814651", "url": "https://cs.wikipedia.org/wiki?curid=814651", "title": "Norma obsazení", "text": "Norma obsazení\n\nNormy obsazení vyjadřují vztah mezi počtem pracovníků a počtem jimi obsluhovaných strojů či jiných výrobních zařízení, resp. Mezi počtem pracovníků konkrétního organizačního útvaru. Podle vyjádření tohoto vztahu se rozlišují normy obsluhy a normy počtu, resp. početního stavu.\n\nNormy obsluhy udávají, jaký počet strojů nebo jiných zařízení má obsluhovat jeden pracovník, nebo kolik pracovníků (příp. profesí) je současně třeba k obsluze výrobního zařízení nebo několika výrobních zařízení (strojů).\n\nNormy obsluhy bývají průvodním údajem k normě času nebo k normě množství a vyjadřují jednu z organizačních podmínek, pro které platí norma času nebo norma množství. Někdy jsou jedním z výchozích údajů, pro které se určuje norma času, a jindy se z ní zpětně vypočítávají.\n\nNorma obsluhy udává:\n\nNorma počtu (norma početního stavu) udává, kolik pracovníků určitých profesí a kvalifikací je třeba v konkrétním organizačním útvaru, aby mohl plnit funkci obsluhy nebo správní, případně řídící funkci.\n\nNormy početních stavů udávají např. počet a kvalifikaci technickohospodářských pracovníků nebo i blíže specializovaných povolání, profesí, funkcí a činností. Aby normy početních stavů vyjadřovaly nutnou spotřebu lidské práce, musí odpovídat určité kvalifikaci pracovníků, normální zákonné pracovní době připadající na týden a technickým i organizačním podmínkám vykonávané práce.\n\n\n\n"}
{"id": "814654", "url": "https://cs.wikipedia.org/wiki?curid=814654", "title": "Autorizovaná osoba", "text": "Autorizovaná osoba\n\nAutorizovaná osoba je fyzická či právnická osoba, která je oprávněná k výkonu určitých činností.\n\nAutorizovaná osoba ve stavebnictví dle zákona č. 360/1992 Sb. může být pouze fyzická osoba. Autorizaci udělují\nAutorizace\n\nAutorizované osoby zajišťují v rozsahu vymezeném v rozhodnutí o autorizaci činnosti při posuzování shody výrobků s požadavky technických předpisů. Autorizovanou osobou může být pouze právnická osoba. Autorizující orgán (Úřad pro technickou normalizaci, metrologii a státní zkušebnictví) vydá rozhodnutí o autorizaci žadateli, pokud žadatel o autorizaci splňuje všechny podmínky k řádnému zajištění činnosti při posuzování shody stanovené příslušným nařízením vlády. Pokud nařízení vlády tyto podmínky nestanoví, může Úřad vydat rozhodnutí o autorizaci, splňuje-li žadatel o autorizaci nezbytné podmínky podle ustanovení § 11 odst. 2 písm. a) až f) zákona č. 22/1997 Sb., o technických požadavcích na výrobky a o změně a doplnění některých zákonů, ve znění pozdějších předpisů.\n\n\n\n\n\n\n\n\n\n"}
{"id": "814655", "url": "https://cs.wikipedia.org/wiki?curid=814655", "title": "Notifikovaná osoba", "text": "Notifikovaná osoba\n\nNotifikace (oznámení) je akt, kterým členský stát Evropské unie informuje Komisi a ostatní členské státy, že subjekt, který splňuje příslušné požadavky, byl určen k provádění posuzování shody podle příslušné směrnice. Oznámení notifikovaných osob je odpovědností oznamujícího členského státu. Notifikovaná osoba dle legislativy České republiky je taková autorizovaná osoba, kterou oznámí ÚNMZ orgánům Evropského společenství, popřípadě příslušným orgánům členských států Evropské unie. Dokumenty vydávané notifikovanou osobou jsou podkladem pro označování výrobků evropskou značkou shody CE. Nově (dle nařízení EP a Rady č. 305/2011) se notifikované osoby označují jako oznámené subjekty. \n\nNotifikované osoby nejsou regulačními orgány EU. Těmi jsou legislativní orgány Evropské unie, Evropské komise a v rámci jednotlivých členských států Evropské unie příslušné státní orgány, v případě České republiky to je např. u zdravotnických prostředků především Ministerstvo zdravotnictví a Ministerstvo průmyslu a obchodu. Dozorovými orgány pak jsou Česká obchodní inspekce a Státní ústav pro kontrolu léčiv. \n\nNotifikovaná osoba nereguluje, a tedy neřídí a ani nestanovuje požadavky na výrobky uváděné na trh EU, ale pouze, a to jedině v případě, že obdrží jednoznačné důkazy bezpečnosti výrobku a jeho shody s požadavky legislativy, \"osvědčí shodu posuzovaného výrobku s příslušným právním předpisem EU\". \n\nAutorizovaná osoba podle zákona č. 22/1997 Sb., o technických požadavcích na výrobky, v platném znění, oznámená Evropské komisi, jako osoba notifikovaná má právo (a povinnost) poskytovat výrobcům popř. i jiným oprávněným subjektům službu posouzení shody.\nV případech, kdy harmonizovaná evropská legislativa stanovuje postup posouzení shody s účastí notifikované osoby, má výrobce nebo jeho zplnomocněný zástupce právo požádat o tuto službu notifikovanou osobu podle svého výběru. Podle zákona č. 22/1997 Sb., o technických požadavcích na výrobky, v platném znění, je autorizovaná (notifikovaná) osoba „povinna uzavřít, na základě návrhu výrobce nebo dovozce, popřípadě jiné osoby, smlouvu o provedení úkonů podle stanoveného postupu posuzování shody, nebo mu do dvaceti dnů oznámit podmínky pro provedení těchto úkonů.“ \n\nTeprve po uzavření smlouvy následuje rozsáhlý a náročný proces posouzení shody, přičemž přijetí žádosti a uzavření smlouvy o posouzení shody (k čemuž mimochodem nedošlo) neznamená a ani nemůže znamenat, že posuzování shody bude zakončeno vydáním pozitivního osvědčení shody výrobku s požadavky příslušného právního předpisu. Závěrem procesu je buďto vydání certifikátu nebo odmítnutí jeho vydání. O tom, která z uvedených variant nastane, rozhodují vždy pouze objektivní zjištění notifikované osoby.\n\nPostavení a kompetence notifikovaných osob přímo z podstaty věci zakládá vztah mezi zájemcem o posouzení shody (výrobcem nebo jeho zplnomocněným zástupcem) a posuzovatelem – notifikovanou osobou – tam, kde posouzení shody notifikovanou osobou vyžaduje příslušný právní předpis EU. Notifikovaná osoba výrobek posoudí v souladu s postupy posuzování shody vyžadované příslušným právním předpisem EU a v případě souladu výrobku s požadavky a náležitostmi tohoto předpisu osvědčí shodu výrobku s příslušným právním předpisem. Pokud notifikovaná osoba zjistí, že výrobce (resp. jeho výrobek) nesplňuje požadavky stanovené v příslušných právních předpisech, nevydá osvědčení o shodě (certifikát). O negativním výsledku posuzování shody informuje notifikovaná osoba ostatní notifikované osoby a státní autority. \n\nNotifikovaná osoba současně nemůže bezdůvodně posouzení výrobku odmítat anebo bez jakéhokoli řádného posouzení výrobku předem tvrdit, že je daný výrobek nevyhovující. \n\n\n"}
{"id": "814661", "url": "https://cs.wikipedia.org/wiki?curid=814661", "title": "Mombarcaro", "text": "Mombarcaro\n\nMombarcaro je obec v Itálii, v provincii Cuneo v oblasti Piemont. K 31. prosinci 2010 zde žilo 281 obyvatel.\n\nCamerana, Gorzegno, Monesiglio, Murazzano, Niella Belbo, Paroldo, Prunetto, Sale San Giovanni, San Benedetto Belbo\n"}
{"id": "814665", "url": "https://cs.wikipedia.org/wiki?curid=814665", "title": "Września", "text": "Września\n\nWrześnia (česky \"Vřesno\", německy \"Wreschen\") je město v Polsku ve Velkopolském vojvodství cca 50 km východně od Poznaně.\n\nNázev města je odvozen od vřesu, jenž se v okolí hojně vyskytuje. Pravděpodobně se tak nejprve nazývala řeka Wrześnica a později podle řeky také místo. Vlastníkem okolní krajiny byla od 10. století rodina Poraje, která zde byla až do první poloviny 16. století. První písemná zmínka o osadě na místě dnešního Vřesna, tehdy \"Vresc\", pochází z roku 1256. Ve 13. století se také změnilo hospodářství obce, kdy se rozvinul obchod. Město se nacházelo na cestě z Hnězdna do Pyzder a nebylo obehnáno hradbami.\n\nV roce 1317 se obec nazývala \"Wressna\" a roku [1364] \"Wresna\". První zmínka o obci jako o městě pochází z roku 1357 v dopise krakovského biskupa, tudíž městské právo získalo tedy již předtím. Roku 1449 se město nazývalo \"Wreszna\", roku 1527 \"Wresnija\" a o pouhé tři roky později \"Wrzesznya\". Během války proti Švédům bylo město v roce 1664 (podle jiných zdrojů 1656) vypáleno. Přitom zřejmě také došlo ke ztrátě dokumentů o předání městských práv. V roce 1671 byla městská práva potvrzena, město obdrželo tržní právo a také pravidelně pořádat jarmark. Současně bylo město sídlem královské celnice. Obyvatelstvo obce bylo převážně polského původu, avšak od poloviny 17. století se zde začínali usazovat také němečtí osadníci. V té době také vznikla evangelická obec. V roce 1778 evangelická obec koupila od Adama Ponińského místo pro kostel a hřbitov. O rok později přibyla ještě evangelická škola. Třetí náboženskou obcí byli Židé, kteří zde měli synagogu a hřbitov.\n\nRoku 1793 během druhého dělení Polska připadlo město Prusku. V roce [1807] se stalo součástí Velkovévodství varšavského, aby se v roce 1815 opět vrátilo pod pruskou správu. V roce 1818 se Vřesno stalo okresním městem v rámci Poznaňského regentství. Město bylo i nadále v soukromých rukou, vlastníkem byla rodina Ponińských. Teprve roku 1833, kdy byla polská szlachta vyvlastněna, začalo město roku 1841 samosprávu. Roku 1837 vyhořela dřevěná synagoga a roku 1875 byla nahrazena novou zděnou.\n\nV roce 1890 mělo město 5 227 obyvatel (63 % Poláků, 25 % Němců a 12 % Židů).\n\n\n"}
{"id": "814668", "url": "https://cs.wikipedia.org/wiki?curid=814668", "title": "Talinovité", "text": "Talinovité\n\nTalinovité (\"Talinaceae\") je čeleď vyšších dvouděložných rostlin z řádu hvozdíkotvaré (\"Caryophyllales\"), zahrnující 3 rody a 28 druhů. Jsou to byliny a keře, rozšířené v tropech celého světa.\n\nTalinovité jsou byliny, polokeře a keře, nezřídka liánovitého vzrůstu. Rostliny mají často hlízovité zásobní kořeny. Listy jsou ploché, střídavé, často lehce sukulentní, lysé nebo chlupaté, s celistvou celokrajnou čepelí.\nKvěty jsou drobné až středně velké a nápadné, oboupohlavné, pravidelné, jednotlivé úžlabní nebo v koncových latovitých květenstvích. Kalich je složen ze 2 kališních lístků a je opadavý nebo za plodu vytrvalý. Koruna je nejčastěji z 5 korunních lístků, u rodů \"Taniella\" a \"Amphipetalum\" jsou korunní lístky 2 až 4 a nejsou jasně odlišené od kališních. Tyčinek je 15 až 35. Semeník je svrchní, srostlý ze 3 až 5 plodolistů avšak s jedinou komůrkou. Plodem je mnohasemenná lokulicidní tobolka se zaschlými zbytky okvětí nebo bobule (\"Talinella\").\n\nČeleď talinovité zahrnuje 28 druhů ve 3 rodech. Vyskytuje se v Severní i Jižní Americe, v Africe a na Madagaskaru. V Evropě není tato čeleď zastoupena. Největší rod je \"Talinum\" (asi 15 druhů), původní v tropické Africe a Americe a zavlečený do tropů celého světa. Rod \"Talinella\" obsahuje 12 druhů a všechny se vyskytují výhradně na Madagaskaru. Rod \"Amphipetalum\" zahrnuje jediný druh, \"Amphipetalum paraguayense\", vyskytující se v Bolívii a v Paraguayi.\n\n\"Talinaceae\" je nová čeleď, publikovaná v roce 2001, kdy byla uveřejněna molekulární fylogenetická studie čeledi šruchovité (\"Portulacaceae\"), kam byly do té doby stávající rody čeledi \"Talinaceae\" řazeny. Výzkum rodů však stále pokračuje a v budoucnu bude možná rod \"Talinella\" vřazen do rodu \"Talinum\".\n\nZ rodu \"Talinum\" byla vyjmuta sekce \"Phemeranthus\", zahrnující asi 25 druhů, a přesunuta jako rod \"Phemeranthus do čeledi zdrojovkovité (\"Montiaceae\").\n\nPodle kladogramů APG je čeleď \"Talinaceae\" součástí monofyletické větve řádu hvozdíkotvaré tvořené čeleděmi \"Talinaceae\", trsnatcovité (\"Anacampserotaceae\"), šruchovité (\"Portulacaceae\") a kaktusovité (\"Cactaceae\").\n\n\nListy některých druhů rodu talinum jsou v tropických zemích používány jako oblíbená zelenina, zejména \"Talinum paniculatum\", \"T. triangulare\" a \"T. portulacifolium\". V jihovýchodní Asii se také používají pro celkově posilující a povzbuzující působení jako náhrada ženšenu.\n\nNěkteré druhy rodu talinum jsou pěstovány jako okrasné rostliny. Nejčastěji se lze setkat s druhem \"Talinum paniculatum\", nápadným zvláště nevelkými růžovými květy v rozvolněném květenství. Pěstuje se i v panašované formě.\n\n\"Amphipetalum\", \"Talinella\", \"Talinum\"\n\n"}
{"id": "814669", "url": "https://cs.wikipedia.org/wiki?curid=814669", "title": "Pavol Hamžík", "text": "Pavol Hamžík\n\nPavol Hamžík (* 20. srpna 1954 Trenčín) je slovenský diplomat a politik, v letech 1996–1997 byl v třetí vládě Vladimíra Mečiara ministrem zahraničních věcí SR za HZDS, pak členem Strany občanského porozumění, za kterou byl v letech 2001–2002 místopředsedou vlády pro evropskou integraci v první vládě Mikuláše Dzurindy, poslanec Národní rady SR, později slovenský velvyslanec na Ukrajině.\nV roce 1978 absolvoval Právnickou fakultu Univerzity Komenského. V letech 1989–1991 studoval na Diplomatické akademii v Moskvě. V letech 1978–1984 působil jako právník v Ústavu mechanizace oděvní výroby v Trenčíně, pak byl v letech 1984–1985 zaměstnancem federálního Ministerstva zahraničních věcí ČSSR. V letech 1984–1989 byl konzule na československém velvyslanectví v Dánsku.\n\nV letech 1991–1992 byl členem delegace ČSFR na jednání Konference o bezpečnosti a spolupráci v Evropě o odzbrojení, v roce 1992 předsedal řídící skupině KBSE o jugoslávské krizi. V lednu 1993 byl jmenován vedoucím vládní delegace Slovenské republiky při KBSE a byl předsedou řídící skupiny KBSE k válce v bývalé Jugoslávii. V srpnu 1993 přešel na post vedoucího stálé mise SR při KBSE ve Vídni. V květnu 1994 se stal slovenským velvyslancem v Německu.\n\nV období srpen 1996 – červen 1997 byl ministrem zahraničních věcí SR v třetí vládě Vladimíra Mečiara za HZDS. Později přešel do nově ustavené politické formace Strana občanského porozumění. Za ni byl v parlamentních volbách roku 1998 zvolen poslancem Národní rady SR. V letech 1999–2002 působil i jako předseda této strany. V období květen 2001 – říjen 2002 byl místopředsedou vlády pro evropskou integraci v první vládě Mikuláše Dzurindy. V letech 2001–2002 byl zástupcem Slovenska v Konventu o budoucnosti Evropy, který chystal evropskou ústavu.\n\nV letech 2006–2009 vykonával funkci poradce ministra zahraničních věcí SR a zahraničněpolitického poradce předsedy vlády. Byl rovněž zmocněncem vlády pro jednání o Lisabonské smlouvě. V květnu 2009 byl jmenován velvyslancem na Ukrajině.\n\n"}
{"id": "814670", "url": "https://cs.wikipedia.org/wiki?curid=814670", "title": "Kásijún", "text": "Kásijún\n\nKásijún (arabsky \"جبل قاسيون\", \"džabal Kásijún\") je hora, tyčící se nad Damaškem. Její výška je 1150 metrů nad mořem. Podle legendy na Kásijúnu zabil Kain svého bratra Ábela. Na hoře je palác syrského prezidenta Bašára Asada.\n"}
{"id": "814671", "url": "https://cs.wikipedia.org/wiki?curid=814671", "title": "Juraj Schenk", "text": "Juraj Schenk\n\nJuraj Schenk (* 6. května 1948 Bratislava) je slovenský vysokoškolský učitel, sociolog, bývalý politik, v letech 1994-1996 ministr zahraničních věcí SR v třetí vládě Vladimíra Mečiara za HZDS.\nV letech 1966-1971 vystudoval Filozofickou fakultu Univerzity Komenského, obor sociologie, kde také absolvoval interní aspiranturu. Pracoval pak v Československém výzkumném ústavu práce v Bratislavě, v letech 1975-1984 byl odborným asistentem na FF Univerzity Komenského, v letech 1984-1994 zde působil jako profesor na Katedře sociologie, přičemž v letech 1990-1994 byl předsedou Slovenské sociologické společnosti při Slovenské akademii věd. V období prosinec 1994 - srpen 1996 zastával post ministra zahraničních věcí SR v třetí vládě Vladimíra Mečiara za HZDS.\n\nJe ženatý, bezdětný. Manželka je rovněž profesorkou sociologie.\n"}
{"id": "814673", "url": "https://cs.wikipedia.org/wiki?curid=814673", "title": "Posel", "text": "Posel\n\nPosel, starší výraz též \"postilión\", je historické označení osoby zprostředkovávající osobní doručení zásilky, či dopisu, a to zejména ve středověku. V přeneseném smyslu může posel znamenat nejen osobu („posel dobrých zpráv“), ale jakéhokoli nositele určité informace.\n\nEtymologický původ slova může být odvozený od slovanského kořene slova „poslat“, případně od románského slova \"postilion\", (srov. s franc. „Postillon“, výraz pcházející ze slova „poste“ ve svém prvotním významu, tzn. ustájení koní rozmístěné po určitých vzdálenostech na cestě jako služba pro cestující, tedy nikoli ve smyslu poštovního doručování).\nV řečtině je ekvivalentem českého slova posel \"ángelos\", což znamená také anděl, posel Boží.\n\nV 19. století v Čechách bylo slovo Posel užíváno v názvech časopisů: \"Posel z Prahy\", \"Pražský posel\", Posel z Podhoří atd.\n\n\n"}
{"id": "814674", "url": "https://cs.wikipedia.org/wiki?curid=814674", "title": "Ponińští", "text": "Ponińští\n\nPoniňští (polsky \"Ponińscy\") byl šlechtický rod erbu Łodzia, pocházející z Velkopolska. Od roku 1773 bylo členům jedné z linií rodu uděleno právo užívání knížecího titulu.\n\n"}
{"id": "814675", "url": "https://cs.wikipedia.org/wiki?curid=814675", "title": "Zuzana Zvolenská", "text": "Zuzana Zvolenská\n\nZuzana Zvolenská (* 27. ledna 1972 Bratislava) je slovenská politička, v letech 2012 až 2014 ministryně zdravotnictví SR v druhé vládě Roberta Fica jako nestranička za stranu SMER.\nVystudovala Právnickou fakultu Univerzity Komenského. Po skončení studií nastoupila roku 1995 do Univerzální bankovní pojišťovny. Od roku 2002 působí v zdravotnickém sektoru, kdy nastoupila na generální ředitelství Společné zdravotní pojišťovny. V roce 2005 se v ní stala vedoucí oddělení smluvních vztahů a od února 2006 byla pověřena řízením oboru zdravotních činností. Téhož roku se stala náměstkyní generálního ředitele pro nákup zdravotní péče a členkou představenstva tohoto ústavu. V roce 2008 pak získala post generální ředitelky. V roce 2010 byla členkou představenstva zdravotní pojišťovny \"Dôvera\". Není členkou strany SMER, ale působila za ni jako stínová ministryně práce, sociálních věcí a rodiny. Od dubna 2012 do listopadu 2014 zastávala post ministryně zdravotnictví SR v druhé vládě Roberta Fica.\n\n"}
{"id": "814676", "url": "https://cs.wikipedia.org/wiki?curid=814676", "title": "Bergr", "text": "Bergr\n\nPříjmení Bergr (Bergrová) nosí více různých osobností:\n"}
{"id": "814678", "url": "https://cs.wikipedia.org/wiki?curid=814678", "title": "Motejl", "text": "Motejl\n\nPříjmení Motejl znamená hovorově motýl, nosí jej více různých osobností:\n\n\n"}
{"id": "814679", "url": "https://cs.wikipedia.org/wiki?curid=814679", "title": "John Hiatt", "text": "John Hiatt\n\nJohn Hiatt (* 20. srpna 1952 Indianapolis, Indiana, USA) je americký rockový kytarista, zpěvák, klávesista a hudební skladatel. Byl několikrát nominován na cenu Grammy, ale ani jednou ji nezískal. Podílel se například na soundtracku k filmu \"White Nights\", který vyšel jako \"White Nights\" v roce 1985. Jako host se například objevil na albu \"Dust Bowl\" od Joea Bonamassy. Koncem června 2012 vystoupil poprvé v Česku.\n\n\n"}
{"id": "814680", "url": "https://cs.wikipedia.org/wiki?curid=814680", "title": "Iron Man 3", "text": "Iron Man 3\n\nIron Man 3 (ve filmu stylizováno jako Iron Man Three) je americký akční film z roku 2013, který natočil režisér Shane Black podle komiksů o Iron Manovi. V hlavní roli Tonyho Starka, miliardáře, který ve svém obrněném obleku musí čelit teroristické hrozbě, se opět představil Robert Downey Jr., jenž si zahrál i v předchozích snímcích \"Iron Man\" (2008) a \"Iron Man 2\" (2010). Jedná se o sedmý celovečerní snímek z filmové série Marvel Cinematic Universe.\n\nNa silvestrovském večírku v roce 1999 se Tony Stark potkal s vědkyní Mayou Hansenovou, vynálezkyní Extremis – experimentální regenerativní léčby zamýšlené pro zotavení z devastujících poranění. Postižený vědec Aldrich Killian je pozve do své společnosti Advanced Idea Mechanics, ale Stark ho s ponížením odmítne.\n\nO řadu let později, půl roku po bitvě o New York, je Stark sužován záchvaty paniky, které jsou vyvolávány jeho zážitky z mimozemské invaze. Roztěkaný stihl od té doby vyrobit několik tuctů obleků Iron Mana, což vyvolává napětí mezi ním a jeho přítelkyní Pepper Pottsovou. Mezitím také proběhla série bombových útoků, ke kterým se přihlásil terorista zvaný Mandarin a které pro svůj nedostatek forenzních důkazů vystrašily zpravodajské služby. Starkův šéf bezpečnosti Happy Hogan je při jednom z Mandarinových útoků těžce zraněn, na což Tony zareaguje televizní výhrůžkou teroristovi, jehož následnou odpovědí je zničení Starkovy rezidence pomocí vrtulníků se střelami. Hansenová, která přišla Starka varovat, útok i s Pottsovou přežije. Tony dokáže v obleku Iron Mana nepozorovaně uniknout do zemědělské oblasti Tennessee. Cíl zvolil J.A.R.V.I.S., umělá inteligence a Tonyho pomocník, na základě výsledků vyšetřování Mandarinových útoků. Experimentální oblek však již nedisponuje dostatkem energie k návratu do Kalifornie a protože vynálezce zdánlivě zmizel v troskách svého domu, všichni si myslí, že zahynul.\n\nV Tennessee se spolčí chytrým desetiletým Harleym a začne prozkoumávat pozůstatky místní exploze, která nese znaky Mandarinových výbuchů. Zjistí, že žádný „bombový útok“ ve skutečnosti neproběhl. Do těla válečných veteránů byla vpravena nedokonalá látka Extremis, kterou jejich tělo odmítlo. Poté, co vojáci začali explodovat, byly tyto události falešně připisovány teroristickým plánům, které měly zakrýt nedostatky ve vývoji Extremis. Stark se stane přímo svědkem účinků této látky, neboť na něj zaútočí Mandarinovi agenti Brandtová a Savin. S Harleyho pomocí dokáže vystopovat Mandarina do Miami, kde se mu podaří dostat do hlavního stanu „teroristy“. Tím je ve skutečnosti anglický herec Trevor Slattery, jenž tvrdí, že se nestará o činy, které jsou prováděny jeho jménem. Herce ve skutečnosti ovládá a využívá ho pro své krytí Aldrich Killian, jenž si pro vyléčení svého postižení přivlastnil výzkum Hansenové a následně program rozšířil o zraněné válečné veterány. Unesl také Pottsovou a po zajetí Starka jí aplikuje Extremis, protože doufá, že mu Tony, aby Pepper zachránil, pomůže ve vývoji a odstranění chyb látky. Hansenová mu chce odporovat, Killian ji však chladnokrevně zabije.\n\nKillian podstrčí americkým zpravodajským službám falešné informace o Mandarinově místě pobytu a nastraží past na plukovníka Jamese Rhodese, bývalého War Machinea a nyní upraveného Iron Patriota, čímž získá jeho oblek. Stark z vily v Miami unikne, spojí se s Rhodesem a zjistí, že Aldrich chce zaútočit na prezidenta Ellise na palubě Air Force One. Tony zachrání část cestujících a posádky, ale už nedokáže zabránit Killianovi ve zničení letadla a v unesení Ellise. Vystopují je v opuštěném a prázdném ropném tankeru, kde má Killian v plánu prezidenta v přímém přenosu zabít. Viceprezident Rodriguez by se tak stal jen vládnoucí loutkou řídící se Killianovými příkazy, protože získal Extremis pro vyléčení postižení své dcery. V docích se Stark vydá zachránit Pepper a Rhodes zamíří na pomoc prezidentovi. Tony přivolá své obleky Iron Mana, dálkově ovládané J.A.R.V.I.S.em, aby mu poskytly vzdušnou podporu. Prezident Ellis se dostane do bezpečí a Stark zjistí, že Pottsová přežila aplikaci Extremis.\n\nJeště před tím, než ji dokáže zachránit, se plošina i s Pepper zřítí. Tony se střetne s Killianem, uvězní ho v obleku Iron Mana, jenž provede autodestrukci, avšak Aldrich nezemře. Zakročí Pottsová, která přežila pád díky účinkům Extremis, a zabije ho. Po bitvě Stark nařídí J.A.R.V.I.S.ovi, aby dálkově zničil všechny obleky Iron Mana, což má být známka jeho oddanosti k Pottsové. Viceprezident a Slattery jsou zadrženi a posláni do vězení. Účinky Extremis v těle Pepper jsou díky Tonymu stabilizovány a Stark podstoupí operaci, při níž jsou z jeho těla odstraněny střepiny poblíž srdce. Svůj již nepotřebný hrudní obloukový reaktor hodí do moře a přemítá, že vždycky bude Iron Manem.\n\nTony leží a vypráví svůj příběh doktoru Bruci Bannerovi, který však při jeho líčení usnul.\n\n\nV dalších rolích se představili také Paul Bettany (hlas J.A.R.V.I.S.e) a Adam Pally (kameraman Gary). V cameo rolích se ve filmu objevili i Shaun Toub (Jinsen), Stan Lee (porotce v soutěži krásy) a Mark Ruffalo (Bruce Banner).\n\nDíky komerčnímu úspěchu filmu \"Iron Man 2\" bylo ještě v roce 2010 rozhodnuto natočit třetí snímek o této postavě. Jon Favreau, který zfilmoval první dva díly, se už nechtěl režisérsky podílet na připravovaném snímku (zůstal mu však post výkonného producenta a také role Happyho). Novým režisérem se na jaře 2011 stal Shane Black, který měl ve spolupráci s Drewem Pearcem také napsat scénář na námět dějové linie šestidílného komiksového příběhu \"Iron Man: Extremis\", který napsal Warren Ellis. V dubnu 2012 byli do rolí hlavních protivníků obsazeni Ben Kingsley a Guy Pearce, které následovali další herci.\n\nNatáčení snímku s rozpočtem 200 milionů dolarů probíhalo od května do listopadu 2012. V prosinci filmoval vedlejší štáb v Číně, v lednu 2013 také v Indii a zároveň proběhly v USA některé dotáčky.\n\nSvětová premiéra filmu \"Iron Man 3\" proběhla v Paříži 14. dubna 2013. Do kin byl uváděn od 24. dubna téhož roku, přičemž v ČR se v kinodistribuci objevil 2. května a v USA (ve 4253 kinech) 3. května 2013.\n\nV Severní Americe utržil snímek 409 013 994 dolarů, v ostatních zemích dalších 805 797 258 dolarů. Celosvětové tržby tak dosáhly 1 214 811 252 dolarů. Stal se tak druhým nejvýdělečnějším filmem roku 2013, ve své době devátým nejvýdělečnějším filmem historie a třetí nejvýdělečnější filmovou adaptací komiksu.\n\nV České republice byl film uveden do 54 kin distribuční společností Falcon. Za první promítací víkend snímek zhlédlo 82 747 diváků, kteří v pokladnách kin nechali kolem 13 milionů korun. Celkově v ČR film utržil okolo 37,8 milionů korun s celkovou návštěvností 260 628 diváků.\n\nServer \"Kinobox.cz\" na základě vyhodnocení 27 recenzí z českých internetových stránek ohodnotil film \"Iron Man 3\" 80 %. Server \"Rotten Tomatoes\" udělil snímku známku 7,0/10 a to na základě 292 recenzí (z toho 231 jich bylo spokojených, tj. 79 %). Od serveru \"Metacritic\" získal film, podle 44 recenzí, celkem 62 ze 100 bodů.\n\nSnímek byl nominován na Oscara v kategorii Nejlepších vizuální efekty. Získal tři žánrové ceny Saturn (včetně kategorie Nejlepší komiksový film) a na další dvě byl nominován.\n\nRobert Downey Jr. se jako Tony Stark, resp. Iron Man, objevil i v některých dalších filmech série Marvel Cinematic Universe. Další samostatný film o této postavě ovšem není plánován.\n\n"}
{"id": "814684", "url": "https://cs.wikipedia.org/wiki?curid=814684", "title": "FC Linz", "text": "FC Linz\n\nFC Linz byl rakouský fotbalový klub z Lince. Založen byl v roce 1946, zanikl v roce 1997. V sezoně 1996/97 hrál klub v nejvyšší rakouské fotbalové soutěži Fußball-Bundesliga. Po zániku byl ve městě založen klub FC Blau-Weiß Linz. Tým hrával na stadionu Linzer Stadion (18 000).\n\n\n\n"}
{"id": "814686", "url": "https://cs.wikipedia.org/wiki?curid=814686", "title": "Rybníky na Mrlině", "text": "Rybníky na Mrlině\n\nToto je seznam rybníků na řece Mrlině, uvedených v pořadí od pramene k ústí do řeky Labe.\n"}
{"id": "814688", "url": "https://cs.wikipedia.org/wiki?curid=814688", "title": "Alžběta z Pilicy", "text": "Alžběta z Pilicy\n\nAlžběta z Pilicy (polsky: \"Elżbieta Granowska z Pileckich\"; 1372 – 12. květen 1420) byla jako třetí manželka Vladislava II. Jagella polská královna.\n\nNatrodila se jako jediné dítě sandoměřského vojvody Ottona z Pilicy a Hedviky Melsztyńské, kmotry Vladislava II. Její život byl bouřlivý a plný zvratů. Po smrti otce v roce 1384 se stala jako jediný jeho potomek dědičkou obrovského majetku: zdědila statky Łańcutské a Pilicu. Poručenství nad neplnoletou dívkou vykonávala Ottonova vdova, Alžbětina matka Hedvika.\n\nKdyž roku 1416 zemřela druhá manželka polského krále Vladislava II. Jagella Anna Celjská, jež dala králi pouze jednu dceru, bylo třeba spřádat plány na další jeho sňatek. Vladislavovi se nejvíce zamlouvala vdova po Granowském, Ottonova dcera Alžběta. Jejich svatba se uskutečnila 2. května 1417 v Sanoku a 19. května byla Alžběta na hradě Wawel korunována polskou královnou. Manželství bylo terčem kritiky, protože mnozí byli toho názoru, že pětašedesátiletý král, který měl z předchozích manželství jen jednu přeživší dceru, by se měl oženit s mladší ženou (Alžbětě bylo pětačtyřicet let), která by mu mohla dát více dětí. Manželství však netrvalo dlouho – okolo roku 1419 Alžběta onemocněla a vykazovala symptomy tuberkulózy. V roce 1420 v Krakově zemřela.\n\nManželství s Vladislavem II. nemělo být Alžbětiným prvním, před tímto sňatkem měla mít dokonce několik manželů: Wiseła Czambora, Jana z Jičína a Wincentyho Granowskiho.\n\nJejí (údajně třetí) manželství s Granowskim trvalo 13 let a měli spolu dva syny a tři dcery, než 12. prosince 1410 zemřel.\n\nToto manželství je také jediné jisté. Řada historiků (např. Klemens Kantecki) její život představuje v jiném světle. Zpochybňují první dvě Alžbětina manželství (s Wisełem a Janem), dokonce existuje hypotéza, že Jan z Jičína byl fiktivní postavou. Datum jejího narození posouvají do roku 1382, byla by tedy o deset let mladší a v době sňatku s Vladislavem II. by jí bylo 35 let. Autorem informací o předchozích Alžbětiných manželstvím snad byl polský kronikář Jan Długosz, který si je vymyslel, aby zdiskreditoval Alžbětu, pocházející sice z dobrého, ale ne královského rodu. současníci se ji kvůli jejímu nižšímu původu pokoušeli tímto způsobem zdiskreditovat. Předmětem diskusí je rovněž datum jejího narození – zvažuje se možnost, že se mohla narodit až v roce 1382.\n"}
{"id": "814690", "url": "https://cs.wikipedia.org/wiki?curid=814690", "title": "Suboxidy", "text": "Suboxidy\n\nSuboxidy jsou chemické sloučeniny obsahující kyslík, ve kterých je elektropozitivní prvek v nadbytku oproti běžným oxidům. Obecný elektronový vzorec nelze napsat, jelikož se liší u různých suboxidů.\n\nV následující tabulce jsou uvedeny vzorce oxidu a suboxidu daného prvku (je vždy uveden ten nestabilnější).\n\nTéměř všechny prvky tvoří suboxidy. Většina z nich se však rychle rozpadá za vzniku oxidu a čistého prvku.\n\nSuboxidy vznikají jako meziprodukty při reakci prvků s kyslíkem. Jsou však rychle oxidovány za vzniku oxidu (popř. peroxidu či superoxidu). Příkladem je hoření cesia:<br>\n\nJiné suboxidy, např. suboxid uhličitý, lze připravit rozkladem jejich sloučenin, v tomto případě kyseliny malonové:<br>\n"}
{"id": "814692", "url": "https://cs.wikipedia.org/wiki?curid=814692", "title": "FC Kotajk Abovjan", "text": "FC Kotajk Abovjan\n\nFootball Club Kotajk Abovjan je arménský fotbalový klub sídlící ve městě Abovjan. Klub byl založen v roce 1955. V roce 1995 byl do klubu sloučen prvoligový celek Bananc Kotajk, název se tehdy nezměnil. Po odehrání sezóny 2006 klub ukončil činnost. Obnoven byl v roce 2016 bývalým abovjanským fotbalistou Samvelem Petrosjanem.\n\nSvé domácí zápasy odehrává na stadionu Kotajk s kapacitou 3 946 diváků.\n\nZdroj:\n\n\nZdroj: \n\nKotajk-2 byl rezervní tým Kotajku, naposled hrající v sezóně 2006 Aradżin chumb (2. nejvyšší soutěž). Největšího úspěchu dosáhl klub v sezóně 2003, kdy se v Aradżin chumb (2. nejvyšší soutěž) umístil na 6. místě.\n\nZdroj:\n"}
{"id": "814694", "url": "https://cs.wikipedia.org/wiki?curid=814694", "title": "Institut pro testování a certifikaci", "text": "Institut pro testování a certifikaci\n\nInstitut pro testování a certifikaci, a. s. (zkratka ITC, a.s.) je česká nezávislá společnost s celosvětovou působností poskytující služby v oblastech zkušebnictví, certifikace, technické inspekce, kalibrace a standardizace: Testování, certifikace, laboratoř, posuzování, ISO, normalizace, posudky, výherní hrací přístroje, (hrací automat, hazard, VHP, hazardní hra) technické zařízení, Elektromagnetická kompatibilita - EMC, Elektrická bezpečnost - LVD, obuv, textil, tlakové nádoby, stavební výrobky, zdravotnické potřeby, hračky, hořlavost, chemie, potraviny, hřiště, sport, ochrana.\n\nVznik společnosti se dá datovat k roku 1969, kdy byla zahájena činnost Státní zkušebny SZ 224 při VÚGPT Zlín (Výzkumný ústav gumárenské a plastikářské technologie). V porevolučních letech se vyčlenila pod název SZÚCHP s.h.o (Státní zkušební ústav chemického průmyslu) a v roce 1991 už vznikl nový, dnes známý název Institut pro testování a certifikaci (ITC). V roce 1993 se transformovala na akciovou společnost a dále pak rozšiřovala svou působnost v oborech testování, zkušebnictví, certifikací, soudně znaleckých činností, systému řízení atd. ITC je Autorizovaná osoba a Notifikovaná osoba. Zároveň rozšířila své pole působnosti na celosvětové úrovni, ustanovením zahraničních reprezentací na Bělorusko, Brazílie, Čína, Egypt, Chorvatsko, Indie, Írán, Izrael, Jižní Korea, Maďarsko, Pákistán, Polsko, Rakousko, Rusko, Řecko, Slovensko, Thajsko a Turecko.\n\nITC je rozhodnutím Ministerstva spravedlnosti zapsán na seznamu ústavů kvalifikovaných pro znaleckou činnost, v Oddíle I a II.\n\n\n\n"}
{"id": "814697", "url": "https://cs.wikipedia.org/wiki?curid=814697", "title": "Victor Spinetti", "text": "Victor Spinetti\n\nVittorio Giorgio Andrea Spinetti (2. září 1929 Cwm, Ebbw Vale, Wales − 18. června 2012 Monmouth, Wales) byl velšský herec, komik a spisovatel. V šedesátých letech spolupracoval se skupinou The Beatles na filmech \"Perný den\", \"Help!\" a \"Magical Mystery Tour\". V roce 1965 získal cenu Tony Award. V roce 2011 mu byl diagnostikován karcinom prostaty, na který v červnu 2012 zemřel.\n\n"}
{"id": "814699", "url": "https://cs.wikipedia.org/wiki?curid=814699", "title": "Safetica Technologies", "text": "Safetica Technologies\n\nSafetica Technologies je česká technologická společnost působící na trhu softwarové ochrany proti únikům firemních dat ke konkurenci. Ohroženým typem dat jsou typicky know-how společnosti, databáze klientů, finanční výkazy, průmyslové vzory atd. V současnosti (2016) Safetica Technologies chrání přední automobilky, výrobní, strojírenské, finanční ale i obchodní či logistické firmy, a to v 50 zemích světa. Na jaře 2016 se stala členem ESET Technologické aliance a v roce 2019 členem Fortinet Security Fabric. Vývojem produktů v oblasti DLP (Data Loss Prevention) se zabývá od roku 2007.\n\n\n\n\nGartner's \"Competitive Landscape: Data Loss Prevention Market, 2015:\" Integrated DLP Provider\n\nČlen ESET Technologické aliance\n\n5 hvězdiček v SC Magazine Review\n\nTitul Best Technology Honorable Mention v soutěži Computer Weekly Awards\n\nFinalista soutěže SC Awards U.S. 2014\n\nFinalista soutěže Computer Security Awards 2012\n\n5 hvězdiček v editorském hodnocení servru CNET\n\nFinalista soutěže Red Herring TOP 100 Europe\n\n"}
{"id": "814701", "url": "https://cs.wikipedia.org/wiki?curid=814701", "title": "Tonje Angelsenová", "text": "Tonje Angelsenová\n\nTonje Angelsenová (* 17. ledna 1990, Trondheim) je norská atletka, jejíž specializací je skok do výšky.\n\nV juniorské kategorii zkoušela uspět v sedmiboji, ale později se již této disciplíně nevěnovala. Její osobní rekord z roku 2006 má hodnotu 5 074 bodů. V témže roce se zúčastnila juniorského mistrovství světa v Pekingu, kde však v kvalifikaci výšky překonala 174 cm a do finále nepostoupila. Obdobně si vedla také na MS juniorů v roce 2008 v Bydhošti, kde skočila jen 170 cm. Na velkém šampionátu mezi dospělými se poprvé představila v roce 2010 na evropském šampionátu v Barceloně, avšak do finále se neprobojovala.\n\nNa halovém ME 2011 v Paříži překonala v kvalifikaci napotřetí 192 cm, což nakonec k postupu do osmičlenného finále nestačilo, když obsadila 10. místo. Kvalifikací neprošla také na světovém šampionátu v jihokorejském Tegu a na halovém MS 2012 v tureckém Istanbulu. Největší úspěch své kariéry zaznamenala v roce 2012 na ME v atletice v Helsinkách. Na kontinentálním šampionátu využila absenci největších hvězd, když do Finska nepřijely Rusky Anna Čičerovová a Světlana Školinová, zraněná Blanka Vlašičová a z kvalifikace odstoupila kvůli žaludečním potížím i Němka Ariane Friedrichová. Ve finále si vytvořila výkonem 197 cm nový osobní rekord a vybojovala stříbrnou medaili. Mistryní Evropy se stala Španělka Ruth Beitiaová, která měla lepší technický zápis.\n\n"}
{"id": "814702", "url": "https://cs.wikipedia.org/wiki?curid=814702", "title": "VB Vágur", "text": "VB Vágur\n\nVB Vágur byl faerský fotbalový klub z Váguru. Založen byl roku 1905. Klub hrával na stadionu Vesturi á Eiðinum Stadium (3.000). V roce 2010 proběhlo sloučení klubů \"VB Sumba\" a \"VB Vágur\".\n\n\n\n"}
{"id": "814704", "url": "https://cs.wikipedia.org/wiki?curid=814704", "title": "Chlorella", "text": "Chlorella\n\nChlorella je rod sladkovodních jednobuněčných řas známých od roku 1890. Popsal ji mikrobiolog M. W. Beijerinck. Organizmy nerozeznatelné od \"Chlorelly\" (dnes označované za Acritarcha) žily na Zemi již v prekambriu před cca 1,5 miliardy lety. Název chlorella je odvozen od řeckého slova \"chloros\" = zelený a latinské přípony \"ella\" = malá. Chlorella v porovnání s ostatními rostlinami obsahuje vysoké množství chlorofylu.\n\nChlorella se často užívá jako doplněk stravy ve formě tablet, prášku či tekutých výtažků. Využívá se její schopnosti vázat na sebe těžké kovy, které odvádí vylučovací soustavou z těla ven, čímž podle studie detoxikuje organismus (prokázáno u myší).\n\nDíky schopnosti těchto mikroorganismů působit preventivně či dokonce podporovat léčbu nejrůznějších nemocí (např. virové infekce, srdeční choroby, rakovinu), si získávají pozornost od stále většího počtu vědců i lidí z široké veřejnosti, viz. diplomová práce od Bc. Silvie Valouškové – Mořské a suchozemské řasy jako významný zdroj důležitých komponent lidské stravy, Ing. Dušana Samka Vliv způsobu kultivace a dezintegrace řasové biomasy na obsah a výtěžnost nutričních faktorů. či MBÚ Třeboň, které prezentuje na stránkách český SZÚ.\n\nTvrzení, která mohou být uváděna na obale doplňků stravy s chlorellou, z tzv. \"on hold seznamu\", tzn. dočasného seznamu látek a jejich vztahu ke zdraví, které byly zaslány úřadu EFSA k posouzení, avšak EFSA doposud nevydal odborné stanovisko nebo EK doposud nevydala rozhodnutí:\n\n\nBuňky chlorelly mají pevnou odolnou vnější membránu, takže je lidský organismus nedokáže vstřebat. Proto se při zpracování řas využívá procesu narušení buněčné stěny. Procesu dezintegrace se dosahuje mletím (nejúčinější a nejšetrnější metoda), vysokotlakou homogenizací, mikrovlným zářením nebo sonickými pulsy.\n\nAvšak zdaleka ne každý produkt dezintegrací prošel. Neošetřená chlorella je v organismu minimálně účinná. Této neznalosti výrobci i prodejci často využívají a informaci o chybějícím procesu dezintegrace schválně neuvádějí. Proto je dobré se u prodejce vždy informovat.\n\nChlorella má velké množství různých druhů a poddruhů, které od sebe můžeme bezpečně odlišit jen sekvencováním DNA. Dělí se do více jak 10 separátních rodů/linií. Z čehož nejpodstatnější jsou Chlorella vulgaris (japan), Chlorella pyrenoidosa (sorokiniana), Chlorella lobophora, Parachlorella kessleri, Heterochlorella luteoviridis, Chromochloris zofingiensis (Chlorella zofingiensis), Chloroidium ellipsoideum (Chlorella ellipsoidea), Mychonastes homosphaera (Chlorella homosphaera), Chlorella protothecoides (Auxenochlorella), Pseudochloris wilhelmii. A také nový druh \"Třeboňská chlorella\" – Chlorela SP (Chlorella sp. = species).\n\nChlorella pyrenoidosa je širokou veřejností používaný název pro chlorellu sorokiniana.\n\nNěkteré druhy chlorelly se používají v doplňcích stravy a údajně mají mít řadu léčivých účinků na organismus (viz výše). Nejčastěji využívanými druhy v doplňcích stravy je Chlorella vulgaris, Chlorella pyrenoidosa, Parachlorella kessleri, Chlorela SP.\n"}
{"id": "814705", "url": "https://cs.wikipedia.org/wiki?curid=814705", "title": "Památník SNP v Banské Bystrici", "text": "Památník SNP v Banské Bystrici\n\nPamátník SNP v Banské Bystrici je jeden z nejvýznamnějších památníků nacházejících se na Slovensku. Jeho úlohou je připomínat období 2. světové války a Slovenské národní povstání, jehož centrem byla právě Banská Bystrica. Je to dílo architekta Dušana Kuzmy, které dodnes patří mezi nejpozoruhodnější moderní architektonická díla na Slovensku. Památník byl dokončen v roce 1969.\n\nSamotná stavba se nachází východním směrem od centra Banské Bystrice. Je postavena na teréním zlomu v blízkosti městského opevnění. Jde o spojení staré a nové části města, historické části s částí novodobou.\n\nUmístění bylo navrženo v roce 1957 vítězi urbanistické soutěže v Banské Bystrici, kterými tehdy byli Milan Kodoň a Emanuel Hruška. Návrh samotné budovy památníku se však rodil mnohem déle. Na jejím návrhu pracoval architekt Dušan Kuzma od roku 1959, kdy vyhrál architektonickou soutěž. Tento architekt byl zároveň i pedagogem na bratislavské VŠVU, kde se dostal k myšlence vytvořit dílo, které by se stalo spojením architektury a umění. Svého spojence našel v umělci Jozefu Jankovičovi.\n\nOkolí budovy je volně upravená plocha zeleně v navrženém urbanistickém prostoru. Do objektu se vstupuje po schodišti, které je otevřené, široké a bez zábradlí. Památník SNP vyznívá jako solitér a jeho působení je velmi výrazné.\n\nStavba představuje spojení památníku a muzea v jedné monumentální podobě. Tvoří jí horizontální základna a organická hmota, zdvojená, se středovým předělem. Výrazové působení takovéto kombinace je velmi silné, je na ní jasně patrná úzká spolupráce autora architektonického návrhu se sochařem.\n\nÚčelně uspořádaná část je rozdělena ve střední části jako symbol, kterým chtěl Dušan Kuzma poukázat na zlom, tragický příběh a války viděné ze dvou stran. Vevnitř obou betonových skořepin sa nachází muzejní expozice. Osvětlení objektu je zabezpečeno zasklenou plochou na obou částech budovy, v místech svislých stěn, z vnitřní strany. Spodní část má na střeše umístěny čtvercové světlíky. V této části budovy se nacházejí vědecká pracoviště, přednáškový sál, také se zde konají výstavy. Bylo sem umístěno i hygienické zařízení a ostatní místnosti s rozličným využitím. V suterénu budovy se nachází depozitář a skladové prostory.\n\nVstup do pietní síně vede vnějším schodištěm, které je odstupňováno a graduje tak působení celé stavby. Vstupní prostor byl také proveden i ze zadní strany. Zde se nachází muzeum bojové techniky. V pietní síni byla umístěna plastika akademického sochaře Jozefa Jankoviče s názvem \"Obete varujú\" (česky: \"Oběti varují\") z roku 1969. Sochařské dílo vyjadřuje lidské utrpení a oběti války. Vzniklo tak velmi zajímavé skloubení umění a architektury, kde je vytvořen tzv. \"srůst\" těchto dvou uměleckých oborů a celé dílo pak působí velmi expresivně. V období normalizace bylo však toto sochařské dílo odstraněno (1972) a na své původní místo se dostalo zpět až v roce 2004.\n\nObjekt památníku byl náročný i po statické stránce, neboť praktická realizace jeho nezvyklých tvarů byla poměrně složitá. Dílo vzniklo ve spolupráci se statikem Róbertem Lamprechtem. Při zhotovení byly použity přírodní materiály a jejich kombinace. Celý objekt byl rozdělen na dvě části, z nichž jedna je trojpodlažní a druhá dvojpodlažní. Ta byla zhotovena z ramenátů (z oblouků potřebných poloměrů). Ty dodaly budově žádaný tvar a byly obloženy dřevěnými fošnami do tvaru požadované křivky. Povrchová úprava betonu je pohledová, což stavbě dodalo patřičný výtvarný ráz.\n\nDřevo jako stavební materiál bylo použito i na schodišti, v hale muzea, v pietní síni jako dlažba z modřínu i jako dřevěný obklad stropu, což působí útulněji a měkčeji vzhledem k ostrosti a vertikalitě stavby.\n\nMuzeum SNP bylo založeno 8. května 1955. Muzeum se tak přidalo k působení\nÚstavu Slovenského národního povstání, který zde vznikl již v prosinci roku 1947. V současnosti se v objektu nachází muzeum a archiv vývoje slovenské společnosti v období let 1918-1948 se zaměřením na protifašistický odboj a Slovenské národní povstání. Instituce má jak celoslovenskou (dříve československou) i mezinárodní působnost a vykonává odbornou, metodickou, poradenskou a koordinační činnost. Muzeum má k dispozici 66 956 kusů muzejních předmětů a 136 157 kusů archívních sbírek. Jeho součástí je archiv se zaměřením na muzejní činnost v období let 1938–1945.\nNachází se zde i knihovna s 20 000 knižními jednotkami.\n\nV roce 2004 dne 27. srpna byla otevřena stálá expozice se zaměřením na prezentaci rozhodujících politických, vojenských i společenských událostí na Slovensku v letech 1918–1948. Tato sbírka představuje nejrozsáhlejší soubor tematikou, obsahem i materiálem ze všech nynějších slovenských expozic. Kromě toho se v muzeu konají i krátkodobé tematické výstavy různého charakteru a zaměření (výtvarné, dokumentární).\n\n\n"}
{"id": "814709", "url": "https://cs.wikipedia.org/wiki?curid=814709", "title": "Síran chromitý", "text": "Síran chromitý\n\nSíran chromitý je anorganická látka rozpustná ve vodě se vzorcem Cr(SO). Vytváří různě barevné hydráty, nejčastěji dodekahydrát a oktadekahydrát.\n\nTato látka se vyrábí reakcí kovového chromu s kyselinou sírovou:\n\nChrom může být nahrazen oxidem chromitým, uhličitanem chromitým, hydroxidem chromitým, a jinými. Reakce probíhá následně:\n\nTato látka reaguje ochotně s jednomocnými sírany za vzniku podvojného síranu (zvané též kamence.) Kupříkladu reaguje se síranem draselným vzniká kamenec (síran) draselno-chromitý.<br>\n\nPři elektrolytickém pokovování je možno použít tuto látku. Jako kladná elektroda se používá chrom, jako záporná se používá předmět, který má být pochromován.\n"}
{"id": "814710", "url": "https://cs.wikipedia.org/wiki?curid=814710", "title": "Loglan", "text": "Loglan\n\nLoglan je umělý jazyk vytvořený roku 1955 doktorem Jamesem Cookem Brownem, který napsal článek o možnosti kontroly psychologického fenoménu známého jako Sapir-Whorfova hypotéza. Toto téma se stalo nejdůležitější prací v jeho životě – pro dokázání této hypotézy začal vytvářet speciální umělý jazyk.\n\nV roce 1966 vyšla první verze jazyka (Loglan 1). Několik let poté našly počítače v loglanu syntaktické chyby. Jazyk se proto vrátil zpátky do laboratoře a v roce 1988 vyšla konečná verze loglanu.\n\nV 80. letech se strhl boj o autorská práva k jazyku. Skupina loglanistů, která nebyla spokojená s Brownovou autoritou, poprvé zkusila použít jazyk mimo ústav \"The Loglan Institute\", který Brown založil pro zajištění vývoje jazyka a jeho aplikace. Když Brown potvrdil vlastnictví autorských práv k jazyku, založila tato skupina \"Logical Language Group\" a vytvořila vlastní verzi jazyka s pozměněnou slovní zásobou pod názvem lojban (čti [ložban]). Nejprve byla gramatika těchto dvou jazyků stejná, ale postupem času se oba jazyky vyvinuly zcela samostatně.\n\nSkupina kolem jazyka lojban je dnes aktivnější než skupina kolem loglanu a obě skupiny se dnes navzájem sbližují, to ale neplatí pro jazyky.\n\nV loglanu existuje spousta krátkých textů, mimo to i beletrie. Jediný román v loglanu napsal Alex Leith.\n\nLoglan byl zmíněn v několika sci-fi dílech, jako např. v románech Roberta A. Heinleina Měsíc je drsná milenka a Číslo bestie.\n\nAutor loglanu James Cooke Brown také napsal utopický sci-fi román \"The Troika Incident\", kde používá loglan, ovšem v knize se mu říká \"Panlan\".\n\nLoglan je také používán jako oficiální mezidruhový jazyk v RPG hře .\n\n\n"}
{"id": "814711", "url": "https://cs.wikipedia.org/wiki?curid=814711", "title": "Koloidní stříbro", "text": "Koloidní stříbro\n\nKoloidní stříbro vzniká disperzí nanočástic stříbra v destilované vodě. Stříbro je v podobě nanočástic rozloženo v pevně stanovené koncentraci roztoku. Velikost částic se pohybuje od 1 do 10 nanometrů. Viry mají velikost od 15 do 150 nm. Koloidní stříbro není v ČR státními úřady schváleným léčivem.\n\nKoloidní stříbro se vyrábí elektrochemickým procesem. Do kapaliny se ponoří dvě elektrody ze stříbra o vysoké ryzosti (čistotě). Následně na ně působí napětí a proud z připojeného zdroje o specifických vlastnostech. Nejčastěji se při jeho výrobě používá demineralizovaná voda o vysoké čistotě.\n\nDalším možným způsobem výroby nanočástic stříbra je vystavení stříbrných kationtů redukčním činidlům (např. amoniak) s různými stabilizátory (často cukry). Podle koncentrace daného činidla lze ovlivňovat vlastnosti nanočástic stříbra.\n\nV srpnu 1999 Úřad pro kontrolu potravin a léčiv USA zakázal prodej produktů obsahujících koloidní stříbro jako léků, jak ke vnitřnímu, tak k zevnímu použití. Ve zdůvodnění se uvádí, že nejsou známy vědecké studie potvrzující jejich účinnost na jakákoli onemocnění ani jejich bezpečnost. V České republice je koloidní stříbro povoleno pouze k vnějšímu užívání.\n\nArgumentem proti používání koloidního stříbra je, že stříbro může působit toxicky, pokud jsou jeho částice příliš velké a užívá se ve velkém množství a po dlouhou dobu. Pak se tyto částice stříbra mohou v těle hromadit pod kůží a vyvolat neodstranitelné šedomodré ztmavnutí kůže - argyrii (přesvědčil se o tom například v roce 2002 kandidát do amerického Senátu Stan Jones).\n\nKoloidní stříbro působí na plísně, houby, bakterie i viry. Má silné antibakteriální a antiseptické účinky a před objevem antibiotik na bázi penicilínu bylo v minulosti hojně užíváno. Používá se například:\n\n\nKoloidní stříbro je možné užívat i v rámci několikadenní čisticí kúry. Je vhodné také pro rostliny a zvířata v domácnosti (léčbě drobných ranek a ušních či očních problémů).\n\n\n"}
{"id": "814717", "url": "https://cs.wikipedia.org/wiki?curid=814717", "title": "Kanton Coursan", "text": "Kanton Coursan\n\nKanton Coursan (fr. \"Canton de Coursan\") je francouzský kanton v departementu Aude v regionu Languedoc-Roussillon. Skládá se ze sedmi obcí.\n\n"}
{"id": "814719", "url": "https://cs.wikipedia.org/wiki?curid=814719", "title": "Kanton Durban-Corbières", "text": "Kanton Durban-Corbières\n\nKanton Durban-Corbières (fr. \"Canton de Durban-Corbières\") je francouzský kanton v departementu Aude v regionu Languedoc-Roussillon. Skládá se ze 14 obcí.\n\n"}
{"id": "814720", "url": "https://cs.wikipedia.org/wiki?curid=814720", "title": "Kanton Fanjeaux", "text": "Kanton Fanjeaux\n\nKanton Fanjeaux (fr. \"Canton de Fanjeaux\") je francouzský kanton v departementu Aude v regionu Languedoc-Roussillon. Skládá se ze 16 obcí.\n\n"}
{"id": "814726", "url": "https://cs.wikipedia.org/wiki?curid=814726", "title": "Malý Ďáblický hřbitov", "text": "Malý Ďáblický hřbitov\n\nMalý Ďáblický hřbitov se nachází v městské části Praha 8 - Ďáblice na obdélníkové parcele přiléhající k ulicím Ďáblická a K Lomu. Vystavěn byl roku 1896. Rozloha hřbitova je 0,2 ha.\nAž do roku 1872 byli ďábličtí občané pohřbíváni na Proseckém hřbitově u kostela svatého Václava. Při velké epidemii neštovic a cholery v roce 1872 však tento hřbitov nestačil a okresní hejtmanství dalo všem obcím, které tam spadaly, příkaz k vybudování vlastních hřbitovů. Ďáblický hřbitov vznikl až v roce 1896 a jeho stavbu provedl stavební mistr z Líbeznic Josef Krejza. V roce 1896 dne 23. srpna byl slavnostně posvěcen důstojným pánem Štěpánem Pittnerem, vikářem z Líbeznic. \n\nPod pojmem \"Ďáblický hřbitov\" je dnes míněn především velký Ďáblický hřbitov (20 ha), postavený u stejné komunikace (ulice Ďáblická, katastr Střížkov) cca 800 m jižně, blíže centru Prahy.\n\n"}
{"id": "814736", "url": "https://cs.wikipedia.org/wiki?curid=814736", "title": "Motivační dopis", "text": "Motivační dopis\n\nMotivační dopis neboli průvodní dopis je specifický typ textu, jehož prostřednictvím se odesílatel, tzn. uchazeč o pracovní pozici, snaží přimět adresáta, tzn. potenciálního zaměstnavatele nebo zprostředkovatele, aby jej zahrnul do užšího výběru žadatelů o místo. Zprostředkovatelem bývá pracovní či personální agentura, jejíž zaměstnanci – HR konzultanti – jsou k realizaci předvýběru, tzn. selekci vhodných a nevyhovujících kandidátů, budoucím zaměstnavatelem pověřeni. Pokud uchazeč ve svém dopise nereaguje na konkrétní pozici vypsanou zaměstnavatelem, ať už z toho důvodu, že právě není dané místo volné, nebo proto, že má zájem o více pozic v rámci jednoho oboru, hovoří se o spekulativním dopise. \n\nMotivační dopis se posílá spolu se strukturovaným životopisem. Zatímco strukturovaný životopis (neboli strukturované CV čili curriculum vitae) je vyžadován zaměstnavatelem či personální agenturou prakticky při jakékoli pozici v libovolném oboru, motivační dopis v některých případech explicitně vyžadován není. Zároveň však platí, že motivační dopis je prakticky jediným prostředkem, kterým může uchazeč motivovat zaměstnavatele či personalistu, aby upřednostnil ve výběru kandidátů k osobnímu pohovoru právě jeho před ostatními zájemci. Proto je motivační dopis důležitým faktorem při výběrovém řízení. \n\n\nAčkoli ustálené sousloví zní „motivační dopis“, v dnešní době se častěji jedná o e-mail. Text motivačního dopisu se v případě elektronické formy píše buď přímo do těla e-mailu, anebo přikládá jako jeho příloha. Stále častější je posílání motivačního dopisu prostřednictvím elektronických formulářů, které provozují personální agentury či specializované pracovní portály.\n\nPřestože se tedy nejedná o dopis v pravém slova smyslu, text motivačního dopisu se formuluje podle ustálených pravidel psaní klasických dopisů. Měl by tedy obsahovat oslovení a/nebo úvodní pozdrav, vlastní text, závěrečný pozdrav a podpis. Ačkoli mnozí personalisté doporučují uvádět také další náležitosti klasického dopisu, jako je datum, místo odeslání nebo adresa adresáta v odstavci v pravém horním rohu, vzhledem k tomu, že se dnes motivační dopisy odesílají nejčastěji prostřednictvím unifikovaného elektronického formuláře (tzn. anonymnímu adresátovi), stávají se tyto formality často bezpředmětnými. Pouze odesílá-li se motivační dopis ke konkrétnímu adresátovi, je žádoucí nahradit obvyklé oslovení („Vážení“, „Vážená paní/Vážený pane“) konkretizujícím resp. jmenným výrazem („Vážený pane výrobní řediteli“, „Vážený pane Nováku“ apod.). \n\nObsah motivačního dopisu je zcela podřízen funkci tohoto textu, tzn. měl by být psán tak, aby přesvědčil potenciálního zaměstnavatele či personalistu, že je odesílatel zajímavým kandidátem na danou pozici a je vhodné poznat jej blíže při osobním pohovoru, příp. jej podrobit testům profesní zdatnosti. Styl motivačního dopisu by měl být sugestivní, přesvědčivý a motivující, text by měl prezentovat svého autora jako důvěryhodnou osobu a zároveň jako profesionála ovládajícího dokonale svůj obor. Důležité je vhodně zdůraznit vztah uchazeče k oboru či konkrétní pozici, stejně jako dosavadní zkušenosti a úspěchy. Délka motivačního dopisu není striktně určena, personalisté obvykle uvádějí, že by neměla přesáhnout formát A4, nicméně platí, že délka je podřízena obsahu, resp. účelu dopisu, a pokud to vyžadují okolnosti, může být dopis i výrazně kratší či naopak delší.\n\nZaměstnavatelé i personalisté se obvykle shodují v tom, že každý motivační dopis by měl být originál psaný na míru konkrétní pozici, a samozřejmě též konkrétnímu uchazeči. Na internetu lze nalézt velké množství vzorů motivačních dopisů, které s větší či menší erudicí radí uchazečům o práci, jak dopis formulovat. Psát motivační dopis podle vzoru má však četná úskalí. Dle vyjádření velkého množství personalistů dokáže zkušený pracovník náboru snadno odhalit, že byl motivační dopis vytvořen dle unifikovaného vzoru, a takové zjištění uchazeče v očích HR konzultanta logicky spíše znevýhodňuje, resp. přinejmenším mu v ničem nepomůže. Navíc, ani fakt, že je vzor údajně perfektního motivačního dopisu nabízen renomovaným pracovním portálem, nezaručí vždy jeho skutečnou kvalitu, neboť i takové vzory obsahují někdy gramatické a stylistické chyby.\n\nUchazeči o práci, kteří si nevědí rady s formulací motivačního dopisu, někdy hledají možnost nechat si dopis napsat třetí stranou. Na internetu lze nalézt portály a webové stránky, nabízející tyto služby, avšak – stejně jako v případě vzorů motivačního dopisu – v různé kvalitě. Vedle pochybných nabídek, které kromě motivačních dopisů nabízejí také vypracování diplomových a bakalářských prací – tzn. jedná se o evidentně podvodnou aktivitu – existují nabídky profesionálních textařů, kteří přistupují k motivačnímu dopisu jako ke svébytnému útvaru z oblasti PR (public relations) či marketingových textů. Pokud uchazeč zvolí tuto cestu, je vhodné – podobně jako při jakémkoli vyhodnocování informací z internetu – dohledat, zda jsou u nabízené služby uvedeny relevantní kontakty, příp. důvěryhodné reference. Poměrně novou a dosti frekventovanou metodou, jak si opatřit motivační dopis, je také oslovení různých konzultantů, koučů, mentorů atd., kteří (většinou na internetu) deklarují svou zkušenost s psaním motivačních dopisů, stejně jako životopisů a dalších dokumentů výběrového řízení. Také v tomto případě platí, že dříve, než uchazeč využije služeb těchto konzulantů, projektů a firem, měl by si důkladně ověřit jejich reference, skutečné zkušenosti, dovednosti apod. Např. obsahují-li texty těchto konzultantů (maily, direct maily a další formáty, prostřednictvím nichž s uchazečem komunikují a nabízejí mu své služby) řadu pravopisných chyb a těžkopádných formulací, měl by se jim uchazeč rozhodně vyhnout. Naopak konzultace s důvěryhodnými mentory, kouči a komunikačními či personálními experty mohou šance uchazeče podstatně zvýšit. \n"}
{"id": "814740", "url": "https://cs.wikipedia.org/wiki?curid=814740", "title": "Rudolf Zajac", "text": "Rudolf Zajac\n\nRudolf Zajac (* 9. února 1951 Bratislava) je slovenský lékař a politik, v letech 2002-2006 ministr zdravotnictví SR v druhé vládě Mikuláše Dzurindy za stranu Aliancia nového občana, poslanec Národní rady SR, později politik Občanské konzervativní strany.\nVystudoval Lékařskou fakultu Univerzity Komenského, získal atestaci z urologie. V letech 1975-1990 působil jako lékař ve Fakultní nemocnici v Bratislavě na urologickém oddělení. V letech 1990-2001 byl ředitelem firmy \"Tatra Alpine, a.s. Bratislava\". V období říjen 2002 - červenec 2006 působil na postu ministr zdravotnictví SR v druhé vládě Mikuláše Dzurindy. Zároveň byl tehdy vslovenských parlamentních volbách roku 2002 zvolen do Národní rady SR za stranu Aliancia nového občana. Mandát ale fakticky neuplatňoval kvůli svému vládnímu postu a v parlamentu jej zastupoval náhradník.\n\nZa jeho působení na ministerstvu proběhly významné a politicky kontroverzní reformy. Došlo k zavedení poplatků za návštěvu u lékaře a za pobyt v nemocnici, transformací prošly zdravotní pojišťovny i některé nemocnice. Později se stal členem Občanské konzervativní strany. Jeho bratr Petr Zajac byl jejím dlouholetým předsedou. V roce 2011 se Rudolf Zajac uvádí jako předseda její programové rady. V roce 2010 se objevily informace, že by mohl být opět ministrem zdravotnictví ve vládě Ivety Radičové, ale podle jeho vlastních slov to odmítly ostatní koaliční strany.\n\nJe ženatý, má dvě děti.\n"}
{"id": "814756", "url": "https://cs.wikipedia.org/wiki?curid=814756", "title": "Jaroslav Vogel", "text": "Jaroslav Vogel\n\nJaroslav Vogel (11. ledna 1894 Plzeň – 2. února 1970 Praha) byl český dirigent a hudební skladatel.\n\nOtec skladatele, JUDr. Karel Vogel (1856–1951), byl amatérský klavírista a organizátor hudebního života v Plzni. Poskytl synovi hudební základy. Jaroslav se pak vedle studia na gymnáziu učil hře na housle u Otakara Ševčíka. Kompozici studoval nejprve soukromě u Vítězslava Nováka, v letech 1918–1919 pak na Pražské konzervatoři.\n\nV roce 1910 odešel studovat do Mnichova na \"Akademii der Tonkunst\". Tam mimo jiné studoval kontrapunkt u svého strýce Viktora Glutha, česko-německého skladatele pocházejícího rovněž z Plzně. Další dva roky pak strávil v Paříži na soukromé vysoké škole hudební Schola Cantorum. Jeho učitelem byl francouzský hudební skladatel Vincent d'Indy.\n\nPo návratu do Čech působil nejprve jako korepetitor Národního divadla v Praze a v letech 1914–1915 jako dirigent operety v Plzni. Za 1. světové války musel narukovat na vojnu a po skončení války se znovu ucházel o místo korepetitora v Národním divadle. Tehdy neuspěl, ale vzápětí získal místo dirigenta Národním divadle moravsko-slezském v Ostravě.\n\nV roce 1923 se vrátil do Prahy a následující tři roky vyučoval hudbu, věnoval se hudební publicistice a příležitostně hostoval jako dirigent u České filharmonie a \"Orchestru českých železničářů\". V sezoně 1926–1927 působil jako dirigent opery v Plzni a poté až do roku 1943 byl šéfem opery ostravského divadla. V sezóně 1944–1945 vedl operu \"Českého lidového divadla\" v Brně.\n\nPo 2. světové válce byl krátce dirigentem Symfonického orchestru Československého rozhlasu v Praze a znovu šéfem opery v Státního divadla Ostrava. Dirigentem opery Národního divadla v Praze se stal roku 1949 a působil zde až do svého odchodu do důchodu v roce 1959. V letech 1950–1951 a 1956–1958 byl šéfem opery. Ještě v letech 1959–1962 byl šéfem Státní filharmonie Brno. Zemřel v roce 1970 a je pohřben na hřbitově v Lázních Bohdaneč.\n\nŘada jeho operních inscenací byla natočena na gramofonové desky. Napsal první komplexní monografii o životě a díle Leoše Janáčka. Jeho druhá manželka, Milena Hrabáková, byla mezzosopranistkou opery Národního divadla a syn z prvního manželství, Vojtěch Vogel, se stal rovněž korepetitorem a dirigentem.\n\n\n\n\n\n\n"}
{"id": "814763", "url": "https://cs.wikipedia.org/wiki?curid=814763", "title": "Chrám svatého Petra a Pavla (Karlovy Vary)", "text": "Chrám svatého Petra a Pavla (Karlovy Vary)\n\nPravoslavný chrám svatých apoštolů Petra a Pavla ( \"Це́рковь Святы́х первоверхо́вных апо́столов Петра́ и Па́вла\", či jen \"Петропавловская церковь в Карловых Варах\"), je chrám Ruské pravoslavné církve v Karlových Varech. Současný chrám byl postaven na místě starší ortodoxní kaple. Chrám byl 9. června 1897 zasvěcen svatým apoštolům Petru a Pavlovi. Je to nejstarší a nejvýznamnější pravoslavný chrám v zemi. \n\nDnešní pravoslavný chrám sv. Petra a Pavla je pětikupolová stavba z roku 1898. Byl postaven podle vzoru byzantsko-staroruského chrámu v Ostankinu, rodovém sídle hrabat Šeremetěvů u Moskvy za přispění ruské šlechty. Bylo zvoleno místo v tehdy vznikající výstavní vilové čtvrti \"Westend\" ve svažitém terénu mezi dnešními ulicemi \"Sadová\", \"Petra Velikého\" a \"Krále Jiřího\" na západním okraji města Karlovy Vary (Karlsbad) a nahradil tak patrně již nevyhovující původní pravoslavnou modlitebnu v \"Mariánskolázeňské ulici\".\n\nSbírka příspěvků na výstavbu prvního pravoslavného chrámu v Karlových Varech byla zahájena dne 29. června 1862 pod záštitou velkokněžny Jeleny Pavlovny (Frederiky Šarloty Württemberské). Mezi hlavními dárci byli hrabě A. P. Šuvalov, hrabě A. I. Musin-Puškin, Alexandr Ivanovič Košelev, knížata Semjon Michaljovič Voroncov, hrabě Michail Jurjevič Velgorský a Pjotr Alexandrovič Dubovickij.\n\nPředpokládalo se, že chrám v Karlových Varech bude první pravoslavnou svatyní na území Rakouska-Uherska. Pozemek na Schlossbergově ulici (dnešní ulici Petra Velikého) bezplatně poskytla městská rada Karlových Varů. Stavební projekt chrámu vytvořil ruský architekt Konstantin Andrejevič Uchtomskij. I přes veškerou snahu se však nepodařilo sebrat dostatek prostředků na výstavbu a mezitím byl v místě budoucího pravoslavného chrámu roku 1877 vystavěn anglikánský kostel svatého Lukáše.\n\nKdyž bylo v roce 1862 zřejmě, že kostel není možné postavit, ruská komunita se rozhodla zakoupit dům, v němž by mohla zřídit domovní chrám. V Českém sále grandhotelu Pupp byl dne 11. září 1863 zřízen dočasný chrám svatých Petra a Pavla. Chrám byl vždy na konci sezóny byl rozebrán. V témže roce byla také zahájena sbírka na výstavbu nového chrámu.\n\nV roce 1867 získala ruská komunita v blízkosti hotelu Pupp nevelký dům „Washington“, kde byl vybudován domovní chrám, který byl vysvěcen 6. června 1867. Dubový ikonostas, vytvořený podle návrhu architekta P. A. Zaruckého a vymalovaný I. A. Ťurinem, chrámu věnovala velkokněžna Jelena Pavlovna. Brzy však přestala domovní svatyně množství pravoslavných věřících v \"Karlsbadu\" kapacitně dostačovat.\n\nPotřebné finance na stavbu byly získány díky opakované sbírce iniciované karlovarskými lékaři a pravoslavným knězem Nikolajem Nikolajevičem Pisarevským mezi srbskou a ruskou lázeňskou klientelou a aristokracií. V den 200. výročí narození cara Petra I. Velikého roku 1872 byla v Karlových Varech vybrána veliká částka na výstavbu chrámu. O podporu chrámového sboru se vytrvale staral duchovní správce domovního chrámu Alexandr Agejevič Abaza. Současně s tím probíhaly rozhovory s místními úřady o získání pozemku, který byl nakonec pro stavbu poskytnut.\n\n11. července 1893 byl položen základní kámen chrámu. Výstavba kostela probíhala pod odborným dozorem františkolázeňského architekta Gustava Wiedermanna, jenž postupoval podle původního architektonického návrhu K. A. Uchtomského inspirovaného chrámem byzantsko-staroruském stylu v Ostankinu u Moskvy. Magistrát města Karlovy Vary poskytl 20% slevu na stavební materiál a na vlastní náklady nechal vyasfaltovat chodníky v okolí chrámu.\n\nStavební práce byly úspěšně dokončeny roku 1898. Chrám byl 9. června 1897 zasvěcen svatým apoštolům Petru a Pavlovi. Slavnostní bohoslužbu sloužil protojerej Alexandr Alexejevič Lebeděv za asistence 12 duchovních.\n\nV roce 1903 byly z výnosu milodarů byly čtyři malé kupole opraveny a pokryty mědí a o tři roky později byla střecha chrámu znovu pokryta pozinkovaným plechem.\n\nV souvislosti s 25. výročím úmrtí I. S. Turgeněva 4. září 1908 byl při kostele založen Turgeněvský fond „pro zvěčnění památky ruských spisovatelů Turgeněvа a Gogola“.\n\nPro zvýšení pohodlí návštěvníků z Ruska bylo již v roce 1902 rozhodnuto o výstavbě vícepatrového „Ruského domu“ se zvýhodněnou cenou ubytování a rusky hovořícím personálem. Sbírky na jeho výstavbu započaly ještě v témže roce a potřebná částka byla získána roku 1914. Plány však přerušila první světová válka. Na jejím začátku byl státními úřady zatčen správce chrámu protojerej Nikolaj Nikolajevič Ryžkov a následně odsouzen k trestu smrti. Díky intervenci ruské vlády a španělského krále Alfonse XIII. byl císařem Karlem I. omilostněn s následnou výměnou za uniatského metropolitu Andreje Šeptického. Chrám byl až do konce války uzavřen. V roce 1916 byla pozlacená měď z kupolí a zvony sňaty a zrekvírovány pro válečné účely. Po válce chrám fungoval pouze v letní sezóně, bohoslužby zajišťovali duchovní pražské eparchie a po ukončení sezóny se kostel uzavíral.\n\nPo roce 1918 ve farním domě přebývali duchovní, kteří byli komunisty donuceni k emigraci z Ruska. Ve 20. a 30. letech 20. století spadal chrám pod jurisdikci Správy ruských farností v západní Evropě Ruské pravoslavné církve. S odchodem metropolity Jevlogije do Konstantinopolského patriarchátu, do Západoevropském exarchátu ruských farností.\n\nZa druhé světové války sloužil chrám jako sklad. 5. května 1939 byla farnost s veškerým majetkem předána do správy berlínské a německé eparchii Ruské pravoslavné církve v zahraničí a přifařen k mariánskolázeňskému chrámu svatého Vladimíra.\nV roce 1945 chrám přešel zpět do Západoevropský exarchát Ruské pravoslavné církve, a od roku 1946 do československého exarchátu.\n\nOd roku 1948 do konce 50. let v Karlových Varech působil Pravoslavný duchovní seminář, jehož rektorem byl správce chrámu protojerej Alexij Vitvickij.\n\nS udělením autokefality Československé pravoslavné církvi v roce 1951 chrám přešel pod její jurisdikci. V 70. letech byla provedena celková oprava exteriéru chrámu.\n\n1. dubna 1979 bylo v Karlových Varech založeno předklášteří Ruské pravoslavné církve, pod jejíž jurisdikci přešel i Petropavlovský chrám.\n\nRekonstrukce chrámu proběhla v roce 1980, a poté ještě v letech 1983—1987. V letech 2013—2015 prošel chrám rozsáhlou rekonstrukcí v hodnotě přibližně 78 milionů Kč.\n\nCentrální byzantizující stavba stojí na půdorysu řeckého kříže s převyšujícími postranními apsidami v jeho kvadratickém středu a s půlkruhovým závěrem. Nad křížením ramen kříže je umístěna kupole s lucernou a soustava pěti vížek s pozlacenými cibulovitými kopulemi. Vnější stěny chrámu doplňuje bohatá ornamentální sochařská a figurální malířská výzdoba. Interiér chrámu s velkou kopulí spočívající na pendentivech je pročleněn řadou oken. Na stěnách je použita nástěnná malba.\n\nVnitřní zařízení chrámu tvoří bohatý majolikový dřevěný ikonostas s olejovými ikonami světců od malíře Ivana Alexejeviče Tjurina, vyrobený původně v Kuzněcovu u Tveru pro Světovou výstavu v Paříži v roce 1900, který rozděluje vnitřní prostor chrámu.\n\nVe zdi terasy schodiště proti Sadové ulici je zapuštěn bronzový reliéf sochaře M. Hillera, zpodobňující ruského cara Petra I. při stavbě domu „U páva“ v roce 1711, zřízený na památku carova pobytu v Karlových Varech.\n\nPři chrámu stojí budova zastupitelství moskevského patriarchátu.\n\n\n"}
{"id": "814768", "url": "https://cs.wikipedia.org/wiki?curid=814768", "title": "Alena Kupčíková", "text": "Alena Kupčíková\n\nAlena Kupčíková (* 22. října 1976, Šumperk) je česká malířka, sochařka, konceptualistka.\n\nV letech 1993 až 1995 studovala na Střední průmyslové škole keramické v Bechyni, poté do roku 1997 na Výtvarné škole Václava Hollara v Praze. V letech 1997 až 2010 studovala na Akademii výtvarných umění v Praze zpočátku u profesora Aleše Veselého v ateliéru monumentální tvorby, a od roku 2004 u profesora Milana Knížáka. Studium ukončila obhajobou a udělením titulu Ph.D. za projekt „Slabikář a Hra/Testy pro prevenci a možné odhalení počátečních problému se psaním a čtením pro děti od 4 let (dyslexie, dysgrafie)“. Studovala také na Technikon Natal (JAR, 2000) a École nationale supérieure des beaux-arts (Francie, 2003).\n\nJe členkou výtvarné skupiny FEMLINK, (1 žena, 1 video, 1 země), založené v Paříži v roce 2006.\n\nAlena Kupčíková založila neziskovou organizaci Umění a věda na podporu dyslektickým dětem a vyhlásila 9. září Dnem dyslexie (poprvé 2010 v Národní galerii v Praze).\n\nJejím nejznámějším dílem je vytvoření ojedinělé techniky „Chlupatý reliéf“. Někdo by to mohl nazvat koláží chloupků z ženského intimního ohanbí, otevřela tímto tématem velké tabu mezi širokou veřejnosti nejen na území České republiky. Poprvé toto dílo ukázala na výstavě Mladý maso v roce 2002.\n\nŽenské akty s erotickým nádechem doplnila o video s komentáři „dárkyň“ i komentářem vlastním. Projekt se nadále rozvíjel, prvotním zájmem již nebyl o dárkyni ochlupení, ale stala se jím prezentace ženského těla v intimních momentech. Projekt předkládá další jejich interpretace, zdokonaluje techniku. Chlupatice, jak jim autorka říká, jsou nerozlišitelné od kresby tužkou.\n\nOd roku 2009 vytváří svá díla i z jiných chloupků, chlupů. Dále se na Chlupaticích objevují i jiné chloupky např. mužské, i zvířecí chlupy. Například golfový anděl se zaječími chlupy (tento králík žil na golfu). Alena i nadále pokračuje ve své provokativní tvorbě, kterou inovovala o techniku malby na plátno jediným ženským chloupkem, který je pak jako relikvie instalován u každého obrazu. Chloupky z ohanbí dále rozvíjí – ozlacené a ostříbřené galvanikou, také studuje pozlacování a chloupky stříbří a zlatí ručně, celé pak dílo osází brilianty. V roce 2013 zahajuje nový projekt a to vytvoření nové České epopeje, DARUJTE SVÉ OCHLUPENÍ z ohanbí, historický a biologický záznam českého národa. Jinou její novinkou jsou obrazy ženských těl sestavené z broušených křišťálových kamenů značky Preciosa, spolu s používáním krajek, brokátu, jež jsou zalité ručně do Aralditu.\n\nPro autorku s dyslexií má velký význam samotné ilustrování slov. Práce se slovy souvisí i s jejím doktorandským projektem, interaktivní multimediální Hry a Slabikáře pro možné odhalení a prevenci počátečních problémů se čtením a psaním pro děti od 4 let. Řadu let se zabývá také záznamy partitur různých zvuků a pocitů. Vytvořila hudbu pohybu slunce, zobrazila zvuk celého lesa i jednotlivých stromů, hudba očí, do partitury zaznamenala pohyb lidí s použitím GPS technologie atd. Nový projekt, zabývající se opět transformací jevu do obrazu a zvuku nazvala Orchestrální pohled na bytí lidských stop. Cesty, silnice z asfaltu či kamenů, jsou místa, díky kterým se můžeme přemístit kamkoliv, kde nás něco čeká.\n\nZaujaly ji cesty v různých místech zeměkoule, systematicky zaznamenala jejich povrchy se stopami lidské činnosti. Zvolenými výtvarnými technikami zprostředkovává tyto záznamy stop lidské činnosti, snaží se o jejich zviditelnění a převod jejich komunikace do našeho jazyka. Pomocí kódu, obrazu a zvuku je transformuje do vizuálních a akustických obrazů.\n\n\n\n\n\n\n\n\n\n\n\n"}
{"id": "814769", "url": "https://cs.wikipedia.org/wiki?curid=814769", "title": "Alzonne", "text": "Alzonne\n\nAlzonne je francouzská obec v departementu Aude v regionu Languedoc-Roussillon. V roce 2009 zde žilo 1 303 obyvatel. Je centrem kantonu Alzonne.\n\n"}
{"id": "814770", "url": "https://cs.wikipedia.org/wiki?curid=814770", "title": "Dramatická tvorba Augusta Strindberga", "text": "Dramatická tvorba Augusta Strindberga\n\nJohan August Strindberg patří k nejvýznamnějším dramatikům 19. století. Společně s Henrikem Ibsenem představují přední reprezentanty skandinávské dramatiky. Strindbergův odkaz byl důležitým inspiračním zdrojem zejména pro dramatiky absurdního divadla. \n\n\"\"Strindbergem začíná drama, která později získává název \"osobní drama\" (\"Ich-Dramatik) a po celá desetiletí určuje tvář dramatické literatury.\"\", napsal v roce 1969 přední divadelní teoretik Peter Szondi, snažíc se tak poukázat na skutečnost, že čistě naturalistická forma nemohla být v případě Strindbergových ztvárnění očekávána. Jeho vypjatý subjektivismus při líčení postav nebyl plně slučitelný s naturalistický stylem a v jeho díle tak docházelo k jistému vypětí. Švédský dramatik začal svou grandiózní tvorbu, sestávající z padesáti osmi textů, v roce 1869 debutem \"Volnomyšlenkář (Fritänkaren)\". Skutečný přelom však nastal až se sepsáním tří po sobě jdoucích naturalistických divadelních her: \"Otec (Fadren), Slečna Julie (Fröken Julie) a Věřitelé (Fordringsägare)\". První jmenovaná se stala první švédskou naturalistickém hrou a zajistila autorovi světový ohlas – kladně ji ohodnotil dokonce i Émile Zola. Strindberg sám ji označil za moderní tragédii, v níž se vzájemný boj postav odehrává prostřednictvím myšlenek, ne dýkou jako v klasické tragédii. Hlavní postavu Otce určuje subjektivní perspektiva autora, typická pro celou jeho tvorbu. Strinberg do svých postav vkládal momentální životní zkušenost, čímž se projevovala jeho komplikovaná povaha plná protikladů. Otec je uvězněn mezi čtyři ženy, které ho navenek ubíjejí, avšak určitým způsobem i formují – např. manželka v něm vyvolává pochybnosti o otcovství. Projevují se u něj také známky chorobomyslnosti. Podobnou krizí v té době procházel i sám autor, zatímco cestoval po Evropě se svou první manželkou, finskou herečkou Siri von Essenovou a třemi malými dětmi. \"\"Připadám si jako náměsíčník, jak by se báseň propojila se životem. Nevím, zda je Otec báseň, nebo zda je básní můj život.\"\", píše Strindberg v listopadu 1887 příteli. Dramatik se ve hře sice snaží dodržet tři klasicistické jednoty (místa, času, děje) a udržet si formu uzavřeného dramatu, ale jeho autobiografické záměry se s nimi rozcházejí.\n\nDruhá z naturalistických her, \"Slečna Julie\", se stala Strindbergovým nejznámějším a nejhranějším dramatickým kusem. Nazval ji naturalistickou truchlohrou a podle korespondence s bratrem ji napsal během dvou týdnů. Takové nepředstavitelné tempo bylo pro švédského autora typické, protože se k tvorbě často uchyloval v návalech zuřivosti. Reálný svět jej frustroval a dle něj samého mu pouze psaní pomáhalo zbavit se chmur. Slečna Julie vznikla jako třetí \"varovné drama\" pro jeho manželku. Žárlivý manžel se domníval, že jej podvádí se správcem kodaňského sídla, kde rodina jistý čas pobývala, ačkoli sám Strinberg měl poměr se správcovou šestnáctiletou sestrou. \n\nAutor ve \"Slečně Julii\" nechává mladou dceru knížete spáchat sebevraždu kvůli milostnému vzplanutí se sluhou, a to během chvíle, kdy je Julie jakoby zhypnotizovaná racionálně založeným sluhou Jeanem. Skutečnost, že Strindberg byl synem služky a manželka Siri von Essenová měla šlechtický původ, poukazuje na zřejmý autobiografický motiv. V symbolické rovině tu však novověký rozum bere do rukou moc nad upadající aristokracií, což reflektuje Nietzscheho filozofii. \n\nDo roku 1892 napsal Strindberg dalších jedenáct jednoaktovek. Během pařížského pobytu jej ale popadla náhlá psychická slabost, později jím pojmenovaná jako inferno. Následkem byla šestiletá tvůrčí impotence.\n\n\"\"Strindberg je po krizi někým jiným, než kým byl dříve.\"\" Znatelně se změnila jeho dramatická tvorba, co se týče formy i stylu. Jako první dílo v období po infernu vznikla ještě během pařížského pobytu hra \"Do Damašku I. – II. (Till Damaskus I-II)\". Vyskytuje se v ní nadměrné množství zvukových efektů, které tvoří významovou sdělovací složku. Možná vůbec poprvé se zde dramatik pokusil přinutit diváky, aby pochybovali o svých smyslech – ve scénické poznámce rafinovaně přiděluje pohřebnímu průvodu hnědé oděvy a tento odklon od iluzivního divadla ještě umocňuje otázkou příchozího Neznámého. \n\nPodobně koncipované jsou i další hry, \"Tanec smrti I. – II. (Dödsdansen I-II)\", nebo \"Holanďan (Holländarn)\", mezi které patří rovněž podle Strindbergových slov jeho \"nejmilovanější drama\" \"Hra snů (Ett drömspel)\". Kromě \"Tance smrti\", který svou strukturou připomíná jeho naturalistickou tvorbu z 80. let, je pro hry příznačná snová atmosféra a dramatická forma nazvaná \"drama jako sled výjevů\" (Stationendrama). Jedná se o sled scén, které na sebe lineární nenavazují, ale každá je soběstačným celkem. Nejmarkantněji se tento způsob výstavby textu projevuje ve \"Hře snů\", kdy na zem přichází dcera boha Indry, aby poznala život lidí. Poznává jejich ubohý životní úděl, potkává různé charaktery a její nejčastější použitou replikou, která by mohla být také leitmotivem celé hry, je \"Lidé si zaslouží politování\". Strindberg ve \"Hře snů\" precizně zachycuje společenské rozdíly a motivy ve scéně s horníky, rozervanost akademické obce ve scéně s děkany fakult, kdy jednotlivý vědecký obor vyvrací ten druhý, nebo v rodinné scéně s dcerou a Advokátem. Jedná se o jedinečnou sondu do samé podstaty lidské společnosti. Subjektivismus autora se nejvíce projevuje v postavě Básníka, ale částečně i v postavě důstojníka, skrze kterého se Strindberg vyrovnává s krizí během třetího manželství s herečkou Harriet Bosseovou. Ve hře novátorsky pracuje i se scénou – podřizuje se celkové logice snu. Rekvizity tu mění svou znakovou funkci, jednotlivé kulisy jsou neustále v proměně, aby se dodržela požadovaná snová poetika s přirozenou kontinualitou. \n\nTento vývojový posun tvorby je paralelně následován návratem k historické tematice ze švédských dějin, kterou se Strindberg jako začínající autor zabýval ještě v roce 1872 ve hře \"Mistr Olof (Mäster Olof)\". Po infernu na tuto hru navazuje, ale z jiné perspektivy. Historická hra \"Gustav Vasa (Gustav Vasa)\" představuje druhý kus trilogie, nesoucí název \"Sága Vasovců\", a odehrává se pětadvacet let po událostech v \"Mistrovi Olofovi\". Autor v ní pojednává o potlačení povstání v Dalarně a událostech bezprostředně následujících. Prostřednictvím historických faktů reflektuje generační napětí, vzpouru mladých vůči konvencím rodičů. Obratně zde zachází s dynamikou dialogů a hluboce se noří do psychiky postavy krále Gustava I.\nPoslední hru trilogie představuje \"Erik XIV. (Erik XIV.)\", která je pro své moderní dialogy vůbec nejhranějším Strindbergovým historickým dramatem. Samotný autor jej nazval \"studií bezcharakterního člověka\". Vykresluje v ní krále Erika jako moderního člověka trpícího depresemi, spíše než historickým šílenstvím, po jehož boku stojí cílevědomý rádce. Erik je slabý, bez vůle a pro vůdce švédského národa tolik nutného charisma. Dramatik čerpal nejen z historických pramenů, ale také z legend, čímž se přibližoval ke svému vzoru, Shakespearovi. Vasovská trilogie zpracovává období švédských dějin od roku 1523 až po rok 1568 a byla sepsána během čtyř měsíců, což je na tak komplexní dílo přímo neuvěřitelné.\n\nStrindberg vždy toužil otevřít malé komorní divadlo po vzoru pařížského Théȃtre Libre, jak předznamenal v naturalistickém manifestu ke \"Slečně Julii\". Jeho životní úmysl se mu podařilo uskutečnit spolu s mladým divadelníkem Augustem Falcem. Díky jeho entuziasmu v roce 1907 otevřeli Intimní divadlo (Intima teatern) ve Stockholmu. Tříletý experiment nicméně skončil paradoxně právě s jevištní smrtí Julie – tato hra byla v roce 1910 poslední inscenací divadla. Technické vybavení divadla neumožňovalo vytvořit představení v tom smyslu, jak si ho představoval samotný Strindberg, a jeho inscenační vize tak zůstaly nenaplněné. Hlediště, dekorované jemně zelenou a žlutou, pojalo 161 diváků. Pojem „intimní“ vystihoval především jeviště, které v šířce dosahovalo šest metrů a hluboké bylo jen čtyři metry. Soubor Intimního divadla tvořilo jedenáct herců, repertoár obsahoval jak romantické a naturalistické tragédie, tak komorní hry. \n\nStrindberg během šesti měsíců od vzniku vlastní scény napsal opus čtyř komorních her: \"Bouře (Oväder), Spáleniště (Branda tomten), Strašidelná sonáta (Spöksonaten) a Pelikán (Pelikanen)\". Tento cyklus byl jeho posledním tvůrčím vzepětím a předznamenal směrování světového dramatu v 20. století. Nejznámější z nich se stala \"Strašidelná sonáta\". V prvních dvou dějstvích hry se stane něco unikátního, do té doby v dramatickém textu nevídaného. Strindberg koncipuje hlavní postavu ředitele Hummela jako epický subjekt, který je pouze schovaný za dramatickou postavou. V prvním dějství Hummel popisuje Studentovi poměry v činžovní domě, čímž ve vztahu mezi ním a ostatními postavami vzniká značný epický odstup, a ten je ještě více umocněn v následujícím dějství, ve kterém odhaluje jejich tajemství. Zde se také divák setkává s absurdními prvky, když se žena mění v papouška žijícího ve skříni. Třetí dějství je podobné snovému vidění, kdy se smysly posouvají do pozadí a skutečnost je vnímána pověstným \"třetím okem\". Děj se zde dramaticky rozpadá poté, co je Student otrávený vůní hyacintů, a dialog se slečnou tak ztratí logické odůvodnění. V posledním dějství se také opět rozpracovává motiv upadající aristokracie, kdy se objevuje přízrak obézní Kuchařky, která vykořisťuje své pány a doslova z nich vysává životní energii. \n\n\"Strašidelná sonáta\" představuje jistý předěl, ve kterém se klasické měšťácké drama, založené na klasicistních principech, přeměňuje na epické. Zároveň zde autor spojuje své předchozí postupy, jakými byly snové obrazy, vidiny, funkce zvuku a gest, subjektivní perspektiva, autobiografické prvky či dynamika dialogů.\n\nKomorní hry, potažmo celá tvorba švédského dramatika, byly podnětným zdrojem pro dramatiky 20. století. Inspirovaly nejen představitele avantgardy Jeana Cocteaua, Bertolta Brechta a jeho epické divadlo, či Eugenea O'Neilla, ale zejména poválečnou vlnu autorů existencialistického a absurdního divadla.\n\nNovověké drama bylo postaveno na určitých principech zachovaných již z renesance, přetrvávajících nicméně až do 19. století. Autor nebyl v novověkém dramatu přítomen, drama muselo splňovat jednotu času, místa a děje a jedinou složku jeho dramatické stavby představoval dialog. V 19. století musely všechny tyto prvky čelit krizi, která vyústila na straně jedné k částečnému oproštění od klasických norem dramatu (Čechov), na druhé k vývoji nových dramatických forem (Strindberg). Techniky, které Strindberg upřednostňoval, vyzdvihují jednotlivce (subjektivní drama) nebo předvádějí vedlejší postavy pouze v závislosti na perspektivě hlavního protagonisty (drama jako „sled výjevů“).\n\nJestliže Ibsen z dramatu monolog vyloučil, Strindberg jej opět vrátil. V předmluvě ke \"Slečně Julii\" vyjmenovává několik příkladů, kdy je užití monologu na místě; jde např. o situace jako nácvik projevu, promluva ke zvířatům a batolatům, mluvení ze spaní ad. Strindberg vyčetl svým předchůdcům i současníkům nereálnost dialogů. Tvrdil, že promluva má odrážet psychiku mluvčího. Dle něj se člověk v reálné promluvě nedrží jen jediného tématu; vytvářel proto dialogy částečně nesouvislé, ne zcela logicky se vyvíjející. Těmito jazykovými aspekty předjímal především modernismus 20. století. Více s dialogy experimentoval především ve hrách post-infernálního období. V těchto „polodialozích“ lze často zřetelně slyšet pouze jednoho mluvčího - promluvy druhé postavy jsou nejasné nebo nenavazující. Touto technikou chtěl Strindberg zobrazit neschopnost komunikace.\n\nSubjektivní drama, také nazýváno osobní drama (Ich-Dramatik), je postaveno na myšlence proměnit duševní život, který je v podstatě čímsi skrytým, na dramatickou skutečnost. Základem této formy dramatu je autobiografie. Hlavní postava, projekce autora, je povýšena nad postavy vedlejší. Veškerý děj sledujeme očima hlavního protagonisty. \n\nPrvní hrou, v níž Strindberg uplatnil formu subjektivního dramatu, byl \"Otec\". Tato naturalistická hra stále sice formálně zachovává tři základní jednoty dramatu, ale důležitějším se zde stává jednota osobního já titulní postavy.\n\nV dramatu \"Otec\" se manželé přou, kdo z nich má právo rozhodnout o budoucnosti jejich dcery. Manželka Laura řadou manipulací způsobí manželovo nervové zhroucení. Laura vystupuje jako prototyp ženy-vampýra, jež ochromuje mužovu sílu. Zpochybněním Rytmistrova otcovství nabourává svrchovanou roli muže v tehdejší společnosti. Dalšími hrami, které jsou postavené na boji pohlaví, jsou například \"Slečna Julie (Fröken Julie), Věřitelé (Fordringsägare)\" a \"Tanec smrti\".\n\nJmenovitě mezi ně patří např. Eugene O'Neill, Tennessee Williams, Franz Werfel, Bertolt Brecht, Franz Kafka, Jean Cocteau, Jean Anouilh, Jean-Paul Sartre, Albert Camus, Eugène Ionesco, Samuel Beckett, T. S. Eliot, Seán O'Casey, Luigi Pirandello a Maxim Gorkij.\n\n\"Hra snů\" se stala inspirací například pro francouzského absurdního dramatika Arthura Adamova, který po jejím\npřečtení začal \"„objevovat stopy dramatu všude kolem sebe.“\" \"Strašidelná sonáta\" měla pravděpodobně vliv na Franze Kafku.Hry snové dramatiky představovaly rovněž přímý zdroj pro absurdní divadlo a německý expresionismus.\n\n\n"}
{"id": "814771", "url": "https://cs.wikipedia.org/wiki?curid=814771", "title": "Lenzspitze", "text": "Lenzspitze\n\nLenzspitze (4294 m n. m.) je hora ve Walliských Alpách. Leží na území Švýcarska v kantonu Valais nedaleko italské hranice. Náleží do masivu Mischabel. Nachází se severně od Domu a přiléhá k Nadelhornu. Na vrchol je možné vystoupit od Mischabelhütte (3329 m n. m.), Domhütte (2940 m n. m.) a Bordierhütte (2886 m n. m.). Horu obklopují ledovce Feegletscher, Hohbalmgletscher a Hohberggletscher.\n\nNa vrchol jako první vystoupili v roce 1870 Clinton Thomas Dent, Alex­ander Burgener a Franz Burgener.\n\n"}
{"id": "814772", "url": "https://cs.wikipedia.org/wiki?curid=814772", "title": "Roman Kováč", "text": "Roman Kováč\n\nRoman Kováč (* 10. září 1940 Bratislava) je slovenský lékař a vysokoškolský učitel, bývalý odborář (předseda Konfederace odborových svazů Slovenské republiky) a československý i slovenský politik, počátkem 90. let poslanec Sněmovny národů Federálního shromáždění, v letech 1992-1994 1. místopředseda druhé vlády Vladimíra Mečiara, dočasně pověřený i jako ministr kontroly SR a ministr školství SR za HZDS, pak ve vládě Jozefa Moravčíka místopředseda vlády SR pro neekonomické resorty, člen odštěpeneckých formací Demokratická únia Slovenska a DÚ, poslanec Národní rady SR, v letech 2000-2002 ministr zdravotnictví SR v první vládě Mikuláše Dzurindy za platformu Slovenská demokratická koalícia.\nV letech 1957-1963 vystudoval Lékařskou fakultu Univerzity Karlovy v Plzni. V letech 1963-1977 byl lékařem v Dunajské Stredě a v Bratislavě, v letech 1977-1990 odborným asistentem v Institutu pro další vzdělávání lékařů a farmaceutů v Bratislavě a vědeckým pracovníkem \"Výzkumného ústavu lékařské bioniky\" v Bratislavě. V roce 1990 byl zvolen předsedou Konfederace odborových svazů Slovenské republiky a prezidentem \"Československé konfederace odborových svazů\".\n\nPůvodně byl aktivní ve VPN ale později patřil mezi hlavní politiky HZDS. Koncem roku 1992 byl on a jeho jmenovec Michal Kováč mezi nominanty HZDS na post slovenského prezidenta, přičemž po sérii pohovorů s členskou základnou byl v lednu 1993 vybrán Roman Kováč jako oficiální kandidát HZDS. V prvním kole prezidentské volby v Národní radě SR 26. ledna získal 69 hlasů a nedosáhl tak na požadované kvórum 90 hlasů. Nezískal dokonce podporu ani od všech poslanců za HZDS. 27. ledna 1993 v druhém kole získal 78 hlasů (protikandidát Milan Ftáčnik z levicové strany SDĽ jen 31). Ani to nestačilo na zvolení prezidentem. Zástupci politických stran se pak dohodli, že v únoru 1993 se uskuteční nová volba. Z ní byli ovšem vyloučeni všichni neúspěšní kandidáti z 1. volby. Roman Kováč tím ztratil svou nominaci. Prezidentem se pak stal Michal Kováč. V té době byl neúspěch Romana Kováče vykládán jako prohra Vladimíra Mečiara.\n\nV druhé vládě Vladimíra Mečiara zastával post 1. místopředsedy vlády, v období od června 1992 do února 1993 dočasně i ministra kontroly SR a od června do listopadu 1993 byl pověřen dočasně jako ministr školství SR.\n\nV souvislosti s pádem Mečiarovy vlády opustil počátkem roku 1994 HZDS a přešel do strany Demokratická únia Slovenska (DEÚS), za níž byl v slovenských parlamentních volbách roku 1994 zvolen do Národní rady SR. Ve vládě Jozefa Moravčíka byl za DEÚS od března do prosince 1994 jejím místopředsedou pro neekonomické resorty. Strana se později sloučila do formace Demokratická únia. Poslanecký mandát obhájil v parlamentních volbách roku 1998, nyní za účelovou platformu Slovenská demokratická koalícia, do níž se sdružilo několik opozičních stran před volbami v roce 1998. V období červenec 2000 - říjen 2002 byl za SDK ministrem zdravotnictví SR.\n\nPo odchodu z aktivní politiky se roku 2003 stal proděkanem a roku 2006 děkanem Fakulty veřejného zdravotnictví na Slovenské zdravotnické univerzitě v Bratislavě a zároveň prorektorem pro rozvoj této univerzity.\n\nJe ženatý, má dvojčata.\n"}
{"id": "814785", "url": "https://cs.wikipedia.org/wiki?curid=814785", "title": "Do Damašku", "text": "Do Damašku\n\nDo Damašku je divadelní hra Augusta Strindberga. Jde o první Strindbergovu hru do níž se výrazně promítla autorova těžká duševní krize, tzv. krize inferna. \"Do Damašku\" (\"Till Damascus\") začal Strindberg psát v Paříži na jaře roku 1898. První díl také tamtéž v březnu téhož roku dokončil.\n\nNázev \"Do Damašku\" Strindberg použil původně pouze pro jednu hru, neboť ji podle všeho nezamýšlel rozšířit. Později však napsal další dvě části, a to v letech (1898 a 1901). Příběh vytváří intertextovou paralelu s konverzí biblického Šavla, (sv. Pavla), který se na cestě do Jeruzaléma obrací do Damašku. Druhý díl napsal Strindberg po návratu do Švédska v létě roku 1898. Oba díly pak vyšly knižně v jednom svazku v říjnu 1898.\n\nV roce 1901 napsal Strindberg třetí díl \"Do Damašku III\", které vyšlo tiskem ale až v roce 1904.,\n\nOsoby: Hlavními postavami hry jsou Neznámý a Žena, dále se zde vyskytuje osm vedlejších postav (Žebrák, Lékař, Zpovědník, Sestra, Staroch, Matka, Cézar, Abatyše).\n\nDěj a kompozice: Poutní hra s kruhovou kompozicí. Hlavní postavou je Neznámý, který v minulosti opustil svou ženu a děti a bere si za ženu Ingeborg, která je bývalou ženou lékaře. Společně putují do hor, kde by našli útočiště u rodičů Ingeborg. Neznámý z od ženy odchází, ale v horách se zraní a tři měsíce leží v klášterní nemocnici. Vrátí se zpět do hor a hledá svou ženu. Přiznává si, že je psychicky nemocný a vyhledá Lékaře. Nakonec se s Ingeborg shledají na tom místě, kde se setkali poprvé. Vracejí se spolu do hor, kde začnou společně žít. Hra má mnoho vrstev (filozofickou, symbolistickou, náboženskou).\n\nPrvní díl má pět dějství a dohromady 17 obrazů. Místa děje se cyklicky opakují. Kompozice je chronologická.\n\nOsoby: Postavy druhého dílu trilogie jsou totožné s prvním dílem. Neznámý a Žena a vedlejší postavy (Matka, Otec, Zpovědník – žebrák, dominikán, Lékař, Cézar, prostitutky, žebráci a další).\n\nDěj a kompozice: Životní pouť Neznámého pokračuje v manželském soužití, v rozporném a neurovnaném vztahu k ženě, její matce a očekávanému dítěti. Neznámého pronásledují vzpomínky z dětství a výčitky svědomí k Lékaři, bývalému muži jeho nynější ženy. Nejinak je tomu s jeho ženou Ingeborg, ze které se stala negativní postava (schovává mu poštu, dělá jí dobře jeho ponížení, lže). Nadto žijí v domě zatíženém vinou předků. Neznámý utíká k pokusům o spoutání elektrické energie a výroby zlata. Pouť Neznámého vede přes zchátralý hostinec, jehož osazenstvo tvoří žebráci, pouliční ženské a mrzáci. Setkává se zde s Lékařem, který jako by zde byl jeho dvojníkem či jeho druhým já. Z jeho života se stává sen, halucinace. Z hostince ho odvádí Žebrák soutěskou, krajinou poznamenanou zkázou způsobenou vypouštěním jezera slz, zpět do domu jeho ženy. Neznámý nedokáže uvěřit v dobro, protože jím opovrhuje a vidí jen zlo, odvrhne i své dítě, za které je mu Ingeborg vděčná. Nezbývá mu než odejít do kláštera se zpovědníkem a nalézt cestu k Bohu.\n\nDruhý díl má čtyři dějství a devět obrazů. Místa děje se opět opakují. Chronologické řazení zde není tolik patrné, ustupuje do pozadí před snovými pasážemi.\n\nStrindberg se stal prvním autorem, který uvedl svět snu na jeviště v duchu moderní psychologie. Trojdílný cyklus je mistrovským přepisem snů a blouznění a zároveň bezprostředním zdrojem absurdního divadla. Strindbergova pozdní dramatika je raně expresionistická. Autor se jejím prostřednictvím soustřeďuje na vyjádření lidského nitra. Děj představuje dynamické vypodobnění vědomí, nevědomí a snů. Jevištní kulisy a rekvizity slouží jako symbolické obrazy téhož. Postavy se štěpí, zdvojují, násobí, vypařují se i zhmotňují, rozplynou i projasní. Strindberg si hněte skutečnost podle vlastní subjektivní vize. Čas i místo se frekventovaně mění bez ohledu na logickou následnost, skutečné se pojí s imaginárním a to, co se zdá všední, nabývá významovosti.\n\nRozmanité postavy ve hře figurují víceméně jako ztělesnění různých aspektů dramatikovy mysli. Strindberg zde poprvé používá asociativní logiku snu jako strukturní mechanismus dramatického děje. Scénické poznámky a rekvizity nejsou nikdy samoúčelné. Hra je vizuálně i akusticky bohatá. K tomu ještě přistupují prvky poloskutečna, které mohou způsobit, že jak protagonista na scéně, tak obecenstvo v hledišti – zcela logicky a záměrně – pochybují o hodnověrnosti svých smyslů.\n\nVyskytuje se zde více zvukových efektů, než v kterémkoli starším dramatu: kostelní zvony, varhanní hudba, zpěv v kostele, ženský křik, lodní píšťala, píšťalka, lesní roh, dunění vodopádu, zvuky mlýna a kovárny atd. Avšak originálnost těchto zvuků spočívá v tom, že někdy jsou „objektivní“, tj. slyší je všechny osoby na scéně i obecenstvo v hledišti, ale jindy subjektivní, tj. slyší je nebo si je v halucinacích vytváří pouze nějaké postava na jevišti. To vede k plodné nejistotě, vzbuzuje pochybnosti o spolehlivosti našich smyslů a dodává postavám hry metafyzický aspekt.\nHra s objektivitou a subjektivitou je v dramatu obzvlášť rafinovaná. Pod vlivem této hry teatrolog Egil Törnquist poznamenal: \" „Snad poprvé v dějinách divadla tu Strindberg obecenstvo přiměje k tomu, aby pochybovalo o vlastních smyslech.“ \",\n\nTakto Strindberg vyzývavě zpochybnil iluzionistické divadlo. Ke specifikům jeho postinfernální dramatiky patří často znejasnělé příchody a odchody. Podezřívavost a přítomnost vnějších pozorovatelů vytvářejí základní náladu. Mění se ovšem i dialogy. Stále pesimističtější Strindberg ztrácí víru v lidskou schopnost smysluplné verbální komunikace.,\n\nPrvní díl byl poprvé inscenován v Královském divadle ve Stockholmu (Kungliga Dramatiska Teatern) 19. listopadu 1900. Na českých scénách nebyla hra nikdy uvedena. Ukázka z prvního dílu byla roku 2012 uvedená v rámci pořadu \"Tanec života a smrti Augusta Strindberga\" na rozhlasové stanici Čro 3 – Vltava (Režie: Markéta Jahodová, hráli: Martin Finger a Lucie Žáčková). Pořad byl vysílán u příležitostí stého výročí úmrtí Augusta Strindberga v rámci projektu Severský rok na Vltavě.\n\nOba díly vyšly hned roku 1899 v Německu v překladu Emila Scheringa, Strindbergova „dvorního“ překladatele. Česky vydal první díl v roce 1923 B. M. Klika v překladu Viktora Šumana a s obálkou Vlastislava Hofmana. Druhý ani třetí díl tehdy přeloženy nebyly. Později první a druhý díl hry přeložil František Fröhlich, třetí díl dosud není do češtiny přeložen.\n"}
{"id": "814786", "url": "https://cs.wikipedia.org/wiki?curid=814786", "title": "Privateering", "text": "Privateering\n\nPrivateering je sedmé sólové studiové album skotského hudebníka Marka Knopflera. Album vyšlo 3. září 2012 u vydavatelství Mercury Records. Jde o dvojalbum s celkovým počtem dvaceti písní. V britské hitparádě se album umístilo na osmé příčce; v české na páté.\n\n\n\n"}
{"id": "814787", "url": "https://cs.wikipedia.org/wiki?curid=814787", "title": "Finsteraarhorn", "text": "Finsteraarhorn\n\nFinsteraarhorn (4274 m n. m.) je nejvyšší horou Bernských Alp. Leží na území Švýcarska na hranicích kantonů Valais a Bern. Jedná se o nejvyšší horu kantonu Bern a zároveň nejvyšší horu Alp ležící mimo hlavní hřeben. V roce 2001 byl celý masiv Finsteraarhornu s okolními ledovci zapsán na seznam světového dědictví. Na vrchol lze vystoupi od chaty Finsteraarhornhütte (3048 m n. m.). Horu obklopují ledovce Fieschergletscher na západě, Unteraargletscher a Oberaargletscher na východě a Unterer Grindelwaldgletscher na severu.\n\nNa vrchol jako první vystoupili 10. srpna 1829 Jakob Leuthold a Johann Währen.\n\n"}
{"id": "814788", "url": "https://cs.wikipedia.org/wiki?curid=814788", "title": "Hra snů", "text": "Hra snů\n\n\"Hra snů (Ett drömspel)\" je divadelní hra, která patří k expresionistické části Strindbergova díla a od jeho předchozí tvorby se zásadně odlišuje. Drama vzniklo v roce 1901 a o rok později vyšlo také knižně. Strindberg jej napsal pro svou třetí manželku Harriet Bosseovou. V roce 1906 dopsal ještě předehru. Sám autor o hře mluvil jako o svém nejmilovanějším dramatu, divadelního uvedení se však dočkal až v roce 1907 ve Stockholmu. Dodnes se jedná o jednu z hojně uváděných Strinbergových her, přestože její struktura klade na inscenátory vysoké nároky.\n\nDcera boha Indry (Agnes) sestoupí na Zem, aby zjistila, jaký je pozemský život. Objevuje, že život zde je těžký a lidé jsou neustále zklamaní. Vizuálně je toto vyjádřeno například ve scéně, v níž lepič plakátů zjistí, že vytoužený kesírek má nesprávnou zelenou barvu. Stejně tak Důstojníkovo nekonečné čekání na Viktorii symbolizuje životní marnost a nenaplněnost. \n\nHra je mozaikou jen málo souvisejících scén. Agnes putuje světem, setkává se s archetypálním postavami (Důstojník, Advokát, Básník) a poznává lidský život ze všech úhlů. Drama tak představuje alegorii lidského života a jeho ubohých podmínek. Leitmotivem díla je věta „Lidé si zaslouží politování”, kterou Agnes tváří v tvář lidskému utrpení neustále opakuje.\nDílo navazuje na Stridnbergovu předchozí snovou hru \"Do Damašku\". Autor se zde pokusil napodobit sen především po formální stránce. V úvodní poznámce ke Hře snů dramatik prohlásil: „Autor se pokusil napodobit nesouvislou, ale podle všeho logickou formu snu. Všechno se může stát, všechno je možné a pravděpodobné. Čas ani prostor neexistují; na nevýznamném pozadí skutečnosti spřádá fantazie svoje nitě a tká nové vzory: směsici vzpomínek, zážitků, volně smyšleného, nesmyslností a improvizací. Postavy se štěpí, zdvojují, násobí, vypaří se i zhmotní, rozplynou i projasní. Ale nade všemi vládne vědomí, které náleží snícímu; pro něj neexistují žádná tajemství, žádné rozpory, žádné pochybnosti, žádný zákon.“\n\nLogika snu zapříčiňuje zmizení třech klasických dramatických jednot (jednota děje, místa a času). Nevyslovené a nepřiznané (podtext) se stává stejně důležitým jako deklarované a vědomé (text). Výstavba je spíše tematická. Důležitými se stávají především zvukové a vizuální vjemy. Text obsahuje množství symbolů (telefon představující informační šum, boty jako znak pozemskosti). Ze snu si autor vypůjčil nestálost a proměnlivost – lípa promění například ve věšák. Postavy se neustále transformují a štěpí, původní verze hry proto ani nezahrnovala seznam postav. Strindberg se zde nesnažil zachovat zdání realistického času a prostoru. Čas se ukazuje jako velice relativní pojem; jeho proměnlivé rozměry v dramatu napodobují čas psychologicky. Prolínáním reálného a fantastického prostoru je zrušena hranice mezi skutečností a tím, co se odehrává pouze v něčí mysli; tuto mysl můžeme přitom připsat částečně postavám, částečně fiktivnímu tvůrci všeho, co na jevišti vidíme, tvůrci, který ve hře vystupuje pod jménem Básník.\n\nPřestože \"Hra snů\" nepatří k Strindbergovým nejuváděnějším dílům, je režisérsky oblíbená. U nás byla hra poprvé uvedena pod názvem \"Nejpravdivější sen\" v Zemském divadle v Brně (1936). Byla také realizována jako rozhlasová inscenace v roce 2010, pro rozhlas ji upravil Jan Vedral, inscenaci nastudovala režisérka Kateřina Dušková.\n\n\n\n"}
{"id": "814791", "url": "https://cs.wikipedia.org/wiki?curid=814791", "title": "Tibor Šagát", "text": "Tibor Šagát\n\nTibor Šagát (* 17. prosince 1942 Čierny Balog) je slovenský lékař a bývalý politik, v roce 1994 a opět v letech 1998–2000 ministr zdravotnictví SR ve vládě Jozefa Moravčíka a první vládě Mikuláše Dzurindy, poslanec Národní rady SR, člen formací Demokratická únia Slovenska a DÚ, od roku 1998 platformy Slovenská demokratická koalícia, od roku 2000 člen SDKÚ.\nV roce 1966 dostudoval Fakultu dětského lékařství Univerzity Karlovy v Praze. V roce 1980 obhájil dizertační práci a v roce 1985 se stal docentem pediatrie. Od roku 1966 pracoval jako sekundární lékař na dětském oddělení nemocnice s poliklinikou Brezno, v letech 1967–1969 byl obvodním dětským lékařem v Polomce, v období let 1969–1971 sekundárním lékařem na Klinice anesteziologie a resuscitace nemocnice s poliklinikou Ladislava Dérera v Bratislavě, pak v letech 1971–1987 pracoval na Katedře pediatrie v Institutu pro další vzdělávání lékařů a farmaceutů v Bratislavě a od roku 1987 do roku 1994 zastával post primáře ÚNZ HMB Dětské kliniky. V letech 1988–1993 byl ředitelem nemocnice s poliklinikou Ladislava Dérera v Bratislavě.\n\nVe vládě Jozefa Moravčíka byl za DEÚS od března do prosince 1994 ministr zdravotnictví SR. Za tuto stranu byl v slovenských parlamentních volbách roku 1994 zvolen do Národní rady SR. DEÚS se později transformovala do formace Demokratická únia. Poslanecký mandát obhájil v parlamentních volbách roku 1998, nyní za účelovou platformu Slovenská demokratická koalícia, do níž se sdružilo několik opozičních stran před volbami v roce 1998. V období říjen 1998 – červenec 2000 byl za SDK ministrem zdravotnictví SR v první vládě Mikuláše Dzurindy. V roce 2000 přešel do Dzurindovy strany SDKÚ. Na ministerský post rezignoval na nátlak Mikuláše Dzurindy kvůli chybám při organizování léčby slovenského prezidenta Rudolfa Schustera.\n\nJe ženatý, má dvě děti.\n\n"}
{"id": "814795", "url": "https://cs.wikipedia.org/wiki?curid=814795", "title": "Občina Bled", "text": "Občina Bled\n\nObčina Bled ( \"\") je jednou z 212 občin ve Slovinsku. Nachází se v Hornokraňském regionu na území historického Kraňska. Občinu tvoří 10 sídel, její rozloha je 72,3 km² a k 1. lednu 2017 zde žilo 7 981 obyvatel. Správním střediskem občiny je město Bled.\n\nObčina se dělí na sídla:\n\n\n"}
{"id": "814796", "url": "https://cs.wikipedia.org/wiki?curid=814796", "title": "Erik XIV.", "text": "Erik XIV.\n\n\"Erik XIV. (Erik XIV)\" je v pořadí třetí historickou hrou, kterou Strindberg napsal během čtyř měsíců koncentrované tvůrčí práce na jaře a v létě roku 1899. Hra je součástí tzv. „vasovské trilogie“ (dramata \"Mistr Olof, Gustav Vasa\" a \"Erik XIV.\"), která zobrazuje období švédských dějin od roku 1523–1568, tedy události od nástupu Gustava Vasy na trůn až po vládu Erika XIV.\n\nStrindberg napsal svou první historickou hru už v roce 1872 (\"Mistr Olof\"). Měl však problémy s jejím uvedením, a tak od psaní dramat s historickou tematikou na čas upustil. Vrátil se k nim po své tvůrčí krizi v 90. letech 19. století. Jeho pozdější přání vydat \"Erika XIV.\" v jednom svazku společně s \"Mistrem Olofem\" a \"Gustavem Vasou\" nebylo ze strany nakladatelství (C. E. Gernandt) vyhověno, a hra tedy vyšla v listopadu 1899 samostatně. Zajímavé je, že ještě před švédským vydáním vyšla v Kodani a v Kristiánii (dnešní Oslo) dánsko-norská verze v překladu Viggo Adlera.\n\n30. listopadu 1899 byla hra poprvé uvedena na scéně Švédského divadla ve Stockholmu, kde se udržela na repertoáru až do ledna 1900 a zažila celkem třicet čtyři repríz. Kritikům se zdála provokativní a sporná, publiku se však líbila. Do češtiny byla přeložena až v roce 1977 Janem Rakem a nikdy se na území České republiky nehrála.\n\nHra je členěna do čtyř dějství a vystupuje v ní celkem 20 postav. Hlavními postavami jsou král Erik a jeho rádce Göran Persson. Sekretář je královým pragmatickým protipólem. Vše, co Erik zkazí, Göran diplomaticky napraví.\n\nErik XIV. si chce vzít za ženu královnu Alžbětu. Ta ho však odmítne, proto uvažuje o Kateřině Polské. O té se ale dozvídá, že se tajně provdala za jeho nevlastního bratra Jana. Prokurátor Göran toho využije a prohlásí, že se vévoda tímto svévolným činem provinil proti Arbogským článkům, a k tomu vešel ve spojení s cizí mocností. Jan je tedy stavy odsouzen za velezradu k trestu smrti. Erik mu však udělí milost. Janova soudu využije Göran k tomu, aby se zbavil Sturů. Za to, že Jana oslavují, je nechá zatknout a ve vězení popravit. Po tomto činu proti Erikovi povstanou vévodové Jan a Karel a na jeho svatbě s konkubínou Karin ho společně z Göranem zadrží. Jan následně převezme moc nad švédským královstvím.\n\nDruhou dějovou linií je vztah Erika s Karin. Karin je z nízkého původu, a přesto že má s Erikem dvě děti, není jeho právoplatnou manželkou. Proto ji zavrhla vlastní rodina. Svůj vztah k Erikovi charakterizuje Karin jako povinnost, protože král je v její přítomnosti klidnější a důstojnější. Má ho ráda jako dítě, dokonce ho nazývá jménem své panenky „Bledulka Bezoká“. Erik Karin i své děti miluje, v důsledku svých psychických výkyvů se však chová nevypočitatelně. Poté, co Karin odlákána Sturovci s dětmi uprchne a znovu se vrátí, si ji Erik nakonec vezme za ženu.\nErik XIV. je drama jednotlivce, který nemá dispozice k tomu, aby vládl. Hlavním motivem je souboj o moc. K posunu děje využíval Strindberg minizápletky – např. dítě zabalí svou panenku do papíru, na kterém je připravena Erikova řeč s usvědčujícími důkazy proti Sturům. S historickou látkou zacházel autor volněji ve prospěch nosných dramatických konfliktů. Historické informace čerpal z \"Vyprávění ze švédských dějin (Berättelser ur svenska historien,\" 1885) a z \"Pověstí švédského národa, (Svenska Folkets Sago-Häfder\", 1853). Nešlo mu o historickou věrnost, ale o plastické vykreslení postav, na jejichž výstavbu aplikoval dobové znalosti psychologie. V centru se nachází člověk, historie zůstává v pozadí.\n\nSám Strindberg nazval tuto svou hru „studií bezcharakterního člověka“. Švédský historik Harald Hjarne napsal, že Strindbergovy historické postavy se „pohybují v atmosféře soukromých a subjektivních citů a o velké politice rokují jako o něčem naprosto cizím.“\n\nSkutečný Erik XIV. trpěl pravděpodobně schizofrenií. Ve Strindbergově podání však není šílený, ale má rozháranou povahu. Jedná se o ješitného, egocentrického, dětinského a nerozhodného člověka zmítaného náhlými stavy mysli. Také postavu Görana Perssona si Strindberg upravil. Podle historických pramenů to byl krutý a bezohledný člověk, v jeho podání má i sympatické rysy.\n\nStrindbergovým vzorem v psaní historických her byl Shakespeare, a skutečně zde můžeme nalézt hned několik shakespearovských motivů: hlavní postavou je panovník, závažnost děje je odlehčena komickými výstupy lidových postav (např. Mostný, Peder Welamson), motiv šílenství vedoucí k vraždě a její zprostředkování v králově monologu připomíná tragédii Macbeth.\n\nPro Strindberga typický nadhled nad lidským konáním se realizuje v závěrečných replikách hry:\n\nStrindbergovy historické hry nebyly nikdy tak úspěšné jako jeho tvorba naturalistická a expresionistická. Přesto se některá z historických dramat nadále hrají i ve světě. Mezi nejpopulárnější patří právě psychologicky strhující \"Erik XIV.\" a historicky nevěrohodná, leč herecky vděčná \"Kristina\".\n"}
{"id": "814797", "url": "https://cs.wikipedia.org/wiki?curid=814797", "title": "Mont Blanc du Tacul", "text": "Mont Blanc du Tacul\n\nMont Blanc du Tacul (4248 m n. m.) je hora v Montblanském masivu v Grajských Alpách. Leží na území Francie v regionu Rhône-Alpes (departement Horní Savojsko). Nachází se mezi Aiguille du Midi a Mont Blancem. Na vrchol je možné vystoupit z Refuge Les Cosmiques (3613 m n. m.) na francouzské straně a z Rifugio Torino (3322 m n. m. a 3375 m n. m., 2 budovy) na straně italské.\n\nNa vrchol jako první vystoupili 8. srpna 1855 Charles Hudson, Edward John Stevenson, Christopher, James Grenville Smith, E. S. Kennedy, Charles Ainslie a G. C. Joad.\n\nVýstup na Mont Blanc du Tacul je součástí oblíbené horolezecké túry ze sedla Midi, která pokračuje dále přes Mont Maudit na Mont Blanc. Je to nejtěžší ze čtyř tak zvaných normálních směrů na nejvyšší horu Evropy.\n\nPod východními srázy nad ledovcem Vallée Blanche stojí skupina žulových skalních věží souhrnně nazvaných Satelity Taculu, které jsou oblíbeným horolezeckým cílem: Grand Capucin (3838 m n. m.), Petit Capucin (3693 m n. m.), Pointe Lachenal (3613 m n. m.), Gros Rognon (3541 m n. m.), Pointe Adolphe Rey (3536 m n. m.), Chat (3500 m n. m.), Clocher (3853 m n. m.), Trident (3639 m n. m.m), Pyramide du Tacul (3468 m n. m.) a Chandelle du Tacul (3561 m n. m.).\n\nLedovec Mer de Glace pod Mont Blanc du Tacul patří mezi nejdelší a nejkrásnější lyžařské sjezdy ve volném terénu v Alpách. Sjezd začíná u lanovek Aiguille du Midi nebo Helbroner a obě varianty se spojují pod Mont Blanc du Tacul v údolí Vallée Blanche. Sjezd poté vede společně na konec ledovce pod nádraží Montenvers, kam se dá vyjet lanovkou, nebo lesem až do Chamonix. Celkem měří dvacet kilometrů a překonává převýšení 2600 metrů.\n\nPod Mont Blanc du Tacul projíždí visutá lanovka mezi Aiguille du Midi (Francie) a Helbroner (Itálie), která je součástí soustavy lanovek z Chamonix do Courmayeuru.\n\n"}
{"id": "814799", "url": "https://cs.wikipedia.org/wiki?curid=814799", "title": "Občina Izola", "text": "Občina Izola\n\nObčina Izola () je jednou z 212 občin ve Slovinsku. Nachází se v Pobřežně-krasovém regionu na území historického Přímoří. Občinu tvoří 9 sídel, její rozloha je 28,6 km² a k 1. lednu 2017 zde žilo 16 015 obyvatel. Správním střediskem občiny je město Izola.\n\nObčina se dělí na sídla:\n\n\n"}
{"id": "814802", "url": "https://cs.wikipedia.org/wiki?curid=814802", "title": "Občina Idrija", "text": "Občina Idrija\n\nObčina Idrija ( \" \") je jednou z 212 slovinských občin. Nachází se v Gorickém regionu (slovinsky \"Goriška regija\"). Správním centrem je Idrija.\n\n\n"}
{"id": "814804", "url": "https://cs.wikipedia.org/wiki?curid=814804", "title": "Občina Cerkno", "text": "Občina Cerkno\n\nObčina Cerkno ( \" \") je jednou z 212 slovinských občin. Nachází se v Gorickém regionu (slovinsky \"Goriška regija\"). Správním centrem je Cerkno.\n\n\n"}
{"id": "814807", "url": "https://cs.wikipedia.org/wiki?curid=814807", "title": "Strašidelná sonáta", "text": "Strašidelná sonáta\n\nPráci na \"Strašidelné sonátě (Spöksonaten\", 1907, překládána někdy také jako \"Sonáta duchů\" nebo \"Sonáta příšer\"), v pořadí třetí komorní hře, zahájil Strindberg na konci února 1907. Začátkem března téhož roku byl již hotov. Název si vypůjčil z Beethovenových skladeb \"Gespenstersonate (klavírní sonáta d moll, opus 31)\" a \"Gester-Trio (klavírní trio D dur, opus 70)\". Celý cyklus komorních her, mezi který spadá, vznikl mezi lednem a červnem 1907. Patří mezi ně \"Bouřka, Spáleniště, Strašidelná sonáta\" a \"Pelikán\". Ve hrách \"Strašidelná sonáta\" a \"Pelikán\" Strindberg bez milosti odhaluje úpadek mravů stavovského prostředí Stockholmu na přelomu devatenáctého a dvacátého století. Komorní hry představují autorovo poslední dramatické vypětí.\n\nK nejdůležitějším postavám hry patří Ředitel Hummel, stařec; Student Arkenholz; Plukovník; Mumie, Plukovníkova žena; Plukovníkova dcera, ve skutečnosti Starcova dcera; Johansson, Hummelův sluha; a Bengtsson, Plukovníkův sluha.\n\nHra je rozdělena do tří scén. První dvě tvoří celistvý příběh, poslední, třetí scéna je jakýmsi pohledem do budoucnosti postav.\n\nVe \"Strašidelné sonátě\" probíhá demystifikační proces formou návštěvy domu, kam byl hrdina hry, označený jako Student, pozván domnělým ředitelem Hummelem. Ten chce Studenta provdat za svou nepřiznanou dceru, Slečnu, která žije v domnění, že je dcerou Plukovníka. Ředitel Hummel je postaven do role jakéhosi soudce nad ostatními aktéry dramatu. Na konci druhého dějství se situace obrací a Plukovníkova manželka Mumie, která žije již dlouhou dobu zavřená domě, z nějž nevychází, obviní Ředitele z vydírání a vraždy. Odsouzeným se stává Hummel, odchází za černou plentu, kde symbolicky umírá. Třetí dějství je dlouhým dialogem mezi Studentem a Slečnou. Odehrává se v pokoji s hyacinty. Tématem rozhovoru je nesmyslnost a nemožnost lidského soužití.\n\nHra končí kolapsem ve všech rovinách, pro lidi i pro realistické drama. Skutečnost spektakulárně ustoupí snu a pokojnému posmrtnému životu.\nText hry vyšel tiskem poprvé v lednu 1908 v souvislosti s její předpremiérou v Intimním divadle (Intima teatern), která se konala 21. ledna. Tuto inscenaci přijala kritika převážně odmítavě, postupně si však \"Strašidelná sonáta\" vydobyla své místo na švédských a světových scénách.\n\n\n\n"}
{"id": "814814", "url": "https://cs.wikipedia.org/wiki?curid=814814", "title": "AAS", "text": "AAS\n\nZkratka AAS může mít různé významy:\n\n\n"}
{"id": "814815", "url": "https://cs.wikipedia.org/wiki?curid=814815", "title": "Bazelovité", "text": "Bazelovité\n\nBazelovité (\"Basellaceae\") je čeleď vyšších dvouděložných rostlin z řádu hvozdíkotvaré (\"Caryophyllales\"). Jsou to dužnaté, bylinné liány se střídavými jednoduchými listy a drobnými květy, vyskytující se v tropické Americe, v Africe a na Madagaskaru. Některé druhy slouží jako potravina. Melok hlíznatý je stará kulturní plodina pocházející z jihoamerických And.\n\nBazelovité jsou vytrvalé ovíjivé nebo šplhavé bylinné liány, pouze některé pěstované formy mají vzpřímený vzrůst. Rostliny jsou dužnaté až sukulentní. Stonky jsou bylinné nebo na bázi dřevnatějící, krátkověké, u některých druhů každoročně znovu vyrážející z podzemních či nadzemních hlíz nebo ze ztlustlé báze stonku. Listy jsou jednoduché, střídavé, obvykle rozlišené na řapík a čepel, bez palistů. Čepel listů je oválná, vejčitá nebo srdčitá, až na výjimky (\"Tournonia hookeriana\") celokrajná.\nKvěty jsou drobné, obvykle pětičetné, s výjimkou kalichu pravidelné, uspořádané v klasech, latách, hroznech nebo vidlanech.\nKalich je petaloidní, ze 2 protistojných lístků, srostlý s korunou. koruna je složena z 5 lístků, srostlých na bázi. Tyčinek je 5, jsou přirostlé ke koruně a srostlé na bázi nebo tvořící trubičku. Semeník je svrchní, srostlý ze 3 plodolistů, s jedinou komůrkou s 1 vajíčkem. Čnělka je 1 nebo 3. Plodem je oříšek, částečně nebo zcela obklopený vytrvalým okvětím. U druhu \"Basella alba\" je toto okvětí zdužnatělé.\n\nČeleď \"Basellaceae\" zahrnuje 19 druhů ve 4 rodech. Je rozšířena v subsaharské Africe, na Madagaskaru a v tropické Americe. Nejvíce druhů se vyskytuje v tropické Americe. Zde rostou ponejvíce na suchých a otevřených stanovištích v nadmořské výšce 0 až 4000 metrů. Některé druhy byly introdukovány do Asie (např. bazela bílá a \"Anredera cordifolia\"). V Evropě se žádný zástupce nevyskytuje.\n\n\"Basellaceae\" byly v tradičních systémech stejně jako v současné taxonomii součástí řádu hvozdíkotvaré (\"Caryophyllales\"). Podle kladogramů APG jsou nejblíže příbuznými skupinami čeledi \"Didiereaceae\" a \"Halophytaceae\".\nZ rodu \"Anredera\" bývá někdy oddělován rod \"Boussingaultia\".\n\nO způsobech opylování není mnoho známo. Drobné vonné květy anredery (\"Anredera\") lákají hmyz. Některé druhy rodu bazela jsou kleistogamické. Plody s dužnatým obalem jsou šířeny obvykle ptáky. Druh \"Anredera vesicaria\" má plody křídlaté, šířené větrem.\n\nNěkteré druhy této čeledi jsou pěstovány v tropech celého světa. Melok hlíznatý (\"Ullucus tuberosus\") je důležitá plodina v jihoamerických Andách a je pěstován již tisíce let pro jedlé škrobnaté hlízy. Jedlé jsou i listy. Bazela bílá (\"Basella alba\") má jedlé listy, z nichž se dělá např. špenát, a plody jsou používány k barvení potravin.\n\n\n\"Anredera\", \"Basella\", \"Tournonia\", \"Ullucus\"\n"}
{"id": "814816", "url": "https://cs.wikipedia.org/wiki?curid=814816", "title": "Pelikán (divadelní hra)", "text": "Pelikán (divadelní hra)\n\nPelikán (\"Pelikanen\") je divadelní hra švédského autora Augusta Strindberga.\n\nHru psal August Strindberg v průběhu května a června roku 1907 a dokončil ji na třetí pokus. První pokus spálil, druhý zůstal fragmentem. Původní titul zněl \"Náměsíčníci (Sömngångare)\". Název měl odkazovat k lidem žijícím v životní lži, z níž nechtějí být probuzeni. Inspiraci k tématu a posléze i k názvu, ironické narážce na matku, která vysává vlastní děti, poskytla Strindbergovi jeho sestra Anna a její rodina.\nDrama vyšlo pod titulem \"„Komorní hry. Opus 4. Pelikán“\" ve Stockholmu v listopadu 1907 v souvislosti s jeho premiérou ve Strindbergově Intimním divadle (26. listopadu 1907), čímž byla činnost tohoto divadla zahájena. Recenze byly naprosto zdrcující.\n\nHra má tři oddíly a podle autorových instrukcí na titulní straně ji lze hrát jako jednoaktovku nebo jako tříaktovku. Autor předepisuje konkrétní hudbu, kterou má režisér inscenace užít v jednotlivých dějstvích. Spojení s hudbou, podle doložených svědectví, vytvořil Strindberg až později. \n\nVe hře vystupuje celkově pět postav, matka Elise, syn Fredrik, dcera Gerda, zeť Axel a služebná Margret, která se ale objevuje pouze na začátku hry.\n\nHra využívá konvenčních dramatických postupů. Děj se odehrává na malé uzavřené ploše městského bytu; atmosféra je klaustrofobní. Byt páchne po mrtvém otci, ale když se otevřou okna, vyvětrá se i to málo tepla, které v domě je. V místnostech vládne taková zima, že syn Friedrik neustále popíjí alkohol a hystericky hraje na piano, aby neumrzl. Jedním z hlavních témat hry je lakota. Matka se chová spořivě, když se má zatopit nebo když jde o jídlo, její lakota se ale projevuje především v silném nedostatku mateřské lásky k dětem. Titul hry je tedy ironický, protože o pelikánech se tvrdí, že svým dětem nabízejí k jídlu vlastní vnitřnosti a krev, kdežto Matka ve Strindbergově dramatu dětem všechno jídlo sní. Matka zároveň manipuluje s jejich psychikou. Frederik matku obviňuje, že žila jako náměsíčná a nedala se vzbudit, a proto se ani nemohla změnit. Syn nakonec ze zoufalství zapálí dům a spolu se sestrou v něm uhoří. Teprve ve chvíli smrti mají sourozenci extatické vidění spokojeného života nesužovány nedostatkem.\nV zahraničí \"Pelikána\" nastudoval v německém divadle Kammerspielhaus v Berlíně roku 1914 Max Reinhardt. Roku 1920 hostoval režisér s touto inscenací ve Švédsku, v Göteborgu a posléze i ve Stockholmu. Teprve tehdy si švédský divadelní svět uvědomil hodnotu této komorní hry. V New Yorku mělo drama premiéru roku 1929, v Paříži až roku 1956. \n\nV Československu byl \"Pelikán\" poprvé uveden roku 1921 v Městském divadle na Královských Vinohradech v režii Karla Hugo Hilara pod názvem \"Matka bestie\". \n\n"}
{"id": "814828", "url": "https://cs.wikipedia.org/wiki?curid=814828", "title": "Střední průmyslová škola zeměměřická", "text": "Střední průmyslová škola zeměměřická\n\nStřední průmyslová škola zeměměřická je odborná škola, která je jako jediná výhradně určená ke vzdělávání odborníků v oblastech geodézie a katastru nemovitostí. Vznikla v roce 1951 vydělením zeměměřických oborů z tehdejší „Státní průmyslové školy stavební v Praze“ (dnešní Střední průmyslová škola stavební Josefa Gočára).\n\nŠkola byla založena 1. září 1951. Tehdy využívala budovy v ulici Na Bělidle 252/34 v Praze 5 po zrušené oděvní škole. V prvním roce měla čtyři třídy oboru geodézie. Tři z nich měly absolvovat čtyřleté studium zakončené maturitní zkouškou a jedna třída studium pouze dvouleté bez zakončení maturitou. Současně s geodetickými obory byla na škole otevřena jedna třída dvouletého studia geologie, které se však po jednom roce osamostatnilo a vytvořilo samostatnou školu na pražském Žižkově.\n\nK 1. září 1952, tedy po prvním roce existence, byla škola (již bez geologického oboru) přemístěna do budov po zrušené učňovské škole v Praze 1, Malá Štupartská 977/8 (dnes budova Střední průmyslové školy elektrotechnické Františka Křižíka).\n\nPro školní rok 1953/1954 bylo navíc otevřeno jednoleté studium abiturientů, které nebylo zakončeno maturitní zkouškou, a dále dálkové studium trvající pět let (pro absolventy středních škol pouze tři roky). Na konci tohoto školního roku vyšlo ze školy také prvních čtyřicet maturantů.\n\nOd školního roku 1956/1957 byly otevírány také třídy dvouletého denního studia určené absolventům středních všeobecně vzdělávacích škol (tedy gymnázií). Postupem času již přestávaly prostorové podmínky ve stávající budově na Starém Městě vyhovovat a proto se škola k 1. září 1964 přestěhovala do prostor nových, do Hrdlořez na Prahu 9, Pod Táborem 300/7. Do roku 1995 se sice škola musela o budovu a přilehlé školní hřiště dělit s místní základní školou, ale od školního roku 1995/1996 je průmyslová škola výlučným uživatelem celého objektu.\n\nNa škole je vyučován čtyřletý denní studijní obor „Geodézie a katastr nemovitostí“, který je zakončen maturitní zkouškou. Vedle toho je vyučován také dvouletý dálkový obor „Geodézie a katastr nemovitostí“.\n\nZa dobu fungování školy se v jejím čele vystřídali čtyři ředitelé:\nNa škole probíhaly vedle výuky též zábavné akce. Mezi ně lze zařadit soutěž „Miss výtyčka 1995“ o nejkrásnější, nejzručnější a neinteligentnější dívku školy a v letech 1994 až 2003 „GeoMaraton“, což bylo čtyřiadvacetihodinové utkání v basketbale mezi současnými studenty školy a jejími absolventy.\n\n\nKe konci školního roku 2010/2011 ukončilo školu celkem 5097 absolventů v denním studiu a 1044 v dálkovém studiu. Byli mezi nimi například:\n\nNa škole studovali též herečka Lucie Benešová, disidentka a politička Jana Petrová či tenista Jiří Hřebec.\n\n"}
{"id": "814830", "url": "https://cs.wikipedia.org/wiki?curid=814830", "title": "Axat", "text": "Axat\n\nAxat je francouzská obec v departementu Aude v regionu Languedoc-Roussillon. V roce 2009 zde žilo 656 obyvatel. Je centrem kantonu Axat.\n"}
{"id": "814831", "url": "https://cs.wikipedia.org/wiki?curid=814831", "title": "Love This Giant", "text": "Love This Giant\n\nLove This Giant je společné studiové album Davida Byrne a St. Vincent. Album bylo vydáno 10. září 2012 vydavatelstvími 4AD a Todo Mundo. Jeho nahrávání začalo již v roce 2009, dokončeno bylo roku 2012. Nahrávalo se v několika různých studiích, převážně v New Yorku. Kromě dvou hlavních hudebníků se na desce podílela řada hráčů na žesťové nástroje.\n\n\n\n"}
{"id": "814833", "url": "https://cs.wikipedia.org/wiki?curid=814833", "title": "Egyptská literatura", "text": "Egyptská literatura\n\nKořeny egyptské literatury sahají až do starověkého Egypta. Egyptská literatura je jedna z nejstarších na světě a právě Egypťané byli první kulturou, která dala literatuře podobu, v jaké ji známe dnes - tedy knižní podobu.\n\nStaří egypťané v dobách začínajícího písemnictví využívali ke psaní nejen papyrus, ale i zdi hrobek, pyramid a obelisků. Pravděpodobně nejznámějším příkladem staroegyptské literatury je Povídka o Sinuhetovi. Dalšími dobře známými díly jsou Westcar papyrus, papyrus Ebers a Kniha mrtvých. Přestože většina tehdejší literatury sloužila více pro výuku než pro zábavu, najde se mezi ní i mnoho děl, která se touto literaturou zabývala. Jednalo se především o mýty, příběhy a biografie. Nejstarší formou egyptské literatury byla autobiografie.\n\nŘeka Nil měla velký vliv na psaní starověkých egypťanů, stejně tak i na řecko-římské básníky, kteří se do Egypta, a zejména do Alexandrijské knihovny, sjížděli. Známým egyptským básníkem byl Apollónios z Rhodu.\n\nAlexandrie se v období raného křesťanství (od 1. do 4. století našeho letopočtu) stala důležitým centrem. Významným dílem egyptské křesťanské literatury jsou Rukopisy z Nag Hammádí, které sepsali egyptští koptové přibližně ve 3. a 4. století.\n\nPoté, co byl Egypt dobyt arabskými muslimy, začala egyptská literatura vzkvétat. V této době došlo v literatuře k mnoha změnám. Papyrus byl nahrazen papírem a novým stylem psaní se stala kaligrafie. Změna nastala i v obsahu knih, které se nyní převážně začaly věnovat islámu. Nejstarším egyptským románem se stalo dílo Ibna al-Náfise Theologus Autodidactus.\n\nRovněž mnoho příběhů ze sbírky Tisíc a jedna noc je spojených se středověkým Egyptem. Tyto příběhy byly pravděpodobně vyprávěny již předtím, než byly sepsány a spojeny do jedné sbírky. Středověký egyptský folklór je společně s indickým a perským folklórem zřetelný v povídkách zařazených do sbírky během 15. století.\n\nNa přelomu devatenáctého a dvacátého století se v Egyptě a celém arabském světě začala rozšiřovat takzvaná al-Nahda, kulturní obroda, která se dotýkala všech aspektů života, včetně literatury. Jednou z nejvýznamnějších postav této doby byl Nadžíb Mahfúz, první egypťan, který získal Nobelovu cenu za literaturu.\n\n\n"}
{"id": "814834", "url": "https://cs.wikipedia.org/wiki?curid=814834", "title": "Egyptská hudba", "text": "Egyptská hudba\n\nHudba je spojena s egyptskou kulturou již od starověkého Egypta. Staří Egypťané věřili, že hudbu vynalezla bohyně Hathor. Nejstarší materiály a důkazy o egyptských hudebních nástrojích se datují již v předdynastickém období, ovšem s jistotou se dá říci, že se objevily až ve staré říši. Mezi prvními nástroji se objevovala harfa, flétna a dvojitý klarinet. Ve střední říši se objevily další nástroje jako jsou loutny, lyry a činely, které sloužily jako doprovod k tanci. Egyptská lidová hudba je v současnosti nejbližší hudební žánr podobající se staroegyptské hudbě. Lidová hudba si zachovala mnoho rytmů a nástrojů, které byly dříve používány.\n\nObecně se dá říci, že moderní egyptská hudba je založena na tradičních rytmech, spojených s tureckými, arabskými a západními prvky. Počátky arabské hudby se datují během 7. století v Sýrii, kdy vládla dynastie Umajjovců. Raná arabská tvorba byla ovlivněna elementy byzantské, indické a perské hudby. Tyto styly byly samy ovlivněny hudbou řeků, semitů a starověkých Egypťanů. \n\nOd dob prezidenta Gamála Násira se egyptská pop music stává stále důležitější součástí egyptské kultury, zejména mezi mladou generací Egypťanů. Egyptská lidová hudba se hrává na svatbách či jiných tradičních slavnostech. Mezi nejpopulárnější egyptské popové zpěváky současnosti patří Muhammad Munir a Amr Dijáb.\n\nNáboženská hudba nadále zůstává nedílnou součástí tradičních muslimských a koptských slavností. Na těchto slavnostech je často využívána flétna, která se nazývá ney. Liturgická hudba koptské pravoslavné církve je rovněž důležitou součástí egyptské hudby a obsahuje mnoho prvků ze starověkého Egypta.\n\nSoučasná egyptská hudba má kořeny v dobách vlády Ismaíla I., který podporoval tvorbu různých hudebníků. Z jejich tvorby později vycházeli zpěváci jako například Sajid Darwíš, Umm Kulthum, Mohamed Abdel Wahab či Abd el-Halim Hafez. Někteří egyptští interpreti patří mezi největší hudební hvězdy středního východu. Obzvláště populárními byli Abd el-Halim Hafez a Umm Kulthum. Někteří hudebníci, například Abd el-Halim Hafez, byli spojováni s egyptským národním hnutím v revolučním roce 1952. \n\nLidová hudba je zachovávána po celé zemi díky feláhům, núbijcům, Arabům, Berberům a beduínům. Na severním pobřeží Egypta je rozšířená hudba Sawahli, což je druh populární hudby, ve které se jako hlavní nástroj používá sinsimija (místní strunný nástroj). Během 20. století se mladí káhirští umělci rozhodli spojit populární hudbu s hudbou lidovou. \n\nKoptská hudba je využívána při bohoslužbách v koptských kostelech. Je tvořena hlavně z odříkávaných textů za doprovodu nástrojů, mezi které patří například činely či triangl. Současná koptská hudba si zachovává stejný zvuk, jako měla v dobách starověkého Egypta. Pouze několik melodií je identifikováno jako syrských či byzantských. \n\nNúbijci pochází z oblasti dnešního jižního Egypta a severního Súdánu. Přesto mnoho z nich žije v Káhiře a dalších městech. Tradiční núbijská lidová hudba je v současnosti ještě k slyšení, ale migrace a kulturní kontakt s egyptskými a dalšími žánry přinesl do jejich hudby mnoho inovací. Mezi núbijské umělce, kteří se prosadili nejen na domácí scéně, ale i celosvětově, patří Ali Hassan Kuban a Muhammad Munir. Ahmed Munib, učitel Muhammada Munira, byl nejznámějším núbijským zpěvákem na egyptské hudební scéně. Zpíval jak egyptskou arabštinou tak i núbijským jazykem. Dalším populárním núbijským umělcem byl Hamza El Din, který se rovněž proslavil ve světě a spolupracoval se smyčcovým kvartetem Kronos Quartet.\n\nZápadní klasická hudba se v Egyptě poprvé objevila na začátku 19. století. Egypťané si brzy osvojili nástroje jako jsou housle či klavír. Během této doby se v Egyptě rovněž stala populární opera. K její popularizaci dopomohla opera Aida, kterou složil Giuseppe Verdi k příležitosti otevření Suezského průplavu. Aida měla premiéru 24. prosince 1871 v Káhiře. Na začátku 20. století začala první generace egyptských skladatelů psát hudbu pro západní nástroje. Známými skladateli této doby byli Yusef Greiss, Abú Bakr Chairat a Hasan Rašíd. Druhou generaci egyptských skladatelů rovněž reprezentovala řada známých umělců v čele s Gamálem Abdel Rahimem.\n\n"}
{"id": "814835", "url": "https://cs.wikipedia.org/wiki?curid=814835", "title": "Fotbal v Egyptě", "text": "Fotbal v Egyptě\n\nFotbal je nejpopulárnějším sportem v Egyptě.\n\nEgyptský fotbalový tým (arabsky منتخب مصر لكرة القدم), přezdívaný \"Faraoni\", je národním týmem Egypta a je spravován Egyptskou fotbalovou asociací. Stali se první africkou zemí, která se účastnila mistrovství světa. Svoji první účast na světovém šampionátu si připsali v roce 1934 v Itálii, kde podlehli v prvním kole Maďarsku 2-4. Od té doby se účastnili již jen jednoho šampionátu a to v roce 1990 v Itálii. Zde byli vyřazeni již po základních skupinách. Na africkém kontinentu je Egypt úspěšnější. V roce 1957 vyhrál první ročník Afrického poháru národů a tento triumf si zopakoval v letech 1959, 1986, 1998, 2006, 2008 a 2010. \n\nEgyptská Premier League (arabsky الدوري المصري الممتاز) je nejvyšší klubová soutěž v Egyptě, které se účastní celkem devatenáct týmů. Nejpopulárnějšími týmy jsou Al Ahly a Zamalek. Dalšími předními kluby jsou Ismaily (Ismá'ílíja), Al Masry (Port Said), Al-Ittihad Alexandrie (Alexandrie) a Al Mokawloon Al Arab (Káhira). Egyptská liga je považována za jednu z nejlepších lig v Africe. V žebříčku sestaveným mezinárodní federací historiků a statistiků je Egyptská Premier League ohodnocena jako třicátá nejlepší liga světa. \n\n"}
{"id": "814838", "url": "https://cs.wikipedia.org/wiki?curid=814838", "title": "Outloň malý", "text": "Outloň malý\n\nOutloň malý (\"Nycticebus pygmaeus\") je malá poloopice z čeledi outloňovitých, která obývá pralesy Laosu, Kambodži a Vietnamu. Jedná se o nočního tvora, který se živí jak rostlinnou tak i živočišnou potravou. Samička rodí většinou jedno mládě, dvojčata jsou vzácnost.\n\nJedná se o samotářský druh, kdy samec žije sám v tlupě několika samic. Doba březosti samic činí 180 až 190 dnů. Samci jsou významně teritoriální a své území si označují výměšky moči.\n\n"}
{"id": "814839", "url": "https://cs.wikipedia.org/wiki?curid=814839", "title": "Buchar (planetka)", "text": "Buchar (planetka)\n\n(3141) Buchar je planetka nacházející se v hlavním pásu asteroidů. Objevil ji český astronom Antonín Mrkos 2. září 1984. Byla pojmenována podle českého astronoma Emila Buchara. Kolem Slunce oběhne jednou za 6,26 let.\n\n\n"}
{"id": "814840", "url": "https://cs.wikipedia.org/wiki?curid=814840", "title": "Frankenie", "text": "Frankenie\n\nFrankenie (\"Frankenia\") je jediný rod čeledi frankeniovité (\"Frankeniaceae\") vyšších dvouděložných rostlin. Jsou to slanomilné keře s drobnými tuhými listy a drobnými, čtyřčetnými nebo pětičetnými pravidelnými květy. Rod zahrnuje asi 90 druhů a vyskytuje se roztroušeně na všech kontinentech. Největší druhové bohatství je v Austrálii. Několik druhů roste i v jižní Evropě. V České republice se frankenie nevyskytují.\n\nFrankenie jsou keře a polokeře s nevelkými vstřícnými jednoduchými listy. Listy jsou tuhé, celokrajné, podvinuté, většinou řapíkaté, jen u některých zástupců přisedlé. Báze řapíků, případně báze protistojných listů jsou spojeny blanitou pochvou. Na stoncích, listech a kališních lístcích jsou solné žlázky. Odění je tvořeno jednoduchými chlupy.\nKvěty jsou pravidelné, čtyř- až pětičetné, jednotlivé nebo v úžlabních či vrcholových vidlanech. Kalich je trubkovitý nebo zvonkovitý. Korunní lístky jsou volné, bílé, růžové nebo růžovofialové. Na bázi korunních lístků je jazykovitý nebo šupinovitý přívěsek. Tyčinek je 3 až 6 (až 8), často jsou oranžovočerveně zbarvené. Semeník je svrchní, srostlý ze 3 plodolistů, s jedinou komůrkou. Čnělka je jediná, nitkovitá, se 3 větvemi nebo řidčeji nevětvená. Plodem je lokulicidní tobolka, obklopená vytrvalým kalichem.\n\nRod frankenie zahrnuje asi 90 druhů, vyskytujících se roztroušeně a nerovnoměrně na všech kontinentech. Největší počet druhů roste v Austrálii (celkem 49), dále v severní Africe (8) a v jižních oblastech Jižní Ameriky (8). Po 5 druzích roste v jihozápadní Asii, Mexiku, USA a Makaronézii. V Evropě se ve Středomoří vyskytuje celkem 6 druhů, z toho 3 druhy mají široký areál rozšíření a 3 jsou svým výskytem omezeny na Pyrenejský poloostrov.\nDruh \"Frankenia pulverulenta\" má rozsáhlý areál sahající od Středomoří po Indii, Čínu a Mongolsko a byl zavlečen do teplejších suchých oblastí celého světa.\n\nDahlgren i Tachtadžjan řadili čeleď \"Frankeniaceae\" do řádu tamaryškotvaré (\"Tamaricales\") v rámci nadřádu \"Violanae\" a Cronquist do řádu violkotvaré (\"Violales\"), tedy na zcela jiné místo systému než kam je řazena dnes.\nPodle kladogramů APG je nejblíže příbuznou skupinou čeleď tamaryškovité (\"Tamaricaceae\").\n\nVětšina druhů frankenií jsou halofilní rostliny, které se zbavují přebytečné soli pomocí solných žlázek. O způsobu opylování a šíření semen je známo málo.\n\n\n\"Frankenia ericifolia\" byla v Makaronézii používána jako jed na lov ryb. V Chile se z druhu \"Frankenia salina\" získávala sůl. Frankenie hladká (\"F. laevis\") je občas pěstována jako okrasná rostlina.\n\n"}
{"id": "814844", "url": "https://cs.wikipedia.org/wiki?curid=814844", "title": "Irina Shayk", "text": "Irina Shayk\n\nIrina Shayk ( – \"Irina Šejk\", anglicky \"Irina Shayk\" nebo \"Irinka Sheik\"; * 6. ledna 1986 v Jemanželinsku, Sovětský svaz) je ruská modelka známá svými fotografiemi v magazínu \"Sports Illustrated Swimsuit Issue\" v letech 2007 a 2012.\n\nIrina Shayk se narodila v Jemanželinsku v Sovětském svazu (od roku 1991 město v Čeljabinské oblasti, Ruská federace) jako Irina Valerjevna Šajchlislamova (). Říká, že po svém otci zdědila neobvyklý vzhled a že si o ní lidé často myslí, že je z Jižní Ameriky. „Můj otec byl tmavé pleti, protože byl Tatar a Tataři se někdy podobají Brazilcům,“ říká. „Světlé oči mám po matce.“ Její matka byla pianistka, která učila hudbu v mateřské škole a její otec byl horník. Má jednoho sourozence, starší sestru Taťánu. Na klavír začala hrát v šesti letech. Ve věku devíti let se zapsala do hudební školy a tam studovala osm let, obě se sestrou zpívaly ve sboru a hrály na klavír, protože jejich matka chtěla, aby studovaly hudbu. Její otec zemřel na komplikace pneumonie, když bylo Irině 14 let. Její rodina tak ztratila hlavní zdroj příjmů, což donutilo její matku dělat dvě zaměstnání.\n\nPo střední škole začala studovat marketing. To jí ale nudilo, a tak spolu se svou starší sestrou vstoupila do místní školy krásy. Tam si jí všiml člověk z místní modelingové agentury, který byl zasažen její neobvyklou krásou. Zařídil její pozvání na soutěž krásy „Miss Čeljabinsk 2004“, kterou vyhrála.\n\nZačala svou kariéru modelky poměrně pozdě, ve věku 19 let, modelingem v Paříži. V roce 2007 nahradila Anu Beatriz Barrosovou jako tvář značky Intimissimi a ještě ten samý rok debutovala ve výročním vydání magazínu Sports Illustrated Swimsuit Issue. Od té doby se objevuje v každém ročním vydání. Pro tento magazín fotí na místech jako Petrohrad, Neapol, Grenada a Chile.\n\nPoté, co byla po dobu tří let tváří značky Intimissimi, stala se pro tuto značku v roce 2010 i oficiální velvyslankyní. Její ostatní modelingové smlouvy obsahují i Beach Bunny (2009) a Guess jaro/léto 2009. Další práci zahrnuje i focení pro katalog Victoria's Secret, Lacoste a Cesare Paciotti. Již se objevila na titulních stranách magazínů \"Annabelle\", \"Bolero\", \"Woman\", \"Jalouse\", a \"Paris Capital\".\n\nSmlouvu s modelingovou agenturou IMG podepsala v květnu 2009.\n\nStala se modelkou i pro kampaň Armani Exchange jaro/léto 2010. Zahrála si ve videoklipu od Kanyeho Westa, „Power“, který režíroval Marco Brambilla. Byla na titulní straně \"Ocean Drive\" a také srpnového vydání \"GQ\" pro Jižní Afriku. V žebříčku „Top 50 nejvíce sexy ruských žen“ od magazínu \"Complex\" obsadila první místo.\n\nZ „bikini modelky“ se stala modelka vysoké módy a v roce 2010, v listopadovém vydání magazínu \"Elle Spain\" a \"Harper’s Bazaar\" pózovala na titulní straně. Glamour Spain ji ocenili titulem „Nejlepší mezinárodní modelka roku 2010“ (španělsky: Mejor Modelo Internacional). Na konci roku nafotila nahé fotky pro španělské vydání měsíčníku CQ Spain. Následující týden ale oznámila, že časopis fotky digitálně upravil a odstranil její spodní prádlo.\n\nV \"Late Show Davida Lettermana\" bylo 14. února 2011 oznámeno pomocí billboardu, že se Irina Shayk objeví na titulní straně magazínu \"Sports Illustrated Swimsuit Issue 2011\". Bylo to již popáté, co se v tomto magazínu objevila, ale poprvé, co byla na titulní straně tohoto časopisu. Stala se tak první Ruskou na titulní straně tohoto magazínu. V roce 2011 se stala také tváří reklamní kampaně Luli Fama. Vyskytuje se i v kampani Johna Denima.\n\nV současné době jí patří 10. místo v žebříčku „Top 20 nejvíce sexy modelek“ na webu Models.com.\n\nV roce 2011 byla zvolena „Nejvíce sexy ženou světa“ maďarského časopisu Periodika. V únoru 2011 se objevila na titulní straně ruského magazínu Tatler. Také byla v mexickém vydání magazínu Harper's Bazaar, kde na sobě měla šaty od Victorie Beckham. Také vystupovala pro kampaně Rampage (kde nahradila Bar Refaeli) a Replay. V listopadu 2011 byla na titulce Amica Italia a později, v prosinci, i na titulní straně speciálního vánočního vydání španělské verze časopisu Elle. V lednu 2012 se objevuje na titulní straně Esquire UK. O měsíc později podepisuje smlouvu s dánskou modelingovou agenturou 1st Option Model Management a březnu 2012 je na titulce FHM South Africa, Marie Claire Spain a Harper's Bazaar Arabia. Poté podepisuje smlouvu s Women Management v New Yorku a Milanu. Je také na titulní straně ruského dubnového vydání magazínu Marie Claire a italského Cosmopolitanu.\n\nIrina Shayk pomáhá porodnici ve svém rodném městě Jemanželinsk. Ona a její sestra pomohly k obnově dětského oddělení v místní nemocnici, nyní modelka sbírá peníze na účet ruské charity Pomogi (což znamená v ruštině „Pomoc“). Tato charita poskytuje péči o nemocné děti. Irina je oficiální velvyslankyně pro charitu Pomogi v Rusku.\n\nMá psy Caesara (podle Julia Caesara) a Laba, který, jak popisuje, je pojmenován podle jednoho z psů, který hrál hlavní roli ve filmu \"Marley & Já\".\n\nOd května/jara roku 2010 udržovala romantický vztah s fotbalistou Cristianem Ronaldem. Údajně se seznámili prostřednictvím kampaně Armani Exchange. V roce 2015 se rozešli. Od téhož roku je jejím partnerem Bradley Cooper. \n\n"}
{"id": "814846", "url": "https://cs.wikipedia.org/wiki?curid=814846", "title": "Tanec smrti (divadelní hra)", "text": "Tanec smrti (divadelní hra)\n\n\"Tanec smrti (Dödsdansen)\" patří mezi Strindbergova světově nejhranější dramata. První díl napsal autor podle všeho v říjnu 1900, druhý díl pak v prosinci téhož roku. Oba dva díly vyšly na podzim roku 1901. Premiéra prvního dílu se konala 8. září 1908 ve Strindbergově Intimním divadle, druhý díl byl uveden 1. října téhož roku. Již předtím však byla hra zinscenována v Altes Stadttheater v Kolíně nad Rýnem (premiéra 29. a 30. září 1905).\n\nV českých zemích byl \"Tanec smrti\" (1. díl) uveden poprvé v Městském divadle na Královských Vinohradech (dnes Praha) 4. ledna 1917 v režii K. H. Hilara. Oba díly dramatu však byly v českém prostředí uvedeny až 3. března 1936 v režii Gabriela Harta v Komorním divadle v Praze.\n\nDrama pojednává o manželství Alice a Edgara. První díl této hry je situován do ostrovního domu Edgara, kapitána pevnostního dělostřelectva. Edgar zde žije už pětadvacet let se svou ženou Alicí v úplném odloučení od okolního světa. Jediným spojením s okolním světem je pro Alici telegraf, který se tajně naučila ovládat.\n\nOba manželé se během celé hry bezdůvodně popichují, trýzní a nenávidí, opustit se však nemohou. Během návštěvy Alicina bratrance Kurta se vyjevuje neřešitelnost situace, ve které se manželé nacházejí.\nV době Kurtovy návštěvy dostane Edgar záchvat, ze kterého se vzpamatuje. Uvědomí si své priority a chce svůj život změnit. Když Kurt vidí, jak se oba manželé absurdně chovají, odchází od nich.\n\nDruhý díl dramatu se odehrává na stejném místě jako první díl a je obohacen o další dvě hlavní postavy – Juditu, dceru Alice a Edgara, a Allana, Kurtova syna.\nManželé mezi sebou soutěží o nadvládu v rozhodování o osudu své dcery. Edgar chce Juditu provdat za plukovníka. Judita se tomuto rozhodnutí nebrání až do té doby, než se zamiluje do Allana. Aby si plukovníka nemusela vzít, pošle mu drzý telegram, který plukovník považuje za ukončení vztahů mezi ním a Juditinou rodinou. Odpověď pošle Edgarovi, jenž po přečtení telegramu dostane další záchvat, tentokrát smrtelný. Během Edgarova umírání se mezi ním a Alicí projeví poslední vlna nenávisti.\n\"Tanec smrti\" je dramatem tematizujícím vztah muže a ženy. Tento vztah je zde postižen jako nesmiřitelný souboj pohlaví, který dělá z života člověka bezvýchodné peklo. Jde o naturalistické drama s prvky expresionismu.\n\nMezi Edgarem a Alicí existuje neoddělitelné pouto lásky, nenávisti, přání po vymanění a nemožnost se osvobodit. Motivace podoby jejich vztahu jsou zejména psychologické, ale zrcadlí v něm se rovněž i společenské postavení manželů či prostředí, ve kterém žijí. Alice vstupem do manželského svazku ztrácí možnost osobního uplatnění. Byla nucena se vzdát umělecké dráhy a Edgar ji udělal svým vězněm. Tuto ztrátu si Alice vynahrazuje neustálým zápasem o dosažení nadřazenosti a ovládnutí manželství.\n\nŽenský a mužský princip jsou prezentovány jako dvě nesmiřitelné veličiny, které se ovšem přitahují. Autor podrobně popisuje duchovní muka soužití hrdinů. Soustředí se více na intimní pocity postav a jejich původ, než na samotný děj. Drama obsahuje náboženské prvky viny a smíření. Silnější stranu v tomto souboji představuje žena, Alice. Postavy hry jsou ovšem spíše symbolickým zosobněním protikladných pólů než opravdovými charaktery.\n\nDrama obsahuje náboženské prvky viny a smíření. Edgar je pyšný a má rouhačskou povahu. Smrt, které málem podlehne, ho přinutí přemýšlet o smyslu utrpení. Hra pojednává také o intimních problémech moderního člověka, mezi které patří milostné zklamání, prázdnota života, bezvýchodná neřešitelnost lidské situace na základě psychosexuálních determinant.\n\nV dramatu se objevují také symbolistní prvky. Manželé bydlí v pevnostní věži, která kdysi sloužila jako vězení. O ostrově, kde dvojice bydlí, se ve hře mluví jako o malém pekle, což lze také vztáhnout na samotné manželství. Ostrov však není peklem jen pro oba partnery, ale také pro všechny, kteří s nimi přijdou do styku.\n\nAutor zavádí nový, plastický způsob zobrazení moderního člověka. Drama první poloviny dvacátého století tento dramatický prostředek rozvinulo a prohloubilo. Na Strindberga navazoval například Eugene O'Neill, Tennessee Williams nebo Edward Albee. Friedrich Dürrenmatt vytvořil adaptaci \"Tance smrti\" nazvanou \"Play Strindberg\". Tato adaptace je kritikou Strindbergova pojetí tématu.\n\n\n"}
{"id": "814848", "url": "https://cs.wikipedia.org/wiki?curid=814848", "title": "Dielový potok (přítok Chlebnického potoka)", "text": "Dielový potok (přítok Chlebnického potoka)\n\nDielový potok je potok na dolní Oravě, ve východní části okresu Dolný Kubín. Jde o levostranný přítok Chlebnického potoka, měří 3,8 km a je tokem V. řádu.\n\nPramení v Skorušinských vrších, v podcelku Kopec na severozápadním svahu vrchu Diel (1 051,4 m n. m.) v nadmořské výšce cca 950 m n. m..\n\nOd pramene teče zprvu severozápadním směrem, přičemž vtéká do Oravské vrchoviny, stáčí se a teče směrem na sever. Na středním toku přibírá nejprve tři krátké přítoky zprava, nejprve jeden z oblasti Smejsovej, následně další dva z lokality Kubizňová. Na východním úpatí Kraviarské (770,1 m n. m.) přibírá ještě pravostranný přítok z oblasti Dielu a stáčí se směrem na severoseverovýchod. Před ústím uhýbá opět na sever, protéká okrajem obce Chlebnice, kde se východně od jejího centra vlévá v nadmořské výšce přibližně 601 m n. m. do Chlebnického potoka.\n"}
{"id": "814849", "url": "https://cs.wikipedia.org/wiki?curid=814849", "title": "Dielový potok", "text": "Dielový potok\n\nDielový potok může být:\n\n"}
{"id": "814850", "url": "https://cs.wikipedia.org/wiki?curid=814850", "title": "Grand Pilier d'Angle", "text": "Grand Pilier d'Angle\n\nGrand Pilier d'Angle (4234 m n. m.) je vrchol v Montblanském masivu v Grajských Alpách. Leží na území Itálie v regionu Valle d'Aosta nedaleko francouzské hranice. Na vrchol lze vystoupit z italské strany od chaty Rifugio Monzino (2590 m).\n\nNa vrchol jako první vystoupil 3. srpna 1957 Walter Bonatti.\n\n"}
{"id": "814857", "url": "https://cs.wikipedia.org/wiki?curid=814857", "title": "Kanton Broglie", "text": "Kanton Broglie\n\nKanton Broglie (fr. \"Canton de Broglie\") je francouzský kanton v departementu Eure v regionu Horní Normandie. Skládá se z 20 obcí.\n\n"}
{"id": "814858", "url": "https://cs.wikipedia.org/wiki?curid=814858", "title": "Hokejová bitka ve Zlíně (2010)", "text": "Hokejová bitka ve Zlíně (2010)\n\nHokejová bitka v utkání Zlín–Sparta se odehrála 31. ledna 2010 na zimním stadionu Luďka Čajky ve Zlíně při utkání 46. kola sezóny 2009/2010 nejvyšší soutěže v tomto sportu v České republice, Extraligy ledního hokeje. Utkání skončilo vítězstvím domácího celku v poměru 4–1, avšak během utkání bylo kvůli bitkám mezi hráči uděleno celkem 439 trestných minut, což je rekord soutěže. Utkání navíc kvůli vyloučení nedohrálo 14 hráčů. Do tohoto utkání bylo zápasem s nejvíce udělenými tresty utkání Zlín–Vsetín (2–3 po prodloužení) odehrané dne 29. října 2004 v rámci 18. kola sezóny 2004/2005, v němž bylo uděleno celkem 248 trestných minut (118 zlínským a 130 vsetínským).\n\nPřed inkriminovaným utkáním byl Zlín na druhém místě tabulky a Sparta na šestém místě s náskokem deseti bodů na sedmou Slavii. Do konce základní části soutěže chybělo každému celku odehrát ještě dalších šest zápasů.\n\nBěhem probíhající sezóny se mužstva utkala již třikrát s výsledky:\n\nByla tedy odehrána dvě utkání na ledě pražské Sparty a jedno ve Zlíně. Ve všech utkáních vždy zvítězilo hostující mužstvo.\n\nDomácí Zlín měl na soupisce 20 hráčů do pole a brankáře, hostující Sparta měla vedle brankáře pouze 18 hráčů do pole.\n\nHlavními rozhodčími utkání byli Roman Polák a Robin Šír, čárovými byli Jiří Gebauer a Vít Lederer. Již v předchozím utkání došlo k neobvyklé situaci, kdy v přerušené hře (po faulu Netíka na Švrčka) zlínský brankář Sedláček napadl v čase 54:04 a oběma rukama za svou brankou srazil na led provinivšího se Sparťana Netíka.\n\nPrvní gól utkání padl v čase 01:24 do sparťanské branky po nájezdu tří zlínských hráčů na jediného sparťanského obránce. Po pravém křídle po nahrávce Kubiše vyvezl Vlach puk a pod vyrážečkou prostřelil brankáře Přikryla. Domácí tak záhy vedli 1–0.\n\nDruhý gól přidal po Balaštíkově nahrávce Köhler, který si s pukem sám vybruslil zpoza sparťanské branky po pravé brankářově ruce a ač byl hákován Koreisem, najel si na střed a v čase 03:19 vstřelil druhou zlínskou branku a domácí tak vedli 2–0. Plánovaný trest za Koreisovo hákování udělen nebyl.\n\nK prvnímu vyloučení došlo v čase 05:04, kdy byli na 2 minuty vyloučeni zlínský Kubiš (za hrubost) a sparťan Látal (za sekání). V probíhajícím oslabení byl navíc v čase 05:25 udělen dvouminutový trest za vysokou hůl sparťanu Gulašimu, který se po předchozím pádu chtěl rychle zvednout z ledu, avšak koncem hole zasáhl Balána do obličeje. Přesilovky sice využity nebyly, ale po návratu provinivších zpět na led (ve chvíli, kdy se však ještě nestihli zapojit do hry) vstřelil v čase 07:28 Záhorovský po přihrávkách Švrčka a Kristka z hranice kruhu po levé ruce brankáře Přikryla branku na 3–0.\n\nVe 12:01 byl vyloučen zlínský Ondráček poté, co na vlastní útočné modré v souboji o puk zasáhl hokejkou do hlavy Macholdu. V přesilové hře v čase 12:38 vstřelil Gulaši po přihrávkách Kratěny a Vykoukala z mezikruží branku, kterou snížil na 3–1.\n\nV čase 14:28 ve zlínském útočném pásmu u hrazení po levé ruce brankáře Přikryla najel Vlach do Hromase. Faul na Hromase se rozhodli odplatit Koreis a především Hrdel, který se na Vlacha vrhl. K potyčce se nechali strhnout všichni hráči (s výjimkou brankářů), kteří byli v té době na hřišti. Na straně domácích to byli Bořuta, Vlach, Důras, Sivák a Míka, na straně hostů pak Koreis, Macholda, Hrdel (který během potyčky shodil i rukavice), Vydarený a Hromas. Za šarvátku rozhodčí udělili sparťanům Hrdelovi trest na 5 + 20 za hrubost (tedy 5 minut a vyloučení do konce utkání), Koreisovi 2 minuty za vražení na hrazení a zlínským Vlachovi 2 minuty za naražení zezadu a Sivákovi 2 minuty za hrubost. Protože byl Hrdel vyloučen do konce utkání, musel opustit hrací plochu a odebrat se do šaten. Na začátku tunelu k šatnám (mimo hrací plochu) absolvoval ještě slovní potyčku se zlínským Švrčkem, do kterého pak vrazil a následně odešel do kabiny.\n\nV 15:26 se sparťan Hanzlík v prostoru mezikruží svého útočného pásma chystal převzít přihrávku, avšak byl napaden zlínským Švrčkem, který za tento zákrok (zásah do oblasti hlavy a krku) dostal trest na 5 + 20 minut a utkání pro něj v tu chvíli také skončilo.\n\nV polovině 18. minuty utkání (čas 17:29) postupoval Hanzlík středem hřiště, na své útočné modré čáře zpracoval puk a za čárou (v útočné třetině) byl faulován Bořutou, který za zákrok dostal dvouminutový trest (za faul kolenem).\n\nZa první třetinu tak rozhodčí udělili 76 trestných minut (45 pro Zlínské a 31 pro Spartu) včetně osobního desetiminutového Vlachova trestu za naražení zezadu uděleného v čase 14:28.\n\nDalší tresty se začaly rozdělovat ve druhé třetině, když ve 23:30 v souboji o puk u hrazení ve sparťanském obranném pásmu po levé ruce brankáře Přikryla podrazil Broš Ondráčka poté, co zasunul svoji hokejku mezi Ondráčkovy nohy. Broš tak dostal trest 2 minuty za podražení.\n\nBěhem přesilovky se přesně v polovině 25. minuty snažil Balaštík před sparťanským brankářem Přikrylem vyčkávat na případný odražený puk po Hamrlíkově střele. Přikryl Balaštíka svou hokejkou uhodil do kotníku a Balaštík následně kopl Přikrylovi do hole. Balaštíka okamžitě napadl Philipp spolu s Podlešákem a následně se do strkanice zapojili i zbývající hráči (s výjimkou brankářů), kteří byli tou dobou na hrací ploše, tedy zlínští Hamrlík, Leška, Linhart a Köhler, na sparťanské straně Výborný a Hanzlík. Ze strkanice se v bitce vyloupla dvojice tvořená zlínským Linhartem a Sparťanem Podlešákem, který v ní zvítězil. S ohledem na skutečnost, že oba hráči – jak Linhart, tak Podlešák – v bitce sundali rukavice, byli oba vyloučeni na 5 + 20 minut (za hrubost) a utkání tak pro ně skončilo. Vyloučeni ještě byli zlínský Balaštík na 2 minuty (za sekání) a sparťan Philipp také na 2 minuty (za hrubost). Navíc po nastřelení v první třetině již v utkání nepokračoval sparťan Langhammer. Zlínští tak v té době přišli během utkání již o 3 hráče (2 kvůli vyloučení a 1 pro zdravotní obtíže) a stejně na tom byli i sparťané.\n\nPo konci přesilové hry za Brošovo vyloučení se dostali sparťané do tlaku a Vykoukal přihrával před zlínskou branku, kde Galvas podrazil Hromase a dostal za to dvouminutový trest (za nedovolené bránění).\n\nV čase 31:54 hrozilo sparťanům nebezpečí od Kubiše, který se v blízkosti pravé tyče Přikrylovy brány dostal k puku a chystal se ho na sparťanskou branku vystřelit. V tu chvíli ho Gulaši hákoval, za což sparťanský obránce dostal dvouminutový trest. V přesilové hře v čase 32:14 přihrál z levého rohu zlínského útočného pásma Kristek Důrasovi, který byl v té době za sparťanskou bránou, a ten okamžitě přihrál Záhorovskému, jenž stál před brankou v blízkosti její levé tyčky. Záhorovskému se podařilo Přikryla prostřelit a Zlín tak využil přesilovou hru a vedl 4–1.\n\nDalší vyloučení následovalo na zlínské straně, když byl po faulu na Látala na zlínské obranné modré čáře po pravé ruce brankáře Sedláčka vyloučen Kubiš na 2 minuty (za podražení).\n\nPoslední minutu druhé třetiny začal Zlín v náporu a tři desítky sekund drželi puk ve svém útočném pásmu. U hrazení po pravé ruce sparťanského brankáře Přikryla se ovšem Balánovi vysmýkl Kratěna a Balán ve snaze jej zastavit byl nucen Sparťana faulovat, za což zlínský hráč dostal v čase 39:41 dvouminutový trest (za držení protihráče).\n\nV poslední sekundě druhé třetiny bojovali za zlínskou brankou o puk sparťan Výborný se zlínským Bořutou. Do souboje se přidal sparťan Koreis, který najel do Bořuty ve snaze jej dohrát. Oba hráči – Bořuta i Koreis – se však do sebe zaklesli a spadli na led. Rozhodčí (v čase 40:00) vyloučili oba zmíněné hráče, a sice Koreise na 2 minuty (za zásah do oblasti hlavy a krku) a Bořutu na 2 minuty (za hrubost).\n\nZa druhou třetinu tak rozhodčí udělili 68 trestných minut (35 pro Zlínské a 33 pro Spartu) včetně Koreisova osobního desetiminutového trestu za zásah do oblasti hlavy a krku uděleného v čase 40:00.\n\nTřetí třetinu začala přesilovkou Sparty po Balánově vyloučení. Těsně po jejím konci, ještě než se stačil vyloučený hráč zapojit do hry, vystřelil na zlínského brankáře Sedláčka sparťan Hanzlík a jeho střelu se snažil dorážet Hromas. Jeho pokusy o dorážku se staly rozmíškou pro další bitku. Kučný se vrhl na Hromase a do rozmíšky se zapojovali další hráči, až se bitky účastnili všichni hráči, kteří byli tou dobou (s výjimkou brankářů) na hřišti. Peroucí se hráči si brzy vytvořili dvojičky:\nV boji zlínští napadli sparťana Výborného, kterému přispěchal na pomoc Hanzlík. Na toho zas naskočil Köhler a svedl s Hanzlíkem souboj. S Výborným bojuje Kučný a když bitka skončí Kučného vítězstvím (a Výborného pádem na led), ukončuje rozhodčí tuto rozmíšku. Výborný se postaví zpět na nohy, avšak vtom Kučný rozhodčího, který tuto bitku zblízka sledoval, objíždí a mířenou ranou pěstí zasahuje Výborného do obličeje. Za bitky udělili rozhodčí všem deseti hráčům, kteří se jich účastnili, trest 5 + 20 minut, takže pro všech deset utkání skončilo. Sparťan Philipp navíc dostal další 2 minuty za sekání a zlínský Kučný ještě trest ve hře (5 + 20 minut) za úder na Výborného.\n\nPo ukončení této rozmíšky měli Sparťané do pole celkem 10 hráčů, z nichž ovšem 3 seděli na trestné lavici, a zlínští disponovali 12 hráči, z nichž 2 seděli na trestné lavici. Protože však bylo možné jeden dvouminutový trest na každé straně pokrátit, poslali rozhodčí z každé trestné lavice jednoho hráče na střídačku.\n\nV utkání se dále pokračovalo se čtyřmi muži v poli na každé straně (probíhal totiž Philippův a Kučného trest) a sparťané tak měli další čtyři muže na vystřídání a zlínští šest. Po skončení dvouminutového Philippova trestu měla pokračovat sparťanská tříminutová přesilovka do vypršení Kučného trestu. Ovšem po skončení Philippova trestu došlo k několika strkanicím mezi Vydareným a Kubišem, které vyvrcholily jejich vzájemnou bitkou u zlínské střídačky. Do této bitky se přidal ještě zlínští Hamrlík s Lučkou a sparťané Ručinský a Látal. Soubojům z ledu ještě přihlíželi zlínský Bořuta a sparťané Broš s Vykoukalem. Za tuto rozmíšku byli v čase 44:23 vyloučeni zlínský Kubiš na 2 minuty (za hrubost) a sparťané Ručinský s Vydareným, oba na 2 minuty (za hrubost).\n\nHra dále pokračovala (vedle brankářů) ve čtyřech mužích na každé straně, protože vedle zmíněného sparťanského trestu dobíhal na zlínské straně ještě Kučného trest. Sparťané v tu dobu tedy měli na hrací ploše čtyři hráče a na střídačce další tři, zlínští vedle čtyř mužů na ploše disponovali ještě dalšími šesti na střídačce.\n\nVe chvíli, kdy se opět začalo hrát pět na pět, atakoval osekáváním v rohu po levé ruce brankáře Sedláčka Míka Kratěnu a zlínský Míka za to byl v čase 47:05 vyloučen na 2 minuty (za hrubost). Po skončení přesilové hry si začali sparťanští hráči od 13. minuty vzájemně přihrávat ve svém obranném pásmu a přestali vyrážet do útoků ke zteči zlínské branky. Ani zlínští neprojevovali snahu k napadání protihráčů a vyčkávali ve středním pásmu. Tento vývoj utkání se nezamlouval divákům, kteří na protest naházeli několik předmětů na hrací plochu. Kvůli úklidu hřiště byla hra přerušená a pokračovala vhazováním ve sparťanském obranném pásmu. To hru rozhýbalo, avšak od začátku 16. minuty si opět Sparťané přihrávali ve svém obranném pásmu a zlínští vyčkávali – bez jakéhokoliv napadání soupeře – ve střední pásmu. Až v poslední minutě se rozhodl Gulaši vyjet ze svého obranného pásma a ohrozit zlínskou branku, leč žádný gól již nepadl.\n\nZa třetí třetinu tak rozhodčí udělili 260 trestných minut (129 pro Zlínské a 131 pro Spartu), včetně Kučného trestu ve hře uděleného v čase 41:46.\n\nV tabulce je uvedena úhrnná výše trestů, které jednotliví hráči dostali:\nNejlepšími hráči utkání byli vyhlášeni Sparťan Gulaši a zlínský Záhorovský. Po utkání se na tiskové konferenci k zápasu vyjádřili oba trenéři. Kouč domácího Zlína Zdeněk Venera uvedl: „Vyšel nám úvod, už v osmé minutě jsme vedli o tři góly. První třetina o výsledku rozhodla. Jako trenér jsem podobné utkání nezažil. Ale nerad bych to rozebíral hned po zápase, potřebujeme se v klidu podívat na video. Nemá cenu dělat unáhlené závěry. Je škoda, že se to tak zvrhlo, lidi chtějí chodit na hokej. Hosté byli možná podráždění, že rychle prohrávali. Roman Vlach má vykloubené rameno, uvidíme, jestli do konce sezony ještě nastoupí. Věřím, že stihne aspoň play off.“ Trenér hostujícího celku Miloš Holaň říkal: „Zápas jsme prohráli hned v první třetině, vůbec jsme nezachytili nástup domácích. Mohli jsme snížit, ale nevyužili jsme přesilové hry. Ke zbytku utkání bych se nerad vyjadřoval, dokud zákroky neuvidím na videu. Myslel jsem si, že už jsem v hokeji zažil hodně a nic mě nemůže překvapit, ale vidím, že pořád jsou nové zkušenosti. Pro český hokej to byla ostuda.“\n\nV úterý 2. února 2010 zaujímala k utkání své stanovisko Disciplinární komise Asociace profesionálních klubů ledního hokeje a ta potrestala zlínského Kučného zákazem startu ve čtyřech zápasech a jeho spoluhráče Švrčka zákazem startu ve dvou zápasech. Na sparťanské straně nesměl v jednom utkání nastoupit Vydarený. Oba kluby měly navíc zaplatit pokutu 100 000 Kč.\n\nZlínský útočník Vlach si v první třetině v souboji s Hrdelem vykloubil rameno, takže nemohl v dalších utkáních nastoupit.\n\n"}
{"id": "814863", "url": "https://cs.wikipedia.org/wiki?curid=814863", "title": "Stecknadelhorn", "text": "Stecknadelhorn\n\nStecknadelhorn (4241 m n. m.) je hora ve Walliských Alpách. Leží na území Švýcarska v kantonu Valais nedaleko italské hranice. Náleží do masivu Mischabel. Nachází se mezi Nadelhornem a Hohberghornem. Na vrchol je možné vystoupit z Mischabelhütte (3340 m n. m.) a Bordierhütte (2886 m n. m.). Horu pokrývá ledovec Riedgletscher.\n\nNa vrchol jako první vystoupili 8. srpna 1887 Oscar Eckenstein a Matthias Zurbriggen.\n\n"}
{"id": "814864", "url": "https://cs.wikipedia.org/wiki?curid=814864", "title": "Klinkový potok", "text": "Klinkový potok\n\nKlinkový potok je potok na dolní Oravě, ve východní části okresu Dolný Kubín. Jde o levostranný přítok Ráztok, měří 2,5 km a je tokem VI. řádu.\n\nPramení v Skorušinských vrších, v podcelku Kopec na západním svahu vrchu Blato (1 138,1 m n. m.) v nadmořské výšce přibližně 975 m n. m..\n\nNa horním toku teče západním směrem, přičemž se esovitě stáčí. Na středním toku se stáčí směrem na severozápad a vtéká do geomorfologického celku Oravská vrchovina. Na dolním toku se už stáčí na severozápad a v katastrálním území obce Chlebnice, na severním úpatí vrchu Hrb (771 m n. m.) a severovýchodně od obce Chlebnice, se v nadmořské výšce cca 624 m n. m. vlévá do Ráztoky.\n\n"}
{"id": "814867", "url": "https://cs.wikipedia.org/wiki?curid=814867", "title": "Malatinský potok", "text": "Malatinský potok\n\nMalatinský potok je potok na dolní Oravě, ve východní části okresu Dolný Kubín. Jde o pravostranný přítok Ráztok, měří 3,6 km a je tokem V. řádu.\n\nPramení v Oravské vrchovině na severním svahu Vrchů (927,4 m n. m.) v nadmořské výšce přibližně 810 m n. m., severovýchodně od obce Malatiná.\n\nOd pramene teče zprvu na severovýchod, následně vytváří oblouk prohnutý na východ, zleva přibírá přítok nejprve z oblasti Pod Bučkami, pak zprava přítok z jihozápadního svahu Ostrého vrchu (877,4 m n. m.) a opět levostranný přítok z oblasti Pod Bučkami. Dále pokračuje směrem na sever, z levé strany přibírá přítok z východního svahu Rakytinky (808 m n. m.) a stáčí se severovýchodním směrem. Zleva přibírá krátký přítok z oblasti Kapustísk, pak přítok z jižního svahu Ďavčovky (815,5 m n. m.), následně svůj nejvýznamnější přítok, Sakalov zprava a nakonec opět zleva přítok z jihovýchodního úpatí Ďavčovky. Dále protéká obcí Chlebnice a v blízkosti centra obce ústí v nadmořské výšce cca 579 m n. m. do Chlebnického potoka.\n\n\n"}
{"id": "814869", "url": "https://cs.wikipedia.org/wiki?curid=814869", "title": "Karl Schwabe", "text": "Karl Schwabe\n\nKarl Schwabe (9. srpna 1899 Brno – 20. září 1946 Brno) byl československý advokát, sudetoněmecký politik a nacistický úředník. Vrcholný představitel okupačního aparátu na Moravě. V letech 1940–1945 byl moravskoslezským zemským viceprezidentem. \n\nKarl Schwabe se narodil v brněnské německé rodině, otec Karel Schwabe byl vrchní lesní rada a zemský lesní inspektor u místodržitelství. V Brně vystudoval německou obecnou školu a německé státní gymnázium. Po maturitě, v roce 1917, narukoval u dělostřeleckého pluku a byl poslán na italskou frontu, kde získal hodnost praporčíka. Po rakouské kapitulaci se v listopadu 1918 dostal do italského válečného zajetí, odkud byl propuštěn až v říjnu 1919. Po návratu domů začal studovat práva na německé univerzitě v Praze a současně na německé technice v Brně.\n\nPod vlivem sudetoněmeckých nacionalistických politiků (Aloise Baerana z DNSAP) se během studií zapojil do špionáže ve prospěch nepřátel Československa. V roce 1922 byl odhalen a usvědčen, že od armádního důstojníka německé národnosti přebíral tajné vojenské dokumenty a předával je maďarským diplomatům. Trestním soudem v Praze byl odsouzen na tři roky těžkého žaláře za vyzvědačství a zároveň mu bylo rozsudkem odňato právo nabývat akademických hodností a bylo mu zakázáno působit v advokacii. Nicméně již v roce 1924 byl podmíněně propuštěn a následně mu byly milostí prezidenta Masaryka prominuty následky odsouzení, takže mohl dostudovat (1926 byl promován doktorem práv), stal se advokátem v Mikulově a v roce 1929 si v Brně otevřel vlastní advokátní kancelář. \n\nPodle poválečného šetření byl Schwabe v době první republiky členem či sympatizantem sudetoněmeckých organizací DNP, DNSAP a posléze SdP, po okupaci vstoupil do NSDAP. V době mnichovské krize pobýval ve Vídni; podle čs. ministerstva vnitra opět působil jako vyzvědač proti ČSR. Po Mnichovu, v říjnu 1938, byl Schwabe členem delegace brněnských Němců, kteří v Berlíně žádali, aby Brno bylo také připojeno k Říši. Podílel se také na organizování protičeských a protižidovských demonstrací v Brně 11. a 12. března 1939, které měly ukázat neudržitelnou situaci Němců v Česko-Slovensku (za války Schwabe ve svém životopise uvedl, že dostal příkaz, aby vyvolal a organizoval „odpor proti českému teroru“, avšak po válce u soudu tvrdil, že se přidal k demonstraci na výzvu studentů a protože to „cítil za svou povinnost jako Němec“).\n\nV noci ze 14. na 15. března 1939, zatímco jeho přítel Oskar Judex obsazoval brněnskou radnici, Schwabe se skupinou ordnerů obsadil brněnské policejní ředitelství a stal se samozvaným policejním ředitelem. Vzápětí po okupaci ochotně spolupracoval s gestapem na sestavení seznamů nepřátel Říše (hlavně židů a komunistů), které posléze posloužil při preventivním zatýkání (Akce Albrecht I.).\n\nV roce 1940 byl Schwabe jmenován moravským zemským viceprezidentem, aby korigoval činnost svého formálního nadřízeného, dr. Cahy. Po zatčení a zastřelení Cahova nástupce, dr. Mezníka, v době první heydrichiády (listopad 1941) již nebyl úřad zemského prezidenta obsazen a Schwabe se fakticky i formálně stal nejvyšším představitelem „autonomní“ protektorátní správy na Moravě, která tak v jeho osobě splynula s okupační správou. V této funkci se podílel na germanizaci moravských úřadů, na arizaci židovského majetku a na nevýhodném odprodeji zemského jmění do německých rukou. Vstoupil do SS (měl hodnost Standartenführer).\n\nPo porážce Německa byl Schwabe zadržen v Jihlavě a po ročním vyšetřování postaven před Mimořádný lidový soud v Brně. Výrokem soudu byl dne 20. září 1946 shledán vinným ze spáchání úkladů o republiku, vyzvědačství, propagace a podpory nacismu, zavinění ztráty svobody většího počtu obyvatel republiky, zneužití politické a rasové perzekuce k vlastnímu obohacení atd. Byl odsouzen k trestu smrti oběšením a téhož dne popraven.\n"}
{"id": "814870", "url": "https://cs.wikipedia.org/wiki?curid=814870", "title": "Castor (hora)", "text": "Castor (hora)\n\nCastor ( , 4228 m n. m.) je hora ve Walliských Alpách. Leží na hranici mezi Švýcarskem (kanton Valais) a Itálií (region Valle d'Aosta). Náleží do masivu Monte Rosa. Leží západně od Dufourspitze a přiléhá k Breithornu a Polluxu. Castor a Pollux se nazývají \"Dvojčata\" ( ). Na vrchol je možné vystoupit z Monte Rosa Hut (2795 m n. m.) a Gandegg Hütte (3029 m n. m.) na švýcarské straně a z Rifugio Quintino Sella (3585 m n. m.) a Rifugio Ottorino Mezzalama (3036 m n. m.) na straně italské. Pod horou se nachází ledovec Zwillingletscher.\n\nNa vrchol jako první vystoupili 23. srpna 1861 F. W. Jacomb, William Mathews a Michel Croz.\n\n"}
{"id": "814873", "url": "https://cs.wikipedia.org/wiki?curid=814873", "title": "Kristen Wiig", "text": "Kristen Wiig\n\nKristen Carroll Wiig (* 22. srpna 1973, Canandaigua, New York, Spojené státy americké) je americká televizní a filmová herečka.\n\nNejvíce je známá z účinkování v komediálním pořadu Saturday Night Live, kde působila v letech 2005 až 2012. Wiig je členkou komediální společnosti \"The Groundlings\" a objevila se v mnoha filmech a televizních seriálech včetně filmů \"Ženy sobě\", \"Super Mac\", \"Flight of the Conchords\", \"Zábavný park\" a \"Paul\". Mimo hraní také dabuje, její nejznámější role jsou Rafana ve filmu \"Jak vycvičit draka\" a Lola Bunny v \"Looney Tunes Show\".\n\nNarodila se v městě Canandaigua ve státě New York jako dcera umělkyně Laurie J. (rozené Johnston) a běžce Jona J. Wiga. Její otec je norského a irského původu a matka je anglického a skotského původu. Ve svých třech letech se se svou rodinou přestěhovala do Lancestru do Pensylvánie. Později se přestěhovala do Rochesteru ve státě New York, kde navštěvovala a absolvovala Brighton High School. \n\nNavštěvovala University of Arizona se zaměřením na umění. Po krátké praxi na Roanoke College navštěvovala University of Arizona, obor umění. Na vysoké škole brala hodiny herectví, splnila požadavky kurzu a její učitel ji navrhl, že by se mohla herectví i nadále věnovat. Opustila školu a přestěhovala se do Los Angeles, kde se přidala k \"The Groundlings\", zatímco pro sebe hledala pomocné práce, aby se uživila. \n\nV letech 2005 až 2009 byla vdaná za herce Hayese Hargrova.\n\n"}
{"id": "814874", "url": "https://cs.wikipedia.org/wiki?curid=814874", "title": "Ráztoky (přítok Chlebnického potoka)", "text": "Ráztoky (přítok Chlebnického potoka)\n\nRáztoky je potok na dolní Oravě, ve východní části okresu Dolný Kubín. Jde o pravostranný přítok Ráztok, měří 4,1 km a je tokem V. řádu.\n\nPotok pramení v Skorušinských vrších, v geomorfologickém podcelku Kopec, na jižním svahu Turínka (1 003,6 m n. m.) v nadmořské výšce cca 940 m n. m.\n\nOd pramene teče na západ, zprava přibírá dva krátké přítoky z jihozápadních svahů Turínka, vstupuje do Oravské vrchoviny, přičemž vytváří oblouk vypnutý na sever. Dále pokračuje opět západním směrem, zleva přibírá svůj nejdelší přítok (Klinkový potok) ze západního svahu Blata (1 138,1 m n. m.), více rozšiřuje své koryto, z levé strany přibírá přítok ze severozápadního svahu Hrba (771 m n. m.) zvaný Oblazník a zprava přítok z jihozápadního svahu Kálaného (852,7 m n. m.). Nakonec protéká částí obce Chlebnice, kde se v nadmořské výšce přibližně 562 m n. m. vlévá do Chlebnického potoka.\n\n\n"}
{"id": "814875", "url": "https://cs.wikipedia.org/wiki?curid=814875", "title": "Ráztoky", "text": "Ráztoky\n\nRáztoky může být:\n\n\n\n"}
{"id": "814878", "url": "https://cs.wikipedia.org/wiki?curid=814878", "title": "Kanton Ginestas", "text": "Kanton Ginestas\n\nKanton Ginestas (fr. \"Canton de Ginestas\") je francouzský kanton v departementu Aude v regionu Languedoc-Roussillon. Skládá se ze 14 obcí.\n\n"}
{"id": "814879", "url": "https://cs.wikipedia.org/wiki?curid=814879", "title": "Kanton Lagrasse", "text": "Kanton Lagrasse\n\nKanton Lagrasse (fr. \"Canton de Lagrasse\") je francouzský kanton v departementu Aude v regionu Languedoc-Roussillon. Skládá se z 18 obcí.\n\n"}
{"id": "814880", "url": "https://cs.wikipedia.org/wiki?curid=814880", "title": "Kanton Lézignan-Corbières", "text": "Kanton Lézignan-Corbières\n\nKanton Lézignan-Corbières (fr. \"Canton de Lézignan-Corbières\") je francouzský kanton v departementu Aude v regionu Languedoc-Roussillon. Skládá se z 18 obcí.\n\n"}
{"id": "814881", "url": "https://cs.wikipedia.org/wiki?curid=814881", "title": "Kanton Limoux", "text": "Kanton Limoux\n\nKanton Limoux (fr. \"Canton de Limoux\") je francouzský kanton v departementu Aude v regionu Languedoc-Roussillon. Skládá se z 23 obcí.\n\n"}
{"id": "814882", "url": "https://cs.wikipedia.org/wiki?curid=814882", "title": "Sakalov", "text": "Sakalov\n\nSakalov je potok na dolní Oravě, ve východní části okresu Dolný Kubín. Jde o pravostranný přítok Malatinského potoka, měří 3,2 km a je tokem VI. řádu.\n\nPramení v jihozápadním výběžku Skorušinských vrchů, v geomorfologickém podcelku Kopec, na západním úpatí vrchu Diel (1 051,4 m n. m.) v nadmořské výšce cca 855 m n. m..\n\nOd pramene teče směrem na severozápad, vtéká do Oravské vrchoviny a na horním toku přibírá levostranný přítok z východního svahu Ostrého vrchu (877,4 m n. m.). Dále se ohýbá více na severoseverozápad a opět zleva přibírá přítok ze severního svahu Ostrého vrchu. Následně vytváří oblouk směřující na západ, přechodně teče na severoseverozápad a z pravé strany přibírá přítok vznikající severoseverozápadně od kóty 825,7 m. Dále teče směrem na okraji obce Chlebnice (jihozápadně od jejího centra) se v nadmořské výšce přibližně 600 m n. m. vlévá do Malatinského potoka.\n\n\n"}
{"id": "814883", "url": "https://cs.wikipedia.org/wiki?curid=814883", "title": "Kanton Mas-Cabardès", "text": "Kanton Mas-Cabardès\n\nKanton Mas-Cabardès (fr. \"Canton de Mas-Cabardès\") je francouzský kanton v departementu Aude v regionu Languedoc-Roussillon. Skládá se z 15 obcí.\n\n"}
{"id": "814884", "url": "https://cs.wikipedia.org/wiki?curid=814884", "title": "Kanton Mouthoumet", "text": "Kanton Mouthoumet\n\nKanton Mouthoumet (fr. \"Canton de Mouthoumet\") je francouzský kanton v departementu Aude v regionu Languedoc-Roussillon. Skládá se z 18 obcí.\n\n"}
{"id": "814887", "url": "https://cs.wikipedia.org/wiki?curid=814887", "title": "Kanton Peyriac-Minervois", "text": "Kanton Peyriac-Minervois\n\nKanton Peyriac-Minervois (fr. \"Canton de Peyriac-Minervois\") je francouzský kanton v departementu Aude v regionu Languedoc-Roussillon. Skládá se ze 16 obcí.\n\n"}
{"id": "814889", "url": "https://cs.wikipedia.org/wiki?curid=814889", "title": "Kanton Quillan", "text": "Kanton Quillan\n\nKanton Quillan (fr. \"Canton de Quillan\") je francouzský kanton v departementu Aude v regionu Languedoc-Roussillon. Skládá se z 18 obcí.\n\n"}
{"id": "814890", "url": "https://cs.wikipedia.org/wiki?curid=814890", "title": "Kanton Saint-Hilaire", "text": "Kanton Saint-Hilaire\n\nKanton Saint-Hilaire (fr. \"Canton de Saint-Hilaire\") je francouzský kanton v departementu Aude v regionu Languedoc-Roussillon. Skládá se ze 14 obcí.\n\n"}
{"id": "814891", "url": "https://cs.wikipedia.org/wiki?curid=814891", "title": "Kanton Saissac", "text": "Kanton Saissac\n\nKanton Saissac (fr. \"Canton de Saissac\") je francouzský kanton v departementu Aude v regionu Languedoc-Roussillon. Skládá se z osmi obcí.\n\n"}
{"id": "814892", "url": "https://cs.wikipedia.org/wiki?curid=814892", "title": "Quillan", "text": "Quillan\n\nQuillan je francouzská obec v departementu Aude v regionu Languedoc-Roussillon. V roce 2009 zde žilo 3 352 obyvatel. Je centrem kantonu Quillan.\n"}
{"id": "814893", "url": "https://cs.wikipedia.org/wiki?curid=814893", "title": "Veľký Klin", "text": "Veľký Klin\n\nVeľký Klin je potok na dolní Oravě, ve východní části okresu Dolný Kubín. Jde o levostranný přítok Chlebnického potoka, měří 3,1 km a je tokem V. řádu.\n\nPramení v jihozápadním výběžku Skorušinských vrchů, v geomorfologickém podcelku Kopec, na severovýchodním svahu Dielu (1 051,4 m n. m.) v nadmořské výšce cca 885 m n. m..\n\nPramení, teče a ústí v katastrálním území obce Chlebnice. Od pramene teče nejprve na sever, zprava přibírá tři přítoky: z jihozápadního svahu Súšavy (1 076,6 m nm), ze severozápadního svahu Súšavy a také krátký přítok ze severozápadního svahu tohoto vrchu. Následně pokračuje více směrem na severoseverozápad, zleva přibírá pět kratších přítoků z lokalit Smejsová a Diel, vtéká do geomorfologického celku Oravská vrchovina, na krátkém úseku teče přechodně opět na sever a z pravé strany ještě přibírá přítok přitékající z oblasti Na poľaně. Nakonec se stáčí na západ a východně od centra obce Chlebnice se v nadmořské výšce přibližně 615 m n. m. vlévá do Chlebnického potoka.\n\n"}
{"id": "814894", "url": "https://cs.wikipedia.org/wiki?curid=814894", "title": "Kosjerić", "text": "Kosjerić\n\nKosjerić (v srbské cyrilici Косјерић) je obec v Srbsku nacházející se v Zlatiborském okruhu. V roce 2000 mělo samotné město 3794 obyvatel, celá opština Kosjerić pak dohromady 15 478 (celkem 27 sídel). Obec se nachází na dopravní tepně Valjevo-Užice a železniční trati Bělehrad-Bar.\n\nObec, jejíž jméno pochází od nejstaršího rodu, který tuto oblast obýval - \"Kosjerićů\", se začala dramaticky měnit až po druhé světové válce. 31. prosince 1947 do ní byla zavedena elektřina, 25. června 1972 projel po železniční trati u Kosjeriće první vlak. V roce 1966 získal Kosjerić statut města. V centru obce se nachází pravoslavný chrám Narození Panny Marie, který byl zbudován v roce 1970 na místě původního stavby z roku 1895. Nedaleko města se nachází cementárna, která měla být roku 2002 částečně privatizována.\n\nOd roku 2012 je starostou města známý kuchař Milijan Stojanić. Na začátku roku 2013 začal obci hrozit bankrot, neboť i přes poměrně dobré hospodaření je velmi zadlužená.\n"}
{"id": "814895", "url": "https://cs.wikipedia.org/wiki?curid=814895", "title": "Hip hop v Maďarsku", "text": "Hip hop v Maďarsku\n\nMaďarský hip hop je evropská variace hip-hopové hudby produkovaná v Maďarsku. Ač ve světě téměř neznámá hudba, rapper Speak (Tamás Deák) se svým politicky orientovaným klipem \"Stop the War\" získal přes dva miliony zhlédnutí na serveru YouTube.\n\nHip hop a posléze rap se do Maďarska dostávaly již od samého začátku v době old school hip hopu a fenoménu breakdance za doprovodu electro-boogie tzn. charakteristické hudby též zaznamenané ve filmech jako \"\" a\" \", nicméně byl to právě excentrický hudební spodek později známý jako hip-hop, který ovlivnil brzkou maďarskou hip-hopovou scénu. Pop rockový zpěvák Miklós Fenyő (maď. \"Fenyő Miklós\") zaregistroval tuto nezvyklou hudbu při svých live-tour vystoupeních v Německu, kde mladí lidé tancovali k této energetické hudbě. V roce 1984 proto vydal electro ovlivněné album \"Miki: Jól nézünk MIKI\", což v Maďarsku vyvolalo vlnu zájmu o tuto hudbu a vznik tematických diskoték a klubů a též breakdance soutěží mezi týmy jako \"Turbo Break Company\" nebo the \"Harlem Company\", kterých se Fenyő sám zúčastnil. Dalším songem byl \"Dadogós Break\", též nahraným v roce 1984 Pétertem Gesztim (maď. \"Geszti Pétert\") a jiné.\n\nPopularitu hip-hopu vystřídala popularita rapu a následně gangsta rapu, atd.\n\n"}
{"id": "814898", "url": "https://cs.wikipedia.org/wiki?curid=814898", "title": "Anatol Josepho", "text": "Anatol Josepho\n\nAnatol Marco Josepho (narozen jako Anatoli Josephewitz 31. března 1894 Omsk - prosinec 1980 San Diego) byl americký vynálezce ruského původu, který v roce 1925 vynalezl a patentoval fotografický automat. V roce 1927 za svůj vynález dostal zaplaceno jeden milion dolarů.\n\nNarodil se jako syn zlatníka a jako dítě se zajímal o fotoaparáty. Ve svých 15. letech odcestoval do Berlína, kde pracoval ve fotografickém ateliéru. V roce 1912 se poprvé navštívil Spojené státy, ale nebyla pro něj žádná práce a tak se vrátil do Evropy. V Budapešti si otevřel vlastní studio. Na začátku první světové války byl v Maďarsku internován. V roce 1918 došel během ruské občanské války do Mandžuska. V roce 1921 si otevřel ateliér v Šanghaji, který o dva roky později prodal, aby znovu zkusil štěstí v USA.\n\nOd roku 1921 si změnil jméno na Anatol Josepho a v roce 1923 emigroval do Spojených států.\n\nZe Seattlu přišel přes San Francisco a Hollywood, kde se seznámil s tamním kinem, až do New Yorku. Tam se mu podařilo získat díky přátelům a příbuzným částku 11 000 amerických dolarů s cílem realizovat jeho představu vlastního fotografického automatu. Dne 27. března 1925 podal patent, který mu byl přiznán 7. června 1927. Za vypůjčené peníze postavil v září 1925 první prototyp fotoautomatu, který byl v jeho studiu na Broadwayi. Svůj fotoautomat a zároveň i společnost pojmenoval \"Photomaton\".\n\nV automatu mohl zákazník po vložení čtvrt dolaru během osmi minut získat osm fotografií. O portréty byl obrovský zájem, za den se přišlo vyfotografovat 2 000 zákazníků. V červenci 1926 se Anatol Josepho oženil s herečkou Hannah Belle Kehlmann, se kterou měli později dva syny. Společnost byla tak úspěšná, že Josepho mohl v březnu 1927 (tj. před udělením patentu) prodat americká práva za 1 milion dolarů. Práva na \"Photomaton\" prodal konsorciu vedené Henrym Morgenthauem a polovinu peněz věnoval na charitativní účely. Nadále pracoval jako technický poradce a viceprezident rychle se rozvíjející společnosti \"Photomaton Incorporated\". Úspěch \"Photomatonu\" dosáhl Josepho hlavně tím, že postavil kabinu, kterou uzavřel ze všech stran kromě čelní strany, která však byla také zakrývací. Mnoho prvních Photomatonů bylo umístěno v obchodních domech. Aby zábleskové světlo automatu příliš nenarušovalo prodej, opatřil Josepho přední stranu kabiny závěsem. Tato \"izolace\" při fotografování přinesla \"Photomatonu\" úspěch. Později se závěsy staly nedílnou součástí všech fotografických automatů.\n\nPozději se přestěhoval do Kalifornie, kde pokračoval jako vynálezce. V roce 1941 daroval americkým skautům pozemek na Santa Monice o výměře asi 100 akrů v celkové hodnotě 55 milionů amerických dolarů, dnešní \"Camp Josepho\". Krátce před svou smrtí v roce 1980 mu byl udělen čestný doktorát na Izraelském technologickém institutu Technion v Haifě.\n\nJosepho zemřel ve věku 86 let na mozkovou mrtvici.\n\n"}
{"id": "814902", "url": "https://cs.wikipedia.org/wiki?curid=814902", "title": "Brezovica (potok)", "text": "Brezovica (potok)\n\nBrezovica je potok na horní Oravě, na území okresu Tvrdošín. Jde o levostranný přítok Oravice, měří 7 km a je tokem V. řádu.\n\nPramení v jihozápadním výběžku Skorušinských vrchů, v podcelku Skorušina, na severozápadním svahu Skorušiny (1 313,8 m n. m.) v nadmořské výšce cca 1 155 m n. m..\n\nV pramenné oblasti teče na sever, zprava přibírá dva přítoky také ze severozápadních svahů Skorušiny a stáčí se na severozápad. Z levé strany přibírá další přítok ze severozápadního svahu Skorušiny a z téže strany přítok ze severovýchodního svahu Javoriniek (1 122,7 m n. m.). Následně se stáčí definitivně na sever, vytváří nevýrazný oblouk ohnutý na východ, zleva přibírá přítok nejprve ze severního svahu Ostrého vrchu (942,4 m n. m.), pak další v lokalitě Vyševcové a protéká bažinatý územím východně od obce Brezovica a zároveň vstupuje do Oravské kotliny. Nakonec přibírá ještě pravostranný přítok z oblasti Priečneho a na západním okraji obce Liesek ústí v nadmořské výšce přibližně 637 m n. m. do Oravice.\n\n\n"}
{"id": "814904", "url": "https://cs.wikipedia.org/wiki?curid=814904", "title": "Chuej-mové", "text": "Chuej-mové\n\nChuej-mové neboli Jemekové ( pchin-jinem nebo v sinokorejské variantě pchin-jinem ) byli předkové národa Turkického etnika Kimäků. Pobývali v oblasti Liao-Tungského poloostrova a jižního Mandžuska. Byli představiteli etnika, žijícího na východ od Číny, které samotní Číňané nazývali \"Tung-i\" neboli \"východní barbaři\". Vznikli sloučením dvou starověkých kmenů, jejichž název byl vytvořen z jejich dvou jmen: \"Chuej\" a \"Mo\" čili \"Chuej-mo\" nebo v korejském podání \"Ťie-maek\".\n\nJelikož je záznamů o Jemecích velice málo, navíc v mnoha případech pouze strohých a kusých, není zcela jasné, jakým způsobem se tyto dva kmeny ocitly v územním prostoru střední Asie. Níže je uvedeno několik teorií výzkumníků :\n\nJako sídelní centra Chuej-moů uvádí Christofer Beckwith až tři místa, a to: \n\nTato identifikace Jemeků je založena na čtení znaků v \"Záznamech velkého historika\" () od S'-ma Čchiena.\n\nTento scénář je poněkud v rozporu s S.M. Ahinjanovým a Ju. Zujevovým scénářem, který sledoval Jemeky v různých obdobích z různých úhlů, a příslušně propojil původ Kimäků s Sjy (Se) nebo Kajy (tj. Huno-mongoly, ) a Tie-lejštími Süe-jentchuy. \n\nJméno Kimäk vzniklo ze spojení kmenů Imi a Imek, pojmenovaných po řece Imi v údolí řeky Arguň (\"stříbrný\"), která je přítokem Amuru. Marquart navrhl Turkickou etymologii jako \"Kimäk Iki-Imäk\" (Dva-Imekové). Žádný samostatný kmen v záznamech nebyl popsán jako \"Kimäk\", ale vždy byly tyto kmeny uváděny jako pár. Středověcí čínští geografové neznali etnonym Kimäků, poněvadž vždy na ně odkazovali jako na Jüe-pany.\n\nJe pravděpodobné, že byli vstřebáni do konglomerátů Siung-nuských říší, v jejichž rámci se kmeny pohnuly k západu ke společnému dobývaní nových území, poněvadž je prokázáno, že středoasijští Hunové v 2. století zůstali ve Střední Asii. Zde Chuej-mové čili Jüe-pani přicházejí do povědomí pod názvem Čchu-mu-kunové\n\nMezi léty 155-166 Sjen-pejové vytvořili kočovnou konfederaci, řízenou Tchan-š'-chuajem, a převzali pozemky Siung-nuovské říše. Poté vytlačili Ting-lingy - budoucí Kypčaky do Sajanských hor. Nejsilnější kmeny Siung-nuovské konfederace, známé podle Číňanů jako \"Silní Hunové\", se pohnuly k západu. S novými spojenci jako byli Tocharové, Íránci, Ugrové a kavkazané nakonec dosáhly Evropy jako Hunové, kde dominovali Alani a Gótové.\n\n\n"}
{"id": "814905", "url": "https://cs.wikipedia.org/wiki?curid=814905", "title": "Grúňový potok (přítok Hlbokého potoka)", "text": "Grúňový potok (přítok Hlbokého potoka)\n\nGrúňový potok je potok na dolní Oravě, na území okresu Tvrdošín. Jde o levostranný přítok Hlbokého potoka, měří 4,8 km a je tokem VI. řádu.\n\nPramení v jihozápadním výběžku Skorušinských vrchů, v geomorfologickém podcelku Kopec, na severozápadním svahu Brezového vrchu (1 135,9 m n. m.) v nadmořské výšce přibližně 1 005 m n. m..\n\nV pramenné oblasti teče na krátkém úseku na sever, zprava přibírá tři krátké přítoky ze severozápadních svahů Brezového vrchu a stáčí se na severozápad. Zleva přibírá přítok z oblasti Prostredného a pokračuje víceméně směrem na sever, přičemž se obloukem vypíná na západ. Koryto toku se výrazněji vlní, zleva přibírá přítok ze severozápadního svahu Grúňa (917,6 m n. m.), následně vstupuje do Oravské kotliny, z pravé strany ještě přibírá přítok z lokality Tokáreň, těsně před ústím se stáčí na východ a v nadmořské výšce cca 663 m n. m. se jižně od obce Liesek vlévá do Hlubokého potoka.\n\n\n"}
{"id": "814906", "url": "https://cs.wikipedia.org/wiki?curid=814906", "title": "Hlboký potok (přítok Oravice)", "text": "Hlboký potok (přítok Oravice)\n\nHlboký potok je potok na dolní Oravě, na území okresu Tvrdošín. Jde o levostranný přítok Oravice, měří 5,2 km a je tokem V. řádu.\n\nPramení v jihozápadním výběžku Skorušinských vrchů, v geomorfologickém podcelku Skorušina, na severním svahu Brezového vrchu (1 135,9 m n. m.) v nadmořské výšce přibližně 980 m n. m..\n\nNa horním toku teče na sever, přičemž v pramenné oblasti přibírá několik krátkých zdrojnic z obou stran a protéká lokalitou Baranová. Zprava pak přibírá přítoky ze severozápadního svahu Vajdovky (1 075,6 m n. m.) a ze západního svahu Vrchdoliniek (950,4 m n. m.) a stáčí se severozápadním směrem. Následně přibírá pravostranný přítok pramenící jižně od Dúčaliny (758,6 m n. m.) a levostranné přítoky ze Suché doliny, z lokality Tokáreň a také svůj nejvýznamnější přítok, Grúňový potok. Pak už teče v Oravské kotlině směrem na sever a jižně od obce Liesek se v nadmořské výšce 644,3 m n. m. vlévá do Oravice.\n\n\n"}
{"id": "814913", "url": "https://cs.wikipedia.org/wiki?curid=814913", "title": "Krivský potok", "text": "Krivský potok\n\nKrivský potok může být:\n\n"}
{"id": "814916", "url": "https://cs.wikipedia.org/wiki?curid=814916", "title": "Krivský potok (přítok Oravy)", "text": "Krivský potok (přítok Oravy)\n\nKrivský potok je potok na dolní Oravě, v severovýchodní části okresu Dolný Kubín. Jde o levostranný přítok Oravy, měří 3,2 km a je tokem IV. řádu.\n\nPramení v jihozápadním výběžku Skorušinských vrchů, v geomorfologickém podcelku Kopec, severovýchodním svahu vrchu Blato (1 138,1 m n. m.) v nadmořské výšce přibližně 1 030 m n. m..\n\nNejprve teče na sever, vytváří oblouk ohnutý na západ a při vrchu Blato přibírá vějíř krátkých přítoků, zleva ze severního svahu vrchu Blato a zprava ze západních svahů Kopca (1 251,3 m n. m.). Postupně přibírá dva levostranné přítoky z východního, resp. severního svahu Turínka (1 003,6 m n. m.), pravostranný přítok pramenící severozápadně od kóty 1 065,9 m a v lokalitě Capierka vytváří první kaskádu. Následně přibírá krátký pravostranný přítok (696,5 m n. m.) ze západního svahu Baní (943,4 m n. m.), stáčí se na severozápad a vícenásobně se vlní. Dále vstupuje do Oravské vrchoviny, v lokalitě Blatnické vytváří druhou kaskádu a pokračuje západní směrem. Zleva přibírá Smoleňovský potok (616,2 m n. m.), přítok ze severního svahu Lysca (943,6 m n. m.) a také přítok (577,6 m n. m.) z lokality Za lány. Pak protéká osadou Mlýn, kde z levé strany přibírá přítok z východního svahu Osičín (763,1 m n. m.) a obloukem se postupně stáčí na sever. Nakonec protéká obcí Krivá, v jejíž blízkosti ústí v nadmořské výšce cca 538 m n. m. do Oravy.\n\n"}
{"id": "814925", "url": "https://cs.wikipedia.org/wiki?curid=814925", "title": "Povodí Oravy", "text": "Povodí Oravy\n\nPovodí Oravy je povodí na severním Slovensku a v jižním Polsku.\n\nJe to dílčí povodí Váhu, jehož území je totožné s územím historické Oravské župy. Zabírá plochu 1 991,8 km, z toho 1 632,5 km (tj. 82%) na území Slovenska a 359,3 km (tj. 18%) na území Polska. Nejvyšší bod povodí je Baníkov (2178 m n. m.), nejnižší bod je ústí Oravy do Váhu u Kraľovan (430,7 m n. m.).\nŘeka Orava odvodňuje území okresů Námestovo, Tvrdošín a Dolný Kubín (kromě malého území v jihozápadní části, v katastrálním území obce Kraľovany, kde Šútovský potok ústí přímo do Váhu).\nCo se týče geomorfologických celků, odvádí vodu (zcela nebo zčásti) z: Oravské Magury, Podbeskydské pahorkatiny, Oravských Beskyd, Podbeskydské brázdy, Oravské kotliny, Oravské vrchoviny, Skorušinských vrchů, Podtatranské brázdy, Tater (geomorfologický podcelek Západní Tatry, severní část), Chočských vrchů (část na severozápadě), Kysucké vrchoviny (nejvýchodnější část), Malé Fatry (geomorfologický podsestava Kriváňské Fatry, východní část) a Velké Fatry (geomorfologický podsestava Šípska Fatra, území na severozápadě).\nNa území Polska odvodňuje část powvietu Nowotarského.\n\nNa severozápadě rozvodnice začíná na vrchu Bukovina v Oravských Beskydách (1 057,3 m n. m.), pokračuje na východ po státní hranici s Polskem, přitom je zároveň součástí hlavního evropského rozvodí. Přes Rovný Beskyd, Úšust (1 155,4 m n. m.), Solisko (1 030,3 m n. m.), Novotské sedlo (850 m n. m.), Hrubou bučinu (1 131,8 m n. m.), Magurku (1 142,5 m n. m.), Pilsko (1 556,9 m n. m.), sedlo Hliny (804 m n. m.), Westku (954,4 m n. m.), sedlo Pod Beskydom (810 m n. m.), Javorinu (1 047,3 m n. m.), Beskydok (1 168,4 m n. m.), Jalovecké sedlo (1 000 m n. m.), vede na Babiu horu (1 722,9 m n. m.), odtama potom zabíhá na území Polska (Pasmo-Babiogórskie) po linii Przełęcz Krowiarki (1 018,2 m n. m.) – Główniak (1 092,9 m n. m.) – Hala Śmietanowa (1 298 m n. m.) – Polica (1 369 m n. m.) – Groniczek (893,8 m n. m.) – Połana Kozinowa (774,5 m n. m.) – Góra Beskidy (769 m n. m.) – severovýchodně od obce Podwilk – Lysa Góra (807,9 m n. m.) – východne od obce Harkabuz, kde sa stáčí na jih.\n\nNa východe dále pokračuje po linii Góra Żeleznica (911,9 m n. m.) – Grapa Zagórzańska (806 m n. m.) – západně od obce Załuczne – přes rašeliniště a bory západně od Černého Dunajce k Koniówce, tu se stáčí na západ a znovu vede po státní hranici k obci Suchá Hora (Oravská kotlina), přes Skorušinské vrchy (Mašnáková (972,4 m n. m.), Magura (1 231,7 m n. m.) a Príslop (1 161 m n. m.)). Odtud opětovně na krátkém úseku vchází do Polska, kde západně od Zakopaneho prochází lokalitou Molkówka v pramenné oblasti Oravice. Dále vede v Západních Tatrách po linii Veľká Furkaska (1 489,9 m n. m.) – Bobrovec – Lúčna (1 652,6 m n. m.) – Volovec (2 063,4 m n. m.).\n\nOdtud se stáčí na západ, pokračuje jako jižní část rozvodnice: přes Plačlivé (2 125,1 m n. m.), Baníkov (2 178,1 m n. m.), Salatín (2 047,6 m n. m.), Brestovú (1 902,7 m n. m.), Sivý vrch (1 804,9 m n. m.), Bielu skalu do Hutianského sedla (1 185,1 m n. m.) a vchází do Podtatranské brázdy. Následně pokračuje ve Skorušinských vrších – přes Kopec (1 251,3 m n. m.), Blato (1 138,1 m n. m.), Diel (1 051,4 m n. m.), Vrchy (927,4 m n. m.), kótu 854,5 m západně od Malatiné, dále vchází do Chočských vrchů – přes Ostroň (1 104,9 m n. m.), sedlo Vrchvarta (820 m n. m.), Veľký Choč (1 611 m n. m.) do sedla Brestová. Potom vede přes Oravskou vrchovinu (Hrádok (717,5 m n. m.)) do Šípskej Fatry (Ostré (1 066,6 m n. m.), Šíp (1 169,5 m n. m.)) k ústí Oravy do Váhu u Kraľovan.\n\nNakonec se stáčí na sever a vede jako západní hranice povodí: nejprve přes Malou Fatru (Suchý vrch (1 267,3 m n. m.), Stoh (1 607,4 m n. m.), Veľký Rozsutec (1 609,7 m n. m.)), přes sedlo Rovná hora (751 m n. m.) vchází do Kysucké vrchoviny (Pupov (1 095,6 m n. m.)) a dále do Kysuckých Beskyd (Okrúhlica (1 076,4 m n. m.) – Javorinka (1 210,3 m n. m.) – západně od Flajšové – Krčmárová (917 m n. m.) – Mrvova Kykula (1 040,2 m n. m.) – zpět na Bukovinku).\n\nHlavním tokem je řeka Orava, která vzniká soutokem dvou zdrojnic – Bílé Oravy (37 km) a Černé Oravy (29,3 km). Jejich soutok je v současnosti zalitý vodami Oravské přehrady. Bílá Orava je považována za hlavní (horní) tok Oravy a Černá Orava za její levostranný přítok. Černá Orava již v současné době naším územím přímo neteče. Pod přehradní zdí už řeka pokračuje pod názvem Orava. Od pramene (jihozápadně od obce Oravská Lesná) po vtok do Váhu vytváří řeka velký oblouk stočený na severovýchod, přičemž Bílá Orava nejprve teče na východ, pod přehradní zdí nejprve na jih, u Tvrdošína se stáčí a dále již pokračuje směrem na jihozápad. Do Váhu se vlévá u Kraľovan.\n\nZ hlediska přítoků je povodí Oravy velmi dobře vyvinuté, delší přítoky jsou však převážně levostranné. Nejdelší přítoky Oravy jsou: Klinianka, Mútňanka (zleva), Hruštínka (zprava), Veselianka, Polhoranka (zleva; vše přítoky Bílé Oravy), Zubříč / Zubrzyca (zprava), Pekelník / Piekielnik (zleva), Sihlec / Syhlec, Lipnice (zprava ) a Jeleśnia (zleva; vše přítoky Černé Oravy), pod přehradní zdí pak levostranné Oravica a Studený potok a pravostranná Zázrivka.\n\nve slovenské části povodí:\nNa jihu povodí Oravy přímo navazuje na povodí Váhu, přičemž na krátkém úseku na jihovýchodě hraničí s jeho dílčím povodím Belé. Na západě hraničí s dílčím povodím Varínky a také s povodím Kysuce. Na severu a východě hraničí povodí s polským povodím Visly.\n"}
{"id": "814929", "url": "https://cs.wikipedia.org/wiki?curid=814929", "title": "Pivovar Vrchlabí", "text": "Pivovar Vrchlabí\n\nPivovar a sodovkárna Vrchlabí je zaniklý potravinářský provoz v krkonošském městě Vrchlabí. Hlavní budova bývalého pivovaru však dodnes stojí a je součástí developerského projektu.\n\nPůvodní hraběcí pivovar existoval ve Vrchlabí asi od roku 1533, jeho majitelé se v průběhu staletí střídali, až roku 1880 zanikl a byl zbořen. Více než dvacet let pak bylo Vrchlabí bez vlastního piva, až roku 1901 byl postaven nový městský akciový pivovar, tehdy pod názvem \"Actienbrauerei Hohenelbe\".\n\nVoda pro pivovar byla jímána vodojemem v oblasti \"Pekla\" v horní části Vrchlabí a do pivovaru vedena litinovým potrubím o světlosti 100 mm. Až po 80 letech bylo toto potrubí částečně opraveno pro potřeby sodovkárny, později však zaslepeno a dnes je toto prameniště využito pro městský vodovod.\n\nReklamní plakát, pravděpodobně z doby po II. světové válce a tedy doby \"akciového pivovaru v národní správě\", udává v sortimentu světlé 10° pivo a černý 12°ležák. Po roce 1948 byl pivovar znárodněn, v průběhu reorganizací československého hospodářství měnil oficiální názvy zřizovatele (\"Krkonošské pivovary\", \"Hradecké pivovary\", \"Východočeské pivovary\" apod.). V 60. a 70. letech se standardně vařilo pivo 7° a 10° obchodní značky \"Rýbrcoul\". Pouze na Vánoce se vařilo také 12° pivo. Poslední pivní várka zde byla uvařena 29. 10. 1973. Část technologií byla demontována a poskytnuta jiným pivovarům či lihovarům, vrchlabský byl přestavěn na sodovkárnu a ještě v roce 2000 se zde vyráběly nealkoholické nápoje, sodovky a limonády v čirém skle 0,33 l.\n\nJe téměř neuvěřitelné, že za celou dobu existence nebyl areál pivovaru poznamenán přílišnými stavebními úpravami a dochoval se v téměř nezměněné podobě, vyhnula se mu i móda trojdílných špaletových oken.\n\nV letech 2007 až 2009 provedla developerská společnost ORCO v areálu pivovaru řadu demolicí, byly strženy téměř všechny historické budovy pomocných provozů a zůstala stát pouze dominantní budova podél silnice a pivovarský komín. Společnost ORCO tehdy plánovala výstavbu \"„... celkem 163 bytových jednotek. V první fázi bude vystavěn bytový dům D se 78 byty. V druhé fázi bude rekonstruován pivovar s 31 apartmány. A v poslední fázi bude postaveno 54 bytů, které budou situovány v budovách s označením A, B a C.“\" – patrně vlivem nastupující hospodářské recese byl projekt zrušen, přestože některé byty v nedokončeném domě již byly prodány. Koncem léta 2009 již byla zastřešená hrubá stavba železobetonového monolitového domu zakonzervována a staveniště opuštěno. Po dokončení výstavby byla plánována bohatá zeleň, ani k její výsadbě pochopitelně nedošlo.\n\nNa jaře 2012 projekt oživila společnost ONSET, zredukovala plánovanou výstavbu a ve spolupráci s trutnovskou stavební společností BAK spustila novou výstavbu v bloku D. V červnu 2012 se začala montovat okna a připevňovat vnější zateplení, koncem roku byla tato budova již prakticky dokončena.\n\nPůvodní budova pivovaru se přeměnila na obchodní dům. Došlo k výměně původních dřevěných a ocelových oken za nová plastová, a vysokou vnitřní loď varny v západní části budovy přepažily nově vybetonované vodorovné stropní konstrukce a tyto prostory jsou osvětlované z mnoho metrů vysokých okenních otvorů, které stylově připomínají původní architekturu.\n"}
{"id": "814930", "url": "https://cs.wikipedia.org/wiki?curid=814930", "title": "Schreier", "text": "Schreier\n\nPříjmení Schreier (případně Šrajer) má více nositelů:\n\n"}
{"id": "814933", "url": "https://cs.wikipedia.org/wiki?curid=814933", "title": "Parsua", "text": "Parsua\n\nParsua (také \"Paršua\", akkadsky \"Parsuaš\", stará perština ) byl starověký stát v období 9. – 7. století př. n. l., který se nacházel v centrálním Zagrosu, jižně od Urmijského jezera, v sousedství dalších starověkých států Zamua (Lullubi) a Ellipi, na severozápadě dnešního Íránu. Název Parsua pochází ze staroíránského \"Parsava\", znamenající hranici, pohraničí. Stejně se nazývali i kmeny, které toto území obývaly.\n\nZmínky o Parsui jsou zachovány v záznamech z Asýrie a Urartu. Pravděpodobně (např. podle Salviniho) zde žilo vícero kmenů se samostatnými vládci, protože v archívech Salmanassara III. je uvedeno, že měli mnoho králů. \nV podstatě se o Parsui dovídáme jen díky asyrským válečným tažením na sever, např. Sargon II. zde nechal asyrskou posádku při válce proti Urartu.\n\nAsyrský král Asarhaddon z Parsui kupoval koně pro svá vojska. Zablokování obchodní cesty mezi Ninive a Parsuou vedlo k válce mezi Novoasyrskou říší a Manneou.\n\nV 7. století př. n. l. název Parsua ze záznamů úplně mizí, později se objevuje patrně v novějším názvu íránské provincie Fárs.\n\n"}
{"id": "814934", "url": "https://cs.wikipedia.org/wiki?curid=814934", "title": "Dioncophyllaceae", "text": "Dioncophyllaceae\n\nDioncophyllaceae je čeleď vyšších dvouděložných rostlin z řádu hvozdíkotvaré (\"Caryophyllales\"). Má jen tři zástupce, vyskytující se v rovníkové Africe. Jeden druh náleží mezi masožravé rostliny.\n\n\"Dioncophyllaceae\" jsou liány s měkkým dřevem, přichytávající se opory pomocí zahnutých háků na koncích listů. Listy jsou jednoduché, střídavé, se zpeřenou žilnatinou a bez palistů. Čepel listů je celokrajná nebo na okraji vroubkovaná. \"Triphyophyllum peltatum\" vytváří mimo klasických listů ještě úzké čárkovité listy pokryté lepkavými žláznatými chlupy – tentakulemi.\n\nKvěty jsou středně velké, pravidelné, pětičetné, ve vrcholících. Kalich je volný nebo jen na bázi krátce srostlý, korunní lístky jsou volné, zkroucené. Tyčinek je většinou 10. Semeník je svrchní, srostlý ze 2 nebo 5 plodolistů, s jedinou komůrkou s mnoha vajíčky a s volnými čnělkami. Plodem je tobolka. Semena jsou poměrně velká, křídlatá.\n\nČeleď zahrnuje 3 monotypické rody. Všechny 3 druhy se vyskytují v relativně nevelkých areálech v západní rovníkové Africe.\n\nV minulosti byla čeleď \"Dioncophyllaceae\" řazena do řádu \"Theales\" (Dahlgren) nebo \"Violales\" (Cronquist), případně do samostatného řádu \"Dioncophyllales\" v rámci nadřádu \"Theanae\" (Tachtadžjan).\n\nPodle kladogramů APG je nejblíže příbuznou skupinou čeleď \"Ancistrocladaceae\". Obě tyto čeledi tvoří spolu s masožravými čeleděmi rosnatkovité, láčkovkovité a rosnolistovité monofyletickou větev řádu hvozdíkotvaré.\n\n\"Triphyophyllum peltatum\" je hmyzožravá rostlina, lapající kořist podobně jako rosnatky pomocí specializovaných žláznatých chlupů na listech.\n\n\"Dioncophyllum\", \"Habropetalum\", \"Triphyophyllum\"\n\n"}
{"id": "814936", "url": "https://cs.wikipedia.org/wiki?curid=814936", "title": "Ancistrocladus", "text": "Ancistrocladus\n\nAncistrocladus je jediný rod čeledi Ancistrocladaceae vyšších dvouděložných rostlin z řádu hvozdíkotvaré (\"Caryophyllales\"). Jsou to liány se střídavými jednoduchými listy a drobnými pětičetnými květy, šplhající do korun stromů prostřednictvím hákovitých větévek. Rod zahrnuje asi 20 druhů a je rozšířen v rovníkové Africe a tropické Asii.\n\nZástupci rodu \"Ancistrocladus\" jsou rozměrné dřevnaté liány dorůstající výšky až 20 metrů, případně šplhavé keře. Listy jsou jednoduché, střídavé, s drobnými opadavými palisty. Rostliny se zachytávají opory pomocí hákovitých vrcholků sympodiálních větví. Čepele listů jsou celiství, celokrajné, se zpeřenou žilnatinou. Na obou stranách listů jsou roztroušené drobné tečky s trichomy produkujícími voskovitý výměšek.\n\nKvěty jsou drobné, pětičetné, pravidelné až silně nepravidelné, v latách, klasech nebo vrcholících. Kalich je srostlý, pravidelný nebo zvláště za plodu silně nepravidelný. Korunní lístky jsou volné nebo srostlé jen na bázi, více či méně dužnaté. Tyčinek je 10, výjimečně jen 5, jsou přirostlé k bázi koruny. Semeník je polospodní, srostlý ze 3 plodolistů, s jedinou komůrkou a volnými čnělkami. V semeníku je jediné vajíčko. Plodem je oříšek, podepřený silně zvětšeným křídlatým kalichem.\n\nRod \"Ancistrocladus\" zahrnuje celkem asi 18 až 20 druhů. Je rozšířen v rovníkové Africe a v tropické Asii od Indii a Srí Lanky přes jižní Čínu\na Indočínu po jihovýchodní Asii. Největší počet druhů (celkem 8) roste ve středozápadní rovníkové Africe.\n\nTachtadžjan řadil čeleď \"Dioncophyllaceae\" do samostatného řádu \"Dioncophyllales\" v rámci nadřádu \"Theanae\". V Dahlgrenově systému je tato čeleď v řádu \"Theales\", v Cronquistově systému v řádu \"Violales\" pospolu s některými dalšími čeleděmi řazenými dnes do řádu hvozdíkotvaré (\"Caryophyllales\").\nSesterskou větví je podle kladogramů APG čeleď \"Dioncophyllaceae\".\n\n"}
{"id": "814942", "url": "https://cs.wikipedia.org/wiki?curid=814942", "title": "Norbert Schreier", "text": "Norbert Schreier\n\nNorbert Schreier (26. dubna 1748 Bílovice u Uherského Hradiště – 26. října 1811 Nýrovce, okr. Levice) byl slovenský teolog, filozof, hebraista a buditel českého původu, syn moravského skladatele Josefa Schreiera.\n\nStudoval filozofii a teologii v Nitře, v letech 1794-1796 a 1803-1809 byl profesorem orientálních jazyků a biblistiky na teologické fakultě v Nitře. Je autorem metodické gramatiky hebrejštiny (Budapešť, 1804), překládal ze semitských jazyků (jeho překlady zůstaly v rukopisech). V roce 1767 vstoupil do řádu piaristů v Kecskemétu a přijal jméno Norbert (civilní jméno měl Jan Filip Jakub).\n\n\nJoannes Norbertus Schreier (psaný také jako Schreyer, Schrejer, Schrayer) se narodil 29. 4. 1748 v Bílovicích u Uherského Hradiště, kde jeho otec, zdejší kantor, regenschori a hudební skladatel - Josef Schreier (narozený v Dřevohosticích u Přerova na Moravě dne 2. 1. 1718) , vstoupil do manželství s Annou Burešovou, dcerou zemřelého bílovického rektora. Jeho syn Jan jméno Norbertus přijal, když vstoupil do piaristického řádu v Keczkemétu ( Uhry ) a od té doby ho nazývají pouze tímto jménem. Působil na piaristických gymnáziích v Koloszváru, v Nitře a ke konci života v Banskej Štiavnici, kde byl i rektorem této výtečné školy. Na těchto školách působil jako profesor teologie, logiky, metafyziky, etiky i orientálních jazyků ( hebrejštiny) a dosáhl i titulu Magister musicae. Byl skvělým hudebníkem a hudebním skladatelem. Patřil k hudebně nejvzdělanějším členům skupiny národních buditelů - Bernolákovců na Slovensku. Pozor: Dle profesora PhDr. Jana Trojana CSc. zemřel 24. 10. 1811 v Banské Štiavnici, dle některých pramenů ( docentka Dr. Červeňáková ) - zemřel 26. 10. 1811 v Nýrovci , okres Levice (prameny zaslal Zdeněk Smiřický)\n"}
{"id": "814946", "url": "https://cs.wikipedia.org/wiki?curid=814946", "title": "Kanton Sigean", "text": "Kanton Sigean\n\nKanton Sigean (fr. \"Canton de Sigean\") je francouzský kanton v departementu Aude v regionu Languedoc-Roussillon. Skládá se z 11 obcí.\n\n"}
{"id": "814947", "url": "https://cs.wikipedia.org/wiki?curid=814947", "title": "Kanton Tuchan", "text": "Kanton Tuchan\n\nKanton Tuchan (fr. \"Canton de Tuchan\") je francouzský kanton v departementu Aude v regionu Languedoc-Roussillon. Skládá se z osmi obcí.\n\n"}
{"id": "814950", "url": "https://cs.wikipedia.org/wiki?curid=814950", "title": "Rosnatkovité", "text": "Rosnatkovité\n\nRosnatkovité (\"Droseraceae\") je čeleď vyšších dvouděložných rostlin z řádu hvozdíkotvaré (\"Caryophyllales\"). Všechny tři rody patří mezi masožravé rostliny. V naší přírodě rostou 3 druhy rosnatek a aldrovandka měchýřkatá.\n\nRosnatkovité jsou povětšině jednoleté nebo vytrvalé pozemní byliny, pouze aldrovandka měchýřkatá (\"Aldrovanda vesiculosa\") je bezkořenná vodní bylina. Kořenový systém je málo vyvinutý, tvořený rhizoidy. Některé druhy zvláště australských rosnatek vytvářejí podzemní hlízy. Listy jsou střídavé nebo nahloučené v přízemní růžici (u aldrovandky v přeslenech), s palisty nebo bez palistů. Listy jsou uzpůsobeny k lapání kořisti. U rosnatek jsou pokryty lepkavými žláznatými chlupy – tentakulemi, u mucholapky a aldrovandky je způsob lapání kořisti aktivní, pomocí pasti reagující na pohyb.\n\nKvěty jsou pravidelné, čtyř- až pěti- (výjimečně až osmi-) četné, oboupohlavné, obvykle ve vijanu, řidčeji v hroznu nebo jednotlivé. Kališní lístky jsou na bázi srostlé, koruna je volná. Tyčinek je obvykle 4 nebo 5 (vz. až 20), jsou volné a střídající se s korunními lístky. Semeník je téměř nebo zcela svrchní, srostlý ze 2 až 5 plodolistů, s volnými čnělkami. Plodem je pukavá nebo nepukavá lokulicidní tobolka s několika až mnoha semeny.\n\nČeleď rosnatkovité zahrnuje asi 115 druhů ve 3 rodech. Je rozšířena po celém světě. Největší rod je rosnatka, zbylé 2 rody jsou monotypické.\n\nV české stejně jako v evropské květeně jsou zastoupeny 3 druhy rosnatky (\"Drosera\") a aldrovandka měchýřkatá (\"Aldrovanda vesiculosa\").\n\nRosnatkovité se vyskytují na přinejmenším sezónně vlhkých stanovištích na kyselých, živinami chudých půdách.\n\nV klasických systémech byly rosnatkovité většinou řazeny do blízkosti čeledí špirlicovité (\"Sarraceniaceae\") a láčkovkovité (\"Nepenthaceae\"), avšak na zcela jiné místo v systému než většina čeledí řádu hvozdíkotvaré v dnešním pojetí, nejčastěji do podtřídy \"Dilleniidae\" (Cronquist, Tachtadžjan).\n\n\"Podle kladogramů APG tvoří rosnatkovité bazální větev monofyletické skupiny čeledí zahrnující láčkovkovité (\"Nepenthaceae\"), rosnolistovité (\"Drosophyllaceae\"), \"Ancistrocladaceae\" a \"Dioncophyllaceae\".\n\nKvěty rosnatkovitých jsou obvykle opylovány hmyzem, samoopylení bývá zabráněno protandrií. Květy se mohou samoopylit při uzavírání se na sklonku dne. Drobounká semena jsou šířena vzduchem nebo vodou. Dosti časté je také vegetativní množení, např. úlomky listů či kořenů. U australských trpasličích rosnatek se v závěru suché periody vytvářejí v centru listové růžice speciální zelená rozmnožovací tělíska – tzv. gemy.\n\n\nRosnatka okrouhlolistá (\"Drosera rotundifolia\") je cenná léčivá rostlina.\n\n\"Aldrovanda\", \"Dionaea\", \"Drosera\"\n\n"}
{"id": "814959", "url": "https://cs.wikipedia.org/wiki?curid=814959", "title": "Jakub Przebinda", "text": "Jakub Przebinda\n\nJakub Przebinda (* 28. března 1981) je český divadelní herec.\n\nVystudoval konzervatoř v Praze, dále Janáčkovu konzervatoř v Ostravě, tyto studia úspěšně ukončil roku 2000. Je členem muzikálového souboru Městského divadla Brno.\n\n\n"}
{"id": "814960", "url": "https://cs.wikipedia.org/wiki?curid=814960", "title": "David Fricke", "text": "David Fricke\n\nDavid Fricke (* 4. června 1952) je americký hudební novinář a hudební kritik. Studoval na Muhlenberg College v Allentownu ve státě Pensylvánie. Od roku 1979 je editorem časopisu Rolling Stone, ve kterém píše převážně o rockové hudbě. V devadesátých letech byl jeho šéfredaktorem. Podílel se také na sérii dokumentů o albech nazvané Classic Albums. Byli mezi nimi například alba \"The Dark Side of the Moon\" (Pink Floyd), \"Disraeli Gears\" (Cream), \"Nevermind\" (Nirvana), \"Black Album\" (Metallica), \"Apostrophe\" a \"Over-Nite Sensation\" (Frank Zappa) nebo \"Moving Pictures\" a \"2112\" (Rush). Dále se podílel například na dokumentárních filmech o Lou Reedovi nebo v pořadu \"Sedm epoch rocku\". V současné době pro časopis Rolling Stone píše sekci \"Fricke's Picks\". Je také autorem poznámek (liner notes) k mnoha albům.\n"}
{"id": "814963", "url": "https://cs.wikipedia.org/wiki?curid=814963", "title": "Les McCann", "text": "Les McCann\n\nLes McCann (23. září 1935 Lexington, Kentucky, USA) je americký jazzový klavírista a zpěvák. Svou hlavní kariéru zahájil počátkem šedesátých let, kdy jeho trio hrálo pro Pacific Jazz Records.\n"}
{"id": "814968", "url": "https://cs.wikipedia.org/wiki?curid=814968", "title": "Nicolas Chauvin", "text": "Nicolas Chauvin\n\nNicolas Chauvin byl legendární voják, který sloužil v armádě první Francouzské republiky a později v armádě Napoleona Bonaparte. Od jeho jména je odvozen termín šovinismus. Není jisté, zda Nicolas Chauvin žil, nebo je to jen fiktivní postava.\n\nChauvin (údajně) vstoupil v 18 letech do armády a sloužil čestně a nezištně; byl celkem sedmnáctkrát zraněn. Za svou loajalitu a obětavost obdržel od Napoleona meč cti a důchod 200 franků. V postnapoleonské Francii nebyl obdivován, nýbrž sloužil jako terč posměchu v komediích jako například ve hře bratří Cogniardů \"La Cocarde tricolore\" (1831).\n\n"}
{"id": "814972", "url": "https://cs.wikipedia.org/wiki?curid=814972", "title": "Spinální ganglion", "text": "Spinální ganglion\n\nSpinální ganglia jsou zauzliny na zadních kořenech míšních nervů, typické pro nervovou soustavu obratlovců. Vyvíjejí se z neurální lišty, a proto také chybí u kopinatců, kteří totiž žádnou neurální lištu nemají. U většiny obratlovců je spinální ganglion uložen ještě v míšním kanálu páteře. Uvnitř spinálních ganglií se nachází těla senzorických neuronů tzv. pseudounipolárního typu. Ty jsou schopné přenášet podněty ze svých zakončení např. v kůži až do centrální nervové soustavy.\n"}
{"id": "814975", "url": "https://cs.wikipedia.org/wiki?curid=814975", "title": "Sabotáž (Hvězdná brána: Hluboký vesmír)", "text": "Sabotáž (Hvězdná brána: Hluboký vesmír)\n\nSabotáž (v originále Sabotage) je 1. řady americko-kanadského sci-fi seriálu .\n\nPlukovník Everett Young shtomáždí posádku v místnosti s bránou a informuje ji o zavedení přídělového systému potravin, které nelze během cesty do sousední galaxie obnovit. Dr. Nicholas Rush sdělí Youngovi, že \"Destiny\" do sousední galaxie nedokáže doletět. Dr. navrhne zvýšit výkon FTL pohonu. Pomocí komunikačních kamenů povolají specialistku na hyperpohon, Dr. Amandu Perryovou, která používá invalidní vozík s respirátorem. Najednou na palubě \"Destiny\" dojde k výbuchu a vypadne FTL. Když se Dr. Rush s Amandou snaží přijít na způsob jak to opravit, otevře se hvězdná brána, kterou se vrací Eli Wallace, Chloe Armstrongová a poručík Matthew Scott.\n\nEli se ihned zapojí do oprav lodi a rozhodne se použít antického robota, kterého našli v díle .\n\nYoung vyšle tým na planetu, aby tam nashromáždili zásoby. Když však pomocí KINa zjistí, že na planetě jsou Nakaiové, nezbývá než čekat až bude \"Destiny\" opravena. Po třech týdnech je \"Destiny\" opravena. Poručík se Youngovi přizná, že loď sabotovala, když na ni byli Nakaiové napojeni.\n\nYoung sám chce použít antické křeslo. Objeví se dvě Nakaiské válečné lodě a začnou útočit. Dr. Rush dává Youngovi instrukce, jak používat křeslo. V tom přijde poručík Jamesová se sdělením, že Dr. chce použít křeslo sám. Dr. Rush souhlasí, protože Franklin již dříve křeslo použil. Když je Franklin připojen ke křeslu, začne v místnosti rychle klesat teplota. Franklin řekne Youngovi a Dr. Rushovi ať odejdou. Když zavřou dveře, začne místnost plnit mlha. Young nařizuje seržantu střežit prostor.\n\nKdyž Dr. Rush s Youngem dorazí do kontrolní místnosti, Amanda Perryová jim oznámí, že FTL jednotky se dobíjejí. Za deset sekund se zvýší výkon motorů a \"Destiny\" vstoupí do FTL. Vzhledem k tomu, že několik Nakaiských stíhaček je velmi blízko \"Destiny\" při vstupu do FTL, jsou stíhačky zničeny. Dr. Rush potvrzuje, že účinnost FTL stoupla a věří, že se další galaxie dostanou.\n\nO něco později se Dr. Rush a Amanda Perryová loučí. Mezitím jdou Young a Jamesová k Rileymu, který hlídkuje u místnosti s křeslem. Riley je informuje, že po celou dobu hlídal dveře a neviděl dovnitř. Když vstoupí do místnosti, je vidět, že svorky a opěrky na křesle jsou stále zapojeny, ale Franklin záhadně zmizel.\n"}
{"id": "814979", "url": "https://cs.wikipedia.org/wiki?curid=814979", "title": "Náměstí starosty Pavla", "text": "Náměstí starosty Pavla\n\nNáměstí starosty Pavla je hlavní a zároveň nejstarší náměstí v Kladně. Své jméno nese po kladenském starostovi Františku Pavlovi (1869–1939), jedné z prvních obětí nacistické okupace.\n\nProstranství, přibližně obdélného tvaru, protáhlé ve směru ssz. – jjv., se rozkládá na mírném vsv. svahu v nadmořské výšce 381 až 388 metrů. Náměstí má rozlohu zhruba 1,2 ha; jeho délka činí asi 150 m, šířka se pohybuje od 70 m v severní části přes 90 m na straně jižní.\n\n\nUprostřed plochy severní polovice náměstí se rozkládá novorománský kostel Nanebevzetí Panny Marie, hlavní římskokatolický svatostánek města, který roku 1899 nahradil svého menšího a kapacitně již nedostačujícího gotického předchůdce téhož zasvěcení (nynější stavba podle projektu Ludvíka Láblera je s ohledem na prostorové a spádové možnosti orientována k severu, prakticky kolmo na osu původního kostelíka). Při kostele se rozkládal hřbitov, zrušený roku 1824 a od roku 1831 nahrazený novým pohřebištěm v prostoru dnešních Dvořákových sadů.\n\nDominantou východní čili spodní strany náměstí je kladenská radnice, novorenesanční stavba z roku 1898, navržená architektem Janem Vejrychem s průčelní výzdobou od malíře Adolfa Liebschera. Na radnici po severní straně navazuje budova někdejšího hotelu „U bílého beránka“ z roku 1888, dnes s radnicí vnitřně propojená a hostící část úřadů magistrátu.\n\nUprostřed jižní strany náměstí se nalézá mohutný bankovní palác někdejší Městské spořitelny, dnes sídlo Komerční banky (č. p. 14). Stavba ve stylu české moderny, vyprojektovaná Josefem Maříkem a Jaroslavem Rösslerem, byla dokončena roku 1913. Původní dům číslo 14, jenž v těchto místech stával, byl rodištěm spisovatele a dramatika Václava Štecha; tuto skutečnost na nároží banky připomíná pamětní deska s bustou od Otakara Španiela, osazená roku 1930. Další pamětní deska zmiňuje druhého zdejšího rodáka, architekta Antonína Raymonda.\n\nVýše v jižní straně náměstí vyniká hodinovou věží opatřená budova Státního okresního archivu Kladno (č. p. 11). Právě zde původně sídlila kladenská radnice v letech 1561 až 1843 a později záložna. Nynější podoba domu (druhé patro s věží) je však až výsledkem přestaveb na konci 19. a počátkem 20. století.\n\nNa ploše v její hořejší části, poblíž jihozápadního nároží, se do výše téměř 10 metrů tyčí barokní mariánský sloup, výpravné pískovcové sousoší z roku 1741. Jeho autory jsou architekt Kilián Ignác Dientzenhofer, sochař Karel Josef Hiernle a kameník Johann Baumgartner. Ikonografie díla odráží zadavatele, břevnovsko-broumovského opata Bennona Löbla. Vrcholovou sochu Panny Marie s Jezulátkem v náručí tak obklopuje čtveřice světců (sv. Benno, sv. Vojtěch, sv. Benedikt a sv. Jan Nepomucký) Podstavec je zdoben čtyřmi medailony s reliéfy sv. Vojtěcha, sv. Anny, Ježíše a sv. Jáchyma. Předchůdcem sloupu zde býval městský pranýř, jenž byl poté přenesen do míst dnešní radnice, kde vydržel až do svého rozebrání roku 1879.\n\nNa západní straně náměstí, za průjezdem poblíž mariánského sloupu, sídlí v domě č. p. 4 loutkové Divadlo Lampion. Stálá loutková scéna působí na tomto místě od roku 1951, dnes coby pobočka kladenského městského divadla.\n\nDalší význačnou budovou západní strany je arciděkanství (č. p. 2-3), sídlo římskokatolické farnosti při kostele Nanebevzetí Panny Marie. Jako jediná budova ve městě má zdvojené číslo popisné, což odráží stavební historii domu, vzniklého spojením někdejší fary a školy. Dnešní podoba má svůj základ v roce 1807, na celkovou adaptaci výhradně pro účely farního úřadu došlo až roku 1885, po odstěhování školy do nových prostor za Floriánskou kaplí.\n\nNa severozápadní straně náměstí se podél kostela nalézá památkově chráněný novorománský dům (č. p. 1464), někdejší sídlo správy velkostatku, postavený roku 1898. V těchto místech dříve prostor náměstí končil dnes již neexistujícím ohrazením a vjezdovou branou do zámeckého areálu. Nyní kladenský zámek volně sousedí se severozápadním rohem náměstí, od něhož je pouze pomyslně oddělen ulicí \"Zádušní\".\n\n\n\n"}
{"id": "814981", "url": "https://cs.wikipedia.org/wiki?curid=814981", "title": "Gisekia", "text": "Gisekia\n\nGisekia je jediný rod čeledi Gisekiaceae vyšších dvouděložných rostlin z řádu hvozdíkotvaré (\"Caryophyllales\"). Rod zahrnuje celkem 5 druhů bylin se vstřícnými listy, rostoucích v Africe, na Madagaskaru a v Asii.\n\nZástupci rodu \"Gisekia\" jsou jednoleté nebo vytrvalé, vzpřímené nebo rozprostřené, silně větvené byliny se vstřícnými nebo zdánlivě přeslenitými jednoduchými listy. Čepel listů je čárkovitá až kopinatá. Květy jsou pravidelné, zpravidla oboupohlavné, s nerozlišeným vytrvalým okvětím z 5 volných lístků, uspořádané ve vidlanovitých květenstvích, někdy stažených a připomínajících okolík. Tyčinek je 5 až 20, jsou volné, se zploštělými kopinatými nitkami. Semeník je nejčastěji z 5 (3 až 15) plodolistů, které jsou srostlé jen na bázi. V každém plodolistu je jediné vajíčko. Plodem je souplodí ledvinitých merikarpií, u některých zástupců křídlatých.\n\nRod zahrnuje 5 druhů a je rozšířen v Africe, na Madagaskaru a v tropické Asii od Arábie po Indočínu. Druh \"Gisekia pharnacioides\" byl zavlečen na jihovýchod Spojených států.\n\nČeleď \"Gisekiaceae\" se objevuje v taxonomii až v systému APG II z roku 2003. Do té doby byl rod \"Gisekia\" řazen do čeledi líčidlovité (\"Phytolaccaceae\") nebo \"Molluginaceae\".\n\nČerstvé rostliny \"Gisekia pharnacioides\" jsou v tradiční indické Ájurvédě používány proti tasemnicím.\n\n"}
{"id": "814988", "url": "https://cs.wikipedia.org/wiki?curid=814988", "title": "Tuchan", "text": "Tuchan\n\nTuchan je francouzská obec v departementu Aude v regionu Languedoc-Roussillon. V roce 2009 zde žilo 827 obyvatel. Je centrem kantonu Tuchan.\n"}
{"id": "814990", "url": "https://cs.wikipedia.org/wiki?curid=814990", "title": "Teddy Edwards", "text": "Teddy Edwards\n\nTheodore Marcus „Teddy“ Edwards (26. dubna 1924 Jackson, Mississippi, USA − 20. dubna 2003) byl americký jazzový tenorsaxofonista. Původně začínal hrát na altsaxofon a klarinet. Nahrál více než dvacet sólových alb a podílel se na albech dalších interpretů, mezi něž patří například Tom Waits (\"Swordfishtrombones\" a \"One from the Heart\"), Milt Jackson (\"That's the Way It Is\", \"Just the Way It Had to Be\" a \"Memphis Jackson\") a další. Určitou dobu byl členem Waitsovi doprovodné skupiny a Waits později předělal jeho skladbu „Little Man“ na své album \"\".\n"}
{"id": "814993", "url": "https://cs.wikipedia.org/wiki?curid=814993", "title": "Kanton Cormeilles", "text": "Kanton Cormeilles\n\nKanton Cormeilles (fr. \"Canton de Cormeilles\") je francouzský kanton v departementu Eure v regionu Horní Normandie. Skládá se z 11 obcí.\n\n"}
{"id": "814995", "url": "https://cs.wikipedia.org/wiki?curid=814995", "title": "Herodiada", "text": "Herodiada\n\nHerodiada (Herodias) byla vnučka Heroda Velikého. Nejdříve se vdala za svého strýce Filipa, který žil v Římě. Za pobytu v Judsku se rozhodla Filipa opustit a vzít si Heroda Antipu.\n\nPoslední prorok před Janem Křtitelem byl Malachiáš, který působil cca 400 let před narozením Ježíše Krista. Po dlouhých 400 let, následujících po posledním starozákonním proroku Malachiášovi, se Bůh v Izraeli neprojevil skrze žádného proroka. Veškeré projevy Boha vůči Izraeli byly uchovávány pouze ve vzpomínkách lidu. Jan Křtitel byl proto po 400 letech Božího mlčení vnímán velmi působivě a byla mu v Izraeli věnována veliká pozornost.\n\nHerodes se Jana Křtitele bál, byl si vědom toho, že je spravedlivý muž a svatý. Rád mu ale naslouchal a ochraňoval ho. Problémy začaly, když si vzal bratrovu manželku Herodiadu. Kvůli ní uvrhl Jana do vězení.\nHerodiada byla nejprve manželkou Herodova bratra Filipa. Toho však opustila.\n\nPo opuštění Filipa se stala ženou Heroda Antipa. To však Jan Křtitel odsuzoval. Vlivem Jana Křtitele na Heroda Antipa byla jeho nová manželka popuzena, a usilovala připravit Jana o život.\nDcera Herodiady, Salome (bible nicméně jméno neuvádí), na Herodovy narozeniny tančila uprostřed hostů a zalíbila se Herodovi. Ten jí s přísahou slíbil dát, o cokoli požádá. Ona, navedena svou matkou, požádala o hlavu Jana Křtitele. Tak byl Jan v žaláři sťat. Potom přišli Janovi učedníci, odnesli jeho tělo a pohřbili je.\n\n"}
{"id": "815009", "url": "https://cs.wikipedia.org/wiki?curid=815009", "title": "Okres Myślibórz", "text": "Okres Myślibórz\n\nOkres Myślibórz (polsky \"Powiat myśliborski\") je okres v polském Západopomořanském vojvodství. Rozlohu má 1182,40 km² a v roce 2011 zde žilo 66 972 obyvatel. Sídlem správy okresu je město Myślibórz.\n\nMěstsko-vesnické:\n\nVesnické:\n\n"}
{"id": "815015", "url": "https://cs.wikipedia.org/wiki?curid=815015", "title": "Stroncium-90", "text": "Stroncium-90\n\nStroncium-90 ( Sr) je radioaktivní izotop stroncia, které je za běžných okolností (ve stabilních izotopech) zcela netoxické, neradioaktivní a zdravotně nezávadné. Vzniká jadernou přeměnou při štěpení uranu a plutonia, tedy i při výbuchu atomové bomby a v jaderných reaktorech. V jednom atomu má 52 neutronů a 38 protonů. Při jeho rozpadu vzniká izotop yttria – yttrium-90, za poločasu 28,79 let.\n\nJde o poměrně silný beta zářič, který se u člověka nejčastěji po požití kontaminovaných potravin nebo vody může usazovat v kostní tkáni a způsobovat tak rakovinné bujení. Část požitého stroncia-90 také zůstává v krvi, kde může způsobit leukémii. Přítomnost této látky lze zjistit díky biotestům, nejčastěji moči.\n\nStroncium-90 je pravděpodobně nejnebezpečnější součástí spadu vzniklého detonací jaderných zbraní.\n\nStroncium-90 má však také pozitivní využití v lékařství – v radioterapii při léčbě některých druhů rakoviny, například rakoviny kosti.\n\nStroncium-90 se uplatňuje jako radioaktivní zdroj pro tloušťkoměry, často také v sovětských/ruských radioizotopových termoelektrických generátorech.\n\nSlučováním zdrojů obsahujících stoncium-90 s kovovým šrotem můžeme dostat radioaktivní ocel.\n\n"}
{"id": "815016", "url": "https://cs.wikipedia.org/wiki?curid=815016", "title": "Okres Hévíz", "text": "Okres Hévíz\n\nOkres Hévíz () je bývalý okres v Maďarsku v župě Zala. Jeho správním centrem bylo město Hévíz.\n\nOd července 2013 podle nového administrativního uspořádání v Maďarsku byl okres Hévíz zrušen a všechny obce se staly součástí okresu Keszthely.\n\nV okrese se nachází celkem 8 měst a obcí.\n"}
{"id": "815017", "url": "https://cs.wikipedia.org/wiki?curid=815017", "title": "Julius Dorpmüller", "text": "Julius Dorpmüller\n\nJulius Heinrich Dorpmueller (24. července 1869 Elberfeld – 5. července 1945 Malente-Gremsmühlen) byl německý politik. Vystudoval průmyslovou školu a do roku 1937 pracoval v oboru železnic. V roce 1937 se stal druhým říšským ministrem dopravy a v roce 1945 také říšským ministrem pošt. Zemřel v roce 1945 na rakovinu a na selhání trávicího systému.\n"}
{"id": "815018", "url": "https://cs.wikipedia.org/wiki?curid=815018", "title": "Roman Jurečko", "text": "Roman Jurečko\n\nRoman Jurečko (* 7. listopadu 1966) je plzeňský podnikatel a politik ODS.\n\nPo studiu na gymnáziu se živil jako číšník. Po roce 1989 začal podnikat nejprve jako provozovatel bistra a veřejných záchodků na plzeňském náměstí Republiky. Dnes vlastní dvě restaurace.\n\nJe považován za jednoho z regionálních kmotrů ODS, formálně zastává funkce člena výkonné rady, místopředsedy regionálního sdružení a místopředseda oblastního sdružení strany. Za jeho nejbližšího spojence v celorepublikovém vedení strany je považován Jiří Pospíšil. Díky svému vlivu ve straně získal honorované funkce v orgánech významných firem. Od roku 2006 byl místopředsedou a od roku 2008 je předsedou představenstva firmy Plzeňska teplárenská ovládané městem Plzeň. Od 1. prosince roku 2008 byl členem správní rady Správy železniční dopravní cesty (SŽDC). Z funkce byl spolu s dalšími 4 členy správní rady odvolán vládou koncem března 2013. Podle premiéra Petra Nečase kvůli tomu, že schválili zvýšení mezd managementu SŽDC i přes nesouhlas vlády.\n\nV 90. letech 20. století byl podmínečně odsouzen za útok na veřejného činitele. Později byl potrestán obecně prospěšnými pracemi za poškozování cizí věci. V roce 2002 mu pro jízdu automobilem pod vlivem alkoholu byla magistrátem udělena pokuta 15 tisíc korun a zákaz řízení na dobu 10 měsíců. Jurečko ale tento zákaz nerespektoval a po přistižení za volantem byl ve stejném roce obviněn z trestného činu maření výkonu úředního rozhodnutí. Odsouzen byl městským soudem v Plzni k pokutě 30 000 Kč a dvěma létům zákazu řízení.\n\nJurečko se pokoušel vystudovat právnickou fakultu v Plzni, na kterou byl přijat až na odvolání v době, kdy na ní učil jeho blízký spolupracovník Jiří Pospíšil. Právě tento způsob přijímání označila Akreditační komise za pochybný a netransparentní. Podle deníku Aktuálně.cz byly údaje o jeho přijímacích testech skartovány nařízením bývalého děkana Milana Kindla. V červenci 2010 Jurečko studium práv přerušil. V dubnu 2012 pak studium ukončil s odůvodněním \"V mém věku, bude mi 45 let, a v souvislosti s aférami maďarského a německého prezidenta to nemám zapotřebí.\"\n"}
{"id": "815023", "url": "https://cs.wikipedia.org/wiki?curid=815023", "title": "Susan Tyrrell", "text": "Susan Tyrrell\n\nSusan Tyrrell (* jako Susan Jillian Creamer; 18. března 1945 San Francisco, Kalifornie, USA − 16. června 2012 Austin, Texas, USA) byla americká herečka. Začínala jako herečka v televizních seriálech. Svou první filmovou roli získala v roce 1971, kdy si zahrála ve filmu \"Vyrovnávání účtů\".\n\n"}
{"id": "815025", "url": "https://cs.wikipedia.org/wiki?curid=815025", "title": "Šalomounovy ostrovy (souostroví)", "text": "Šalomounovy ostrovy (souostroví)\n\nŠalomounovy ostrovy (), psané též jako Šalamounovy, je souostroví v jihozápadní části Tichého oceánu, severovýchodně od Austrálie v regionu Melanésie. Souostroví je v současnosti politicky rozděleno mezi dva státy – Papuu Novou Guineu a Šalomounovy ostrovy, které nesou stejné jméno jako celé souostroví.\n\nSouostroví má protáhlý tvar ve směru severovýchod-jihozápad. Na délku dosahuje 1 100 km, na šířku pak 600 km, celková rozloha dosahuje přibližně 40 000 km². Je tvořeno jak vulkanickými, tak korálovými ostrovy. Panuje zde tropické klima.\n\nPrvní lidé se na souostroví dostali pravděpodobně již okolo 30 000 let před Kristem v období paleolitu z Nové Guiney a Bismarckova souostroví. Pro Evropany objevil ostrovy v roce 1568 španělský objevitel Álvaro de Mendaña de Neira a pojmenoval je podle biblického krále Šalomouna.\nRoku 1885 vyhlásilo Německé císařství protektorát nad severními Šalomounovy ostrovy (ostrovy Bougainville, Buka, Choiseul, Santa Isabel, ostrovy Shortland, Ontong Java a další menší ostrovy), o 7 let později vznikl britský protektorát Šalomounových ostrovů, který zahrnoval jižní část souostroví. Po podepsání smlouvy mezi Německem, Británií a USA v roce 1899, ve které se tyto mocnosti dohodly na rozdělení sfér vlivu a teritoriálních nárocích v Pacifiku, předali Němci v roce 1900 ostrovy ve svém držení (s výjimkou ostrovů Buka a Bougainville) do rukou Britů. Británie naopak přenechala Německu Západní Samou. Bouganiville a Buka zůstaly součástí německé kolonie Nová Guinea až do roku 1914 a vypuknutí 1. světové války, kdy je obsadila Austrálie. Během 2. světové války zde proběhlo mnoho bitev - zřejmě nejznámější byla Bitva o Guadalcanal. Na ostrovech Buka a Bougainville, které mají autonomní postavení v rámci Papuy-Nové Guiney, existuje v současnosti silné hnutí za nezávislost. Samostatný stát Šalomounovy ostrovy vznikl 7. července 1978.\n"}
{"id": "815028", "url": "https://cs.wikipedia.org/wiki?curid=815028", "title": "Patrik Oulický", "text": "Patrik Oulický\n\nPatrik Oulický (* 1970) je severočeský podnikatel a bývalý politik ODS. \n\nPodniká ve stavebnictví a byl považován za jednoho z regionálních kmotrů ODS - v ústecké oblasti. Za kmotra jej podle serveru Ihned.cz ve své řeči v rámci případu Petra Kušnierze (ex-ředitele dotačního úřadu Severozápad) označila třeba i soudkyně Kamila Elsnicová. Pro severočeskou ODS se měl stát negativním symbolem zákulisního jednání, jehož přítomnost v ODS podle některých politiků ODS tuto stranu značně poškozovala ve volbách. V březnu 2013 z ODS vystoupil, krajské vedení strany jeho odchod uvítalo.\n\nJe znám svými vazbami na bývalého ministra zemědělství a ústeckého primátora Petra Gandaloviče a např. Vít Bárta z pozice ministra dopravy poukazoval na jeho údajné napojení Ředitelství silnic a dálnic; Česká televize pak poukázala na zakázky od ŘSD v objemu 2,5 miliardy korun. Upozornil na sebe také výraznými stavebními zásahy v okolí svého domu v Chráněné krajinné oblasti České středohoří, které ovšem provedl bez povolení, přesto úřady jeho případ posuzovaly liknavě. Později však byl případ medializován a Oulický byl nucen část černých staveb odstranit. Působí např. ve firmách Severočeská stavební či Energetické a dopravní stavby (EDS), která získává veřejné zakázky v řádu stovek milionů korun. Analytici ministerstva financí jej podezírali z daňových deliktů. \n\n\n"}
{"id": "815035", "url": "https://cs.wikipedia.org/wiki?curid=815035", "title": "Krabice", "text": "Krabice\n\nKrabice je tuhé a lehké pouzdro, nejčastěji pravoúhlé, na přepravu a skladování různých předmětů a zboží. Vyrábějí se obvykle z kartonu nebo z lepenky a často se polepují nebo potiskují. Prázdné krabice je výhodné přepravovat v nesloženém tvaru, kdy zabírají nejméně místa, a skládat až před použitím. Ozdobné a dárkové krabice, stejně jako ochranné obaly na knihy vyrábějí knihaři.\n\nV elektrotechnice je krabice lehké pouzdro z umělé hmoty, zapuštěné do zdiva, k němuž se připevňují zásuvky, vypínače apod.\n\nKartonové krabice patří k nejpoužívanějším obalům při přepravě a skladování různých předmětů a zboží. Větší kartonové krabice a další obaly se vyrábějí z vlnité lepenky. Pevnost určuje druh vlnité lepenky, který byl použit k výrobě, resp. kolik vrstev lepenka má. V současné době jsou nejpoužívanější obaly z 3-vrstvé lepenky, 5-vrstvé lepenky, především v průmyslu se lze setkat i se 7-vrstvými kartonovými obaly s vysokou nosností.\n\nKartonové obaly se dělí do několika skupin podle typu konstrukce. Katalog konstrukcí sestavila Evropská federace výrobců vlnité lepenky, kartony tak můžete rozlišit dle 4-místného číselného kódu FEFCO. Kód FEFCO začíná vždy číslicí 0, druhá číslice v pořadí určuje druhy konstrukce:\n\n\nV průmyslu se používají tzv. paletové boxy, tedy krabice, které svými rozměry odpovídají paletám, na kterých je lze přepravovat. Paletové boxy jsou i přes své rozměry velice pevné a stabilní, vyrábí se z 5-vrstvé lepenky. Sehnat se ale dají i větší kartonové boxy.\n\n"}
{"id": "815041", "url": "https://cs.wikipedia.org/wiki?curid=815041", "title": "Ivo Rittig", "text": "Ivo Rittig\n\nIvo Rittig (* 3. ledna 1963) je pražský „politický podnikatel“ a „monacký rentiér“ vyšetřovaný kvůli machinacím se stamilionovými veřejnými zakázkami. Bývalý vekslák, usvědčený a pravomocně odsouzený zloděj, jenž oficiálně zbohatl na obchodech s módou, měl dle médií prostřednictvím rozsáhlé klientelistické sítě významným způsobem ovlivňovat českou celostátní i komunální politiku. S jeho jménem jsou zmiňovány mnohé korupční skandály, např. podezřelé zakázky pražského dopravního podniku a obchody s fotovoltaickými parky.\n\nPo základní škole nastoupil na učiliště, kde se učil v oboru prodavač a lahůdkář. Na praxi docházel do lahůdkářství U Paukertů, což bylo považováno za prominentní místo.„\"A právě tam podle pamětníků poznal, že všichni kšeftují – od vedoucích samoobsluh, zelinářů či šéfů masny až po vysoké komunistické funkcionáře. Rittigovi se to zalíbilo, přidal se a mohl šplhat nahoru\".“ Po vyučení nastoupil v červnu 1981 jako prodavač do státního podniku Potraviny Praha, pracoval v samoobsluze na rohu Štepánské a Žitné na Praze 1. V prodejně se mu dařilo, během pouhých dvou let se stal vedoucím. „\"Říkalo se, že je nejmladším vedoucím pražských prodejen. Jeho kariérní postup byl neobvyklý. Těžko říct, kdo ho tlačil, vždyť ani nebyl členem komunistické strany\",“ vzpomínal jeho tehdejší známý z potravinářské branže. Rittig se tehdy choval jako „čistokrevný spekulant“ a velmi dobře se znal s tehdejší komunitou veksláků. Přes své známé měl v Tuzexu nakupovat alkohol a další zboží a pak ho podpultově s velkým ziskem prodávat ve svém obchodě. Pro své „dobré zákazníky“ byl schopen dodávat i luxusní a obtížně dostupné zboží jako ruský kaviár či vodku. Podle jeho bývalých kolegů si tehdy z pokladen v obchodě často bral peníze. Když se na jeho obchod chystala v září 1984 velká inventura, dostal echo dopředu a včas zakryl schodek asi 100 tisíc korun tak, že si půjčil peníze od známých a navozil na místo zboží z jiných provozoven.„\"Zároveň použil i lest: prázdné kartony od kávy a alkoholického likéru zvaného Myslivec vystlal papírem a dalšími předměty přesně do požadované váhy.\"“ Podobným způsobem „řešil“ i druhou velkou inventuru o osm měsíců později. Tehdy mu v účetnictví chybělo dokonce tři čtvrtě milionu korun.\n\nPodle listu IHNED.cz, jenž cituje soudní rozhodnutí z let 1987 a 1988 získaná na základě zákona o svobodném přístupu k informacím, Rittig od podzimu 1983 až do zatčení v červnu 1985 spolu se svým zástupcem postupně rozkrádali svěřenou prodejnu potravin, především si brali peníze z tržeb, což zejména Rittig dle své argumentace u soudu „bral jako normální věc“. „… Krácení tržeb se v jeho (Rittigově) praxi stalo ve skutečnosti součástí jeho pracovního stylu,“ cituje IHNED.cz rozsudek Nejvyššího soudu České socialistické republiky z 8. června 1988. Celkové manko prodejny mělo činit 766 tisíc korun, což byla na tehdejší poměry obrovská částka. Nakonec byl Rittig potrestán devíti lety odnětí svobody poté, co byl jeho čin překvalifikován z původního rozkrádání majetku v socialistickém vlastnictví. Z devíti let strávil ve vězení polovinu, zejména proto, že ještě před pravomocným rozsudkem strávil tři roky ve vazbě. Začátkem roku 1990 se dostal na svobodu po Havlově amnestii.\n\nV lednu 2017 byl za vyzrazení utajované zprávy Bezpečnostní informační služby nepravomocně odsouzen (spolu s Janou Nečasovou a Davidem Michalem) k devítiměsíčnímu podmíněnému trestu. Rittig se proti verdiktu soudu odvolali.\n\nCo dělal Rittig po návratu z vězení na začátku devadesátých let není veřejně známo, podle jeho známých (jak uvedeno v IHNED.cz) patrně kšeftoval se zahraničním a tudíž v tehdejším Československu ceněným zbožím (kosmetika, výpočetní technika, elektronika). S bývalou tlumočnicí Lenkou Vejvalkovou založil společnost Prospekta Moda, jež prodávala luxusní zboží (např. značku Versace) v centru Prahy a na ruzyňském letišti. Toto podnikání bylo značně výnosné a umožnilo Rittigovi jednak sponzorovat hokejový klub Prospekta Praha, tak i organizovat utkání v boxu, pozvat do Prahy několik hvězd bojových sportů a známých herců a zejména přes podobné společenské akce získat přístup „do nejvyšších pater byznysu a politiky“. Kromě toho Rittig figuruje v několika dalších společnostech, jejichž byznys dle IHNED.cz již tak průhledný není. \n\nPři policejní razii 13. června 2013 prohledala policie jeho kancelář u Prašné brány a jeho vilu na Vinohradech. Sám Rittig byl v tu dobu v Monaku. Spekuluje se o tom, že dostal o zatýkání předem zprávu a utekl před ním. Dne 13. února 2014 byl při policejní razii zatčen a obviněn, podle státní zástupkyně mělo jít o trestný čin legalizace výnosů z trestné činnosti související s pražským dopravním podnikem.\n\nFirma Lesy České republiky podle České televize zaplatila za podklady a vývoj etického kodexu 1 720 000 korun poradenské firmě Rittig and Partners. Podle firmy je cena odpovídající, ale podle Transparency International to není jasné. Na zakázku nedohlížela dozorčí rada podniku, který se měla zabývat otázkou, zda byla spolupráce s externí firmou nutná.\n\nNadační fond proti korupci obvinil Rittiga, že na jeho účty přicházely desítky milionů korun z pražského dopravního podniku. Rittig se proti tomu ostře ohradil a uvedl, že je „šokován, jak bezostyšnému osočení jsem byl vystaven“. Společnost Neograph, která pro dopravní podnik dodávala jízdenky, měla uzavřenou smlouvu s firmou Cokeville Assets Inc. sídlící na Britských Panenských ostrovech. Za zprostředkování smlouvy měla tato společnost dostávat z každého lístku 17 haléřů. Karel Randák z protikorupčního fondu tvrdil, že firma Cokeville měla smlouvu o spolupráci s Rittigem, na základě které měla firma Rittigovi vyplácet provize ve výši 160 tisíc eur měsíčně a procenta ze zisku.\n\nV červnu 2015 byl Rittig obviněn spolu s Martinem Dvořákem, Marií Novákovou a dalšími 11 lidmi pro údajné praní špinavých peněz. Toto obvinění se týkalo zakázek na SMS jízdenky a m-peněženky, prodej kuponů a tisk papírových jízdenek. Podle policie šlo o organizovanou skupinu, která peníze v letech 2008 až 2014 propírala přes několik firem z daňových rájů.\n\nPodle deníku Mladá fronta DNES vyjednával Rittig pod hlavičkou společnosti Alseda Data, která v konsorciu s Telefónikou O2 soutěžila o desetimiliardovou zakázku na provoz a správu velké části informačních technologií polostátní elektrárenské společnosti ČEZ a která měla vazby na ženu, jež figurovala ve slovenském skandálu s prodejem emisních povolenek. Podle zaměstnanců ČEZu byl Rittig také jedním z iniciátorů celého projektu, on však jakékoli spojení se zakázkou i jakékoli vazby na Alseda Data odmítl.\n\nV září 2014 Útvar pro odhalování organizovaného zločinu zadržel některé advokáty kanceláře MSB Legal v souvislosti s firmou Oleo Chemical, která byla podle České televize napojena na podniky blízké Rittigovi a která měla dodávat předraženou bionaftu pro pražský dopravní podnik. Zakázka se měla týkat let 2010 až 2012.\n\nOd roku 2015 probíhá u Městského soudu v Praze řízení v této věci (spisová značka 46 T 8 / 2015). V lednu 2017 uvedl státní zástupce Adam Borgula, že požaduje pro Rittiga 5 let vězení a peněžitý trest 1,7 milionu Kč. V únoru 2017 ho nepravomocný rozsudek zprostil obžaloby. Ve stejném řízení byli odsouzeni čtyři z deseti obžalovaných.\n\nV září 2018 Pražský městský soud nepravomocně zprostil obžaloby lobbistu Iva Rittiga i v další větvi kauzy tunelování petrochemické firmy Oleo Chemical.\n\nNávrh státního zástupce Borguly z 6.11.2018 na obnovu trestního řízení v kauze vytunelování petrochemické firmy Oleo Chemical neuspěl, nově předložené odposlechy údajně nepřinášejí důkaz o páchání trestné činnosti. Nejvyšší státní zástupce podal v neprospěch některých obžalovaných dovolání k Nejvyššímu soudu.\nPodle bulvárního deníku Blesk si Rittig v roce 2012 pořídil proudové letadlo Nextant 400XT a repasovaný Hawker 400XP. Za stroj údajně zaplatil kolem 100 milionů korun. „Letadlo si na leasing koupila moje společnost Rittig&Partners,“ řekl listu podnikatel. Nákup zdůvodnil tím, že jelikož většinu roku tráví v Monaku, on a jeho spolupracovníci letoun potřebují k práci. V Monaku měl do 21. května 2014 povolení k trvalému pobytu, od dubna 2014 má uděleno rezidenční vízum emirátu Dubaj (od 20. dubna 2014 do 19. dubna 2017).\n\n\n"}
{"id": "815042", "url": "https://cs.wikipedia.org/wiki?curid=815042", "title": "Severní Šalomounovy ostrovy", "text": "Severní Šalomounovy ostrovy\n\nSeverní Šalomounovy ostrovy je především historické pojmenování některých ostrovů ze souostroví Šalomounovy ostrovy, které byly v minulosti součástí Německé Nové Guiney. Pod německou správou se od roku 1885 nacházely nejsevernější ostrovy tohoto souostroví – Bougainville, Buka, Choiseul, Santa Isabel a okolní menší ostrovy. Německo se ocitlo ve sporu se Spojeným královstvím kvůli územním požadavkům v Oceánii. V roce 1899 byla podepsána britsko-německá smlouva, v níž se Německé císařství vzdalo všech ostrovů na jih od Bougainville (tzn. Choiseul, Santa Isabel a další menší ostrovy) ve prospěch Británie, naopak Británie přenechala Německu své územní nároky na západní Samou. Ostrovy Buka a Bougainville zůstaly německým protektorátem až do roku 1914, kdy je obsadila Austrálie. Následně byly začleněny do Teritoria Nová Guinea, což bylo mandátní území Společnosti národů pod správou Austrálie. \n\n"}
{"id": "815047", "url": "https://cs.wikipedia.org/wiki?curid=815047", "title": "Kanton Beaumont-le-Roger", "text": "Kanton Beaumont-le-Roger\n\nKanton Beaumont-le-Roger (fr. \"Canton de Beaumont-le-Roger\") je francouzský kanton v departementu Eure v regionu Horní Normandie. Skládá se z 22 obcí.\n\n"}
{"id": "815052", "url": "https://cs.wikipedia.org/wiki?curid=815052", "title": "Zinalrothorn", "text": "Zinalrothorn\n\nZinalrothorn (4221 m n. m.) je hora ve Walliských Alpách. Leží na území Švýcarska v kantonu Valais. Název je odvozen od vesnice Zinal, i když obce Täsch a Zermatt leží blíž. Hora se nachází 5 km jižně od Weisshornu a 7 km východně od Dent Blanche. Na vrchol je možné vystoupit od Rothornhütte (3198 m n. m.) a Cabane du Mountet (2886 m n. m.). Pod horou se nacházejí ledovce Glacier de Moming a Grenzgletscher.\n\nSeverní hřeben: 22. srpna 1864. Leslie Stephen, Florence Crauford Grove, vůdci Jakob Anderegg, Melchior Anderegg. Obtížnost AD 3+ UIAA.\n\nPřes Gabel (jihovýchodní hřeben a jižní kuloár): 5. září 1872. Clinton Thomas Dent, Alexander Burgener, George Augustus Passingham, Ferdinand Imseng, Franz Andermatten. Dnešní Normální cesta. Obtížnost AD- 3- UIAA.\n\nZápadní stěna: srpen 1878. Martin Conway, William Penhall, G. S. Scriven, Ferdinand Imseng, Peter a M. Truffer. \n\nRothorngrat (jihozápadní hřeben): srpen 1901. C. Gross, R. Taugwalder. V sestupu již dříve 16. září 1898 J. Robinson, A. Kronig, P. Perren. Obtížnost D 4 UIAA.\n\nKanzelgrat, jihovýchodní hřeben: 5. září 1933. E. R. Blanchet, K. Mooser. Obtížnost TD- 5 UIAA.\n\nSeverní stěna: 2. srpna 1941. Loulou Boulazová, Pierre Bonnant. Obtížnost ED- mix.\n\nVýchodní stěna: 6. srpna 1945. André Roch, Robert Grélou, Ruedi Schmidt.\n\nPrvní zimní výstup uskutečnili 7. února 1914 Marcel Kurz a T. Theytaz.\n\n"}
{"id": "815062", "url": "https://cs.wikipedia.org/wiki?curid=815062", "title": "Hohberghorn", "text": "Hohberghorn\n\nHohberghorn (4219 m n. m.) je hora ve Walliských Alpách. Leží na území Švýcarska v kantonu Valais nedaleko italské hranice. Náleží do masivu Mischabel. Přiléhá k Stecknadelhornu a Lenzspitze. Na vrchol je možné vystoupit z Bordierhütte (2886 m n. m.) a Mischabelhütte (3340 m n. m.). Horu obklopují ledovce Hohblam, Ried a Fall.\n\nNa vrchol jako první vystoupili v srpnu 1869 R. B. Heathcote, Franz Biner, Peter Perren a Peter Taugwalder.\n\n"}
{"id": "815064", "url": "https://cs.wikipedia.org/wiki?curid=815064", "title": "Markéta z Cortony", "text": "Markéta z Cortony\n\nMarkéta z Cortony (1247 – 1297) byla italská světice pocházející z Toskánska. Nejprve žila zcela světským životem v nemanželském vztahu se šlechticem, kterému porodila i syna. Po smrti svého druha se zcela změnila, vstoupila jako terciářka do řádu františkánů. Její ostatky jsou dnes uloženy v Cortoně, místě jejího působení. Byla svatořečena 16. května 1728 papežem Benediktem XIII.\n\nSvatá Markéta z Cortony se narodila roku 1247 v Lavianu, nedaleko toskánského města Chiusi. Byla dcerou chudého sedláka, matka jí zemřela, když bylo Markétě sedm let. Otec se znovu oženil, ale nevlastní matka se k vyvdané dceři chovala chladně a nepřátelsky. Markéta tedy nezažila šťastné dospívání. Ač pocházela z chudé rodiny, o nápadníky neměla nouzi díky své kráse. V 16 letech se seznámila s mladým šlechticem Arseniem z Montepulciana. Opustila rodný dům a přestěhovala se do domu svého druha. Tento veřejný vztah, který nebyl svázán svatbou, budil všeobecné pohoršení. Markéta dokonce brzy nato porodila syna. Ani narození potomka nebylo důvodem pro uzavření sňatku. Po devíti letech vztahu, kdy Arsenio odjel zkontrolovat své panství, byl násilně přepaden lupiči a zabit. Domů se vrátil pouze pánův pes, který také Markétu k tělu mrtvého přivedl. Pomíjivost lidského života ji dovedla k zamyšlení nad svými činy. Všechen majetek rozdala příbuzným Arsenia, nechala si jen pár šperků, které darovala chudým.\n\nOtec s nevlastní matkou odmítli poskytnout Markétě a jejímu synovi přístřeší. Roku 1273 odešla do Cortony, města, které leží v nadmořské výšce 500 m n. m., na hranici mezi kraji Toskánska a Umbrie, kde se ucházela o úkryt v domě dvou paní z rodiny Moscari. Ty jí poskytly dočasné ubytování a odvedly ji do místního kláštera františkánek. V klášteře ji však řádové sestry odmítly z důvodu jejího mládí a také pro to, jaký dosud vedla život. Markéta svých činů ale litovala a dala se na pokání. Začala se všemožně kát, postila se, spala na kamenné podlaze atd. Také se jednoho dne objevila ve svém rodném Lavianu na mši s oprátkou na krku a prosila o odpuštění. Františkáni jí dokonce museli bránit v tom, aby si nezohyzdila tvář. Když však prošla všemi zkouškami, směla po třech letech složit sliby a stát se františkánskou terciářkou (členkou třetího řádu sv. Františka z Assisi, určeného pro osoby, které se nemohly stát členy mužského či ženského řádu sv. Františka). Až do své smrti vedla velmi přísný život. Dopřávala si málo jídla i spánku a nosila jen žíněnou košili. Svůj život věnovala dobročinnosti, a do doby než její syn vyrostl, pracovala, aby ho uživila. Syn byl pak poslán do školy v Arezzu, kde studoval, dokud nevstoupil do františkánského řádu. Mnozí lidé v okolí přesto pochybovali o pokání Markéty a šířili o ní pomluvy. Říkalo se například, že udržuje poměr s jedním z mnichů.\n\nPostupně se tak Markéta stále více uzavírala do sebe, ačkoli z veřejného života úplně neodešla. V Cortoně založila špitál pro chudé a nemocné, kromě toho také uvedla v život společnost sester III. řádu. Její modlitby a rady přispěly k obrácení mnoha hříšníků. Dostalo se jí řady mystických milostí. Je jí připisován nespočet zázračných uzdravení.\n\nPoslední léta života prožila zcela v osamění. Zemřela po sedmnáctidenní nemoci, kdy ani nepřijímala žádnou stravu, v Cortoně dne 22. února 1297 ve věku 50 let.\n\nJejí ostatky byly nalezeny v roce 1392 v neporušeném stavu a jsou dodnes uloženy ve skleněné schránce v Santuario di Santa Margherita v Cortoně. Kostel je často navštěvovaným poutním místem. Mnohokrát se na jejím hrobě děly zázraky. Po své smrti se stala velmi obdivovanou osobností. Její kult je ale rozšířen hlavně v okolí jejího bývalého působení a v celé Itálii. Začala být opětovaně zobrazována, nejdříve už ve 14. století. Jedno ze zobrazení, snad nejstarší, lze dodnes spatřit v diecézním muzeu v Cortoně. Ukazuje Markétu jako terciářku s růžencem. Často ji můžeme vidět znázorněnou se psem. Pes odkazuje na příhodu, kdy její pes nalezl mrtvolu Markétina druha. Jako příklad tohoto zobrazení můžeme najít v Palazzo Pitti ve Florencii oltářní obraz z let 1618 – 1620 od italského malíře Giovanniho Lanfranca. Je možné, že malba inspirovala Berniniho při práci na slavném sousoší Extáze svaté Terezy. Markétinými atributy jsou podoba jeptišky františkánky, kříž a další nástroje umučení Krista a pes. Stala se patronkou kajícníků, jejího působiště Cortony, přímluvkyní zoufalých nevěstek a těch, kdo prožívají životní krize a životní zklamání. Svatořečena byla 16. května 1728 papežem Benediktem XIII. Tento papež mimochodem o rok později než sv. Markétu také kanonizoval českého světce sv. Jana Nepomuckého.\n\n\n"}
{"id": "815074", "url": "https://cs.wikipedia.org/wiki?curid=815074", "title": "Herbert Backe", "text": "Herbert Backe\n\nHerbert Backe (1. května 1896 Batumi Gruzie – Norimberk) byl německý nacistický politik. Během ruské občanské války se mu povedlo dostat do Německa. V letech 1942–1945 byl německým říšským ministrem pro výživu. Šlo o osobního přítele Reinharda Heydricha. V roce 1947 se ve své cele oběsil.\n\nBackeho si osobně vybral Alfred Rosenberg, Říšský ministr pro okupovaná východní území (), jako státního sekretáře Říšského komisariátu Ukrajina, kde měl za úkol provádět politiku vyhladovění (). Cílem bylo vyhladovět slovanské obyvatelstvo východních, Německem okupovaných území. Dodávky všech potravin směřovaly do Německa a vojákům wehrmachtu bojujícím na východní frontě. Nejvýznamnějším Backeho spolupachatelem byl Hans-Joachim Riecke, který řídil zemědělskou sekci východního ekonomického vedení. Podle historika Timothy Snydera v důsledku Backeho plánu „4.2 miliónu sovětských občanů (převážně Rusů, Bělorusů a Ukrajinců) bylo v letech 1941–1944 vyhladověno německými okupanty.“\n\nBacke byl zajat Američany a obviněn z válečných zločinů v Norimberském procesu. V cele v Norimberku spáchal 6. dubna 1947 sebevraždu.\n\n\n\n"}
{"id": "815080", "url": "https://cs.wikipedia.org/wiki?curid=815080", "title": "Lokomotiva T 334.004", "text": "Lokomotiva T 334.004\n\nMotorová lokomotiva T 334.004 je jediný dochovaný stroj řady WR 360 C 14 v Česku. Označení řady WR 360 je důležité, neboť označení T 334.0 je dosti nejednoznačné – při prvním obsazení této řady bylo inventární číslo přiděleno i lokomotivě naprosto stejných parametrů ale odlišné konstrukce (typ N 350 jako T 334.003), navíc, vzhledem k tomu, že v době uvádění \"rosniček\" do provozu již ČSD žádnou z německých lokomotiv nedisponovaly, byla řada T 334.0 recyklována.\n\nTato lokomotiva byla vyrobena s výrobním číslem 12031 lokomotivkou BMAG v Berlíně v roce 1943. Po skončení války byla předána do vlečkového provozu a dosloužila v národním podniku Benzina na vlečce v Hněvicích, kde také byla v roce 1993 objevena a zrestaurována. Později se stávala neprovozním exponátem železničního muzea ve Zlonicích, odkud se v první polovině roku 2012 přestěhovala do Lužné u Rakovníka a stala se majetkem Českých drah. Byl na ní obnoven nátěr do předpokládaného vzhledu z dob, kdy tyto lokomotivy byly u ČSD provozovány. Inventární číslo T 334.004 bylo přiděleno dodatečně – tato lokomotiva totiž pod ČSD nikdy nejezdila.\n"}
{"id": "815087", "url": "https://cs.wikipedia.org/wiki?curid=815087", "title": "Didiereovité", "text": "Didiereovité\n\nDidiereovité (\"Didiereaceae\") je čeleď vyšších dvouděložných rostlin z řádu hvozdíkotvaré (\"Caryophyllales\"). Jsou to sukulentní dřeviny často velmi specifického vzhledu, rostoucí na Madagaskaru a v tropické Africe.\n\nDidiereovité jsou keře a stromy se sukulentními a u některých zástupců i otrněnými větvemi a kmeny. Listy jsou nevelké, opadavé, jednoduché, kožovité až sukulentní, ploché nebo s okrouhlým průřezem.\n\nKvěty jsou pravidelné, jednopohlavné s rudimenty druhého pohlaví nebo oboupohlavné, v latách nebo crcholících. Kalich je ze 2 lístků, u většiny druhů za plodu vytrvávající. Korunních lístků je 4 až 5. Tyčinek je nejčastěji 5 až 12. Semeník je svrchní, srostlý nejčastěji ze 3 plodolistů, s jedinou komůrkou a 1 vajíčkem. Plodem je nepukavý oříšek obklopený vytrvalým kalichem nebo s blanitými křídly. Rod \"Calyptrotheca\" má mnoho tyčinek, v semeníku je 6 vajíček a plodem je šestichlopňová tobolka.\n\nČeleď didiereovité zahrnuje v současném pojetí 16 druhů v 6 rodech. Největší rod je \"Alluaudia\" (6 druhů). Zástupci čeledi se vyskytují na Madagaskaru a roztroušeně ve východní a jižní Africe.\n\n\"Didiereaceae\" v původním smyslu zahrnovaly pouze 4 rody a 11 druhů a byly endemickou čeledí Madagaskaru. Při molekulárních studiích řádu hvozdíkotvaré se ukázalo, že čeleď šruchovité (\"Portulacaceae\") je parafyletická a 3 rody z ní byly přeřazeny do \"Didiereaceae\": \"Calyptrotheca\", \"Ceraria\" a \"Portulacaria\". Rod \"Ceraria\" byl vřazen do rodu \"Portulacaria\".\n\nNejblíže příbuznými skupinami jsou podle kladogramů APG čeledi bazelovité (\"Basellaceae\") a \"Halophytaceae\".\n\nNěkteré \"Didiereaceae\", zvláště rod \"Alluaudia\", jsou pěstovány jako zvláštnost ve specializovaných sbírkách sukulentních rostlin. Lze se s nimi také setkat ve sklenících našich botanických zahrad.\n\n\"Alluaudia\", \"Alluaudiopsis\", \"Calyptrotheca\", \"Decarya\", \"Didierea\", \"Portulacaria\" (včetně \"Ceraria\")\n\n"}
{"id": "815092", "url": "https://cs.wikipedia.org/wiki?curid=815092", "title": "Barbeuia madagascariensis", "text": "Barbeuia madagascariensis\n\nBarbeuia madagascariensis je jediný druh čeledi Barbeuiaceae vyšších dvouděložných rostlin z řádu hvozdíkotvaré (\"Caryophyllales\"). Je to mohutná liána se střídavými jednoduchými listy a pravidelnými pětičetnými květy v hroznovitých květenstvích, pocházející z Madagaskaru. V minulosti byla řazena do čeledi líčidlovité.\n\n\"Barbeuia madagascariensis\" je mohutná dřevnatá liána s jednoduchými střídavými listy bez palistů. Čepel listů je celistvá, vejčitá, se zpeřenou žilnatinou. Rostliny při sušení černají.\nKvěty jsou oboupohlavné, pravidelné, v hroznech. Okvětí je vytrvalé, sepaloidní, složené z 5 volných lístků. Tyčinek je mnoho, jsou volné, navzájem nesrostlé, s krátkými plochými nitkami. Semeník je svrchní, srostlý ze 2 plodolistů a se 2 komůrkami. Čnělka je velmi krátká, nesoucí dvoulaločnou bliznu. V každém plodolistu je jediné vajíčko. Plodem je tobolka obsahující 1 až 2 semena.\n\n\"Barbeuia madagascariensis\" se vyskytuje pouze na Madagaskaru, a to zejména ve vlhčí, východní části ostrova.\n\nRod \"Barbeuia\" byl v minulosti nejčastěji řazen do čeledi líčidlovité (\"Phytolaccaceae\"). Jako samostatnou čeleď rozlišoval \"Barbeuiaceae\" pouze Tachtadžjan, který je řadil do řádu hvozdíkotvaré (\"Caryophyllales\"). V rámci systému APG se poprvé objevuje ve verzi APG II z roku 2003.\n\n"}
{"id": "815096", "url": "https://cs.wikipedia.org/wiki?curid=815096", "title": "Moris Tepper", "text": "Moris Tepper\n\nMoris Tepper nebo také Jeff Moris Tepper, Jeff M. Tepper, Moris Tapir, Love Hunter, White Jew nebo Jeff Tepper; je americký kytarista, zpěvák a výtvarník. Na přelomu sedmdesátých a osmdesátých let hrál s Captainem Beefheartem. Rovněž spolupracoval s Tomem Waitsem, Robynem Hitchcockem, PJ Harvey a Frankem Blackem.\n\n"}
{"id": "815098", "url": "https://cs.wikipedia.org/wiki?curid=815098", "title": "Dusičnan železitý", "text": "Dusičnan železitý\n\nDusičnan železitý (dříve též nitrát železitý) je hygroskopická chemická látka se vzorcem Fe(NO).V bezvodém stavu se jedná o světle fialovou krystalickou látku (na vzduchu tmavnoucí, až se stane hnědooranžovou), při krystalizaci z vodných roztoků vytváří hexahydrát a nonahydrát, které jsou oranžové.\n\nTuto látku nelze vyrábět reakcí koncentrované kyseliné dusičné s kovovým železem, dochází totiž k pasivaci. Je-li použita zředěná kyselina dusičná, reakce proběhne, dle rovnice:\n2Fe + 8HNO → 2 Fe(NO) + 2 NO + 4 HO\nJe-li použita velice zředěná kyselina dusičná, vzniká jako vedlejší produkt dusičnan amonný.\nTuto látku lze vyrábět s vyšší účinností (nižší spotřebou kyseliny dusičné) reakcí uhličitanu železitého s kyselinou dusičnou:\nFe(CO) + 6HNO → 2Fe(NO) + 3HO + 3CO\n\nPři zahřívání se tato látka rozpadá na oxid železitý a oxid dusičitý:\n2Fe(NO) —→ FeO + 3NO\nKvůli této reakci a díky vzniklému oxidu dusičitému je tato látka dobrým oxidačním činidlem.\n\nDusičnan železitý je látka, která se používá jako katalyzátor při výrobě amidu sodného reakcí amoniaku a kovového sodíku:\n2NH + 2Na —→ 2NaNH + H\nDále se tato látka využívá při organických syntézách.\n"}
{"id": "815100", "url": "https://cs.wikipedia.org/wiki?curid=815100", "title": "Prostřihy", "text": "Prostřihy\n\nProstřihy (v anglickém originále Short Cuts) je americký film, založený na krátkých příbězích spisovatele Raymonda Carvera. Film režíroval Robert Altman. Ve Spojených státech byl film distribuován společností Fine Line Features. Na DVD potom vyšel v roce 2006 v The Criterion Collection. Film získal Zlatý glóbus za nejlepší scénář.\n"}
{"id": "815102", "url": "https://cs.wikipedia.org/wiki?curid=815102", "title": "Lokomotiva 555.3008", "text": "Lokomotiva 555.3008\n\n555.3008 je jedna z dochovaných parních lokomotiv řady 555.3, která vznikla v 60. letech přestavbou lokomotiv řady 555.0 (původně řada 52 DRB) na vytápění mazutem.\n\nLokomotiva byla vyrobena firmou Škoda v roce 1943 pod výrobním číslem 1523. Byla předána DRB a zde označena 52.7447. Do Čech se krátce vrátila po konci války jako kořistní stroj, záhy ale byla předána ÖBB. Do Čech se natrvalo vrátila až v roce 1951. Roku 1952 jí bylo přiděleno označení 555.008 a jejímu tendru 930.2020. V rozmezí 31.10. až 17.12.1964 byla lokomotiva i tendr přestavěny na vytápění mazutem v dílnách Ivano-Frankovsk. Rekonstruovaný stroj Československé státní dráhy převzaly 17.12.1964, číslo lokomotivy bylo změněno na 555.3008 a tendr přeznačen na 930.3020. Lokomotiva sloužila v depu Bratislava východ až do svého zrušení 16.8.1972, následně pak byla změněna na vytápěcí kotel K 549.\n\nDne 1.11.1983 se dostala do muzejních sbírek Muzejně dokumentačního centra Bratislava (MDC), do roku 1999 se nacházela v depozitáři MDC v Kútech, odkud byla přepravena do depa Bratislava východ. V letech 1999 až 2011 prošla náročnou opravou do provozního stavu (včetně použití některých dílů z mazutky 555.3254). 29.10.2011 vykonala technicko-bezpečnostní zkoušku (TBZ) a stala se tak jedinou provozní parní lokomotivou na kapalná paliva na Slovensku (je stále nazývána Mazutkou, ale z technických důvodů se v ní topí topným olejem).\n\n"}
{"id": "815105", "url": "https://cs.wikipedia.org/wiki?curid=815105", "title": "Grandes Jorasses", "text": "Grandes Jorasses\n\nGrandes Jorasses (4208 m n. m.) je hora v Montblanském masivu v Grajských Alpách. Leží na hranici mezi Francií (region Rhône-Alpes) a Itálií (region Valle d'Aosta). Hřeben Grandes Jorasses probíhá od sedla Col des Hirondelles (3491 m) na východě po sedlo Col des Grandes Jorasses (3870 m) na západě. Na západ od sedla Col des Grandes Jorasses se nachází hřeben Rochefort.\n\nGrandes Jorasses má tyto vrcholky (od východu na západ):\n\nSeverní stěna Grandes Jorasses nad ledovcem Glacier de Leschaux je vysoká 1200 m. Klasickou cestou z této strany je Walkerův pilíř (Cassin/Esposito/Tizzoni, 1938, TD+/ED1, IV, 5c/6a, A1, 1200 m).\n\nWalkerův pilíř na Grandes Jorasses, severní stěna Eigeru a severní stěna Matterhornu tvoří tzv. \"Alpský triptych\" (nejnáročnější stěny Alp).\n\nNa vrchol jako první vystoupili 30. června 1868 Horace Walker, Melchior Anderegg, Johann Jaun a Julien Grange\n\n"}
{"id": "815109", "url": "https://cs.wikipedia.org/wiki?curid=815109", "title": "Asteropeia", "text": "Asteropeia\n\nAsteropeia je jediný rod čeledi Asteropeiaceae vyšších dvouděložných rostlin z řádu hvozdíkotvaré (\"Caryophyllales\"). Jsou to dřeviny s jednoduchými střídavými listy a pravidelnými pětičetnými květy uspořádanými v latách. Plodem je tobolka. Rod zahrnuje 8 druhů a je rozšířen výhradně na Madagaskaru.\n\nZástupci rodu \"Asteropeia\" jsou nevelké stromy a šplhavé keře s jednoduchými střídavými listy bez palistů. Květy jsou pravidelné, oboupohlavné, pětičetné, v latách. Kališní i korunní lístky jsou volné. Tyčinek je 9 až 15, na bázi jsou srostlé do kruhu, nepřirostlé k okvětí. Semeník je svrchní, srostlý ze 3 nebo řidčeji ze 2 plodolistů a se stejným počtem komůrek. Čnělky jsou volné nebo více či méně srostlé. Plodem je tlustostěnná nepukavá tobolka, obklopená nitkami tyčinek a okřídlená vytrvalým kalichem.\n\nRod zahrnuje 8 druhů a vyskytuje se výhradně na Madagaskaru. Je rozšířen ve východní, střední a severozápadní části ostrova, kde tvoří součást některých lesních formací, jako jsou tropické deštné lesy od nížiny až po 900 metrů, pobřežní lesy nebo stromová savana s \"Uapaca bojeri\" (tzv. \"tapia woodland\"). Některé druhy rostou též na skalních výchozech.\n\nČeleď \"Asteropeiaceae\" byla zastoupena pouze v některých systémech, např. u Tachtadžjana, který ji řadil do řádu čajovníkotvaré (\"Theales\") v rámci podtřídy \"Dilleniidae\". Ostatní taxonomové (Cronquist, Dahlgren aj.) vesměs řadili rod \"Asteropeia\" do čeledi čajovníkovité (\"Theaceae\"). Posléze se čeleď \"Asteropeiaceae\" objevuje v systému APG, přičemž podle kladogramů tvoří sesterskou větev s čeledí \"Physenaceae\".\n\nNěkteré druhy slouží na Madagaskaru lokálně jako zdroj dřeva.\n\n"}
{"id": "815112", "url": "https://cs.wikipedia.org/wiki?curid=815112", "title": "Polyterpeny", "text": "Polyterpeny\n\nPolyterpeny (molekulární vzorec (CH)) jsou terpeny, skládající se z více než osmi isoprenových jednotek.\n\n\n"}
{"id": "815116", "url": "https://cs.wikipedia.org/wiki?curid=815116", "title": "Bill Masterton", "text": "Bill Masterton\n\nWilliam J. Masterton ( * 16. srpna 1938 ve Winnipegu, Manitoba, Kanada – 15. ledna 1968, Minneapolis, Minnesota, Spojené státy americké) byl kanadský hokejový útočník, který zemřel v důsledku zranění z utkání NHL.\n\nJako junior nastupoval za celek St. Boniface Canadiens v MJHL (1955-57, mistrovský titul 1956). Od roku 1957 nastupoval čtyři sezony za denverskou univerzitu, kde souběžně vystudoval magisterský titul v oboru financí. Ročník 1961/62 strávil v soutěži EPHL, kde hájil barvy Hull-Ottawa Canadiens. Následující sezonu hrál AHL za Cleveland Barons. V letech 1964-66 hrál v USHL za Rochester Mustangs a St. Paul Steers. Ročník 1966/67 strávil v americké reprezentaci (21 utkání/10 branek).\n\nUniverzitní\n\n\nPřed sezonou 1967/68 koupil celek nový celek NHL Minnesota North Stars za peněžní hotovost práva na hráče od Montreal Canadiens. Hokejista si připsal čtyři vstřelené branky a na osm nahrál, odseděl čtyři trestné minuty. Statistiky už více nerozšířil - ve svém 38. utkání proti Oakland Seals, hraném 13. ledna, se udeřil do hlavy o led po kontaktu se dvěma protihráči a následkům zranění o dva dny později podlehl.\n\nNa jeho počest NHL zavedla Bill Masterton Memorial Trophy za příkladnou oddanost hokeji. Minnesota North Stars po incidentu vyřadila Billovo číslo 19 ze sady dresů.\n\n"}
{"id": "815122", "url": "https://cs.wikipedia.org/wiki?curid=815122", "title": "Zuzana Římská", "text": "Zuzana Římská\n\nSvatá Zuzana Římská (3. století Řím – 293 Řím) byla panna a mučednice.\n\nZuzanu stejně jako ostatní mučedníky doprovází řada legend, proto i její životopis nemůže být zcela přesně podán. Existuje několik možných verzí.\n\nPod podlahou sakristie barokního kostela svaté Zuzany v Římě na Kvirinálu byly objeveny ruiny římského rodinného domu, který byl postaven kolem roku 280 našeho letopočtu. Od svého dokončení z roku 280 do roku 293 sloužil jako „domus ecclesia“ nebo také domácí církev. Křesťanská církev neměla v Římském státě právní status, stejně tak soukromé budovy této komunity, které tehdy sloužily jako první kostely.\n\nŽili zde příbuzní generála Gaia Aurelia Diokleciána, který se stal roku 284 císařem. Stejně jako císař pocházeli z Dalmácie, pobřežního území dnešního Chorvatska. V rodině byli čtyři bratři. Caius a Gabinus žili v tomto domě, žila tam i Gabinova dcera Zuzana, která byla krásná a velmi vzdělaná. Další dva bratři Maximus a Claudius, žili také v Římě, patřili k římské nobilitě - byli senátory.\n\nČlenové rodiny vyznávali odlišnou náboženskou víru. Caius, Gabinus a Zuzana byli křesťané, zatímco Maximus a Claudius zůstávali stoupenci oficiálního polyteistického náboženství Říma. Caius a Gabinus byli dokonce křesťanští kněží. V prosinci roku 283 byl Caius zvolen biskupem Říma a sloužil jako papež až do své smrti v dubnu roku 296. Duchovenstvo Říma možná zvolilo Caia papežem kvůli jeho příbuzenství s mocným bratrancem Diokleciánem, který byl polyteista a roku 303 zahájil poslední velké pronásledování stoupenců křesťanské víry.\n\nPo svém zvolení císařem roku 284 Dioklecián kvůli udržení míru a stability přijal formu čtyřčlenné vlády zvanou tetrarchie, která existovala až do roku 324. Dioklecián vládl především na východě, generál Maximián po svém povýšení na císaře vládl na západě a v samotném Římě. Každý císař jmenoval svého mladého vladaře - následovníka. Maximián jmenoval Konstantina Velikého a Dioklecián Maxentia Galeria. V roce 293 v zájmu zajištění nástupnictví, chtěl Dioklecián získat mladého generála Maxentia Galeria do své blízké rodiny. Diokleciánova dcera Valeria byla však vdaná. Jediná svobodná dívka v jeho rodině byla Zuzana. Proto na jaře roku 293 Dioklecián oznámil zasnoubení Maxentia Galeria se Zuzanou. To vyvolalo rodinnou krizi a Zuzanino mučednictví (podle jiné legendy po krásné a vzdělané Zuzaně zatoužil samotný Dioklecián).\nPříběh o tom, k čemu došlo mezi členy rodiny, pochází ze zprávy z 6. století. Zuzana odmítla nabídku k sňatku. Její otec Gabinus a strýc Caius její rozhodnutí podpořili a povzbudili její oddanost ke Kristu. Její nekřesťanští strýcové Claudius a Maximus se Zuzanu pokoušeli přesvědčit, aby si vzala Maxentia, a jednoho dne se tak stala císařovnou. Po rozhovoru se svými bratry nakonec i Claudius a Maximus konvertovali ke křesťanství (v jiné verzi příběhu to byla sama Zuzana, která je ještě před svojí popravou, obrátila ke křesťanství). Generál Maxentius pak přišel do jejich domu s vírou, že on sám by mohl Zuzanu přesvědčit, aby si ho vzala. Zuzanino odmítnutí brzy vedlo k podezření, že ona i členové její rodiny mohou být křesťany. Římský konzul Macedonius pak zavolal Zuzanu na Forum Romanum a požádal ji, aby prokázala svoji loajalitu vůči státu provedením úkonu vyznání před bohem Jupiterem. To však Zuzana odmítla, což potvrzovalo, že ona i její rodina mohou být křesťané. Nebyl zde však žádný pokus zatknout ji nebo její rodinu, protože byla členkou císařské rodiny.\n\nMůžeme nalézt mnoho důvodů, proč byla Zuzana obviněna římským režimem, který v řadě vln pronásledoval a vraždil křesťany. Zuzana odmítla nabídku k sňatku nejen proto, že byla křesťankou, ale že navíc složila slib panenství. Když se císař Dioklecián na východní hranici dozvěděl, že Zuzana nabídku k sňatku odmítla a důvody jejího odmítnutí, velmi se rozhněval a nařídil její popravu. Vojáci vrazili do jejich domu a uťali jí hlavu, k tomu nejpravděpodobněji došlo roku 293 (v jiných podáních se uvádí roky 295 nebo snad dokonce 304, při nejmasivnějším vraždění křesťanů). Její otec Gabinus byl zatčen a ve vězení vyhladověn k smrti (podle jiné alternativy byla Zuzana dokonce upálena, stejně jako její otec Gabinus). Strýcové Maximus a Claudius byli umučeni, pravděpodobně upáleni za živa. Stejně tak dopadla i Claudiova manželka Prepedigna i jejich děti Alexander a Cuzia. Ironicky jediný, kdo přežil, byl papež Caius, který utekl a schoval se v katakombách. Tyto vraždy v Diokleciánově vlastní rodině předznamenaly poslední velké pronásledování křesťanské církve, které na císařův příkaz započalo v roce 303. Nakonec se Diokleciánova dcera Valeria rozvedla a v červnu roku 293 se provdala za Maxentia, který následoval Diokleciána ve vládě v roce 305.\n\nRoku 330 byla na místě Zuzanina domu postavena první bazilika. Byla pojmenována bazilika svatého Caia, na počest papeže, který zde žil. Tento kostel se nacházel vedle Diokleciánových lázní. Těla Zuzany a Gabina byla přinesena z katakomb a pochována v kostele.\nJe známo, že Zuzanin kult byl slaven už od roku 434. V roce 590 papež Řehoř Veliký k uznání jejího kultu, který se šířil kolem jejího hrobu, přejmenoval kostel na její na památku \"Chiesa di Santa Susanna\", tedy \"kostel svaté Zuzany\" (Chiesa di Santa Susanna alle Terme di Diocleziano). Původní stavbu dal rozšířit papež Sergius I. kolem roku 800 (doba jeho pontifikátu byla 687-701).\nV roce 1587 byla z iniciativy papeže Sixta V. zahájena monumentální pozdně renesanční stavba kostela sv. Zuzany na půdorysu římského kříže s klenbami a kupolí v křížení, kterou navrhl architekt Carlo Maderno. Průčelí s volutovým štítem z roku 1603 sloužilo jako první vzor římského baroka, projektoval je rovněž Maderno. Interiér: Stěny zdobí rozměrné fresky se scénami ze starozákonní historie Zuzany a s mučednickými scénami svaté Zuzany Římské. Průčelí s kupolí projektoval jako vzor římského baroka v roce 1603 architekt Carlo Maderno. Pod hlavním oltářem tohoto kostela jsou uloženy relikvie svatých Caia, Gabina a Zuzany.\n\nVyobrazení sv. Zuzany najdeme hlavně v Římě, buď v cyklech svatých panen prvomučednic nebo samostatně, například ve Vatikánských sbírkách.\n\nZuzana je zobrazována ve vznešených šatech římské panny. Má u sebe palmu, knihu a meč. Palmová ratolest symbolizuje křesťanovo vítězství nad smrtí. Kniha je symbolem učenosti, může tedy odkazovat na Zuzanino velké vzdělání. Meč, který je jindy symbolem autority a výkonu spravedlnosti, u Zuzany symbolizuje stejně jako palmová ratolest křesťanského mučedníka.\n\nZuzana je patronkou Říma. Chrání proti neštěstí, proti pomluvám a proti dešti.\n\nDnem jejího svátku se stal 11. srpen. Vzpomínka na ni byla obsažena v římském kalendáři svatých, který byl dodržován všude. Nicméně z něj byla odstraněna roku 1969 z důvodu jejího legendárního charakteru. Zuzanin svátek je slaven společně se svátkem sv. Tiburtia, který byl stejně jako Zuzana raně křesťanským mučedníkem, není však jasné, proč jsou oba slaveni ve stejný den. V tento den také slaví svátek i sv. Klára, u tohoto jména také není známá souvislost s oběma předešlými jmény.\n\nV kalendářích se objevují i jiné sv. Zuzany, z nichž jedna například byla arménskou ženou gruzínského prince a údajně měla být umučena Peršany asi r. 473. Nejstarší dochované dílo gruzínské literatury je legenda o jejím umučení.\n\n\n"}
{"id": "815123", "url": "https://cs.wikipedia.org/wiki?curid=815123", "title": "Sofie Litevská", "text": "Sofie Litevská\n\nSofie Litevská ( ; , \"Sofja Halšanskaja\"; ; asi 1405–1461) byla polská královna, čtvrtá a poslední manželka Vladislava II. Jagella.\n\nVladislavovi II. bylo už přes šedesát, když si 24. (nebo 7.) února 1422 bral za ženu asi sedmnáctiletou Sofii, dceru litevsko-běloruského knížete Ondřeje Holšanského (Андрэй Гальшанскі) a kněžny Alexandry Drucké. Svatba se odehrála v běloruském městě Novogrodek. 12. února 1424 byla Sofie v sídelním Krakově korunována polskou královnou. Královna Sofie iniciovala první překlad Bible do polštiny.\n\nZ předchozích manželství měl jen jednu přeživší dceru Hedviku, která zemřela v roce 1431, ve třiadvaceti letech, možná na otravu. Sofie Vladislavovi II. konečně porodila vytoužené mužské dědice. Jejími potomky byli:\n\n\nDalší syn, také Kazimír, zemřel, když mu byl jeden rok. Část polské šlechty odmítala syny Vladislava II. a Sofie Litevské jako dědice polského trůnu, protože neměli krev Piastovců. Vladislav II. musel šlechtě udělit nová privilegia, aby situaci urovnal. V roce 1434 Sofie ovdověla.\n\nSofie přežila svého nejstaršího syna Vladislava, ale dočkala se toho, že se polským králem a bratrovým nástupcem stal mladší syn Kazimír.\n\n"}
{"id": "815128", "url": "https://cs.wikipedia.org/wiki?curid=815128", "title": "Hrací skříňka", "text": "Hrací skříňka\n\nHrací skříňka (v anglickém originále Music Box) je americký film z roku 1989, který vypráví příběh o Maďarském Američanovi, jenž je obviněn z válečných zločinů dopuštěných na Židech a Cikánech za druhé světové války v Maďarsku.\n\nFilm režíroval Řek Constantinos Gavras a scénář k filmu byl sepsán Joe Szterhasem. Ve filmu účinkují Jessica Lange, Armin Mueller-Stahl, Frederic Forrest, Donald Moffat, Lukas Haas a další.\n\nSnímek byl natáčen v Chicagu a Budapešti.\n\nPrávnička Anne Talbot (Jessica Lange) zjistí, že jejímu otci Michaelu J. Laszlovi hrozí vyhoštění ze Spojených států amerických, jelikož se údajně dopustil závažných válečných zločinů za druhé světové války. Je Michael J. laszlo skutečně agentem \"Mishkou\", který za druhé světové války psychopaticky likvidoval jisté skupiny obyvatelstva v Maďarsku?\n\nAčkoliv je film volně založen na incidentu Johna Demjanjuka, ve skutečnosti některé prvky objevující se ve filmu korespondují s trablemi samotného Eszterhase, jehož otec byl nacistický kolaborant za 2. světové války.\n\n\n"}
{"id": "815130", "url": "https://cs.wikipedia.org/wiki?curid=815130", "title": "ATEK Kyjev", "text": "ATEK Kyjev\n\nHK ATEK Kyjev je ukrajinský hokejový klub hrající v ukrajinské hokejové lize, tým patří mezi jeden z nejlepších hokejových klubů v Ukrajině. Tým byl založen v roce 1993. Roku 2007 ATEK vyhrál Ukrajinskou ligu.\n\nATEK Kyjev hraje v Ice Rink ATEK aréně. V barvách má modrou, červenou, žlutou a bílou barvu.\n\n"}
{"id": "815131", "url": "https://cs.wikipedia.org/wiki?curid=815131", "title": "Churandy Martina", "text": "Churandy Martina\n\nChurandy Martina (* 3. července 1984 Willemstad, Curaçao) je nizozemský atlet, sprinter, mistr Evropy v běhu na 100 metrů i 200 metrů a ve štafetě na 4×100 metrů. \n\nV roce 2007 vybojoval na Panamerických hrách v brazilském Riu zlatou medaili v běhu na 100 metrů. Až do roku 2010 reprezentoval Nizozemské Antily, které v témže roce zanikly. Od té doby je reprezentantem Nizozemska.\n\nNa evropském šampionátu v Amsterdamu v roce 2016 zvítězil v běhu na 100 metrů. Na dvojnásobné trati sice doběhl do cíle první, byl však následně diskvalifikován. Při mistrovství Evropy v Berlíně v roce 2018 byl členem bronzové nizozemské štafety na 4x100 metrů.\n\nTřikrát startoval na olympiádě. V Pekingu v roce 2008 doběhl v finále běhu na 100 metrů čtvrtý. V Londýně o čtyři roky později skončil v obou sprinterských finálových bězích i štafetě na 4x100 metrů pátý. V Rio de Janeeiro v roce 2016 doběhl pátý ve finále běhu na 200 metrů.\n\n"}
{"id": "815135", "url": "https://cs.wikipedia.org/wiki?curid=815135", "title": "TriStar Pictures", "text": "TriStar Pictures\n\nTriStar Pictures, Inc. je americké filmové studio a odnož Columbia Pictures, které je odnoží Columbia TriStar Motion Picture Group, které je vlastněno Sony Pictures Entertainment.\n\nPůvodní nápad pro TriStar přišel, když se rada HBO, CBS a Columbia Pictures rozhodla rozdělit náklady na vyrábění filmů tím, že vytvoří nové JV. Tuto spolupráci nazvali Tri-Star Pictures a jednalo se o první velké Hollywoodské studio od dob RKO Pictures. Z této spolupráce vyplynulo, že HBO mělo nárok na kabelové vysílání filmů distribuovaných Tri-Star, zatímco CBS měla právo na vysílání televizní. \n\nPozději v roce 1989 akcie Tri-Staru byly odkoupeny od Coca-Coly nadnárodní korporací SONY Corporation of Japan (ソニー株式会社, \"Sonī Kabushiki Gaisha\"; \"Soní kabušiki gaiša\"), která sjednotila Tri-Star a Columbia do velkého svazku Columbia TriStar Television, společně po boku Columbia Pictures Television.\n\n"}
{"id": "815136", "url": "https://cs.wikipedia.org/wiki?curid=815136", "title": "Halophytum ameghinoi", "text": "Halophytum ameghinoi\n\nHalophytum ameghinoi je jediný druh čeledi Halophytaceae vyšších dvouděložných rostlin z řádu hvozdíkotvaré (\"Caryophyllales\"). Je to sukulentní jednoletá bylina, rostoucí pouze v Argentině.\n\n\"Halophytum ameghinoi\" je lysá sukulentní jednoletá bylina s dužnatými jednoduchými střídavými listy. Květy jsou jednopohlavné. Samčí květy jsou ve vrcholových klasech, s pětičetným kalichem a bezkorunné, se 4 tyčinkami střídajícími se s kališními lístky. Samičí květy jsou po několika v úžlabí horních listů, bezobalné, semeník je svrchní, srostlý ze 3 plodolistů, s jedinou komůrkou a jednou vrcholovou čnělkou se 3 bliznami. V semeníku je jediné vajíčko. Plodem jsou oříšky v komplexním bobulovitém plodenství, vznikajícím srůstem semeníků blízkých květů a obklopeném zbytnělým vrcholem stonku.\n\nDruh se vyskytuje pouze v Argentině.\n\nRod \"Halophytum\" byl v klasické taxonomii buď řazen do samostatné čeledi v rámci řádu hvozdíkotvaré (Dahlgren, Tachtadžjan) nebo byl součástí čeledi laskavcovité - \"Amaranthaceae\" (Cronquist). Podle kladogramů APG tvoří \"Halophytaceae\" monofyletickou skupinu spolu s příbuznými čeleděmi bazelovité (\"Basellaceae\") a didiereovité (\"Didiereaceae\").\n\n"}
{"id": "815143", "url": "https://cs.wikipedia.org/wiki?curid=815143", "title": "Lokomotiva 555.0153", "text": "Lokomotiva 555.0153\n\nParní lokomotiva 555.0153 je jedna z dochovaných lokomotiv řady 555.0 (původně DRB řada 52) v Česku. Jejím majitelem je Klub historie kolejové dopravy (KHKD) a v současné době je provozní.\n\nLokomotiva byla vyrobena v roce 1944 ve Floridsdorfu s výrobním číslem 16968, byla předána DRB a označena BR 52.7620. Po válce zůstala v Československu jako válečná kořist. V roce 1960 byla prodána do Jugoslávie do uhelných dolů Kreka. Dostala nové značení 33-502 a pracovala tam až do roku 1990. V roce 1991 ji (spolu s dalšími pěti lokomotivami stejné řady) zakoupil rakouský spolek 1. ÖSEK, od něj lokomotivu v roce 2001 odkoupil KHKD. Mezi říjnem 2001 a listopadem 2002 prošla lokomotiva generální opravou v dílnách ŽOS České Velenice. Technicko-bezpečnostní zkoušku vykonala v únoru 2003.\n\nVzhledem k tomu, že se v té době jednalo o jedinou provozní „Němku“ v Česku, byla velmi žádaná filmaři, především pro natáčení filmů z období 2. světové války. Hrála například ve filmu \"Poslední vlak\" z roku 2006.\n\n"}
{"id": "815146", "url": "https://cs.wikipedia.org/wiki?curid=815146", "title": "Alphubel", "text": "Alphubel\n\nAlphubel (4 206 m n. m.) je hora ve Walliských Alpách. Leží na území Švýcarska v kantonu Valais nedaleko italských hranic. Náleží do masivu Mischabel. Leží jižně od Domu a Täschhornu. Na vrchol lze vystoupit od chat Täschhütte (2 701 m n. m.), Mischabeljoch Biwak (3 851 m n. m.) a Hotel Langflue (2 867 m n. m.). Horu obklopují ledovce Weingartengletscher a Feegletscher.\n\nNa vrchol jako první vystoupili 9. srpna 1860 Leslie Stephen, T. W. Hinchliff, Melchior Anderegg a Peter Perren.\n\n"}
{"id": "815149", "url": "https://cs.wikipedia.org/wiki?curid=815149", "title": "Seznam filmů o holokaustu", "text": "Seznam filmů o holokaustu\n\nNásledující filmy obsahují nebo částečně obsahují tematiku holokaustu v Evropě od roku 1933 do roku 1945.\n"}
{"id": "815151", "url": "https://cs.wikipedia.org/wiki?curid=815151", "title": "Valley Ford", "text": "Valley Ford\n\nValley Ford je obec na západě okresu Sonoma County ve státě Kalifornie. K roku 2010 zde žilo 147 obyvatel. Nachází se přibližně osm kilometrů severně od Tichého oceánu.\n"}
{"id": "815154", "url": "https://cs.wikipedia.org/wiki?curid=815154", "title": "Rimpfischhorn", "text": "Rimpfischhorn\n\nRimpfischhorn (4199 m n. m.) je hora ve Walliských Alpách. Leží na území Švýcarska v kantonu Valais nedaleko italských hranic. Náleží do masivu Mischabel. Leží jižně od Allalinhornu. Na vrchol lze vystoupit od chat Täschhütte (2701 m n. m.) a Britanniahütte (3030 m n. m.). Horu obklopuje ledovec Allalingletscher.\n\nNa vrchol jako první vystoupili 9. září 1859 Leslie Stephen, Robert Liveing, Melchior Anderegg a Johann Zumtaugwald.\n\n"}
{"id": "815164", "url": "https://cs.wikipedia.org/wiki?curid=815164", "title": "Dr. Horrible's Sing-Along Blog", "text": "Dr. Horrible's Sing-Along Blog\n\nDr. Horrible's Sing-Along Blog je muzikálová tragikomická internetová minisérie ve třech aktech režiséra a scenáristy Josse Whedona z roku 2008, vyrobená v produkční společnosti Mutant Enemy. Na tvorbě minisérie se autorsky podíleli i Jossovi bratři Zack a Jed Whedonovi a také Jedova tehdejší snoubenka Maurissa Tancharoen.\n\nPříběh umístěný do Los Angeles pojednává o střetu Dr. Horribla (Neil Patrick Harris), začínajícího superpadoucha, a jeho pomocníka Moista (Simon Helberg) s úhlavním nepřítelem, superhrdinou Captainem Hammerem (Nathan Fillion), přičemž oba soupeří o přízeň dívky Penny (Felicia Day).\n\nMinisérie získala několik ocenění, na její námět také vzniklo několika komiksů. Autoři plánují její pokračování.\n\nDěj minisérie je rozdělen do tří aktů, z nichž každý má délku přibližně 14 minut. V závorce jsou uvedeny názvy písní, které postavy zpívají a posouvají jimi děj.\nDr. Horrible (volně přeloženo \"Dr. Hrůzný\") natáčí příspěvek pro svůj video blog, ve kterém informuje o svých plánech a také odpovídá na nejrůznější emailové dotazy diváků. Jeden dotaz se týká „jí“, dívky, již často ve svých vstupech zmiňuje. Vzpomíná tedy na Penny, kterou zná z veřejné prádelny a do níž se zamiloval. („My Freeze Ray“)\n\nPíseň je přerušena příchodem jeho společníka Moista (volně přeloženo \"Vlhoně\"), který mu předá dopis od Bad Horse (volně přeloženo \"Zlého Koně\"), vůdce Evil League of Evil (volně přeloženo \"Zlého spolku zla\"). Ten ve své odpovědi informuje Dr. Horribla, že jeho žádost o vstup do spolku bude zvážena a že budou sledovat jeho další odporný zločin. („Bad Horse Chorus“)\n\nDalší den se Horrible připravuje na krádež kufříku s wonderfloniem (volně přeloženo \"divufloniem\"), který potřebuje pro svůj mrazicí paprsek, jenž má zastavovat čas. Pomocí dálkového ovládání převezme kontrolu na dodávkou, kterou je wonderflonium přepravováno. V té samé ulici se však náhodou vyskytuje i Penny, která zde sbírá podpisy na petici, požadující po městské radě, aby postavila útulek pro bezdomovce. („Caring Hands“) O podpis požádá i Dr. Horribla, který je ale zaměstnán vlastními záležitostmi a nevnímá ji. Dívka si myslí, že ho téma nezajímá, proto od něj odchází. Toho si Horrible již všimne, svůj vnitřní konflikt ale po chvíli vyřeší a soustředí se na krádež wonderflonia. („A Man's Gotta Do“)\n\nKdyž Horrible řídí pomocí dálkového ovládání dodávku, objeví se Captain Hammer (volně přeloženo \"Kapitán Kladivo\"), který převezme padouchovu píseň, odstraní přijímač ovládání z auta a neúmyslně jej stočí směrem k Penny. Stačí ji však odstrčit z cesty (do pytlů s odpadky), Horrible následně dokáže opět získat kontrolu nad dodávkou a nakonec ji zastaví těsně před Hammerem, takže to vypadá, jako by ji zastavil superhrdina svýma holýma rukama. Oba dva protivníci se střetnou, v tu chvíli se však vzpamatuje Penny a Hammerovi děkuje za domnělou záchranu života. Captain zapomene na Doctora, věnuje se dívce se kterou nacházejí vzájemné zalíbení. Horrible ve vzteku a zahanbení odchází pryč s wonderfloniem.\n\nDr. Horrible tajně sleduje Penny a Captaina Hammera na jejich schůzkách, přitom zpívá o utrpení lidského pokolení. Penny naopak zpívá o naději a možnosti vykoupení. („My Eyes“) Penny se následně s Horriblem, který se jí představil jako Billy, začne přátelsky bavit.\n\nHorrible na svém blogu prozradí, že dokončil svůj mrazicí paprsek a že ho plánuje použít následující den. V dalším příspěvku však odhalí, že pokus nevyšel, protože Hammer a losangeleská policie sledují jeho blog, takže na něj byli připraveni. Zavolá mu Bad Horse, který mu vyčiní a řekne mu, že nyní je jeho jedinou možností pro přijetí do spolku spáchání vraždy. („Bad Horse Chorus (Reprise)“) Horrible si není jistý, nemůže se rozhodnout pro oběť a ani sám neví, jestli vůbec chce takový čin spáchat, i když by to znamenalo zamítnutí jeho žádosti pro vstup do spolku.\n\nJako Billy si v prádelně povídá s Penny, společně jí mražený jogurt a baví se o jeho problémech. („Penny's Song“) Když se dostávají blíž k sobě, Penny se zmíní o Captainu Hammerovi, který se zde plánuje stavit. Billy zpanikaří a snaží se rychle odejít, avšak vběhne přímo do Hammerovy náruče. Oba předstírají, že se neznají, když je ale Penny nechá o samotě, Hammer si dobírá Horribla, že je zamilovaný do Penny a že právě on sám získal to, po čem Dr. Horrible nejvíce touží. Je zřejmé, že Hammerovi na Penny příliš nezáleží, chce se s ní však vyspat, aby ještě více Horribla zranil. Doctor se tedy rozhodne zabít Captaina, což má být onen odporný zločin nutný pro vstup do Evil League of Evil. („Brand New Day“)\n\nMěsto je poblázněno snahou Captaina Hammera pomoci bezdomovcům, je tak považován za nového městského hrdinu. Penny zvažuje svůj vztah se Hammerem, v prádelně čeká s mraženým jogurtem na Billyho, ten však nepřichází. Dr. Horrible se mezitím stáhl do ústraní a posedle pracuje na smrtícím paprsku, kterým by zničil Captaina Hammera jednou provždy. („So They Say“)\n\nPři otevření nového útulku pro bezdomovce, kde má být odhalena také nová Hammerova socha, začne Captain pronášet projev o podpoře lidí bez domova. Jeho řeč se však stočí na jeho osobu, povýšeně začne vychvalovat svoje kvality a svůj vztah s Penny. („Everyone's a Hero“) Rozčarovaná a ponížená Penny se snaží ze sálu v tichosti odejít; dav se přidá do zpěvu Hammerovy písně, je však přerušen příchodem Dr. Horribla. Ten použije mrazicí paprsek, kterým utne píseň. Horrible se vysměje davu, že nejsou schopni poznat, že Hammerova image je jen přetvářka, a odhalí svoji druhou, laserovou zbraň – smrtící paprsek. („Slipping“)\n\nHorrible zamíří svoji zbraň na zmraženého Hammera, ale zaváhá. V tom okamžiku přestane působit mrazicí paprsek, Captain Hammer udeří svého protivníka tak, že Horrible proletí celou místností a smrtící paprsek mu vypadne z rukou a poškodí se. Hammer pozvedne smrtící paprsek, namíří ho na Horribla a triumfálně dokončí svoji píseň. I přes Doctorova varování zmáčkne spoušť, poškozená zbraň selže a exploduje v Hammerových rukách. Zraní jej, Captain Hammer zřejmě poprvé ve svém životě cítí bolest. Utíká pryč, naříká a volá po své mamince. Dr. Horrible si uvědomí, že přemohl svého úhlavního nepřítele, nicméně stále nespáchal vraždu, díky které by byl oprávněn vstoupit do spolku. Zjistí však, že Penny, opřená o zeď, byla zasažena střepinou z výbuchu. Zraněná dívka blouzní, že ji zachrání Captain Hammer a zemře Horriblovi v náručí. Doctor je zaskočen a zdrcen svým Pyrrhovým vítězstvím, její smrt je však ironicky tou vraždou, kterou sám chtěl. Stane se veřejně známým, zároveň však může páchat další zločiny, neboť zhroucený Captain Hammer se léčí u psychiatra. Horrible je přijat do Evil League of Evil, na oslavnou párty dorazí i Moist.\n\nDr. Horrible, který nyní nosí nové oblečení (červený kabát, černé rukavice a ochranné brýle na očích), převezme své místo ve spolku, který sestává ze superpadouchů, jimiž jsou Tie-Die, Snake Bite, Professor Normal, Dead Bowie (volně přeloženo \"Mrtvý Bowie\"), Fake Thomas Jefferson (volně přeloženo \"Falešný Thomas Jefferson\"), Fury Leika a Bad Horse (představovaný skutečným koněm). Při příchodu do místnosti spolku oznámí, že „nyní je noční můra skutečná“ a že „donutí celý svět pokleknout“ s tím, že „[on] nebude cítit vůbec…“. Větu dokončí ve svém posledním blogovém příspěvku jako strnule vypadající Billy, bez převleku, ztracený ve své laboratoři: „… nic“. („Everything You Ever“)\n\n\nSimon Helberg se představil ve vedlejší roli Moista. Je to kamarád a parťák Dr. Horribla, který ho oslovuje „můj ďábelský vlhký příteli“. Má zvláštní schopnost vlhčit věci, ze které však není příliš nadšený. V minisérii se v cameo rolích také objevili spolupracovníci Josse Whedona. Marti Noxon, výkonná producentka \"Buffy, přemožitelky upírů\", a David Fury, scenárista \"Buffy\" a \"Angela\", zde hráli moderátory televizních zpráv. Doug Petrie a Drew Goddard, scenáristé obou zmíněných seriálů, ztvárnili superpadouchy Professora Normala a Fake Thomase Jeffersona. Rovněž i samotní autoři se představili před kamerou či za mikrofonem. Všichni tři bratři Whedonovi zpívali jako sbor Bad Horse skladby „Bad Horse Chorus“ a „Bad Horse Chorus (Reprise)“. Zack Whedon také toho hrál muže, který odvážel lůžko s mrtvou Penny, Jed Whedon se představil jako superpadouch Dead Bowie a Maurissa Tancharoen, kromě nazpívaných vokálů v písni „Everything You Ever“, jako Hammerova a později Horriblova fanynka.\n\nScénář vznikl během stávky amerických scenáristů na přelomu let 2007 a 2008. Hlavní myšlenkou bylo vytvořit něco malého a levného, avšak profesionálně ztvárněného, způsobem, který by obešel problémy, proti kterým autoři protestovali.\n\nJoss Whedon financoval celý projekt sám (počáteční náklady dosáhly 200 tisíc dolarů, celkový rozpočet přibližně 450 tisíc dolarů), produkoval jej ve své společnosti Mutant Enemy a užíval si nezávislost na studiích. Uvedl: „Svoboda je úžasná. Faktem je, že jsem měl velmi dobré vztahy se studii a že jsem pracoval s mnoha chytrými členy vedení. Ale je to rozdíl, když můžete prostě jen jít vpřed a něco vytvořit.“ Pro formát webové minisérie bylo také mnohem méně omezení – Whedon měl „svobodu prostě nechat sám příběh, aby si nadiktoval potřebnou délku. Nemuseli jsme tam nacpat všechno. Je tam toho hodně, ale dali jsme tam takové množství příběhu, které jsme chtěli, a nechali jsme ho, aby si sám vyjádřil potřebný čas. Cílem bylo 30 minut, skončili jsme na 42 minutách a není to žádný problém.“\n\nMinisérie byla natáčena na jaře 2008 v Los Angeles, filmování trvalo šest dní, z čehož jeden den štáb využil kulisy ulice studií Universal, ve kterých natočil scény s krádeží dodávky a s obřím doktorem Horriblem zašlapávajícím lidi. Samotný třicetičlenný štáb byl z velké části tvořen lidmi, kteří s Whedonem již spolupracovali na jeho předchozích projektech, včetně návrhářky kostýmů Shawny Trpcic nebo střihačky Lisy Lassek.\n\nPěvecké party byly nahrávány v malém studiu vytvořeném v loftu Josse Whedona mezi 1. a 5. březnem 2008, hudba byla natočena v losangeleských Burnside Studios.\n\nHudbu pro minisérii napsal Joss Whedon se svým bratrem Jedem. Částečně byla ovlivněná stylem Stephena Sondheima. Autory textů jsou Joss a Jed Whedonovi a Maurissa Tancharoen. Celý muzikál zahrnuje 14 skladeb včetně jedné reprízy a hudby k titulkům. Soundtrack o délce 26 minut byl vydán digitálně na iTunes Store 2. září 2008, na fyzickém CD potom 15. prosince 2008.\n\n\nZáměrem Josse Whedona bylo najít takovou distribuční cestu, která by pokryla náklady na výrobu. Pokud by vydání minisérie na internetu bylo dostatečně úspěšné, plánoval realizaci DVD s různými bonusy. Teaser byl zveřejněn 25. června 2008, všechny tři akty byly zveřejněny na oficiálních stránkách muzikálu (hostovány na Hulu) postupně ve dnech 15., 17. a 19. července, odkud však byly již 20. července 2008 plánovaně staženy. V podobě celého 42 minut dlouhého snímku se \"Dr. Horrible\" na Hulu vrátil 28. července toho roku, přičemž jak v případě první, tak i druhé edice byl přístupný mezinárodně. Později však byl přístup omezen pouze pro obyvatele USA. V dalších letech byl muzikál zveřejněn také na dalších službách, včetně iTunes, Amazon Video On Demand či Netflixu.\n\nNa DVD byla minisérie vydána 19. prosince 2008 exkluzivně na Amazon.com, standardní edice vyšla 2. června 2009 u New Video Group. BD verze byla vydána 25. května 2010 (New Video Group). V televizi měl celý muzikál premiéru na stanici The CW dne 9. října 2012.\n\nVšechny edice DVD a BD obsahovaly kromě samotného muzikálu také bonusy v podobě pohledů do zákulisí, fanouškovských videí na téma vstupu do Evil League of Evil a také \"Commentary! The Musical\" – speciální stopu zpívaných komentářů autorů a herců k celé minisérii, která vlastně vytváří zcela nový muzikál. Samotný \"Commentary! The Musical\" byl vydán 13. prosince 2009 na iTunes, k dispozici byl od 8. ledna 2010.\n\n\nV rozhovoru z května 2012 uvedl Joss Whedon, že „filmem, soundtrackem a vším ostatním, co jsme udělali, jsme vydělali přes 3 miliony dolarů“.\n\nMike Hale z \"The New York Times\" ve své recenzi uvedl, že „[minisérie] obsahuje skutečné herecké výkony“ a jak můžeme od Josse Whedona očekávat, „svými nepřímými narážkami a svým cynismem se jedná o zábavnou show, zejména co se týče textů písní“, které „jsou melodické, vtipné, softpopové, méně náročné než hymny pana Whedona pro epizodu „Ještě jednou a s citem“, známý muzikálový díl \"Buffy\"“.\n\nFanoušci hudebníka a performera Doctora Steela si povšimli některých podobností mezi ním a Dr. Horriblem, což přitáhlo i pozornost médií. Spoluautorka Dr. Horribla Maurissa Tancharoen uvedla: „Vše, co k tomuto tématu můžeme říct, je, že jsme nikdy předtím o Dr. Steelovi neslyšeli… Je tu prostor pro oba.“\n\n\"Dr. Horrible\" získal za rok 2008 cenu Hugo v kategorii Nejlepší dramatická prezentace, krátká forma, cenu People's Choice Awards (Oblíbená online senzace), cenu Emmy (Nejlepší speciální krátkometrážní zábavný program) a šest cen Streamy Awards (Nejlepší herec v komediálním internetovém seriálu – Neil Patrick Harris, Nejlepší režie komediálního internetového seriálu, Nejlepší scénář komediálního internetového seriálu, Nejlepší střih internetového seriálu, Nejlepší kamera internetového seriálu, Nejlepší původní hudba v internetovém seriálu).\n\nKromě získaných ocenění byl \"Dr. Horrible\" nominován na dalších pět cen Streamy Awards a dvě ceny Constellation Awards (Nejlepší science fiction film, TV film nebo minisérie a Nejlepší mužský herecký výkon v science fiction filmu, TV filmu nebo minisérii – Neil Patrick Harris).\n\nBěhem vysílání slavnostního předávání cen Emmy 20. září 2009, které uváděl Neil Patrick Harris, byl proslov reprezentantů firmy Ernst & Young přerušen novým skečem Dr. Horribla a Captaina Hammera.\n\nNa začátku července 2008 zveřejnilo v elektronické podobě vydavatelství Dark Horse Comics v rámci série \"Dark Horse Presents\" krátký komiks \"Captain Hammer: Be Like Me!\" (kresba Eric Canete), na což navázaly další komiksy: v prosinci 2008 \"Moist: Humidity Rising\" (kresba Farel Dalrymple) a v červnu 2009 \"Penny: Keep Your Head Up\" (kresba Jim Rugg). V listopadu 2009 potom vyšel u stejného vydavatelství jednosešitový komiks s prostým názvem \"Dr. Horrible\" (kresba Joelle Jones). Všechny komiksy, jejichž autorem je Zack Whedon, popisují původ hlavních postav. V září 2010 vyšlo souborné album \"Dr. Horrible and Other Horrible Stories\", které kromě čtyř výše uvedených děl obsahuje navíc i příběh o spolku Evil League of Evil.\n\nSoundtrack muzikálu byl společností Mutant Enemy vydán 2. září 2008 (digitálně), resp. 15. prosince 2008 (na CD). Dne 13. prosince 2009 vyšla digitálně i muzikálová stopa komentářů \"Commentary! The Musical\".\n\nV březnu 2011 byl v nakladatelství Titan Books vydán oficiální knižní průvodce \"Dr. Horrible’s Sing-Along Blog: The Book\", který, mimo jiné, obsahuje příspěvky Josse Whedona a všech čtyř představitelů hlavních rolí, kompletní scénář muzikálu, scénář pro \"Commentary! The Musical\" a klavírní a vokální notový zápis muzikálu.\n\nJiž na konci července 2008 potvrdil Joss Whedon, že tvůrci mají v plánu pokračování muzikálu. Roku 2009 oznámil, že se na sequelu pracuje, přičemž mohla by to být buď další internetová série nebo přímo celovečerní film. Podle oznámení z roku 2011 měli autoři několik písní téměř hotových a měli představu o struktuře díla. Vzhledem ke své práci pro Marvel Studios Whedon v roce 2013 uvedl, že výroba pokračování \"Dr. Horribla\" by měla být posunuta zřejmě do roku 2015.\n\n"}
{"id": "815166", "url": "https://cs.wikipedia.org/wiki?curid=815166", "title": "Chu Kuang", "text": "Chu Kuang\n\nChu Kuang (, 1370–1418) byl čínský politik říše Ming. Za vlády císaře Jung-le od roku 1402 do konce svého života zastával funkci velkého sekretáře.\n\nChu Kuang používal zdvořilostní jméno Kuang-ta () a pseudonym Chuang-an (). Za své zásluhy obdržel posmrtné jméno Wen-mu ().\n\nChu Kuang pocházel z provincie Ťiang-si, konkrétně kraje Ťi-šuej (dnes okres Ťi-šuej v ťiangsiské prefektuře Ťi-an). Po studiích konfucianismu úspěšně prošel všemi stupni úřednických zkoušek, jejich nejvyšší stupeň, palácové zkoušky, složil a hodnost \"ťin-š’\" získal roku 1400 jako jeden ze tří nejlepších kandidátů z celé Číny.\n\nV září 1402 ho císař Jung-le jmenoval velkým sekretářem, to jest jedním ze sedmi osobních tajemníků, přičemž od odvolání Sie Ťina roku 1407 stál v čele sekretářů jako první velký sekretář. V této pozici císaři sloužil až do své smrti roku 1418, poté jeho místo zaujal Jang Žung.\n\nJako císařův pomocník byl obzvláště spolehlivý a důvěryhodný, zvláště v personálních otázkách. K jeho dobré pověsti přispělo i to, že neútočil na chybující úředníky, a mírnil císaře v čistkách roku 1402. Po smrti obdržel čestné posmrtné jméno, jako jeden z pouhých dvou civilních úředníků za Jung-leho vlády.\n"}
{"id": "815167", "url": "https://cs.wikipedia.org/wiki?curid=815167", "title": "Jang Žung", "text": "Jang Žung\n\nJang Žung (, 1371–1440) byl čínský politik říše Ming. Začátkem vlády císaře Jung-le byl roku 1402 jmenován velkým sekretářem, v úřadě zůstal do konce svého života. V letech 1418–1424 byl první z velkých sekretářů. Patřil k politikům ztělesňujícím stabilitu vlády a říše v první polovině 15. století.\n\nJang Žungovo rodné jméno bylo Jang C’-žung (), používal zdvořilostní jméno Mien-žen () a pseudonym Tung Jang (). Za své zásluhy obdržel posmrtné jméno Wen-min ().\n\nJang Žung se narodil roku 1371, pocházel z Fu-ťienu, z okresu Ťien-an v prefektuře Ťien-ning (moderní okres Ťien-ou v městské prefektuře Nan-pching). Palácové zkoušky, nejvyšší stupeň úřednických zkoušek, složil a hodnost \"ťin-š’\" získal roku 1400. Poté sloužil v akademii Chan-lin. Svým velkým sekretářem, jedním z nejbližších pomocníků panovníka, ho jmenoval císař Jung-le v září 1402. Od roku 1418, po smrti Chu Kuanga, stanul v čele sekretářů jako první velký sekretář. Po smrti císaře Jung-le prvenství mezi sekretáři přepustil Jang Š’-čchimu, sekretářem však zůstal do své smrti jako jeden ze „tři Jangů“ (ještě s Jang Pchuem), kteří od druhé poloviny 20. let 15. století spravovali říši Ming společně s císařem Süan-tem a po jeho smrti roku 1435 s císařovnou vdovou Čang.\n\nJako politik byl považován za lstivého až vychytralého, v kontrastu k příménu Jang Š’-čchimu, současně byl císařům rozhodným, důvěryhodným rádcem. Prosazoval umírněnou politiku – když jednou místní úřady Če-ťiangu požadovali vojenské tažení proti povstalcům skrytým v horách, odpověděl, že to jsou jen chudí vykořenění lidé, kteří potřebují uklidnění a ne násilí; ve druhé polovině 20. let patřil k politikům žádajícím stažení z okupovaného Vietnamu, při povstání Ču Kao-süa osvědčil svou rozhodnost, když prosadil rychlou a energickou akci císařských vojsk.\nJang Žung patřil k významným básníkům své doby, stejně jako jeho kolegové Jang Š’-čchi a Jang Pchu. Psali v tehdejším oblíbeném stylu \"tchaj-ke tchi\" (kabinetní poezie) – prostých, až monotónních básní, velebících úspěchy panovníka a rozvoj země. jeho rodina opakovaně vydávala jeho sebrané spisy \"Jang Wen-min-kung ťi\" () v 25 \"ťüanech\".\n"}
{"id": "815168", "url": "https://cs.wikipedia.org/wiki?curid=815168", "title": "Ťin Jou-c’", "text": "Ťin Jou-c’\n\nŤin Jou-c’ (, 1366–1431) byl čínský politik říše Ming. Začátkem vlády císaře Jung-le byl roku 1402 jmenován velkým sekretářem, v úřadě zůstal do konce svého života.\n\nVlastní jméno Ťin Jou-c’a bylo Ťin Šan (), Jou-c’ bylo jeho zdvořilostní jméno. Za své zásluhy obdržel posmrtné jméno Wen-ťing ().\n\nŤin Jou-c’ pocházel z Ťiang-si. Nejvyšší stupeň úřednických zkoušek, palácové zkoušky, složil a hodnost \"ťin-š’\" získal roku 1400. V září 1402 ho císař Jung-le jmenoval velkým sekretářem, zařadil se tak mezi nejbližší císařovy pomocníky. V úřadě setrval i za Jung-leho syna Chung-siho a vnuka Süan-teho. Zemřel roku 1431.\n\nVedle vysokého úředního postavení si získal uznání i svou básnickou tvorbou, v níž patřil k předním autorům poezie kabinetního stylu.\n"}
{"id": "815169", "url": "https://cs.wikipedia.org/wiki?curid=815169", "title": "Chu Jen", "text": "Chu Jen\n\nChu Jen (; 1361–20. září 1443), byl čínský politik říše Ming. Začátkem vlády císaře Jung-le byl roku 1402 jmenován velkým sekretářem, po dvou letech byl přeložen do čela Státní univerzity, kde setrval dvě desetiletí.\n\nChu Jen používal zdvořilostní jméno Žuo-s’ ) a pseudonym I-an ().\n\nChu Jen pocházel z Nan-čchangu v Ťiang-si. Roku 1387 uspěl v provinčních zkouškách a získal hodnost \"ťü-žen\"'. Metropolitní zkoušky následující rok nesložil, nicméně obdržel místo učitele v okresní škole. Roku 1399 se stal okresním přednostou v Tchung-čchengu, během tří let získal uznání nadřízených a roku 1402 ho císař Ťien-wen povolal do hlavního města (Nankingu). Než byl někam jmenován, změnila se vláda, když císař prohrál v občanské válce (kampani ťing-nan).\n\nNový císař Jung-le, pod dojmem z hloubky Chu Jenova vzdělání, zejména v astrologii, ho přidělil do akademie Chan-lin. Záhy, v září 1402, byl jmenován jedním ze sedmi velkých sekretářů, císařových osobních tajemníků. V květnu 1404 se současně stal učitelem následníka trůnu, ale už v říjnu 1404 byl přeložen do čela Státní univerzity, resp. ředitelství Kuo-c’-ťien. Ze sekretariátu byl údajně odvolán, protože jeho kolegové se obávali jeho přímosti a otevřenosti i učenosti.\n\nV čele univerzity zůstal po dvě desetiletí. Z titulu své funkce se podílel na velkých literárních projektech vlády, vedl druhou revizi \"Pravdivých záznamů císaře Tchaj-cu\". S přemístěním metropole do Pekingu se do něj v letech 1420–1421 přestěhovala i univerzita. V úřadu zůstal do roku 1425, kdy se ctí odešel do výslužby. Byl nejdéle sloužící hlavou univerzity za tři staletí existence říše Ming. Prestiž si získal jako vynikající učitel a učenec.\n"}
{"id": "815171", "url": "https://cs.wikipedia.org/wiki?curid=815171", "title": "Fotoautomat Bosco", "text": "Fotoautomat Bosco\n\nFotografický automat Bosco byl jeden z první fotografických automatů, který si nechal patentovat 16. července 1890 (německý patent 68513), a později i vyráběl, hamburský vynálezce Conrad Bernitt.. Stroj pracoval s technikou ferrotypie, neboli „fotografie na černém plechu“. Snímek byl vyvolán na černě nalakovaném plechu se zvýšenými okraji podobné malé pánvičce o velikosti 50x75 mm. Automat dokázal fotografii exponovat, vyvolat a ustálit.\n\nVýroba ferrotypie v automatu podle vlastní propagace firmy trvala tři minuty. Avšak i poté, co se sušila, nesmělo se nic dotknout povrchu obrazu. Výsledný obraz byl zarámován a zdobený zlatým tiskem. K fotografiím ve formátu 60 x 83 mm se dodávalo papírové pouzdro.\n\nPřístroj měl tvar sloupce vysokého jako člověk a byl prodáván po celém světě. Jméno získal po slavném kouzelníkovi 19. století Bartolomea Bosca. Kvalitu fotografií přiřazují dnešní sběratelé k jiným ferrotypiím, spíše mírně horší. Mnohé obrazy jsou \"temné a vypadají spíše lacině\" (viz odkaz na \"Daguerre Club\"). Nicméně se téměř vždy jednalo o \"náhodné snímky\", které byly pořízeny hlavně na veletrzích, folklorních festivalech nebo v turistických centrech a od počátku si nekladly žádné velké umělecké nebo dokonce řemeslné podmínky. Fotografie navíc není kryta sklem a není tak chráněna před oděrem či poškrábáním. \n\n"}
{"id": "815172", "url": "https://cs.wikipedia.org/wiki?curid=815172", "title": "Mikuláš Antonín Číla", "text": "Mikuláš Antonín Číla\n\nMikuláš Antonín Číla, \"křtěný\" Antonín Otakar, (6. ledna 1883 Nová Paka – 31. května 1983 Praha) byl český učitel a akademický malíř, legionář na ruské frontě a československý brigádní generál.\n\nV rodném městě se vyučil hrnčířem a malířem porcelánu, poté studoval v letech 1900–1903 na odborné keramické škole v Bechyni a následně do roku 1909 dekorativní a figurální malbu na Uměleckoprůmyslové škole v Praze.\n\nByl aktivním členem Sokola, pro spolek také navrhoval plakáty a diplomy.\n\nV bitvě u Zborova byl důstojníkem České družiny. Jako legionářský velitel hájil bezpečnost transsibiřské magistrály a prošel Ruskem až do Vladivostoku. Velel oddílům předávajícím v Irkutsku tzv. carský ruský zlatý poklad při evakuaci legií z magistrály do Vladivostoku.\n\nKřestní jméno Mikuláš, resp. Nikolaj, přijal během pobytu v Rusku, když přešel k pravoslavné víře.\n\nZa první republiky působil v hodnosti generála jako zemský velitel v Brně.\n\nBěhem druhé světové války byl účastníkem protinacistického odboje, v Pražském povstání byl velitelem dejvické oblasti.\n\n\n\nJe po něm pojmenována ulice na pražských Petřinách.\n\n28. října 1998 byl z rukou prezidenta Václava Havla \"in memoriam\" vyznamenán Řádem Bílého lva II. třídy (vojenská skupina).\n\nV roce 2008 mu byl věnován díl dokumentárního seriálu \"Neznámí hrdinové\".\n\n\n"}
{"id": "815174", "url": "https://cs.wikipedia.org/wiki?curid=815174", "title": "Královna (film, 2006)", "text": "Královna (film, 2006)\n\nKrálovna (anglicky The Queen) je britský životopisný film, který roku 2006 natočil režisér Stephen Frears podle scénáře Petera Morgana. Snímek zachycuje první týden po smrti princezny Diany. Scénář byl vytvořen za pomoci lidí blízkých královskému paláci, ale také tehdejšímu premiérovi Tonymu Blairovi. Hrané pasáže doplňují reálné záběry pocházející z doby, kterou film zaznamenává.\n\nZačátek děje je zasazen do 31. srpna 1997, kdy po automobilové nehodě v Paříži umírá princezna Diana. Královská rodina v tu dobu pobývá na svém letním sídle Balmoral Castle ve Skotsku a události nepřikládá národní význam; považuje ji za ryze soukromou. Opaku si je však vědom premiér Tony Blair a snaží se přesvědčit královnu k návratu do Londýna a vyvěšení vlajky na půl žerdi nad Buckinghamským palácem. To ovšem královna, podporovaná svým manželem princem Philipem a svojí matkou, zatvrzele odmítá. Atmosféra mezi lidmi v Londýně mezitím houstne a ozývají se hlasy volající po zrušení monarchie a nastolení republiky. K těmto lidem se přidává i premiérova manželka Cherie Blair a někteří premiérovi poradci. Ačkoliv se premiér snaží situaci zklidnit, což mu přináší větší popularitu, nenávist vůči královské rodině sílí. Královně nakonec nezbývá nic jiného než se vrátit do Londýna a zúčastnit se veřejného pohřbu princezny a veřejně vystoupit v televizi. Krátce předtím dokonce uvažuje o abdikaci, ale to jí královna matka rozmluví.\n\n\n\n\n"}
{"id": "815185", "url": "https://cs.wikipedia.org/wiki?curid=815185", "title": "Angry Samoans", "text": "Angry Samoans\n\nAngry Samoans je americká tříčlenná punk rocková hudební skupina, která vznikla při první vlně punku ve Spojených státech. Kapela byla založena v Los Angeles v Kalifornii v roce 1978 a založili ji Mike Saunders (zpěv), jeho bratr a kytarista Bonze blayk (Kevin Saunders) a Gregg Turner. K nim se téměř vzápětí přidali baskytarista Todd Homer a bubeník Billy Vockeroth.\n\nZa dobu svého působení kapela vydala 4 studiová alba, 4 EP alba, jednu kompilaci, jedno koncertní album a jeden box set. Poslední album z roku 1999 se jmenuje \"The '90s Suck and So Do You\".\n\n\n\n\n\n\n\n"}
{"id": "815187", "url": "https://cs.wikipedia.org/wiki?curid=815187", "title": "Haras El-Hodood", "text": "Haras El-Hodood\n\nHaras El-Hodood (arabsky نادي حرس الحدود) je egyptský fotbalový tým, který v současnosti hraje v Egyptské Premier League. Tým z Alexandrie byl dříve znám pod jménem Sawahel. Své domácí zápasy hrává na stadionu Harras El-Hedoud Stadium, který má kapacitu pro 22 000 diváků. Svého nejlepšího ligového výsledku dosáhli v sezoně 2003/04, kdy se umístili na třetím místě.\n\n\n"}
{"id": "815194", "url": "https://cs.wikipedia.org/wiki?curid=815194", "title": "Milan Korál", "text": "Milan Korál\n\nMilan Korál (* 16. května 1956 Vysoké Mýto) je český básník.\n\n"}
{"id": "815197", "url": "https://cs.wikipedia.org/wiki?curid=815197", "title": "Přímá akce", "text": "Přímá akce\n\nPřímá akce je forma občanské neposlušnosti, jejíž účastníci se snaží dosáhnout svého cíle rychle a přímo a nikoli jednáním prostřednictvím politických zástupců, politické lobby či symbolického protestu. Přímé akce mohou být násilné i nenásilné. Příklady přímých akcí zahrnují stávky, ničení majetku, teroristické útoky, sabotáže, hacking, blokády a další. V krajním případě i pokusy o státní převrat. Ačkoliv přímá akce nemusí být nutně nelegální a násilná, vždy zahrnuje porušení nějakých pravidel a předepsaných nebo obvyklých postupů, neboť právě v nich spatřují zastánci přímé akce překážku pro dosažení svých cílů. Přímá akce má pomoci dosažení \"vyšších cílů\" navzdory nefungujícímu nebo nepřátelsky nastavenému systému.\n\nPojem uvedl do širokého povědomí v roce 1920 britský žurnalista William Mellor v knize \"Direct Action\" (Přímá akce), ačkoliv v textech některých anarchistických autorů se s ním operovalo již dříve, například americká anarchistka Emma Goldmanová v jednom ze svých článků napsala:\n\"„Přímá akce, která již osvědčila v ekonomické oblasti, je stejně účinná v oblasti individuální. Stovky omezení ovlivňují lidskou existenci, a pouze tvrdošíjný odpor k nim ji může konečně osvobodit.“\"\n\nV historickém a politologickém diskurzu jsou přímé akce spojovány především s fašistickým hnutím, jehož stoupenci dávali přednost rychlému a jednoduchému řešení, většinou za použití násilí, před demokratickým vyjednáváním, kterým fašisté pohrdají kvůli údajné nedostatečné akceschopnosti. Příkladem přímé akce byl například Pochod na Řím, který byl především demonstrací síly, Křišťálová noc a další útoky i bojkot židů v nacistickém Německu; v českém prostředí například Židenický puč. \n\nPřímé akce jsou ústřední metodou také jiných radikálních hnutí, například anarchistického aktivismu a jsou prováděny také některými environmentalistickými skupinami jako jsou např. Greenpeace či Fronta za osvobození zvířat. Přímé akce jsou často prováděny afinitními skupinami. \n\nExistuje rovněž liberální pojetí přímé akce, pro které však není přímá akce způsob dosahování cílů, ale spíš taktika, jak přitáhnout pozornost médií a veřejného mínění, a tak ovlivnit rozhodování. Liberální přímá akce také potřebuje „demokratickou“ legitimizaci a měla by se tedy využívat tehdy, když úřady či jiné autority jsou těmi, kdo porušují zákony a pravidla. Přímá akce (občanská neposlušnost) by přesto měla být poslední možností, když se vyčerpají všechny dostupné prostředky.\n\n"}
{"id": "815198", "url": "https://cs.wikipedia.org/wiki?curid=815198", "title": "Kirschner", "text": "Kirschner\n\nPříjmení Kirschner nebo Kirshner (z něm. \"Kürschner\", kožešník) je německé a židovské (aškenázské).\n\n"}
{"id": "815201", "url": "https://cs.wikipedia.org/wiki?curid=815201", "title": "Kroner", "text": "Kroner\n\nPříjmení Kroner (Kronerová), Króner (Krónerová) nosí více osobností:\n\n"}
{"id": "815203", "url": "https://cs.wikipedia.org/wiki?curid=815203", "title": "Věra Gabrielová", "text": "Věra Gabrielová\n\nVěra Gabrielová (21. února 1919, Praha − 12. prosince 2002, Praha) byla česká herečka a fotografka.\n\nByla dcerou Václava Gabriela a Emilie Sandholcové - Gabrielové. Její otec Václav Gabriel byl inženýrem státních drah. Zemřel když bylo Věře deset let. V letech 1935 až 1938 studovala fotografické oddělení Státní grafické školy. Byla ženou architekta Jaroslava Fragnera, za kterého se vdala v roce 1940.\n\n\n"}
{"id": "815207", "url": "https://cs.wikipedia.org/wiki?curid=815207", "title": "Šárka Ullrichová", "text": "Šárka Ullrichová\n\nŠárka Ullrichová (* 10. prosince 1974 Turnov) je česká herečka.\n\nPo střední škole šla na DAMU, kde napoprvé složila zkoušky a školu úspěšně vystudovala. Dále hrála v mnoha českých divadlech. První možnost zahrát si ve filmu dostala už coby čtrnáctiletá slečna a debutovala v úspěšném dětském filmu Nefňukej, veverko! (1988). Nejvýraznější roli získala v seriálu Ulice, kde si zahrála feťačku Zuzanu Hrubou. Dlouhé roky podléhala alkoholové a drogové závislosti, pak podstoupila ústavní léčbu.\n\n\n"}
{"id": "815211", "url": "https://cs.wikipedia.org/wiki?curid=815211", "title": "Peter Velits", "text": "Peter Velits\n\nPeter Velits (* 21. února 1985 Bratislava) je slovenský profesionální silniční cyklista jezdící ve stáji BMC Racing Team. Jeho bratr - dvojče Martin Velits je také profesionální cyklista.\n\nNarodil v Bratislavě, ale spolu s rodinou sa v roce 1998 přestěhovali do Púchova. V zimě hrával hlavně lední hokej, postupně se společně s bratrem začali věnovat i silniční cyklistice. Na jejich sportovním růstu se podíleli především jejich otec Ladislav Velits a strýček Tibor Velits.\n\nUž v kategorii juniorů patřil mezi světovou špičku. V juniorském světovém poháru skončil nejlépe celkově na druhém místě v roce 2003. Jeho prvním týmem byla slovenská Dukla Trenčín Merida. Poté působil v jihoafrickém týmu Konica - Minolta, kde měl výhodu, neboť se mohl zúčastnit i závodů, které se konaly v zimě. Jeho úspěšná juniorská kariéra vyvrcholila titulem mistra světa do 23 let ve Stuttgartu .\n\nProfesionální kariéru začali bratři Velitsové v německém týmu Wiesenhof - Felt. Na konci sezóny 2007 sa dozvěděli, že tento tým končí. Především díky jeho titulu mistra světa obdrželi oba bratři mnoho nabídek a podepsali dvoletou smlouvu s německým týmem Milram. V dresu Milramu startoval v roce 2008 premiérově na Tour de France. Od roku 2010 působili bratři Velitsové v americkém týmu HTC Highroad. Odtud pak pochází jeho nejlepší výsledek v profesionální kariéře, skončil celkově druhý na etapovém závodě Vuelta a España. V roce 2011 se po třetí zúčastnil Tour de France, přičemž byl jedním z lídrů týmu HTC Highroad pro celkové umístění. Skončil na devatenáctém místě . Pred sezónou 2012 přestoupili oba bratři do belgického týmu Omega Pharma-Quick Step. Rozhodla nejlepší nabídka po sportovní i finanční stránce. V aktuální sezóně 2012 získal první etapové vítězství v profesionálním pelotonu, kdy vyhrál závod Kolem Ománu. Od roku 2014 závodí v americkém BMC Racing Team\n\n\n- GP de Fourmies\n\n\n\n\n\n\n"}
{"id": "815212", "url": "https://cs.wikipedia.org/wiki?curid=815212", "title": "Trsnatcovité", "text": "Trsnatcovité\n\nTrsnatcovité (\"Anacampserotaceae\") je čeleď vyšších dvouděložných rostlin z řádu hvozdíkotvaré (\"Caryophyllales\"). Jsou to sukulentní byliny se střídavými dužnatými listy a pětičetnými květy. Plodem je tobolka. Čeleď zahrnuje 32 druhů ve 3 rodech a vyskytuje se roztroušeně na všech kontinentech s výjimkou Evropy. Některé druhy trsnatce jsou pěstovány ve sbírkách sukulentů.\n\nZástupci čeledi trsnatcovité jsou sukulentní vytrvalé byliny s tlustým stonkem nebo nevelké keře, někdy s dužnatou bazální hlízou nebo hlízovitým hlavním kořenem. Listy jsou střídavé, silně dužnaté, s okrouhlým průřezem nebo výjimečně ploché, lysé nebo chlupaté. Květy jsou drobné až středně velké, pravidelné, oboupohlavné, v chudých úžlabních nebo vrcholových květenstvích. Kalich je tvořen 2 dužnatými lístky, za plodu zasychajícími a vytrvalými. Korunních lístků je 5. Tyčinek je 5 až 25. Semeník je svrchní, srostlý ze 3 plodolistů. Plodem je lokulicidní tobolka s opadavou vnější vrstvou (exokarpem).\n\nČeleď trsnatcovité zahrnuje 3 rody a 36 druhů. Největší rod je trsnatec (\"Anacampseros\", 34 druhů), zbylé dva rody jsou monotypické. Čeleď je zastoupena velmi roztroušeně téměř na všech kontinentech. Vyskytuje se v jižní Africe, v Arábii a přilehlé oblasti severovýchodní Afriky, ve střední a jižní Austrálii, na jihu Severní Ameriky a v Jižní Americe v Bolívii a Argentině.\n\nV minulosti byly rody stávající čeledi \"Anacampserotaceae\" součástí čeledi šruchovité (\"Portulacaceae\"). S nástupem molekulárních metod se ukázalo, že čeleď šruchovité je v klasickém pojetí parafyletická a všechny rody s výjimkou rodu šrucha (\"Portulaca\") byly rozřazeny do jiných čeledí.\n\nNejblíže příbuzné jsou podle kladogramů APG čeledi kaktusovité (\"Cactaceae\") a šruchovité (\"Portulacaceae\").\n\n\nRůzné druhy rodu trsnatec (\"Anacampseros\") se pěstují ve specializovaných sbírkách sukulentů.\n\n\"Anacampseros\" (včetně \"Avonia\"), \"Grahamia\", \"Talinopsis\"\n"}
{"id": "815216", "url": "https://cs.wikipedia.org/wiki?curid=815216", "title": "Martin Velits", "text": "Martin Velits\n\nMartin Velits (* 21. února 1985 Bratislava,) je slovenský profesionální silniční cyklista. Jeho bratr-dvojče Peter Velits je také profesionální cyklista. Oba závodí za ProTour tým Omega Pharma-Quick Step.\n\nNarodil se v Bratislavě, ale spolu s rodinou se v roce 1998 přestěhovali do Púchova. V zimě hrával společně s bratrem lední hokej, postupně se ale oba začali věnovat i silniční cyklistice. Na jejich sportovním růstu se podíleli hlavně otec Ladislav Velits a strýček Tibor Velits.\n\nV kategorii juniorů patřil mezi světovou špičku. V juniorském svetovém poháru skončil nejlépe v roce 2003, celkově na čtvrtém místě. Jeho prvním týmem byla Dukla Trenčín Merida. Poté působil v juhoafrickém týme Konica-Minolta, kde mohl závodit i v zimě. Jeho juniorská kariéra vyvrcholila 36. místem na mistrovství světa do 23 let ve Stuttgartu.\n\nProfesionálnu kariéru zahájili oba bratři v nemeckém týmu Wiesenhof-Felt, na konci sezóny 2007 však tento tým ukončil svoji činnost. Hlavně díky titulu mistra světa Petra Velitse obdrželi oby bratří vícero nabídek a podepsali dvouletou smlouvu s německým týmem Milram. V drese Milramu skončil v roce 2009 celkově čtvrtý na španělském závodě Ruta del Sol. Od roku 2010 působili bratři Velitsovi v americkém týmu HTC Highroad. Svůj premiérový start na Tour de France si odbyl v roce 2012. Zúčastnil se už třikrát závodu Vuelta a España, kde v roce 2010 skončil celkově na 106. místě a výrazně dopomohl k úspěchu svého brata Petra. S tímom HTC Highroad zde vyhráli týmovou časovku.\n\nJeho největším úspěchem v profesionální kariéře je titul mistra Slovenska v individuální časovce z roku 2010.\n\nPřed sezónou 2012 přestoupili oba bratři do týmu Omega Pharma-Quick Step, kdy rozhodly nejlepší finanční a sportovní podmínky.\n\n\n\n"}
{"id": "815221", "url": "https://cs.wikipedia.org/wiki?curid=815221", "title": "Human Touch", "text": "Human Touch\n\nHuman Touch je deváté studiové album Bruce Springsteen. Album vyšlo v březnu 1992 pod značkou Columbia Records, ve stejný den jako album \"Lucky Town\".\n\n"}
{"id": "815226", "url": "https://cs.wikipedia.org/wiki?curid=815226", "title": "Jazyky Egypta", "text": "Jazyky Egypta\n\nV Egyptě se můžeme setkat s množstvím různých jazyků, avšak nejvíce rozšířená je egyptská arabština.\n\nOficiálním jazykem v Egyptě je moderní standardní arabština, která je používána většinou v psané formě. Egyptská arabština je pouze hovorovým jazykem, který se zřídka používá i v psané formě. Dalšími hojně používanými jazyky jsou angličtina, francouzština a němčina. Těmito jazyky se především hovoří v oblasti turismu a obchodu.\n\nArabština se do Egypta dostala v 7. století našeho letopočtu a vzápětí se stala hlavním jazykem Egypťanů. Ze všech variant arabštiny je právě ta egyptská nejvíce srozumitelnou pro ostatní arabsky mluvící země ze severní Afriky a Středního východu. Pravděpodobným důvodem je vliv egyptské kinematografie, která je v arabských zemích velmi rozšířená. Arabská beduínská menšina žijící převážně na Sinajském poloostrově hovoří beduínskou arabštinou a další, súdánská menšina hovoří súdánskou arabštinou.\n\nV oblasti údolí Nilu v Horním Egyptě, kolem měst Kom Ombo a Asuánu, hovoří přibližně 300 000 lidí núbijskými jazyky. Především to jsou jazyky Nobbin a Kenuzi-Dongola, které jsou rozšířené na severu Súdánu v blízkosti hranic s Egyptem.\n\nDalšími jazyky, kterými se na území Egypta mluvilo, jsou starověká egyptština a koptština. Tyto jazyky tvořily samostatnou větev mezi rodinami afroasijských jazyků. Egyptský jazyk je jedním z prvních psaných jazyků a je znám z hieroglyfických zápisů, které se nacházely ve staroegyptských chrámech a na svitcích papyru. Koptština je jediný existující potomek staroegyptštiny a v dnešní době se využívá jako liturgický jazyk koptské pravoslavné církve. Dalším jazykem, který se na území Egypta vyskytoval, byl starořecký dialekt koiné. Ten byl rozšířen především v Alexandrii a byl využíván hlavně ve filozofických a vědeckých odvětvích.\n\nPřibližně 77 000 obyvatel Arabské pouště a pobřeží Rudého moře mluví jazykem bedža. Severně od Káhiry a v Luxoru se vyskytuje jazyk domari, což je indoárijský jazyk podobný romštině. Tímto dialektem hovoří v Egyptě 234 000 lidí. V oáze Síwa na západě země se vyskytují berberské jazyky, kterými zde mluví přibližně 5 000 lidí.\n"}
{"id": "815231", "url": "https://cs.wikipedia.org/wiki?curid=815231", "title": "Kamnovec", "text": "Kamnovec\n\nKamnovec je nádoba podobná hrnci, která se zabudovala do kamen a sloužila jako bojler, ve kterém se vařila voda. V dnešní době už se nevyskytuje tak hojně jako dříve, jelikož se již upustilo od kamen a kamnovec se tedy vyskytuje už spíše jako rarita. \n\n"}
{"id": "815237", "url": "https://cs.wikipedia.org/wiki?curid=815237", "title": "Zdrojovkovité", "text": "Zdrojovkovité\n\nZdrojovkovité (\"Montiaceae\") je čeleď vyšších dvouděložných rostlin z řádu hvozdíkotvaré (\"Caryophyllales\"). Jsou to byliny, často sukulentní, vyskytující se především v Severní i Jižní Americe, zastoupeny jsou i v Evropě, Asii, Austrálii a na Novém Zélandu. Dříve byly řazeny do čeledi šruchovité. V Česku roste zdrojovka a zplaňují některé pěstované druhy batolky. Levisie a rozestálky se pěstují jako skalničky.\n\nZdrojovkovité jsou jednoleté nebo vytrvalé byliny, řidčeji polokeře, některé druhy zdrojovky jsou vodní byliny. Listy jsou střídavé, obvykle sukulentní, lysé, často nahloučené do růžice. Květy jsou oboupohlavné, pravidelné, přisedlé nebo stopkaté, jednotlivé úžlabní nebo ve vrcholičnatých květenstvích. Kalich je složen ze 2 lístků, koruna ze 4 nebo 5. U rodu \"Lewisia\" je kališních lístků až 9, korunních až 19. Tyčinek je stejný počet jako korunních lístků až mnoho. Semeník je svrchní, srostlý ze 2 až 8 plodolistů, s jedinou komůrkou. Plodem je rozličným způsobem pukající tobolka nebo jednosemenný měchýřek.\n\nČeleď zdrojovkovité zahrnuje asi 220 druhů v 15 rodech. Největší rody jsou \"Montiopsis\" a \"Parakeelya\" (po 40 druzích). Zdrojovkovité se vyskytují v Severní i Jižní Americe, v mírných oblastech Evropy a Asie, v Austrálii a na Novém Zélandu. Nejvíce druhů je v západních oblastech Severní a Jižní Ameriky.\n\nV Evropě je původní pouze zdrojovka (\"Montia\"). V naší květeně jsou zastoupeny 2 druhy a jeden je považován za vyhynulý. V některých oblastech zplaňují pěstované severoamerické druhy rodu batolka (\"Claytonia\"), zejména batolka ptačincolistá (\"Claytonia sibirica\") a batolka prorostlá (\"C. perfoliata\").\n\nČeleď \"Montiaceae\" byla sice popsána už v roce 1820, v moderním taxonomické systému se však objevuje až v systému APG III z roku 2009 po revizi čeledi šruchovité (\"Portulacaceae\"), v níž byly rody stávající čeledi \"Montiaceae\" v minulosti rozptýleny v rámci několika sekcí. Do čeledi \"Montiaceae\" byl zařazen také rod \"Phemeranthus\", vedený dříve jako sekce \"Phemeranthus\" rodu \"Talinum\" (dnes čeleď \"Talinaceae\") a všechny rody bývalé čeledi Hectorellaceae. Došlo také k velké revizi rodů této čeledi, neboť některé (např. \"Calandrinia\") se ukázaly být parafyletické.\n\nPodle kladogramů APG tvoří \"Montiaceae\" jednu z bazálních větví monofyletické větve řádu hvozdíkotvaré, zahrnující čeledi kaktusovité (\"Cactaceae\"), šruchovité (\"Portulacaceae\"), bazelovité (\"Basellaceae\") aj.\n\nŠkrobnaté kořenové hlízy levisie \"Lewisia rediviva\" slouží jihoamerickým indiánům jako zdroj potravy.\n\nRůzné druhy levisie (zejména \"Lewisia cotyledon\" a \"Lewisia longipetala\") a rozestálky (\"Calandrinia\") jsou pěstovány jako velmi ozdobné skalničky. Občas se také pěstují jako hajní stínomilné rostliny některé druhy batolek. V Průhonickém parku se lze např. běžně setkat s batolkou ptačincolistou (\"Claytonia sibirica\", syn. \"C. alsinoides\"), která zde roste také zplanělá.\n\n\n\"Calandrinia\" (včetně rodu \"Monocosmia\"), \"Calyptridium\" (vč. \"Spraguea\"), \"Cistanthe\", \"Claytonia\" (vč. \"Limnia\"), \"Hectorella\", \"Lenzia\", \"Lewisia\" (vč. \"Erocallis\", \"Oreobroma\"), \"Lewisiopsis\", \"Lyallia\", \"Montia\" (incl. \"Claytoniella\", \"Crunocallis\", \"Limnalsine\", \"Maxia\", \"Mona\", \"Montiastrum\", \"Naiocrene\", \"Neopaxia\"), \"Montiopsis\" (vč. \"Calandriniopsis\"), \"Parakeelya\", \"Phemeranthus\", \"Philippiamra\" (vč. \"Diazia\" a \"Silvaea\"), \"Schreiteria\"\n"}
{"id": "815241", "url": "https://cs.wikipedia.org/wiki?curid=815241", "title": "Alfréd Rényi", "text": "Alfréd Rényi\n\nAlfréd Rényi (20. března 1921 – 1. února 1970) byl maďarský matematik, který pracoval v oborech kombinatorika, teorie grafů, teorie čísel, ale nejvíce vynikl v teorii pravděpodobnosti.\n\nRényi se narodil v Budapešti do rodiny maďarských Židů; jeho otec Artur Rényi byl strojní inženýr a jeho matka Barbara Alexanderová byla dcerou filozofa a literárního kritika Bernáta Alexandera. Kvůli tehdy platnému protižidovskému zákonu nemohl být přijat v roce 1939 na univerzitu, ale v roce 1940 se zapsal na Budapešťskou univerzitu. Studium dokončil v roce 1944. Byl odveden na nucené práce, z kterých utekl. V roce 1947 dokončil doktorská studia na Szegedské univerzitě, pod vedením Frigyese Riesze.\n\nV roce 1946 se oženil s Katalin Schulhofovou (která po svatbě používala jméno Kató Rényi), rovněž matematičkou. V roce 1948 se jin narodila dcera Zsuzsanna.\n\nPo krátkém působení jako profesorský asistent v Budapešti byl v roce 1949 jmenován mimořádným profesorem na Debrecínské univerzitě. V roce 1950 založil Matematický institut Maďarské akademie věd, a řídil ho až do své smrti. Nyní nese institut jeho jméno.\n\nRozvinul dále axiomatickou teorii pravděpodobnosti Kolmogorova.\n\n"}
{"id": "815243", "url": "https://cs.wikipedia.org/wiki?curid=815243", "title": "Aletschhorn", "text": "Aletschhorn\n\nAletschhorn (4192 m n. m.) je hora v Bernských Alpách. Leží na území Švýcarska v kantonu Valais. Jedná se o druhý nejvyšší štít Bernských Alp. Nachází se v oblasti Jungfrau-Aletsch-Bietschhorn, která byla v roce 2001 zapsána na seznam světového dědictví UNESCO. Aletschhorn leží přibližně 10 km jižně od Eigeru. Na vrchol lze vystoupit od Konkordiahütte (2850 m n. m.), Hollandiahütte (3235 m n. m.), Oberaletschhütte (2640 m n. m.), Mittelaletschbiwak (3013 m n. m.) a Mönchsjochhütte (3650 m n. m.). Horu obklopují ledovce Aletschgletscher na severu, Oberaletschgletscher na jihozápadě a Mittelaletschgletscher na jihu.\n\nNa vrchol jako první vystoupili 18. června 1859 Johann Joseph Bennen, Peter Bohren, Victor Tairraz a Francis Fox Tuckett.\n\n\n"}
{"id": "815245", "url": "https://cs.wikipedia.org/wiki?curid=815245", "title": "Evropské právo hospodářské soutěže", "text": "Evropské právo hospodářské soutěže\n\nEvropské právo hospodářské soutěže je součástí práva Evropské unie zaměřené na odstraňování překážek obchodních vztahů v rámci společného trhu. Souvisí především s potíráním kartelových dohod, zneužívání dominantního postavení, nedovolených fúzí a státními podporami. Obecně je definována v hlavě sedmé Smlouvy o fungování Evropské unie a posléze v příslušných aktech sekundárního unijního práva a dalších pramenech. Politika volné hospodářské soutěže navazuje právě na koncepci společného trhu a rovněž úzce souvisí s politikou vnějších obchodních vztahů.\n\nV ESUO znamenala politika volné hospodářské soutěže zákaz těch dohod a rozhodnutí, které přímo či nepřímo směřovaly k vyloučení, omezení nebo zkreslení normálního působení volné soutěže na společném trhu.\n\nV EHS byla zaváděna konkrétní opatření k zabraňování narušování společného trhu (např. určování cen ze strany podniků, rozdělování trhu, nerovné podmínky vůči obchodním partnerům atd.) ve formě směrnic Rady. Komise pak prováděla monitorování, vyšetřování, implementaci aktů, udělování sankcí atd.\n\nVznikem EU byly provedeny určité změny - byly rozšířeny povolené státní podpory (kultura atd.) a Rovněž byl do dění více zapojen Evropský parlament skrze konzultace.\n\nPřesto, že politika volné soutěže byla plně delegována na evropské instituce (Komisi), státy zde mají nadále svůj vliv. Jednak skrze to, že ovlivňují složení Komise a ta samozřejmě nerozhoduje zcela nestranně. Dále i tím, že Komise má za úkol realizaci politiky, která je vymezena na základě rozhodnutí Rady. Diskutovalo se tak např. o vytvoření samostatného úřadu (např. Evropského kartelového úřadu) k oslabení Komise nebo o posílení komisaře pro volnou soutěž k omezení vlivu států.\n\nKartelové dohody představují narušení hospodářské soutěže, které může spočívat ve stanovení ceny, dohodách o kvótách, rozdělení trhu, diskriminaci obchodních partnerů atd.\n\nZneužití dominantního postavení na trhu může znamenat vynucování cen, omezování výroby, odbytu a technologického rozvoje ke škodě spotřebitele, nerovné podmínky vůči obchodním partnerům, vázání smluv na splnění podmínek, které se smlouvou nesouvisí atd.\n\nV případě existence kartelové dohody či zneužití dominantního postavení může nastoupit vyšetřování Komise. To zahrnuje několik etap:\n\nSpojování soutěžitelů znamená fúzi dvou nebo více podniků, jež původně působily na trhu samostatně a která vede k dominantnímu postavení. V tomto případě se tedy jedná o preventivní zásah (ještě před tím, než je dominantní postavení zneužito). Probíhá zde schvalovací proces u Komise.\n\nRovněž postavení veřejných podniků nesmí být v rozporu s volnou soutěží. Státní podpory je třeba oznamovat Komisi (existují slučitelné i neslučitelné se společným trhem).\n\n\nFIALA, Petr a Markéta PITROVÁ. Evropská unie. 2., dopl. a aktualiz. vyd. Brno: Centrum pro studium demokracie a kultury, 2009, 803 s. ISBN 9788073251802.\n\n"}
{"id": "815246", "url": "https://cs.wikipedia.org/wiki?curid=815246", "title": "Radio Studio 54 Network", "text": "Radio Studio 54 Network\n\nRadio Studio 54 Network je italská soukromá rozhlasová stanice se sídlem v Lorci (Kalábrie).\n\nStanice byla založena 6. června 1985 Pietrem Parrettou a Francescem Massarem s Enzem Gattem, Memmem Minnitem a Pietrem Musmecim, s historickým názvem \"Radio DJ Club Studio 54\".\n\nStejně jako téměř všechny ostatní stanice vysílající zdarma vše začalo jako hra, a následně si zakladatelé rádia na začátku devadesátých let dvacátého století uvědomili, že nechtějí opouštět svou kariéru a cíle, které si vytyčili.\n\nV roce 1991 se stala první Kalábrijským rádiem (a jedním z prvních v Itálii), který využívá Radio Data System\n\nV roce 1998 se změnil název rádia na \"Studio 54 Network\".\n\n\n"}
{"id": "815248", "url": "https://cs.wikipedia.org/wiki?curid=815248", "title": "Molluginaceae", "text": "Molluginaceae\n\nMolluginaceae je čeleď vyšších dvouděložných rostlin z řádu hvozdíkotvaré (\"Caryophyllales\"). Jsou to mírně sukulentní málo nápadné byliny, rozšířené na všech kontinentech. Dva druhy rostou i v jižní Evropě.\n\n\"Molluginaceae\" jsou mírně sukulentní, často jednoleté byliny, výjimečně keře nebo polokeře se střídavými, vstřícnými nebo zdánlivě přeslenitými jednoduchými listy s celokrajnou celistvou čepelí, s opadavými palisty nebo bez palistů.\n\nKvěty jsou drobné, pravidelné, jednotlivé nebo ve vrcholících. Kalich je z 5 volných lístků, výjimečně je 4-četný (\"Polpoda\") nebo s lístky na bázi srostlými (\"Coelanthum\"). Koruna je pětičetná, často redukovaná nebo zcela chybí, korunní lístky jsou volné. Tyčinek je nejčastěji 5 až 10. Semeník je svrchní, srostlý nejčastěji ze 2 až 5 plodolistů a se stejným počtem komůrek nebo monomerický, tvořený jediným plodolistem. Plodem je tobolka.\n\nČeleď \"Molluginaceae\" zahrnuje v dnešním pojetí asi 87 druhů v 9 rodech. Největší rody jsou \"Mollugo\" (35 druhů) a \"Pharnaceum\" (20 druhů). Je zastoupena na všech kontinentech. Nejvíce druhů se vyskytuje v jižní Africe.\n\nV Evropě se vyskytují pouze 2 druhy této čeledi: \"Glinus lotoides\" a \"Mollugo cerviana\". Rostou v teplých oblastech jižní Evropy a k nám nezasahují. V některých oblastech jižní Evropy je zavlečen druh \"Mollugo verticillata\", pocházející z tropické Ameriky.\n\nV klasických systémech byla čeleď \"Molluginaceae\" vesměs zastoupena a byla řazena stejně jako dnes po řádu hvozdíkotvaré (\"Caryophyllales\"). Podle kladogramů APG tvoří čeleď \"Molluginaceae\" bazální větev monofyletické skupiny řádu hvozdíkotvaré, zahrnující čeledi kaktusovité (\"Cactaceae\"), šruchovité (\"Portulacaceae\") baselkovité (\"Basellaceae\"), zdrojovkovité (\"Montiaceae\") aj.\n\nNěkteré rody byly na základě molekulárních studií přeřazeny do jiných čeledí. Rody drobnokvět (\"Corrigiola\") a \"Telephium\" tvoří dnes bazální větev čeledi hvozdíkovité (\"Caryophyllaceae\") jako podčeleď \"Corrigioleae\". Rod \"Corbichonia\" byl přeřazen do čeledi \"Lophiocarpaceae\" a rod \"Limeum\" do \"Limeaceae\".\n\n\n\"Adenogramma\", \"Coelanthum\", \"Glinus\", \"Glischrothamnus\", \"Hypertelis\", \"Mollugo\", \"Pharnaceum\" (včetně rodu \"Suessenguthiella\"), \"Polpoda\", \"Psammotropha\"\n"}
{"id": "815249", "url": "https://cs.wikipedia.org/wiki?curid=815249", "title": "Strahlhorn", "text": "Strahlhorn\n\nStrahlhorn (4190 m n. m.) je hora ve Walliských Alpách. Leží na území Švýcarska v kantonu Valais nedaleko italských hranic. Náleží do masivu Mischabel. Přiléhá k Rimpfischhornu. Na vrchol lze vystoupit od chat Täschhütte (2701 m n. m.), Berghaus Flue (2618 m n. m.), Britannia Hütte (3030 m n. m.) a Hotel Fluealp (2618 m n. m.) na švýcarské straně a od Bivacco Città di Luino (3562 m n. m.) a Rifugio Eugenio Sella (3029 m n. m.) na straně italské.\n\nNa vrchol jako první vystoupili 15. srpna 1854 Christopher Smyth, Ulrich Lauener, Edmund J. Grenville a Franz-Josef Andenmatten.\n\n"}
{"id": "815250", "url": "https://cs.wikipedia.org/wiki?curid=815250", "title": "Neovulkanické pohoří", "text": "Neovulkanické pohoří\n\nNeovulkanické pohoří (používané názvy též Neovulkanická osa, Transmexický vulkanický pás či Sierra Nevada) je vulkanický pás táhnoucí se jižním Mexikem. Tento pás se táhne podél 19. rovnoběžky severní šířky od pobřeží Tichého oceánu až k Mexickému zálivu přes státy Jalisco, Michoacán, Guanajuato, Querétaro, México, Hidalgo, Colima, Puebla, Veracruz, Tlaxcala a Distrito Federal. Pohoří je stále v procesu vzniku a vývoje, některé z vulkánů jsou dodnes aktivní. Předpona \"neo-\" v názvu pohoří odkazuje právě na skutečnost, že zde vznikají nové vulkány a probíhá zde vulkanická činnost.\n\nMezi nejvýznamnější sopky v pohoří patří Volcán de Colima, Paricutín, Zinaltécatl (Nevado de Toluca), Popocatépetl, Iztaccíhuatl, Matlacuéyetl a Citlaltépetl (Pico de Orizaba).\n\n"}
{"id": "815260", "url": "https://cs.wikipedia.org/wiki?curid=815260", "title": "Kanton Beaumesnil", "text": "Kanton Beaumesnil\n\nKanton Beaumesnil (fr. \"Canton de Beaumesnil\") je francouzský kanton v departementu Eure v regionu Horní Normandie. Skládá se ze 17 obcí.\n\n"}
{"id": "815261", "url": "https://cs.wikipedia.org/wiki?curid=815261", "title": "Július Nemčík", "text": "Július Nemčík\n\nJúlius „Julo“ Nemčík (12. listopadu 1909 Lipníky-Šarišská Poruba – 7. ledna 1986 Bratislava) byl slovenský malíř.\n\nStudoval na v letech 1936–1942 pražské akademii u Henricha Hönicha, Josefa Loukoty a Jakuba Obrovského. Po válce se seznámil se svoji pozdější družkou a malířkou Editou Spannerovou se kterou se přestěhoval do Košic, následně od roku 1955 žil v Bratislavě.\n\nJakožto umělec byl představitel „generace 1909“, která byla zasažena událostmi druhé světové války a SNP, sám Němčík věnoval sérii obrazů kapitánovi Jánu Nálepkovi. V jeho díle je, zejména zprvu v protiválečných figurálních kompozicích, patrný značný vliv vliv generačního kolegy Cypriána Majerníka. Od 60. let se potom kombinovanými malířskými technikami věnoval krajině. Byl odměněn řadou poct, včetně titulu národní umělec v roce 1973.\n\n"}
{"id": "815263", "url": "https://cs.wikipedia.org/wiki?curid=815263", "title": "Jaroslav Walter", "text": "Jaroslav Walter\n\nJaroslav Walter (5. ledna 1939 Sobědraž – 20. června 2014 Bratislava) byl československý hokejový útočník a později trenér.\n\nJako hráč působil v letech 1956–1964 Litvínově, s přestávkou v letech 1958–1960, kdy hrál za Duklu Jihlava. V letech 1964–1969 hrál ve Slovanu Bratislava a následující tři roky strávil v rakouských klubech EC Innsbruck a ATSE Graz. V první polovině 60. let se prosadil i v československé reprezentaci, se kterou získal bronzové medaile na Mistrovství světa 1963 a Zimních olympijských hrách 1964.\n\nPo ukončení aktivní sportovní kariéry byl především trenérem bratislavského Slovanu a trenčínské Dukly. Za přínos pro slovenský lední hokej mu byl roku 2004 udělen Zlatý odznak SZĽH a roku 2005 byl uveden do Síně slávy slovenského hokeje.\n\n\n"}
{"id": "815264", "url": "https://cs.wikipedia.org/wiki?curid=815264", "title": "Rezi", "text": "Rezi\n\nRezi je obec v Maďarsku v župě Zala.\n\nRozkládá se na ploše 29,78 km² a v roce 2011 zde žilo 1 179 obyvatel.\n"}
{"id": "815266", "url": "https://cs.wikipedia.org/wiki?curid=815266", "title": "Lophiocarpaceae", "text": "Lophiocarpaceae\n\nLophiocarpaceae je čeleď vyšších dvouděložných rostlin z řádu hvozdíkotvaré (\"Caryophyllales\"). Jsou to dužnaté byliny s jednoduchými listy a pravidelnými květy. Čeleď zahrnuje 6 druhů ve 2 rodech a je rozšířena v Africe a tropické Asii.\n\nZástupci čeledi \"Lophiocarpaceae\" jsou jednoleté nebo vytrvalé byliny, někdy se stonkem na bázi dřevnatějícím. Listy jsou střídavé nebo ve svazečcích (u rodu \"Lophiocarpus\"), jednoduché, dužnaté, nitkovité nebo ploché. Květy jsou pravidelné, oboupohlavné, nejčastěji ve vrcholících nebo klasech. Kalich je složen ze 4 nebo 5 lístků. Koruna chybí (\"Lophiocarpus\") nebo je korunních lístků mnoho a jsou staminárního původu (\"Corbichonia\"). Tyčinky jsou 4 (\"Lophiocarpus\") nebo mnoho. Semeník je svrchní, srostlý ze 2 plodolistů a s jedinou komůrkou (\"Lophiocarpus\") nebo z 5 plodolistů a s 5 komůrkami (\"Corbichonia\"). Plodem je nažka nebo mnohasemenná tobolka.\n\nČeleď \"Lophiocarpaceae\" zahrnuje 6 druhů ve 2 rodech. Rod \"Lophiocarpus\" má 4 druhy a vyskytuje se pouze v jižní Africe. Rod \"Corbichonia\" zahrnuje 2 druhy a je rozšířen v tropické Asii a Africe.\n\nČeleď \"Lophiocarpaceae\" byla publikována až v roce 2008 na základě molekulární revize řádu hvozdíkotvaré. Objevuje se tedy až v systému APG III. Rod \"Lophiocarpus\" byl v minulosti součástí čeledi líčidlovité (\"Phytolaccaceae\"), rod \"Corbichonia\" byl řazen do čeledi kosmatcovité (\"Aizoaceae\") nebo \"Molluginaceae\". V roce 2016 byla vydána fylogenetická studie, v níž je rod \"Corbichonia\" přeřazen do samostatné čeledi \"Corbichoniaceae\". V aktualizacích systému APG se tato změna dosud neprojevila.\n\nPodle kladogramů APG je čeleď \"Lophiocarpaceae\" bazální větví monofyletické větve řádu hvozdíkotvaré, zahrnující čeledi kosmatcovité (\"Aizoaceae\"), líčidlovité (\"Phytolaccaceae\"), nocenkovité (\"Nyctaginaceae\") aj.\n\n\"Corbichonia\", \"Lophiocarpus\"\n"}
{"id": "815267", "url": "https://cs.wikipedia.org/wiki?curid=815267", "title": "FC Háje Jižní Město", "text": "FC Háje Jižní Město\n\nFC Háje Jižní Město je český fotbalový klub z Prahy. Klub byl založen roku 1930.\n\n\n"}
{"id": "815269", "url": "https://cs.wikipedia.org/wiki?curid=815269", "title": "Sejdeme se v nebi: životní příběh mladého kněze Jana Buly", "text": "Sejdeme se v nebi: životní příběh mladého kněze Jana Buly\n\nSejdeme se v nebi: životní příběh mladého kněze Jana Buly je kniha Jiřího Mikuláška věnovaná knězi Janu Bulovi, jedné z obětí komunistického režimu v rámci tzv. babických procesů. Kniha vyšla v roce 2003 a má beletristickou formu.\n\nKniha se člení do těchto krátkých kapitol:\n\nÚvodním slovem knihu opatřil brněnský biskup Vojtěch Cikrle, vlastním doslovem pak autor. Na beletristickou část knihy navazuje část \"Vzpomínek, svědectví a dokumentů\", zahrnující i opis jednoho z posledních dopisů Jana Buly, adresovaný P. Cyrilu Bojanovskému, několik svědectví a fotografickou přílohu. V samém závěru je rozhovor s autorem.\n"}
{"id": "815276", "url": "https://cs.wikipedia.org/wiki?curid=815276", "title": "Emmanuel Leconte", "text": "Emmanuel Leconte\n\nEmmanuel Leconte (* 11. října 1982, Paříž, Francie) je francouzský herec, známý především svojí rolí krále Františka I. v historickém seriálu Tudorovci. Jeho otce je francouzský režisér a producent Daniel Leconte.\n\n"}
{"id": "815277", "url": "https://cs.wikipedia.org/wiki?curid=815277", "title": "Evropská politika vnějších obchodních vztahů", "text": "Evropská politika vnějších obchodních vztahů\n\nPolitika vnějších obchodních vztahů v rámci Evropské unie je zaměřena na stanovování a úpravu omezení dovozu a jeho ochranu, liberalizaci obchodních vztahů se třetími zeměmi a uzavírání smluv o obchodní spolupráci. Obecně je definována ve Smlouvě o fungování Evropské unie a dalších pramenech. Politika vnějších obchodních vztahů navazuje na koncepci společného trhu a taktéž úzce souvisí s politikou volné hospodářské soutěže. Politika směřuje k prosazení vlastních obchodních zájmů Společenství a zároveň k ochraně jeho společného trhu.\n\nSe vznikem EU se původní politika vnějších obchodních vztahů Společenství příliš nezměnila, ze Smluv byly vypuštěny ustanovení o přechodných obdobích.\n\nS Amsterodamskou smlouvou přibyla úprava otázek spojených s duševním vlastnictvím a došlo k zapojení Evropského parlamentu formou konzultace.\n\nNávrhy unijních aktů předkládá Komise a Rada ji zpětně zmocňuje k jejich provádění. Státy mají nadále možnost zavést na základě návrhu komise ochranná opatření v případě hospodářských problémů (což během přechodných období mohly okamžitě).\n\nVnější obchodní vztahy EU zahrnují několik úrovní spolupráce, např.:\n\nVztahy s nástupnickými státy SSSR byly rozvíjeny především na základě konference OSN UNCTAD z roku 1971, kde došlo k určení všeobecných preferencí ve vztahu k rozvojovým zemím. Se Spojenými státy byly budovány nadstandardní vztahy, ale nadále zde existovaly rozpory v rámci Světové obchodní organizace (WTO).\n\nDvoustranné smlouvy byly uzavřeny v 70. letech, např.:\nPozději docházelo k uzavírání spíše smíšených dohod (tedy ne výlučně obchodních).\n\nPlánované dohody volného obchodu v jednání:\n\nPrivilegované obchodní vztahy byly výrazem zahraničněpolitických preferencí Společenství. Byly tak uzavřeny např.:\nTyto dohody zahrnovaly jak preferenční režim u konkrétních skupin výrobků bez cla, tak i přímou finanční pomoc.\nV tomto období byly rovněž uzavřeny dohody o přidružení:\n\nV roce 1972 byla uzavřena dohoda o vzájemných obchodních vztazích mezi Společenstvím a ESVO. V roce 1988 byl zaveden společný celní systém těchto dvou útvarů a v roce 1992 byla uzavřena dohoda o vytvoření evropského hospodářského prostoru. Tímto krokem se na státy ESVO vztahují některá ustanovení zakládacích smluv Společenství ohledně čtyř svobod a hospodářské soutěže.\n\n\nFIALA, Petr a Markéta PITROVÁ. Evropská unie. 2., dopl. a aktualiz. vyd. Brno: Centrum pro studium demokracie a kultury, 2009, 803 s. ISBN 9788073251802.\n"}
{"id": "815278", "url": "https://cs.wikipedia.org/wiki?curid=815278", "title": "Kanton Bernay-Est", "text": "Kanton Bernay-Est\n\nKanton Bernay-Est (fr. \"Canton de Bernay-Est\") je francouzský kanton v departementu Eure v regionu Horní Normandie. Skládá se z 9 obcí.\n\n"}
{"id": "815281", "url": "https://cs.wikipedia.org/wiki?curid=815281", "title": "Mechanické zkoušky materiálů", "text": "Mechanické zkoušky materiálů\n\nZnát mechanické vlastnosti materiálů je nezbytné při výrobě jakéhokoliv produktu - musíme přesně vědět, zda materiál vydrží provozní zátěž. Abychom mohli popsat tyto vlastnosti materiálu, je třeba vyvinout metody, jak je změřit.\n\n\n"}
{"id": "815282", "url": "https://cs.wikipedia.org/wiki?curid=815282", "title": "Ján Mudroch", "text": "Ján Mudroch\n\nJán Mudroch (28. března 1909 Senica-Sotina – 4. února 1968 Bratislava) byl slovenský malíř a pedagog.\nUmění studoval nejprve u Gustáva Mallého v Bratislavě, potom v Praze u Arnošta Hofbauera a v letech 1931–1937 na Akademii výtvarných umění u profesorů Jakuba Obrovského a Williho Nowaka. Tam se spřátelil se spolužáky - vrstevníky, malíři příbuzných názorů, představiteli slovenského sdružení Generácia 1909 (Cyprián Majerník, Ján Želibský, Jakub Bauernfreund, Endre Nemes, Eugen Nevan, Peter Matejka, Dezider Milly, Bedřich Hoffstädter). V Praze také vstoupil do Umělecké besedy. \n\nV roce 1937 se vrátil na Slovensko, nejdříve do Šuran a roku 1938 do Bratislavy. Vyučoval na Škole uměleckých řemesel v Bratislavě až do roku 1941, ale světová válka jeho pedagogickou činnost přerušila. Pokračovat mohl až po válce. Roku 1946 byl jmenován profesorem na Oddělení kreslení a malby Slovenské vysoké školy technické, a později Pedagogické fakulty slovenské Univerzity Komenského. V roce 1950 stál u zrodu Vysoké školy výtvarných umění v Bratislavě, na níž byl jmenován prvním rektorem a profesorem figurální malby. Podílel se také na vzniku Slovenské národní galerie.\n\nRoku 1958 byl jmenován zasloužilým umělcem a roku 1968 \"in memoriam\" národním umělcem.\n\nJeho umělecké názory se formovaly ve sdružení slovenských v Praze studujících malířů \"Generácia 1909\". Maloval převážně technikou oleje na plátně. Před válkou maloval sociálně angažované a pochmurné obrazy (\"Zavraždený básnik\", \"Katastrofa\"), ale i venkovská témata (\"Kravička\"). Zejména ve válečných letech se řadil ke slovenské avantgardě, měl blízko k surrealismu, resp. ke slovenskému nadrealismu, který u něj později přerostl v poetický realismus (\"Matka s dieťaťom na chrbte\", \"Materstvo\", \"Ležiaca dievka\"), častá jsou jeho zátiší s květinami a figurální kompozice se ženami. V roce 1945 založil Skupinu 29. augusta.\n\nJe zastoupen ve sbírkách:\n\n\n"}
{"id": "815283", "url": "https://cs.wikipedia.org/wiki?curid=815283", "title": "Dálnice A1 (Německo)", "text": "Dálnice A1 (Německo)\n\nDálnice A1, německy Bundesautobahn 1 (zkratka BAB 1), zkráceně Autobahn 1 (zkratka A1), je německá dálnice dlouhá 732 kilometrů. Začíná na pobřeží Baltského moře ve městě Heiligenhafen a končí v Sársku, v Saarbrückenu. Dálnice ještě není kompletně dostavěná. Na jejím počátku je v provozu jen v polovičním profilu a mezi městy Blankenheim a Daun není vybudovaná vůbec.\n\nKromě klasického značení \"A1\" je dálnice v některých úsecích označena jinými názvy, které jsou pozůstatky etapové výstavby. Na začátku mezi Hamburkem a Heiligenhafenem je označována jako \"Vogelfluglinie\". Mezi Lübeckem a Porúřím je používán název \"Hansalinie\" a mezi křižovatkami Kolín-západ \"(Kreuz Köln-West)\" a Vulkaneifel \"(Dreieck Vulkaneifel)\" je používán název \"Eifelautobahn\".\n\nDálnice A1 začíná nedaleko přístavního města Heiligenhafen v německé spolkové zemi Šlesvicko-Holštýnsko na pobřeží Baltského moře. Odtud pokračuje jihozápadním směrem kolem města Oldenburg in Holstein směrem k dalšímu přístavu − Lübecku. Zde se A1 mimoúrovňově kříží s dálnicí A20, která směřuje do spolkové země Meklenbursko-Přední Pomořansko. Jihozápadně od Lübecku jsou další dvě dálniční křižovatky. V té první se A1 kříží s dálnicí A21 směřující do Kielu. V té druhé se A1 kříží s dálnicí A24, jenž vede do Berlína. Následně prochází Hamburkem, kde se nacházejí dálniční křižovatky s dálnicemi A25 vedoucí do města Geesthacht, A250 směřující do Lüneburgu a A7, která pokračuje do jižní části Německa.\n\nZa Hamburkem dálnice pokračuje přes Dolní Sasko a Brémy jihozápadním směrem, kde dochází ke křížení s dálnicí A27 směřující do Cuxhavenu a Walsrode. Za Brémami se od A1 odpojuje dálnicí A28, jenž směřuje směrem k Oldenburgu a Východnímu Frísku. Za křižovatkou \"Ahlhorner Heide\" s dálnicí A29, která vede do Wilhelmshavenu se trasa dálnice A1 stáčí na jih, kde prochází kolem Osnabrücku. Na dálniční křižovatce nacházející se západně od Osnabrücku se A1 kříží s dálnicí A30 směřující do Bad Oeynhausenu.\n\nA1 přechází do Severní Porýní-Vestfálska a prochází rozsáhlou konurbací v Porýní a Porúří. Jelikož v tomto případě jde o velmi hustě zalidněné oblasti, i hustota dopravy je tu vysoká, a proto se zde nachází několik dálničních křižovatek. U Münsteru se jedná i křížení s dálnicí A43, dále s dálnicí A2 mířící do Hannoveru a do Berlína. V jihovýchodním Porýní prochází dálnice Dortmundem, kde se nachází křižovatka s A44 vedoucí do Kasselu a křižovatka s A45, která vede do Frankfurtu. U Wuppertalu se A1 kříží s dálnicí A46 směřující do Düsseldorfu a u Leverkusenu se kříží s A3, jenž vede napříč celou zemí až do Pasova na rakouské hranici. V Kolíně nad Rýnem se dále nachází křižovatky s dálnicí A59 vedoucí do Düsseldorfu, s dálnicí A57 směřující do Krefeldu a s dálnicí A4 vedoucí do Cách. A1 je dočasně ukončená u obce Blankenheim. Chybějící úsek je v současnosti ve stádiu příprav, respektive částečně ve výstavbě.\n\nDálnice opět začíná u obce Rengen ve spolkové zemi Porýní-Falco a kříží se zde s dálnicí A48 směřující do Koblencu a dále s dálnicí A60, která vede do Bitburgu. Na křižovatce \"Moseltal\" se od A1 odpojuje dálnice A602 do centra Trevíru. Na jih od tohoto města na křižovatce začíná dálnice A62 vedoucí do Pirmasensu a dále i dálnice A8 pokračující do Lucemburska. Dálnice končí na výjezdě \"Saarbrücken-Burbach\".\n\nDálnice A1 prochází na trase několik evropských silnic. Jejich přehled je uveden v následující tabulce:\n\nUž od konce 20. let se v Německu začalo s plánováním vysokokapacitní silnice pro dálkovou dopravu bez úrovňových křižovatek. Plánování pokročilo na přelomu 20. a 30. let a výstavba byla započata za éry národního socialismu po nástupu Adolfa Hitlera k moci. Nově naplánované silnice byly nazvány \"Reichsautobahnen\", tedy říšské dálnice.\n\nVýstavba současné dálnice A1 začala v polovině 30. let. V roce 1936 byl otevřen 71 kilometrů dlouhý úsek mezi Hamburkem a Brémami, od křižovatky Dibbersen po křižovatku Oyten. Následující rok byla dálnice prodloužená od Oytenu po tzv. \"Brémskou křižovatku (Bremer Kreuz)\" a postavená byla i navazující část současné dálnice A27. V roce 1939 byl dostavěn krátký úsek jižně od Hamburku. Stavělo se i v severní části trasy dálnice − v tomto období se otevřel úsek mezi Hamburkem a Lübeckem.\n\nKoncem 30. let byla postavená i jedna z prvních dálničních křižovatek v Německu. Jednalo se o \"Kamener Kreuz\" severozápadně od Dortmundu. Do začátku druhé světové války se postavilo ještě 25 kilometrů dálnice severně od Leverkusenu. Výstavba úseku nedaleko Remscheidu musela být kvůli válečným událostem až do roku 1951 přerušena. Nicméně se ještě stihl vybudovat úsek v oblasti Eifel nedaleko obce Hasborn.\n\nPo druhé světové válce byla německá síť silnic ve špatném technickém stavu, proto se v prvních poválečných letech práce omezili jen na rekonstrukce. V roce 1951 byly obnoveny stavební práce na úseku \"Wermelskirchen-Remscheid\", který se začal budovat ještě za vlády Hitlera. Tento úsek byl otevřen 15. července 1953. V roce 1956 byla dálnice prodloužena po město Hagen a o rok později byla dokončená křižovatka s dálnicí A44 v Dortmundu společně s úsekem do Kamenu.\n\nV 60. letech byl postaven obchvat Hamburku, jenž spojil předválečně budované úseky \"Hamburk-Lübeck\" a \"Hamburk-Brémy\" i další kratší chybějící úseky u Brém v Porůří. V roce 1970 již tedy byl v provozu souvislý úsek dálnice mezi přístavem Lübeck a Kolínem nad Rýnem.\n\nZačátkem 70.let se začalo s výstavbou úseku severně od Lübecku. Do roku 1980 byla dálnice prodloužená až do Oldenburgu. Ve stejném roce bylo rovněž dokončeno spojení Kolína nad Rýnem s Blankenheimem, kde dálnice v současnosti končí. Na přelomu 70. a 80. let se rozběhla výstavba dálnice mezi městy Saarbrücken a Daun.\n\nV tomto období je výstavba soustředěna převážně na dostavbu chybějícího úseku mezi Blankenheimem a Daumem v regionu Eifel. Rovněž byl zprovozněn úsek na severu mezi Oldenburgem a Heiligenhafenem, avšak do značné míry pouze v polovičním profilu, proto je oficiálně zatím součástí Spolkové silnice B207.\n\nDálnice A1 je ve většině své délky vybudovaná ve čtyřech jízdních pruzích. Několik úseků bylo kvůli vysoké intenzitě dopravy rozšířeno o jeden jízdní pruh v každém směru.\n\nPrvním rozšířeným úsekem ve směru stáční dálnice je úsek mezi křižovatkami \"Dreieck Bad Schwartau\" a \" Maschener Kreuz\", který je však v okolí křižovatek \"Dreieck Hamburg-Südost\" a \"Kreuz Hamburg-Süd\" krátce zúžen do čtyř jízdních pruhů.\n\nDalším takovým úsekem je obchvat Brém mezi křižovatkami \"Bremer Kreuz\" a \"Delmenhorst-Ost\". U měst Osnabrück a Münster následují kratší rozšířené úseky.\n\nMezi křižovatkami \"Kamener Kreuz\" a \"Köln-Lövenich\" v Porýní-Porúří se nachází nejdelší šestipruhový úsek A1. Posledním rozšířeným úsekem je krátký úsek nedaleko města Bliesheim.\n\nKrom toho ještě existuje několik krátkých pasáží, hlavně ve stoupáních, které jsou postaveny v uspořádání jízdních pruhů 2+3, resp. 3+2.\n\n"}
{"id": "815287", "url": "https://cs.wikipedia.org/wiki?curid=815287", "title": "L.A. Guns", "text": "L.A. Guns\n\nL.A. Guns je americká glam metalová skupina, založená v roce 1983 v Los Angeles. Původními členy skupiny byli zpěvák Michael Jagosz, kytarista Tracii Guns, baskytarista Ole Beich a bubeník Rob Gardner. Později skupinou prošla celá řada hudebníků.\n\n"}
{"id": "815292", "url": "https://cs.wikipedia.org/wiki?curid=815292", "title": "Seznam prezidentů Egypta", "text": "Seznam prezidentů Egypta\n\nToto je seznam egyptských prezidentů a osob, vykonávajících jejich pravomoce.\n\nPrvním prezidentem Egypta byl Muhammad Nadžíb, jeden z vůdců egyptské revoluce v roce 1952, který nastoupil do úřadu prezidenta v den vyhlášení republiky 18. června 1953. Od té doby se na postu prezidenta vystřídali tito lidé: Gamál Násir, Anvar as-Sádát a Husní Mubárak. Súfí Abú Tálib byl dočasným prezidentem, který zastával úřad po dobu osmi dnů, než byl zvolen nástupce zavražděného prezidenta Sádáta. Po rezignaci prezidenta Husního Mubáraka v roce 2011 byla země řízena předsedou nejvyšší rady ozbrojených sil polním maršálem Muhammadem Husajnem Tantávím.\n"}
{"id": "815296", "url": "https://cs.wikipedia.org/wiki?curid=815296", "title": "Oklahoma City Thunder", "text": "Oklahoma City Thunder\n\nOklahoma City Thunder je basketbalový tým hrající severoamerickou ligu National Basketball Association. Patří do Severozápadní divize Západní konference NBA. Sídlí ve městě Oklahoma City v Oklahomě. Pod původním názvem Seattle SuperSonics byl založen roku 1967. Od jeho přestěhování do Oklahomy (2008) nese název Oklahoma City Thunder.\n\nKdyž započítáme i jeho předchůdce Seattle SuperSonics, tak se tým celkem 4x zúčastnil Finále NBA (1978, 1979, 1996 a 2012) a jednou zvítězil (1979).\n\nBody : 54 – Kevin Durant – 18. ledna 2014\n\nDoskoky : 20 – Serge Ibaka – 7. března 2012\n\nAsistence : 16 – Russell Westbrook – 4. dubna 2010\n\nZískané míče : 7 – Russell Westbrook – 27. ledna 2012\n\nBloky : 11 – Serge Ibaka – 19. února 2012\n\n!Celkem || 2139 || 1831 || 53,9 || ||\n!Play-off || 151 || 144 || 51,1 || colspan=2 | 1 vítězství\n"}
{"id": "815297", "url": "https://cs.wikipedia.org/wiki?curid=815297", "title": "Evropská silnice E30", "text": "Evropská silnice E30\n\nEvropská silnice E30 je evropskou silnicí 1. třídy. Začíná v irském Corku a končí ve ruském Omsku. E30 je jednou z nejdelších evropských silnic s celkovou délkou 5800 kilometrů, kde 3300 kilometrů je vzdálenost z Corku do Moskvy a zbývajících 2500 je vzdálenost z Moskvy do Omsku.\n\nPůvodně trasa vedla z Corku do Samary a měřila 4912 km a byla označena jako E8. E30 prochází sedmi státy a je dvakrát přerušena mořem. Stejně jako ostatní evropské silnice ani E30 není na území Spojeného království značena. Na území Německa je trasa vedena především po dálnicích A2, A10, A12 a A30. V Polsku potom E30 vede hlavně po dálnici A2.\n\n\n\n\n\n\n\n\n"}
{"id": "815315", "url": "https://cs.wikipedia.org/wiki?curid=815315", "title": "Petri Lindroos", "text": "Petri Lindroos\n\nPetri Lindroos (* 10. ledna 1980, Espoo, Finsko) je kytarista a zpěvák skupiny Ensiferum a bývalý člen skupiny Norther.\n\nKdyž bylo Petrimu 14 let, začal hrát na kytaru. V roce 1996 založil melodic death metalovou skupinu Norther s bubeníkem Tonim Halliem. V roce 2004 se připojil ke skupině Ensiferum hrající folk metal/viking metal a stal se jejím hlavním vokalistou, souběžně také stále pokračoval v účinkování ve skupině Norther. Tak to trvalo až do 3. března 2009, kdy opustil skupinu Norther a začal se věnovat naplno Ensiferum. Petri později prohlásil, že by ve své bývalé skupině zůstal, ovšem byl vyloučen jejími členy.\n\nS Norther vydal pět alb a tři EP. S Ensiferum doposud účinkoval na třech albech a jednom EP.\n\n\n"}
{"id": "815321", "url": "https://cs.wikipedia.org/wiki?curid=815321", "title": "Zkušební oblast", "text": "Zkušební oblast\n\nZkušební oblast (v originále Proving Ground) je epizoda seriálu \"\". Jde o třináctý díl třetí řady pátého seriálu ze světa Star Treku.\n\nAndorianská loď \"Kumari\" pod velením komandéra Shrana pátrá již několik týdnů v Delfské oblasti, jejím cílem je nalezení Enterprise. Mezitím humanoidní Xindové významně pokročili v tvorbě zbraně proti Zemi a za tři dny se má konat její test.\n\nAle ani Enterprise nezahálí, Hoshi zachytí signaturu kemocitu, který si s sebou vzali ještěrovití Xindové v epizodě . Také se jí ve spolupráci s T'Pol podařilo z třiceti procent obnovit databázi zničenou fanatikem D'Jamatem. V cestě ke kemocitu jim ovšem brání oblast anomálií a oblet by trval příliš dlouho, takže kapitán Archer nařídí průlet. Jedna z poruch těžce poškodí Enterprise a ta zde uvízne. V obtížné situace se objeví neznámá loď: jsou to Andoriané a vlečným paprskem vytáhnou Enterprise z obtíží. Shran jim nabídne spolupráci na jejich úkolu a pomoc při opravách; Archerovi se to nezdá, protože by Andoriané měli přístup k důležitým systémům, ale nemá jinou možnost. Stopy kemocitu vedou do soustavy, která obsahuje šest planet, přes 100 měsíců a velké pole trosek. Také se v ní nachází čtyři lodě, všechny xindské. \"Kumari\" je vybavena lepšími senzory a poskytne jim detailní snímky. Podle kapitána se jedná o zkušební oblast, kde jsou testovány nové zbraně. Potřebují se ale dostat blíž, k čemuž využijí Andoriany. Shran vystoupí jako kapitán lodi Andorianského důlního konsorcia, která v soustavě pátrá po vzácném \"archeritu\". Degra, který má test zbraně na starosti, mu pod hrozbou zničení nařídí odletět. Z bezpečné vzdálenosti poté sledují, jak Xindové vypustí zbraň, jenž se pokusí zničit malý měsíc. Test není úspěšný a zejména ještěrovití Xindové zuří. Kapitán Archer je spokojený, protože za selhání může vadný kemocit připravený hlavním technikem Gralikem. Následně ukradnou zbraň: zatímco Enterprise zaměstná hlídková plavidla, \"Kumari\" vybavená ochranou proti radiaci s Archerem na palubě zbraň zachytí vlečným paprskem a odletí.\n\nKdyž Archer nařídí Shranovi, aby se dostavil na místo srazu s Enterprise, komandér odmítne. Andoriané od začátku neměli v úmyslu pomoci lidem, jejich cílem byla zbraň a její ničivý účinek. Archer je vyhoštěn v záchranném modulu. Andoriané se ovšem přepočítali. Během oprav Enterprise měli sabotovat senzory, aby je lidé nemohli pronásledovat, jenže Malcolm jejich jednání prohlédl. Archer oznámí Shranovi, že zná přístupové kódy zbraně a na dálku ji aktivuje. Andoriané na poslední chvíli zbraň odhodí a ta exploduje. Později dorazí od Andorianů zašifrovaná zpráva, ve které jim Shran posílá údaje o zbrani, které stačil před jejím zničením získat.\n\n"}
{"id": "815326", "url": "https://cs.wikipedia.org/wiki?curid=815326", "title": "Dent d'Hérens", "text": "Dent d'Hérens\n\nDent d'Hérens (4171 m n. m.) je hora ve Walliských Alpách. Leží na hranici mezi Itálií (region Valle d'Aosta) a Švýcarskem (kanton Valais) několik kilometrů západně od Matterhornu. Normální výstupová cesta vychází od chaty Rifugio Aosta.\n\nNa vrchol jako první vystoupili 12. srpna 1863 F.C. Grove, W.E. Hall, R.S. Macdonald, M. Woodmass, M. Anderegg, J.-P. Cachat a P. Perren.\n\n"}
{"id": "815338", "url": "https://cs.wikipedia.org/wiki?curid=815338", "title": "Beňadovský potok", "text": "Beňadovský potok\n\nBeňadovský potok je potok na horní Oravě, v území okresu Námestovo. Jde o pravostranný přítok Mútňanky, měří 3,1 km a je tokem V. řádu.\n\nPotok pramení v geomorfologickém celku Podbeskydská vrchovina na severozápadním svahu Náveterného vrchu (954,0 m n. m.), v lokalitě Priehyba v nadmořské výšce přibližně 830 m n. m..\n\nNa krátkém úseku teče nejprve na jihovýchod, následně se stáčí a pokračuje severojižním směrem. Zleva přibírá nejprve přítok ze západního svahu Náveterného vrchu, pak z téže strany přítok z oblasti Havrilky a stáčí se na jihozápad. Protéká okrajem obce Beňadovo, kde zprava přibírá krátký přítok z jižního svahu Chovancovky (863,2 m n. m.) a zleva přítok zpod kóty 986,3 m. Nakonec pokračuje zvlněným korytem k ústí do Mútňanky u osady Beňadovský Mlýn v nadmořské výšce cca 699 m n. m..\n\n"}
{"id": "815339", "url": "https://cs.wikipedia.org/wiki?curid=815339", "title": "Cchu-ťü", "text": "Cchu-ťü\n\nCchu-ťü () byla čínská míčová hra podobná fotbalu.\n\nHra existovala už v III. – II. století př. n. l. Zprvu byla cvičením vojáků, později se rozšířila i na císařský dvůr a do vyšších vrstev společnosti. Širokou oblíbenost mezi obyvatelstvem získala za dynastie Sung, kdy se objevili i profesionální hráči cchu-ťü. Za dynastie Ming popularita hry upadla.\n\nHráči měli kopáním dostat kožený míč (30–40 cm v průměru) do malé sítě, případně na část hrací plochy přidělenou protivníkům.\n\nRoku 2004 ji FIFA prohlásila za předchůdkyni fotbalu, přestože mezi hrami neexistuje spojení.\n"}
{"id": "815340", "url": "https://cs.wikipedia.org/wiki?curid=815340", "title": "Jan E. Koula", "text": "Jan E. Koula\n\nJan E. Koula, někdy uváděn též jako Jan Emil Koula (20. května 1896 Praha – 22. listopadu 1975 Praha), byl český architekt, pedagog architektury, teoretik a publicista moderní orientace.\n\nSvá díla pro odlišení od svého stejnojmenného otce signoval jako Jan E. Koula, často se v literatuře opakuje označení „Jan Emil Koula“. Zkratka E. ovšem nikdy nebyla vysvětlena a ani Koulovi potomci její význam neznají. Jistě nejde o Jana Evangelistu, poněvadž byl pokřtěn jako Jan Křtitel Koula.\n\nByl synem architekta, designéra a profesora pražské Polytechniky Jana Kouly (1855–1919). Absolvoval studium architektury na téže škole. Věnoval se zčásti projektování, ve kterém se přiklonil k funkcionalismu, a dále práci teoretika architektury a publicisty. Učil na Vysoké škole uměleckoprůmyslové v Praze, kde dosáhl hodnosti profesora, a na Vysoké škole technické v Bratislavě. Vydal několik knih, ve kterých propagoval moderní architekturu a ovlivnil její přijetí českou společností. Jeho rané publikace graficky upravoval Ladislav Sutnar, jsou proto vynikajícím příkladem moderní české bibliofilie. Byl členem Devětsilu a spolupracovníkem Družstevní práce.\n\n\n\n\n"}
{"id": "815341", "url": "https://cs.wikipedia.org/wiki?curid=815341", "title": "Dibond", "text": "Dibond\n\nDibond je obchodní značka pro tuhý kompozitní materiál, kterou vlastní výrobce 3A Composites. Stejně jako všechny materiály v této kategorii je vyroben kompozitní technologií. Má takzvanou „sendvičovou“ konstrukci, kde jsou dvě hliníkové desky silné asi 0,3 mm tepelně vázané na centrální desku z polyethylenu. Dibondové desky mají menší hmotnost než hliníkové, ale zároveň mají vysokou tuhost a rovnost, jsou odolné proti korozi, UV záření a odolné proti nárazu. Desky jsou obvykle dodávány v tloušťkách 2, 3 nebo 4 mm.\n\nDibond se využívá hlavně pro vysoce kvalitní fotografie s dlouhou trvanlivostí. Používá se také pro přímý tisk fotografií. Vzhledem k nízké hmotnosti a vysoké stabilitě materiálu se tisk na dibond často používá pro výstavní účely.\n\n\n"}
{"id": "815347", "url": "https://cs.wikipedia.org/wiki?curid=815347", "title": "Biela (přítok Zázrivky)", "text": "Biela (přítok Zázrivky)\n\nBiela je potok na dolní Oravě, v západní části okresu Dolný Kubín. Jde o pravostranný přítok Zázrivky s délkou 5 km a je tokem V. řádu.\n\nTeče v Malé Fatře, pramení v podcelku Kriváňské Fatry na jihovýchodním svahu Veľkého Rozsutce (1609,7 m n. m.), v oblasti sedla Medzihole (1 185 m n. m.), v nadmořské výšce přibližně 1 170 m n. m.\n\nV pramenné oblasti přibírá několik krátkých zdrojnic ze svahů sedla Medziholí a teče severovýchodním směrem. Dále přibírá levostranný přítok zpod sedla Zákres (1 225 m n. m.) na východního svahu Malého Rozsutce (1 343,5 m n. m.) a protéká osadou Biela. Na jejím území postupně přibírá levostranný přítok z východního úpatí Malého Rozsutce, pravostranný přítok ze severního svahu Ostrého (1 166,9 m n. m.) a opět z levé strany nejdříve přítok zpod skalní stěny Rozsutců a potom přítok zpod sedla Príslop nad Bielou (810 m n. m.). Za osadou se obloukem stáčí na východ a jižně od obce Zázrivá ústí v nadmořské výšce cca 550 m n. m. do Zázrivky.\n\n"}
{"id": "815353", "url": "https://cs.wikipedia.org/wiki?curid=815353", "title": "Lochkov (rozcestník)", "text": "Lochkov (rozcestník)\n\nLochkov může být:\n\n"}
{"id": "815360", "url": "https://cs.wikipedia.org/wiki?curid=815360", "title": "Šrucha", "text": "Šrucha\n\nŠrucha (\"Portulaca\") je podle současného taxonomického pojetí jediný rod čeledi šruchovité (\"Portulacaceae\") vyšších dvouděložných rostlin z řádu hvozdíkotvaré (\"Caryophyllales\"). Jsou to dužnaté byliny s jednoduchými listy a pravidelnými květy. Rod zahrnuje asi 116 druhů a je rozšířen v teplejších oblastech celého světa. V květeně České republiky se jako neofyt vyskytuje šrucha zelná. Šrucha velkokvětá je v různých kultivarech pěstována jako okrasná letnička.\n\nŠruchy jsou jednoleté nebo vytrvalé byliny s plazivým nebo vystoupavým stonkem. Kořeny jsou hlízovité, dužnaté, vláknité nebo mrkvovité. Listy jsou vstřícné nebo střídavé, obvykle přisedlé, ploché nebo s okrouhlým průřezem. Květy jsou pravidelné, oboupohlavné, jednotlivé nebo ve vrcholových hlávkách podepřených listeny zákrovu. Květy se obvykle otevírají jen za slunečného počasí. Kalich je nenápadný, kališní lístky jsou na bázi srostlé v krátkou trubku. Koruna je prchavá, složená ze 4 až 5, výjimečně až 8 korunních plátků, volná nebo srostlá jen na bázi. Tyčinek je 4 až mnoho a jsou přirostlé na bázi korunních lístků. Semeník je polospodní až spodní, s jednou čnělkou a 2 až 7-ramennou bliznou. Plodem je kulovitá přisedlá tobolka, pukající kolem dokola. Semena jsou drobná, okrouhle ledvinovitá, většinou leskle černá nebo kovově šedá, řidčeji hnědá.\n\nRod šrucha zahrnuje asi 116 druhů. Je rozšířen v tropech a subtropech celého světa, výjimečně přesahuje i do mírného pásu. Nejvíce druhů se vyskytuje v tropické Americe.\n\nV Evropě včetně České republiky se vyskytuje pouze šrucha zelná (\"Portulaca oleracea\"), pocházející pravděpodobně z Afriky nebo z Asie a dnes rozšířená v teplejších oblastech celého světa.\n\nMolekulární analýza přinesla silný převrat do pojetí celého podřádu \"Portulacineae\" řádu hvozdíkotvaré. Klasicky bylo v jeho rámci rozlišováno 6 čeledí: baselkovité (\"Basellaceae\"), kaktusovité (\"Cactaceae\"), \"Didiereaceae\", \"Halophytaceae\", \"Hectorellaceae\" a šruchovité (\"Portulacaceae\"). Molekulární analýzou bylo prokázáno, že čeleď šruchovité je parafyletická a skládá se z několika různých větví, které obsahují i čeledi kaktusovité, \"Didiereaceae\" a \"Hectorellaceae\". Rody šruchovitých byly proto rozděleny celkem do 5 monofyletických čeledí a v čeledi šruchovité zůstal jediný rod, šrucha:\n\nŠrucha zelná setá (\"Portulaca oleracea subsp. sativa\") je v tropických zemích především Starého světa oblíbená listová zelenina. Jako letnička se u nás běžně pěstuje šrucha velkokvětá (\"Portulaca grandiflora\"), a to i v pestrobarevné směsi a v plnokvětých kultivarech.\n\n\n\n \n"}
{"id": "815398", "url": "https://cs.wikipedia.org/wiki?curid=815398", "title": "Tour de France 2012", "text": "Tour de France 2012\n\nTour de France 2012, v pořadí 99. ročník nejslavnějšího cyklistického etapového závodu světa – Tour de France, probíhal mezi 30. červnem až 22. červencem 2012. Závod odstartoval prologem v belgickém městě Lutych a skončil tradičně pod pařížským Vítězným obloukem. V tomto ročníku nestartoval žádný z českých jezdců, Slováci tři: Peter Sagan ze stáje Liquigas-Cannondale a Peter Velits a Martin Velits ze stáje Omega Pharma-Quickstep.\n\nZa hlavní favority závodu byli na startu považováni loňský vítěz australan Cadel Evans a britský cyklista Bradley Wiggins.\n\nCelkově vyhrál jako první Brit Bradley Wiggins (Team Sky) s náskokem 3:21 před týmovým kolegou Chrisem Froomem. Wiggins se oblékl do žlutého trikotu po sedmé, první horské etapě. Do té doby jej nosil Fabian Cancellara (RadioShack-Nissan), který vyhrál prolog. Wiggins výrazně neztratil v žádné etapě a s převahou vyhrál obě časovky. Celkové třetí místo získal Vincenzo Nibali (Liquigas-Cannondale), který se jako jediný dokázal v horách Wigginse a Frooma udržet.\n\nBodovací soutěž s převahou vyhrál Peter Sagan (Liquigas-Cannondale), vítěz tří etap. Tři etapy vyhráli ještě André Greipel (Lotto-Belisol) a Mark Cavendish (Team Sky), ale v ostatních sprintech nedosáhli takových výsledků jako Sagan.\n\nVrchařskou soutěž vyhrál Thomas Voeckler (Team Europcar), vítěz dvou horských etap.\n\nBílý trikot nejlepšího mladého jezdce získal celkově pátý Tejay van Garderen (BMC Racing Team).\n\nNejlepším týmem se stal RadioShack-Nissan.\n\nCenu pro nejaktivnějšího jezdce dostal Chris Anker Sørensen (Team Tinkoff-Saxo).\n\nTrasa závodu byla omylem zveřejněna již 10. října 2011. Oficiální prezentace proběhla až 18. října 2011, pořadatel závodu Amaury Sport Organisation (ASO) již dříve zveřejněnou trasu potvrdil. Kromě prologu a úvodních etap v Belgii zavítali závodníci také do Švýcarska. Poprvé v historii projížděli horským průsmykem Col du Grand Colombier (1501 m) v pohoří Jura. Součástí alpských etap byli divácky populární výjezdy do průsmyků Col de la Madeleine (1993 m) a Col de la Croix de Fer (2067 m). Průjezd Pyrenejemi tvořil druhou část horských etap, závodníci se dostali mimo jiné do průsmyků Col de Tourmalet (2115 m), Col d'Aubisque (1709 m), Col d'Aspin (1489 m) a Col de Peyresourde (1569 m). Celý závod měl celkem 25 horských prémií kategorie 1, 2 nebo HC. Oproti minulým ročníkům bylo v závěrech etap méně dojezdů na vrcholy hor a průsmyků.\n\nNa start nastoupilo celkem 22 týmů:\n"}
{"id": "815406", "url": "https://cs.wikipedia.org/wiki?curid=815406", "title": "Medal of Honor: Warfighter", "text": "Medal of Honor: Warfighter\n\nMedal of Honor: Warfighter je počítačová akční střílečka vytvořená studiem Danger Close a vydána Electronic Arts. Warfigter je přímým pokračováním předchozího dílu Medal of Honor (2010) a v pořadí 14. dílem ze série Medal of Honor.\n\nHra běží na enginu Frostbite 2 (stejně jako Battlefield 3). PC verze podporuje pouze operační systémy Windows Vista /7 a DirectX 10 a 11\n\nSingle-player následuje příběhy jednotek Tier 1 operators. Obsahuje několik lokací včetně Bosny, Pákistánu, Filipín a Somálska.\n\nV multiplayeru jsou tyto hratelné jednotky:\n"}
{"id": "815420", "url": "https://cs.wikipedia.org/wiki?curid=815420", "title": "Petřiny (stanice metra)", "text": "Petřiny (stanice metra)\n\nPetřiny, stanice na lince A, jsou – společně se stanicemi Bořislavka, Nádraží Veleslavín a Nemocnice Motol – jednou ze čtyř nejnovějších stanic pražského metra. Současně jsou jednou z nejhlouběji uložených stanic v Praze. Stanice byla uvedena do ověřovacího provozu počátkem března 2015. Je otevřena od 6. dubna 2015.\n\nStanice Petřiny se nachází pod Brunclíkovou ulicí se středem přibližně v prodloužení ulice Fajmanové. Stanice je navržena jako ražená, 37,6 m pod úrovní terénu, s jedním povrchovým vestibulem nacházejícím se před křižovatkou s ulicí Na Petřinách (vazba na obchodně společenské centrum Petřin).\n\nZvláštností této stanice je také stanoviště pro dozorčí stanice s kruhovým oknem, které je proto nazýváno „ponorka“.\n\nProjekt stanice vznikl v kancelářích Metroprojektu, autorem je architekt Jiří Pešata.\n\nDlouhý přímý úsek a sklonové poměry traťových tunelů ve směru ke stanici Motol umožňují stanici Petřiny realizovat případně jako dočasně koncovou (v rámci etapizace výstavby). Za stanicí směrem na Motol byly původně navrženy obratové a odstavné koleje v klasickém čtyřkolejném uspořádání. Následně však bylo uspořádání změněno na tříkolejné. Za obratovým tunelem se pak bude nacházet zázemí vzduchotechniky. Středový tunel sloužil během výstavby stanice jako přístupový; dále za ním se nachází štola Markéta, která umožňovala přístup techniky směrem z Břevnova. Štola má být po dokončení stanice zasypána.\n"}
{"id": "815424", "url": "https://cs.wikipedia.org/wiki?curid=815424", "title": "Biela voda (přítok Jasenovského potoka)", "text": "Biela voda (přítok Jasenovského potoka)\n\nBiela voda je potok na dolní Oravě, v jižní části okresu Dolný Kubín. Jde o pravostranný přítok Jasenovského potoka s délkou 3,4 km a je tokem V. řádu.\n\nPramení v Chočských vrších, v podcelku Choč, na severozápadním svahu Veľkého Choče (1 611,0 m n. m.) v nadmořské výšce cca 950 m n. m..\n\nOd pramene teče na sever krasovou oblastí, následně se prudce stáčí přechodně na západ, zleva přibírá občasný přítok zpod Drapáča a prořezává se krátkou soutěskou na úpatí Vŕška (762,8 m n. m.). Dále se stáčí severozápadním směrem, vtéká do Oravské vrchoviny, do podcelku Podchočská brázda, zleva přibírá krátký přítok z východního svahu Brala (817,4 m n. m.). Nakonec se stáčí na západ, protéká obcí Jasenová, z levé strany přibírá přítok zpod sedla Brestová (720 m n. m.) a pokračuje k ústí na severozápad. Do Jasenovského potoka se vlévá v obci v nadmořské výšce přibližně 487 m n. m..\n\n"}
{"id": "815428", "url": "https://cs.wikipedia.org/wiki?curid=815428", "title": "Jasenovský potok (přítok Oravy)", "text": "Jasenovský potok (přítok Oravy)\n\nJasenovský potok je potok na dolní Oravě, v území okresu Dolný Kubín. Jde o levostranný přítok Oravy s délkou 7,9 km a je tokem IV. řádu.\n\nPotok pramení v Podchočské brázdě na jižním svahu vrchu Skalka (817,9 m n. m.), pod sedlem Brestová, v nadmořské výšce přibližně 765 m n. m.\n\nOd pramene teče severoseverovýchodním směrem, po přibrání přítoku zpod Hrádku se stáčí nejprve na severovýchod, protéká přes Jasenovo. Mezi obcí a sousedním Vyšným Kubínem se esovitě stáčí a pokračuje na sever. Na dolním toku teče severozápadním směrem, v blízkosti centra města Dolný Kubín se stáčí k ústí na západ.\n\n\nÚstí do Oravy na území města Dolný Kubín v nadmořské výšce přibližně 465 m n. m.\n"}
{"id": "815429", "url": "https://cs.wikipedia.org/wiki?curid=815429", "title": "Kacabaja", "text": "Kacabaja\n\nKacabaja je vodní nádrž nacházející se v blízkosti Moravskoslezských Beskyd poblíž obce Hodslavice. Do nádrže přitéká několik zdejších potoků, které pramení na severním úbočí vrchu Oprchlice, a dále ji zásobuje řeka Zrzávka. Nádrž byla zbudována na ochranu před záplavami, které by mohly obec Hodslavice postihnout. V minulosti bývala lokalita útočištěm zlodějů a lapků (například Šimáka, Bartosche či Jury Bartůška, který byl v roce 1719 popraven v Novém Jičíně).\n\nHráz vodní nádrže je dlouhá 175 metrů a dosahuje výšky 7 metrů. V koruně je hráz široká 3,5 metru. Objem nádrže dosahuje hodnoty 46 660 metrů kubických.\n\nV nádrži je povoleno koupání, avšak je pouze na vlastní nebezpečí. Využít ji lze i k rybaření. V okolí Kacabaji jsou travnaté pláže a je zde i antukový kurt pro volejbal či minikopanou. Pod hrází je k dispozici asfaltové parkoviště pro motorová vozidla, na kterém je v letních měsících vybírán poplatek za parkování.\n\nV létě se zde také koná soutěž „O valašského ftáka“, jíž se účastní konstruktéři roztodivných létajících strojů na lidský pohon. Startuje se z dlouhé rampy a letci přistávají na vodní hladině.\n\n"}
{"id": "815433", "url": "https://cs.wikipedia.org/wiki?curid=815433", "title": "Ladomirová", "text": "Ladomirová\n\nLadomirová je obec na Slovensku v okrese Svidník. Poprvé je písemně doložena v roce 1414 jako osada Ladamerwagasa.\n\nLadomirová byla součástí Šarišské župy a patřila do okresu Svidník. Ladomirová leží v severní části Nízkých Beskyd v údolí říčky Ladomirky. Terén v okolí obce je členitý, dolinami menších potoků rozřezaný povrch tvoří souvrství flyše, náplavy štěrků a písků a svahové hlíny. Zalesněna je pouze ve východní a severní část (buk, habr a bříza).\n\nObec byla založena v dobách valašské kolonizace na zákupním právu a v roce 1427 nebyla zdaněna. Z místní pevnůstky, přeměněné později na kastel, ve středověku kasteláni spravovali východní část hradního panství Makovica.\n\nV druhé polovině 14. století Cudarovci, majitelé Makovice, zintenzivnili po roce 1364 kolonizaci svého panství také na podkladě modifikovaného německého práva. Svůj majetek rozšiřovali a obohacovali dalším osídlováním nebo zakládáním nových osad, dokonce tak intenzívně, že se dostali do finančních těžkostí a v roce 1414 část svého panství zálohovali Janovi Bubekovi z Plešivce. Zálohovány byly i nově vzniklé osady, mezi které patřila i Ladomirová. V letech 1415–1416 byla majetková dražba území a sídla makovického panství potvrzena donací\nkrále Zikmunda a Jagerskou kapitulou.\n\nStředověké panství Makovica bylo později rozděleno na 3 obvody – hradní (zborovský), kurimský a ladomirský. Podstatný a strategický význam měl ladomirovský obvod v dnešní Ladomirové. Proto z Makovice vycházely podněty na osídlování území východně severně od této obce.\n\nPřes obec vedla významná obchodní cesta z Potisí do Polska. Před rokem roku 1458 už v Ladomirové vybírali královské mýto na mýtní stanici na novém obchodně-vojenském přechodu do Polska skrz blízký Dukelský průsmyk, kterého význam narůstal již od poloviny 15. století. Kastel je uváděn jako castellum.\n\nV druhé polovině 15. století a na začátku 16. století ho měli v držbě bohatí magnáti z Rozhanovců. Podobu kastelu dnes už neznáme. O obchodní frekventovanosti cesty svědčí i novější nález nádoby s asi 5 zlatými dukáty krále Matyáš Korvín (jeden kus se nachází ve sbírce Muzea ukrajinské a rusínské kultury ve Svidníku pod přírůstkovým číslem 11/78).\n\nV 15. století byla nejvýchodnější a nejsevernější vesnicí v dolině Ladomírky i Šarišské župy. Tehdy zde Cudarovci postavili kastel, který zde existoval i v 16. století.\n\nObec je uvedena v nařízení Pavla Rákociho (od roku 1626 išpana-župana Šariše a Turně) z 30. prosince 1624, kde vyhlásil privilegium, kterým osvobodil od roboty na panském kněze z obce Ladomir. Namísto povinných robot měl platit ročně na svátek sv. Michala archanděla 10 florénů a jednu kožku z kuny.\n\nOd 18. a 19. století zde měly majetky Ladomírskovci.\n\nV roce 1600 měla usedlost 16 obývaných poddanských domů, obydlí šoltýse, mlýn, mýtnici, kostel, faru, školu a kastel. V roce 1787 měla obec 102 domů a 720 obyvatel, v roce 1828 pak 128 domů a 946 obyvatel, v roce 1942 měla 164 domů a 879 obyvatel (v té době byla počtem obyvatel největší obcí tehdejšího okresu Svidník), kteří se živili zemědělstvím, chovali dobytek a pracovali v lesích.\n\nHistorická zástavba v obci a výstavba sedláckých obydlí byla budovaná u silnic a typologicky ji můžeme zařadit, má charakter nepravidelného rozmístění jednotlivých domů.\n\nAž do počátku druhé světové války v obci byly jen roubené domy s maštalí a kůlnou pod společnou vysokou valbovou slaměnou střechou. Při obnově válkou zničených domů byly už budovány cihlové zděné domy s vícero místnostmi, které stále ještě měly charakter původních roubených staveb. Koncepce výstavby modernějších rodinných domů a vesnice se začala měnit až v šedesátých letech 20. století.\n\nJeště počátkem 20. století v obci bylo rozšířeno tkaní plátna, pletení košů a výroba dřevařského nářadí.\n\nPo první světové válce se v obci usadili ruští emigranti (pravoslavní mniši), kteří zde v roce 1923 postavili pravoslavný chrám sv. Archanděla Michala.\n\nNa podzim 1944 se u obce odehrála velká tanková bitva v rámci Karpatsko-dukelské operace. Ladomirová byla osvobozena 26. listopadu 1944. V té době v místním hostinci „U Gajdoša“ 11. prosince 1944 naposledy dirigoval vojenský hudební koncert Vít Nejedlý. Pro připomínku této události zde byla instalována pamětní deska. Obec byla v té době téměř celá zničena, po osvobození byla znovu vystavěna.\n\nStátní statek byl založen v roce 1954. V 90. letech 20. století byla jeho činnost ukončena. Většina zdejších obyvatel pracovala v průmyslových závodech ve Svidníku. Ostatní obyvatelé pak pracovali většinou v zemědělství a v lesích.\n\nV červeném štítu na zlatém pažitu dvě stojící k sobě pootočené postavy. Drží se za ruku, na pravé straně je stříbrně oděný muž v modré vestě, černých botách se stříbrným pérem v černém klobouku. Na levé straně stojí zlatovlasá žena se zlatým copem, ve stříbrných šatech, modrém živůtku a černé zástěře.\n\nVlajka obce sestává z 6 podélných žluto-červeno-žluto-bílo-zeleno-žlutých pruhů. Vlajka má poměr stran 2:3 a ukončena je dvěma zástřihy, sahajícími do třetiny jejího listu.\n\nObecní znak byl vytvořen podle pečetidla obce z roku 1868. Autory znaku jsou Michal Kosť a Dragica Vrteľová.\n\nSymboly obce byly přijaty na jednání obecního zastupitelstva 21. května 1998 a jsou zapsány v Heraldickém registru Slovenské republiky (1. svazek, strana 120–121) pod číslem L-82/1998.\n\nV obci se nachází řeckokatolický dřevěný kostel se zvonicí z roku 1742, zasvěcený svatému Michaelovi archandělovi. Byl postaven bez jediného hřebíku. \n\nV době druhé světové války byla poškozená pravá strana ikonostasu, zpět do původní podoby byla zrestaurována v roce 1946. Kostel byl znovu poškozen v roce 1957, kdy na něj za bouře spadla okolostojící lípa. Kostel je od roku 1968 národní kulturní památkou a od 8. července 2008 je zapsán v seznamu světového kulturního dědictví UNESCO.\n\nV areálu kostela na jižní straně se nachází dřevěná zvonice sloupové konstrukce z vnější strany zabezpečená vertikálními smrkovými deskami. I ona byla poškozena pádem lípy a znovu byla zrekonstruována do původního stavu.\n\nKostel je srubový trojprostorový sakrální objekt. Věž zde dominuje. Věže i stupňovité dvojpodlažní stanové střechy nad svatyní jsou ukončeny tzv. šindelovými „makovičkami“ s kovanými kovovými kříži. Pozoruhodnou charakteristiku sakrálního komplexu určuje exteriérová stupňovitá dynamická střecha, která je pokryta šindelem. Tento typ střechy se stal prototypem pro kostel v Miroli a Hunkovcích. Srub i podvěžní prostory jsou v exteriéru upraveny vertikálními smrkovými deskami s lištami. Na západní straně lodě se nalézá malý chór s dřevěným parapetem. V přední části oplocení objektu se zachovala část dřevěné trámové ohrady se šindelovou stříškou a také vstupní branka s nízkou jehlanovou stříškou pokrytou šindelem.\n\nUmělecky hodnotný je ikonostas a oltář, který pochází z poloviny 18. století. Pětiřadá polychromovaná dřevěná architektura je vyplněna ikonami. V hlavní řadě ikonostasu se nacházejí ikony sv. biskupa Mikuláše, Bohorodičky Hodigetrie, Ježíše Krista Učitele a svatého archanděla Michaela. Do druhé řady byly umístěny ikony s obsahem hlavních církevních svátků, uprostřed které se nachází ikona s námětem Poslední večeře. Ve třetí řadě byly instalovány ikony s jednotlivými apoštoly. Uprostřed se nachází ikona Pantokratora. Ve čtvrté řadě je 6 medailónů, ve kterých jsou vyobrazeny dvojice postav. Uprostřed řady je zobrazeno Ukřižování s Bohorodičkou a sv. Janem Evangelistou. V páté řadě se nalézají ikony Kristus vstal z mrtvých, pod 2. a 3. ikonou jsou zobrazeni cherubíni a pod 4. ikonou byzantská císařovna Helena a císař Konstantin s křížem. Kromě toho je zde několik ikon a ostatních bohoslužebných předmětů zapsaných v seznamu kulturních památek. Některé ikony s nacházejí ve sbírkách Šarišského muzea v Bardějově.\n\nV obci se nachází ještě jeden novější pravoslavný Kostel svatého Michaela archanděla, který byl postaven podle vzoru ruských chrámů v 20. letech 20. století. V jeho interiéru najdeme nástěnné malby (fresky) a ikony vytvořené v souladu s byzantským a staroruským stylem. Autory maleb byli mniši Filion a Kyprian. Řezbářské a stolařské práce vykonávali mnich Michal a místní občan Nikolaj Bojko.\n\nV roce 1924 zde byl postaven pravoslavný monastýr – klášter – s církevní tiskárnou Jova Počajevského. Monastýr měl velkou knihovnu a byl významným střediskem vzdělanosti ve svidnickém okrese. Klášter zde existoval až do podzimu roku 1944, kdy byl zničen při vojenské Karpatsko-dukelské operace. Kromě církevních knih se zde tiskly knihy různého žánru a periodika. Po 2. světové válce mnoho zdejších mnichů emigrovalo do USA.\n\nV klášteře působil šedesátičlenný smíšený církevní pěvecký sbor.\n\nU státní silnice (směrem na Duklu) nalevo, přímo v obci, se nachází, neudržovaný vojenský hřbitov z první světové války, kde je pochováno 270 ruských vojáků v 82 společných hrobech (od října 1914 do března 1915), příslušníků 8. armády generála Brusilova. Identita pochovaných vojáků není známa. Předpokládá se, že v meziválečném období byla jména některých obětí ještě známa. 28 hrobů je hromadných. V hrobech č. 1 – 12 je pochováno po 6 obětech a v šachtách č. 13 – 28 bylo pochováno 8 obětí. Dalších 16 hrobů patří do kategorie společných. V každém z nich jsou pochovány dvě oběti. 38 obětí bylo pochováno jednotlivě.\n\nToto místo připomíná malá kaplička. V jejím interiéru se nacházejí sakrální předměty. Dnes již hroby nejsou označeny a celý hřbitov vypadá jako klasická louka, na kterou byla umístěna informační tabule.\n\nKapličku dali postavit ruští utečenci v roce 1938 při příležitosti 950. výročí přijetí křesťanství Kyjevskou Rusí. Realizátorem stavby byli mniši místního pravoslavného monastýru.\n\n\n\nV obci se narodil patriarcha ruské pravoslavné církve v zahraničí Laurus (Vasiľ Škurla).\n"}
{"id": "815434", "url": "https://cs.wikipedia.org/wiki?curid=815434", "title": "Anatolian rock", "text": "Anatolian rock\n\nAnatolian rock (turecky: \"Anadolu Rock\") je označení pro hudební žánr, který vznikl v Turecku na konci 50. let 20. století a na následující dvě dekády se stal jedním z hlavních oblíbených stylů v Turecku. Kombinuje prvky turecké folkové hudby a moderního rocku. Podnět ke vzniku žánru dodala narůstající popularita světových rockových skupin jako The Beatles, The Rolling Stones, Led Zeppelin, Yes, Status Quo a Omega v Turecku. Mezi hlavní představitele turecké patří Cem Karaca, Barış Manço, Erkin Koray, Fikret Kızılok a Murat Ses a kapely Moğollar, Kurtalan Ekspres, Mavi Işıklar, Apaşlar a Kardaşlar.\n\n"}
{"id": "815435", "url": "https://cs.wikipedia.org/wiki?curid=815435", "title": "Elektrický kontakt", "text": "Elektrický kontakt\n\nElektrický kontakt je místo dotyku dvou vodičů, jímž prochází elektrický proud.\n\nProtože žádná kontaktní plocha není absolutně rovná, dvě kontaktní plochy se dotýkají zlomkem své celkové plochy a elektrický proud tedy prochází jen určitými body. Tak vzniká první složka přechodového odporu kontaktů – úžinový jev.\n\nNa povrchu každého materiálu (mimo zlata) se tvoří vrstvička oxidů, která má jiné vlastnosti než původní kov. V případě, že by byla vrstvička oxidů velmi tenká (např. jedno molekulová), mohl by jí elektrický proud pronikat tzv. tunelovým jevem a chování takové vrstvy by bylo velmi podobné chování čistého kovu. Reálně je ale vrstva oxidů mnohem větší a dochází tak ke vzniku druhé složky přechodového odporu kontaktů – odporu přechodových vrstev.\n\n\n"}
{"id": "815439", "url": "https://cs.wikipedia.org/wiki?curid=815439", "title": "Modern Warfare 2: Ghost", "text": "Modern Warfare 2: Ghost\n\nModern Warfare 2: Ghost je americký komiks, který ukazuje herní sérii Modern Warfare z jiného pohledu. Hlavním protagonistou je Simon Riley. Tomu se přezdívá Ghost, protože nosí masku s natištěnou lebkou. Objasňuje nám život nejtajemnější postavy z Call of Duty. Zatím vyšlo šest dílů (\"Episode 1: Dead for a Day\", \"Episode 2: Dead Life\", \"Episode 3: Dead will Follow\", \"Episode 4: Dead won't Leave\", \"Episode 5: Dead won't Rise\" a \"Episode 6: Dead and Gone\"). První díl vyšel 11. 11. 2009. Komiks napsal David Lapham a nakreslila dvojice Kevin West a Federico Dallocchio.\n"}
{"id": "815441", "url": "https://cs.wikipedia.org/wiki?curid=815441", "title": "Rokle Petrušino", "text": "Rokle Petrušino\n\nPetrušinská rokle ( ) nebo rokle smrti ( z německého ) se nachází na předměstí přístavního města Taganrog v Rusku. Během okupace města Taganrog v ní německá armáda v letech 1941–1943 zavraždila 7 000 sovětských civilistů.\n\nPetrušino je vesnice u základů Petrušinské kosy, úzké písečné kosy v Taganrožském zálivu v Azovském moři na severozápadním předměstí města Taganrog. Petrušinská rokle je lom umístěný nedaleko sídla společnosti Berijev, který vznikl na začátku 20. století.\n\n17. října 1941 přijely na předměstí Taganrogu tankové divize SS „Wiking“ a 1. tanková divize SS „Leibstandarte SS Adolf Hitler“ 1. tankové skupiny Wehrmachtu. Několik obrněných vozů se dostalo k přístavu a pálilo na dělové čluny „Krenkel“ a „Rostov-Don“ a na poslední transportní loď evakuující ženy a děti.\n\nRudá armáda opustila město 22. října 1941.\n\nSS Einsatzgruppe Sonderkommando 10a vykonávalo systematickou genocidu taganrožských obyvatel od prvního dne okupace. Největší skupina obyvatel (staří muži, staré ženy, komunisté, Romové, Židé a osoby podezřelé z napomáhání taganrožskému odboji) byli odvezeni z Vladimirského náměstí v Taganrogu do vesnice Petrušino (nedaleko podniku Berijev). V Petrušinské rokli (\"Todesschlucht\") byli zastřeleni.\n\nMasakr v Taganrogu začal v rámci konečným řešením židovské otázky. (místní velitel) vydal 22. října 1941 příkaz pro všechny Židy nosit znak Davidovy hvězdy a zaregistrovat se na místním velitelství (). Následovala výzva židovskému obyvatelstvu města Taganrog, kterou podepsal \"Ortskommandant\" Alberti. Výzva svolávala všechny Židy, aby se sešli 29. října 1941 v 8 hodin na Vladimirském náměstí, odkud měli být odvedeni do ghetta. Alberti vysvětlil nutnost takového opatření údajným nárůstem antisemitismu mezi místním obyvatelstvem. Německá policie a gestapo by prý lépe zvládla situaci, pokud by byli Židé odděleni v určité oblasti města:\n\nVšichni Židé města Taganrog (cca 2 500 lidí) se 29. října 1941 shromáždili na Vladimirském náměstí. Ihned byli zaregistrováni u budovy školy č. 27 a odvezeni nákladními vozy do Petrušinské rokle, kde je kolaboranti Schutzmannschaft pod kontrolou Einsatzgruppe D Otta Ohlendorfa zastřelili.\n\nČtrnáctiletý kluk Voloďa Kobrin () jako jediný z židovských dětí, které žily ve městě Taganrog v roce 1941, utekl jisté smrti a to díky pomoci různých lidí. O pomoc se především zasloužila Anna Michailovna Pokrovská, která obdržela 19. července 1996 ocenění Spravedlivý mezi národy z rukou prof. Alisy Shenar, velvyslankyně Izraele v Rusku.\n\n21. srpna 1943, týden před osvobozením města Taganrog Rudou armádou, bylo zastřeleno 80 obyvatel (pracovníci, ženy a mladí lidé) na pobřeží Taganrožského zálivu na Petrušinské kose.\n\nOdhady počtu zavražděných v Petrušinské rokli a Taganrogu během nacistické okupace se liší. Podle informací státního archivu bylo v rokli zastřeleno 7 000 obyvatel města (1 500 dětí různého věku). Mnoho moderních zdrojů však odhaduje počet obětí na 10 000 a více.\n\nPo osvobození Taganrogu 1. září 1943, byly masové vraždy v Petrušinské rokli veřejně odsouzeny. Tajemník taganrožského výboru komunistické strany Alexandr Zobov měl proslov před shromážděným obyvatelstvem. Lékařská komise povolila exhumaci 31 mrtvých těl.\n\nV srpnu roku 1945 byl umístěn na hrobu v „rokli smrti“ skromný obelisk. Práce na projektu ohromného pamětního komplexu začala v roce 1965. Na přelomu května a června v roce 1967 byl projekt zpracovaný architekty z Rostova na Donu vystaven pro veřejnost v taganrožském domu kultury. Ačkoli byl projekt přijat příznivě, nebyl realizován. Architekt Vladimir Pavlovič Gračov vytvořil další návrh, který byl částečně uskutečněn v roce 1973 ke 40. výročí osvobození města. Stéla je 18 metrů vysoká, ruka od ukazováčku k základu měří 4 metry. První navržené jméno bylo „Oběti“ (Жертвы), ale po několika diskuzích bylo změněno na „Bojovníci“ (Борцы).\n\nKaždoročně v den osvobození Taganrogu (30. srpna) místní úředníci místní samosprávy, pracovníci, váleční veteráni, přeživší nacistické okupace, studenti a duchovní navštěvují tento komplex, kde jsou připomínány události války..\n"}
{"id": "815443", "url": "https://cs.wikipedia.org/wiki?curid=815443", "title": "Turismus v Egyptě", "text": "Turismus v Egyptě\n\nTurismus je jedním z nejdůležitějších sektorů egyptské ekonomiky. V roce 2008 navštívilo Egypt 12,8 milionů turistů, kteří přispěli do státní kasy jedenácti miliardami dolarů. Tento sektor zaměstnává přibližně 12% egyptských pracujících.\n\nHlavními turistickými atrakcemi jsou tisíce let staré památky, kvůli nimž je Egypt světově proslulou destinací. Hlavními z nich jsou pyramidy a Velká sfinga v Gíze, chrám Abú Simbel ležící jižně od Asuánu, Karnacký chrámový komplex a Údolí králů nedaleko Luxoru. Hlavní město Káhira se může pochlubit Egyptským muzeem či mešitou Muhammada Alího.\n\n\nPlavby po Nilu se mohou od sebe lišit, ale většinou se jedná o tří, čtyř nebo sedmidenní plavby. Kratší plavby se většinou konají mezi Asuánem a Luxorem, delší trasy vedou dál na sever až do Dendery. Výlety se většinou konají na výletní lodi, které se často říká plovoucí hotel. Lepší lodě skutečně mívají vybavení jako hotely na pevnině, včetně bazénů, vířivek, nočních klubů, restaurací, obchodů a knihoven. Mnoho lodí má rovněž taneční parkety pro diskotéky či různé místní zábavní programy, které zahrnují núbijské noci nebo představení břišních tanečnic.\n\nVětší dobrodružství než nabízejí plovoucí hotely přináší feluky, tradiční nilské plachetnice. Většina feluk nabízí spíše kratší výlety v řádu několika hodin. Jsou však možné i výlety několikadenní, například mezi Asuánem a Luxorem. Ubytování je na této plachetnici obyčejné, avšak i noc strávená na palubě pod širým nebem má své kouzlo. Kvůli říční hladině se většina výletů koná v období mezi říjnem a polovinou dubna. Provoz je však s jistými omezeními možný po celý rok.\n\nTuristé cestující do Egypta musejí vlastnit pasy a víza. Výjimku tvoří rodilí občané některých zemí Blízkého východu. Tranzitní cestující, ať již letecké nebo lodní dopravy, nemusí mít zajištěná víza. Cestující, kteří přijíždí do Egypta z některých afrických zemí, musí mít doklad o očkování proti choleře a žluté zimnici.\n\nV Egyptě se nachází jedenáct mezinárodních letišť, mezi nimiž se například nachází mezinárodní letiště Káhira či mezinárodní letiště Hurghada. \n\nKáhirské mezinárodní letiště je hlavní branou do Egypta. Nachází se 25 km severovýchodně od hlavního města. Letištní terminály obsluhují lety do hlavních světových metropolí v Severní Americe, Evropě, Asii a Africe. Mezi letištěm a centrem Káhiry zajišťují dopravu autobusy či limuzíny. Ve středním Egyptě se nachází luxorské mezinárodní letiště, které obsluhuje populární oblast v údolí Nilu, kam turisté míří za četnými starověkými památkami. Letiště je rovněž spojeno s centrem města veřejnou dopravou. \n\nEgyptská železniční doprava tvoří páteř egyptské dopravy. Klimatizované osobní vlaky jsou většinou rozdělené na první a druhou třídu, kdežto neklimatizované na druhou a třetí. Nejhustší síť železnic se nachází v nilské deltě a spojuje tuto hustě obydlenou oblast s Káhirou a Alexandrií. Trasa Alexandrie-Káhira-Luxor-Asuán je denně obsluhována v obousměrném provozu klimatizovanými lůžkovými vlaky. Tato varianta cestování je lákavá především pro turisty, kteří tak mohou strávit noční přesun na trase Káhira-Luxor ve vlaku. Luxusní vlak rovněž spojuje Káhiru s Mersa Matrúh, městem v blízkosti libyjských hranic. \n\nV současnosti je egyptským platidlem egyptská libra – obvykle zkrácená jako EGP nebo někdy jako LE či L.E. Jedna setina libry se nazývá piastr. Směnný kurz se pohybuje přibližně kolem 1 EGP = 3,10 Kč (v roce 2012). V oběhu jsou bankovky o hodnotách 200, 100, 50, 20, 5, 1 liber a 50, 25 piastrů. V Egyptě neexistuje žádný limit, který by určoval, kolik peněz se smí do zahraničí vyvézt respektive ze zahraničí přivézt.\n\nHlavní sezona probíhá od poloviny října do května, během zimy a jara. Od května do října jsou teploty příliš vysoké, zejména v oblasti Luxoru a jižního Egypta. Egypt je jednou z nejteplejších a nejslunnějších zemí na světě. Kromě pásmu podél Středozemního moře má Egypt pouštní podnebí. Úhrn srážek v blízkosti Středozemního moře se pohybuje kolem 100 až 200 mm za rok. Ve středním a jižním Egyptě nemusí pršet i několik let. Zimy jsou obecně teplé, zejména na jihu země, ovšem noční teploty klesají až k 0 °C. \n\nPo svržení bývalého prezidenta Muhammada Mursího se začaly stupňovat nepokoje v hlavním městě stáátu Káhiře. 23. srpna 2013 vyzvalo Ministerstvo zahraničí občany České republiky aby do Egypta nejezdili, a to ani do letovisek u Rudého moře. Cestovní kanceláře začaly stahovat turisty z Egypta a některé až do 13. září nevypraví do Egypta žádné další turisty. Konec turismu by pro Egypt způsobil obrovské ztráty hlavně proto, že je nejdůležitější součástí jeho ekonomiky.\n\n"}
{"id": "815446", "url": "https://cs.wikipedia.org/wiki?curid=815446", "title": "Zmijovskaja balka", "text": "Zmijovskaja balka\n\nZmijovskaja balka ( ) je roklina na kraji Rostova na Donu v Rusku, kde bylo 11. a 12. srpna 1942 německou armádou zavražděno 27 000 Židů a sovětských civilistů.\nŽidovští muži z Rostova byli odvedeni k rokli na kraji města Zmijovskaja balka a zastřeleni. Ženy, děti a starší lidé byli zavražděni plynem v nákladních vozech a jejich těla byla spálena v rokli. Komunisté a vojáci Rudé armády tu byli také zabiti a spáleni společně s jejich rodinami.\n\nZmijovskaja balka, což znamená „rokle hadů“, se stala místem každoročních pamětních obřadů. \n\n"}
{"id": "815449", "url": "https://cs.wikipedia.org/wiki?curid=815449", "title": "Celles-sur-Belle", "text": "Celles-sur-Belle\n\nCelles-sur-Belle je francouzská obec v departementu Deux-Sèvres v regionu Poitou-Charentes. V roce 2009 zde žilo 3 761 obyvatel. Je centrem kantonu Celles-sur-Belle.\n\n"}
{"id": "815450", "url": "https://cs.wikipedia.org/wiki?curid=815450", "title": "Líčidlovité", "text": "Líčidlovité\n\nLíčidlovité (\"Phytolaccaceae\") je čeleď vyšších dvouděložných rostlin z řádu hvozdíkotvaré (\"Caryophyllales\"). Jsou to byliny i dřeviny, často s nápadnými bobulovitými plody, pocházející především z tropické Ameriky. V Česku se v zahradách pěstuje líčidlo, jehož bobule jsou používány např. k barvení potravin.\n\nČeleď prošla s rozvojem molekulární taxonomie četnými změnami a několik rodů bylo postupně přeřazeno do samostatných čeledí. V systému APG IV, vydaném v roce 2016, bylo celkem 9 rodů přeřazeno do nové čeledi \"Petiveriaceae\", čímž se čeleď líčidlovité výrazně zmenšila.\n\nZástupci líčidlovitých jsou lysé, přímé nebo ovíjivé byliny a polokeře, řidčeji i keře nebo stromy. Listy jsou jednoduché, střídavé, řapíkaté nebo přisedlé, celokrajné, se zpeřenou žilnatinou, bez zřetelných palistů. Rostliny často obsahují rafidy šťavelanu vápenatého. Květy v úžlabních nebo vrcholových hroznech, klasech nebo latách. Květy jsou drobné, pravidelné, oboupohlavné nebo řidčeji jednopohlavné, pětičetné nebo řidčeji čtyřčetné (\"Agdestis\"). Okvětí je nerozlišené na kalich a korunu,\nTyčinek je 5 až mnoho, v 1 nebo 2 kruzích. Gyneceum je svrchní nebo výjimečně polospodní (\"Agdestis\") tvořené 3 až 16 volnými nebo částečně či zcela srostlými plodolisty. Čnělky jsou krátké a většinou volné, řidčeji srostlé v jedinou čnělku zakončenou bliznovými rameny. V každém plodolistu je jediné vajíčko. Plodem je dužnatá bobule nebo nažka.\n\nČeleď líčidlovité zahrnuje v současném taxonomickém pojetí (APG IV) asi 28 druhů v 5 rodech. Největší rod je líčidlo (\"Phytolacca\", asi 21 druhů). Většina druhů roste v Americe, pouze několik druhů rodu líčidlo se vyskytuje v jižní, východní a jihozápadní Asii, subsaharské Africe či na Madagaskaru. Jeden druh je endemit Havaje. Areál v Americe sahá od Kanady až po Chile a Argentinu. V Evropě se žádný druh přirozeně nevyskytuje, v některých oblastech zplaňuje líčidlo americké (\"Phytolacca americana\").\nČeleď líčidlovité byla v klasické taxonomii stejně jako dnes řazena do řádu hvozdíkotvaré (\"Caryophyllales\"). S nástupem molekulárních analýz a fylogenetické taxonomie došlo postupně k četným změnám v pojetí čeledi. V APG II byl vyčleněn rod \"Gisekia\" do samostatné čeledi \"Gisekiaceae\" a monotypický rod \"Barbeuia\" do \"Barbeuiaceae\", v APG III rod \"Lophiocarpus\" do \"Lophiocarpaceae\". V systému APG IV, publikovaném v roce 2016, byla vyjmuta celá podčeleď \"Rivinoideae\" (celkem 24 druhů v 9 rodech) a přeřazena do samostatné čeledi \"Petiveriaceae\", čímž se čeleď \"Phytolaccaceae\" výrazně zmenšila. Také rod \"Microtea\" byl přeřazen do samostatné čeledi \"Microteaceae\". Čeleď je členěna do 2 podčeledí, \"Phytolacoideae\" (32 druhů v 5 rodech) a \"Agdestidoideae\" (pouze druh \"Agdestis clematidea\"), přičemž podčeleď \"Agdestidoideae\" je někdy pojímána jako samostatná čeleď, \"Agdestidaceae\".\n\nO mechanismech opylování je známo málo. Květy líčidla mají nektária a jsou opylovány hmyzem. Rod \"Agdestis\" má zapáchající květy, které jsou navštěvovány mouchami. Dužnaté plody jsou často nápadně zbarvené a jsou roznášeny ptáky.\n\n\nPlody různých druhů líčidla, zvláště líčidla amerického jsou používány v potravinářství např. k barvení cukrovinek a vína. Mají však velký obsah saponinů, jsou pro člověka mírně jedovaté a příležitostně byly používány k praní prádla a k hubení měkkýšů. Mladé listy líčidla bývají místně používány jako salát.\nLíčidlo americké (\"Phytolacca americana\") a líčidlo jedlé (\"P. esculenta\") jsou pěstovány v zahradách jako okrasné rostliny s nápadným plodenstvím.\n\n\"Agdestis\",\n\"Anisomeria\",\n\"Ercilla\",\n\"Nowickea\",\n\"Phytolacca\"\n\n"}
{"id": "815458", "url": "https://cs.wikipedia.org/wiki?curid=815458", "title": "Blatná (přítok Studeného potoka)", "text": "Blatná (přítok Studeného potoka)\n\nBlatná je potok na horní Oravě, v území okresu Tvrdošín. Jde o pravostranný přítok Studeného potoka s délkou 8,4 km a je tokem V. řádu.\n\nProtéká geomorfologickým celkem Podtatranská brázda, podcelkem Zuberecká brázda, kde i pramení v oblasti sedla Bôrik (940 m n. m.), na jižním svahu Skorušiny (1 313,8 m n. m.) v nadmořské výšce přibližně 935 m n. m..\n\nOd pramene teče jihozápadnim směrem, vytváří Blatnú dolinu a postupně přibírá několik přítoků. Z pravé strany nejprve přibírá přítok z jižního svahu Osobité, zleva Kremenný potok, zprava další přítok (840,5 m n. m.) z jižních svahů Osobité a z jihovýchodního svahu Mikulovky (1 192,5 m n. m.), znovu zleva přítok z oblasti Zamaňové a severního svahu Mačacích dier (1 180,1 m n. m.). Následně se vodní tok výrazněji vlní, rozšiřuje své koryto, dál už teče západním směrem a přibírá několik kratších přítoků z jižních svahů Mikulovky a Javorkové (1 140,5 m n. m.). Nakonec protéká obcí Habovka, z pravé strany ještě přibírá přítok z jižního svahu Oslov (1 038,7 m n. m.) a na okraji obce ústí v nadmořské výšce cca 708 m n. m. do Studeného potoka.\n\n"}
{"id": "815459", "url": "https://cs.wikipedia.org/wiki?curid=815459", "title": "Studený potok (přítok Oravy)", "text": "Studený potok (přítok Oravy)\n\nStudený potok je potok na horní Oravě, v území okresu Tvrdošín. Jde o pravostranný přítok Oravy s délkou 26,7 km a je tokem IV. řádu.\n\nStudený potok pramení v Západních Tatrách v Roháčské dolině, kde vyteká z Roháčských ples v nadmořské výšce přibližně 1 657 m n. m.\n\nNa horním toku teče nejprve na jihovýchod, po opuštění posledního z Roháčských ples se stáčí zprvu na sever, za Ťatliakovým plesem pokračuje na severozápad až severoseverozápad. Po přibrání přítoku z Teplého žľabu teče dál západním směrem až k obci Zuberec, kde se nejprve stáčí na severozápad a mezi soutokem s Borovou vodou a soutokem s Blatnou teče na sever. Odtud pokračuje severozápadním, následně západním směrem, přičemž vytváří velký oblouk ohnutý na jih a na dolním toku nakonec teče k ústí severoseverozápadním směrem.\n\n\nStudený potok ústí do Oravy u obce Podbiel v nadmořské výšce přibližně 550 m n. m. V místě soutoku vytváří řeka Orava výrazný meandr, který vznikl zatlačením jejího toku až na úpatí Lučivného vrchu (840,7 m n. m.) mohutnými nánosy ze Studeného potoka.\n"}
{"id": "815463", "url": "https://cs.wikipedia.org/wiki?curid=815463", "title": "Helena Moskevská", "text": "Helena Moskevská\n\nHelena Ivanovna Moskevská (polsky: \"Helena Moskiewska\", rusky \"Елена Ивановна\", \"Jelena Ivanovna\"; 19. května 1476 – 20. ledna 1513) byla polská královna a litevská velkokněžna, manželka Alexandra Jagellonského. Jejím otcem byl moskevský velkokníže Ivan III. a matkou Zoe Palaiologovna, neteř posledního byzantského císaře Konstantina XI., která byla na Rusi nazývána Sofie.\n\nV roce 1495 se Helena ve Vilniusu vdala za litevského velkoknížete Alexandra Jagellonského, po jehož boku se v roce 1501 (po smrti manželova bratra Jana I.) stala polskou královnou. Nekonvertovala ke katolictví a zůstala věrná pravoslaví, proto nikdy nebyla korunována.\n\nHelena byla dvakrát těhotná (v letech 1497 a 1499), ale obě těhotenství skončila potratem. Po druhém potratu už nemohla mít děti. V roce 1506 ovdověla, a protože manželství zůstalo bezdětné, byl za Alexandrova následníka vybrán jeho nejmladší bratr Zikmund I. Starý.\n\nZemřela v roce 1513 (podle pověstí ji otrávil mocný litevský šlechtic Mikołaj Radziwiłł). Pohřbená je v Katedrále Nanebevzetí Panny Marie ve Vilniusu.\n"}
{"id": "815468", "url": "https://cs.wikipedia.org/wiki?curid=815468", "title": "Unity Band", "text": "Unity Band\n\nUnity Band je studiové album amerického kytaristy Pata Methenyho ve spolupráci se saxofonistou Chrisem Potterem, kontrabasistou Benem Williamsem a bubeníkem Antoniem Sánchezem. Album vyšlo v červnu 2012 pod značkou Nonesuch Records. Jedná se o Methenyho první album, na kterém použil tenorsaxofon od roku 1980, kdy vydal album \"80/81\".\n\nAutorem všech skladeb je Pat Metheny.\n"}
{"id": "815474", "url": "https://cs.wikipedia.org/wiki?curid=815474", "title": "Akonangui FC", "text": "Akonangui FC\n\nAkonangui Fútbol Club byl guinejský fotbalový klub z Ebebiyínu. Založen byl roku 1979. Zanikl roku 2010.\n\n\n\n"}
{"id": "815482", "url": "https://cs.wikipedia.org/wiki?curid=815482", "title": "Chris Potter (hudebník)", "text": "Chris Potter (hudebník)\n\nChris Potter (* 1. ledna 1971 Chicago, Illinois, USA) je americký jazzový saxofonista, klarinetista a hudební skladatel. Převážnou část dětství strávil v Columbii v Jižní Karolíně, kde studoval na Dreher High School. Později přesídlil do New Yorku, kde nejprve studoval na The New School a následně na Manhattan School of Music. Podílel na více než 150 albech.\n\n\n\n"}
{"id": "815483", "url": "https://cs.wikipedia.org/wiki?curid=815483", "title": "Kanton Brionne", "text": "Kanton Brionne\n\nKanton Brionne (fr. \"Canton de Brionne\") je francouzský kanton v departementu Eure v regionu Horní Normandie. Skládá se z 23 obcí.\n\n"}
{"id": "815484", "url": "https://cs.wikipedia.org/wiki?curid=815484", "title": "Chris Potter", "text": "Chris Potter\n\nChris Potter může být:\n\n"}
{"id": "815488", "url": "https://cs.wikipedia.org/wiki?curid=815488", "title": "Štěpán Langton", "text": "Štěpán Langton\n\nStephen Langton (počeštěně \"Štěpán Langton\"), (narozen mezi lety 1150–1160, zemřel 9. července 1228) byl profesor na univerzitě v Paříži, arcibiskup v Canterbury, kardinál a primas Anglie v letech 1207 až 1228. Přičítá se mu, že jako první (krátce před rokem 1203) rozdělil text Bible na kapitoly. Měl také vliv na vydání Magny charty.\n\nŠtěpán Langton studoval teologii v Canterbury a Paříži. Zde získal profesorský titul a stal se kancléřem pařížské univerzity. V roce 1206 ho papež Inocenc III. jmenoval kardinálem. Jako první rozdělil text Bible na kapitoly. Je rovněž autorem svatodušní sekvence Veni Sancte Spiritus (\"Přijď, ó Duchu přesvatý\"). Jeho jmenování arcibiskupem vedlo ke sporu mezi papežem Inocencem III. a anglickým králem Janem Bezzemkem. Ten novému arcibiskupovi zabraňoval ve vstupu do země, od čehož ho neodradil ani papežem vyhlášený interdikt (1208) a exkomunikace (1209). Langton se do své arcidiecéze dostal až roku 1213. Roku 1215 byl však papežem zbaven své hodnosti na Čtvrtém lateránském koncilu. Důvodem bylo jeho spojení s odbojnými anglickými barony (král Jan se mezitím s papežem usmířil). Nástupce Inocence III., papež Honorius III., mu ji však navrátil.\n\n\n"}
{"id": "815489", "url": "https://cs.wikipedia.org/wiki?curid=815489", "title": "Seznam spoluknížat Andorry", "text": "Seznam spoluknížat Andorry\n\nTento seznam spoluknížat Andorry zahrnuje urgelské biskupy, a francouzské panovníky (prezidenty), kteří spoluvládli v Andorrském knížectví. \n\nTitul andorrského spoluknížete náleží \"ex officio\" urgellskému biskupovi a francouzskému prezidentovi. Původně titul andorrských spoluknížat náležel hrabatům z Foix. V roce 1472 titul hrabat z Foix a tím i titul andorrských spoluknížat připadl navarrským králům. V roce 1572 získal titul navarrského krále francouzský král Jindřich IV., titul spoluknížete Andorry je od té doby spjat s francouzskou hlavou státu.\n\n\n"}
{"id": "815490", "url": "https://cs.wikipedia.org/wiki?curid=815490", "title": "CD Alquerías", "text": "CD Alquerías\n\nClub Deportivo Alquerías byl španělský fotbalový klub sídlící ve městě Alquerías v Murcijském regionu. Klub byl založen v roce 1992, zanikl v roce 2010 po sloučení do nově založeného klubu Águilas FC.\n\nSvé domácí zápasy hrál klub na stadionu Estadio Los Pinos s kapacitou 1 000 diváků.\n\nKlub byl založen v roce 1992 pod názvem Club Deportivo Alquerías. Největším úspěchem klubu je sedmiletá účast ve 4. nejvyšší soutěži (v sezónách 1996/97 – 2001/02 a 2007/08).\n\nV létě roku 2010 klub zaniká po fúzi s nově založeným klubem Águilas FC.\n"}
{"id": "815502", "url": "https://cs.wikipedia.org/wiki?curid=815502", "title": "Daymare Town", "text": "Daymare Town\n\nDaymare Town je herní série flashových point-and-click adventur, kterou vytvořil Mateusz Skutnik. Je výjimečná svým stylem a grafikou. Zatím má 4 díly, ale je v plánu nespočet dalších.\n\nZprvu zdá se zcela opuštěné město, kde jen fouká vítr. Později ale určitě narazíte na nějaké podivné obyvatele tohoto města, ale většina z nich není moc vlídná a většinou si hledí svého. Vy musíte vyřešit různé hádanky a pomoci některým obyvatelům.\n\n\n\n"}
{"id": "815503", "url": "https://cs.wikipedia.org/wiki?curid=815503", "title": "Rhabdodendron", "text": "Rhabdodendron\n\nRhabdodendron je jediný rod čeledi Rhabdodendraceae vyšších dvouděložných rostlin z řádu hvozdíkotvaré (\"Caryophyllales\"). Jsou to keře a stromy s tuhými střídavými llisty a pětičetnými květy v hroznovitých květenstvích. Plodem je peckovice. Rod zahrnuje 3 druh a je rozšířen výhradně v deštných pralesích Jižní Ameriky.\n\nZástupci rodu \"Rhabdodendron\" jsou stromy nebo vysoké keře s jednoduchými střídavými kožovitými listy. Palisty jsou drobné, opadavé nebo chybějí. Čepel listů je celokrajná, se zpeřenou žilnatinou, žláznatě tečkovaná. Dřevo je charakteristické anomálním druhotným floémem.\nKvěty jsou oboupohlavné, pětičetné, pravidelné, v úžlabních hroznech nebo latách hroznů. Kalich je drobný nebo nezřetelný, srostlý, korunní lístky jsou volné, žláznatě tečkované, opadavé. Tyčinek je mnoho, jsou volné, navzájem nesrostlé. Semeník je svrchní, tvořený jediným plodolistem (monomerický) s jedním vajíčkem. Plodem je drobná kulatá peckovice.\n\nRod zahrnuje pouze 3 druhy a jeho výskyt je omezen na tropickou Ameriku. Běžný je pouze \"Rhabdodendron amazonicum\", rozšířený v Amazonii a Guayaně. Zbylé dva druhy jsou endemity relativně nevelkých území v Brazílii.\nZástupci rodu \"Rhabdodendron\" rostou v nížinných deštných pralesích na nezaplavovaných půdách.\n\nČeleď \"Rhabdodendraceae\" byla v klasické taxonomii řazena do řádu růžotvaré - \"Rosales\" (Cronquist, Dahlgren) nebo routotvaré - \"Rutales\" (Tachtadžjan).\nPodle kladogramů APG je čeleď \"Rhabdodendraceae\" jednou z bazálních větví řádu hvozdíkotvaré.\n\n"}
{"id": "815507", "url": "https://cs.wikipedia.org/wiki?curid=815507", "title": "Radler", "text": "Radler\n\nRadler (též „ochucené pivo“ nebo „pivní mix“, případně „ovocné pivo“, které je ale vařeno) je typ míchaného nápoje s nízkým obsahem alkoholu, který vzniká smícháním piva a ovocné limonády nebo šťávy. Poměr obou hlavních složek je obvykle 50 %. Nápoj pochází z Bavorska. Obsah alkoholu obvykle nepřesahuje 2,5 %, existují však i výrobky s vyšším obsahem alkoholu. Dnes se jeho obliba rozšiřuje i do ostatních evropských zemí. Pivovary jej nabízejí v lahvích nebo plechovkách, případně se míchá přímo ve výčepu.\n\nRozšířená legenda, že radlera vynalezl v roce 1922 Franz Xaver Kugler, se ukázala jako smyšlená. Kugler v té době vedl výletní restauraci Kugler Alm v obci Oberhaching na jih od Mnichova, kterou vyhledávali především cyklisté. Jedné soboty v červnu 1922 mu prý kvůli velké poptávce hrozilo, že dojde pivo. V nastalé nouzi smíchal pivo napůl s citrónovou limonádou a hostům pak nápoj servíroval jako „cyklistický máz“ (Radlermaß). V literatuře ale najdeme důkazy, že Radlermaß byl znám pravděpodobně už kolem roku 1900: o jeho čepování se zmiňuje např. bavorská spisovatelka Lena Christová ve své knize „Erinnerungen einer Überfüsssigen“ z roku 1912. A protože se vyprávění vztahuje k roku 1900, musel radler existovat již v oné době. Proto se u této legendy nejedná o nic jiného než dobře vymyšlenou historku, která má do Kugler Alm přilákat více hostů.\nMomentálně se má za to, že Radlermaß vymysleli na konci 19. století v jednom ze sociálnědemokratických cyklistických klubů. Je ale velmi nepravděpodobné, že bychom se ještě mohli dopátrat pravého vynálezce radlera.\n\nV německy mluvících oblastech najdeme více variant radlera, které se často také různě nazývají:\nV anglicky mluvících zemích se pro tento nápoj používá termín \"shandy\".\n\nV roce 2002 začala společnost Heineken vyrábět v pivovaru Krušovice pivo pod označením Radler, přičemž toto označení si jako ochrannou známku zaregistrovala u Úřadu pro průmyslové vlastnictví. Vzhledem k nezájmu ale byla produkce po třech letech zastavena. V současnosti vyrábí Heineken dva radlery – Zlatopramen Radler citrón a Zlatopramen Radler pomeranč se zázvorem. Z dalších značek je to např. Staropramen Cool lemon,Gambrinus - Řízný citron a Gambrinus - Limetka & bezinka, Samson: Radler Lemon a Radler Grapefruit nebo Černá Hora Refresh brusinka + grep. V nealkoholické verzi vyrábí pivovar Humpolec - Bernard piva Švestka s čistou hlavou a Višeň s čistou hlavou. \n\nKvalita radlerů v Česku bývá většinou na nižší úrovni. Ovocnou složku tvoří většinou jen voda doplněná o sladidla, ochucovadla, aromata, podíl ovocné složky bývá zhruba jen do 2,2%. Existují však i výrobky, které obsahují přírodní ovocnou šťávu, např. ochucený Bernard jí obsahuje 1/3.\n\nV lednu 2014 byla soudním řízením ochranná známka získaná Heinekenem zneplatněna.\n\n\n"}
{"id": "815511", "url": "https://cs.wikipedia.org/wiki?curid=815511", "title": "Ivan Sekyra", "text": "Ivan Sekyra\n\nIng. Ivan Sekyra (1. října 1952 Praha, Československo − 30. června 2012 Praha, Česká republika) byl český rockový kytarista, zpěvák, hudební skladatel, režisér a scenárista. V dětství se učil hrát na housle. Vystudoval Mechanizační fakultu Vysoké školy polnohospodářské v Praze, kde v roce 1978 získal titul Ing. V roce 1976 spoluzaložil skupinu Abraxas. Později hrál ve skupinách Projektil a Drakar. V roce 2005 založil skupinu Silent Garden.\n\nJe autorem známé skladby Zahrada ticha.\n\n"}
{"id": "815518", "url": "https://cs.wikipedia.org/wiki?curid=815518", "title": "Webová integrace", "text": "Webová integrace\n\nWebová integrace znamená proces spojující výstupy všech činností a komponent nutných pro realizaci webového projektu jako celku. Partner, který zadavateli garantuje, že projekt proběhne v souladu s připravenou specifikací a zajistí koordinaci veškerých potřebných činností je webový integrátor.\n\nO webové integraci lze tedy prohlásit, že je „podmnožinou“ případně „odnoží“ systémové integrace. V rámci webové integrace se samozřejmě realizuje napojení na interní systémy Zadavatele, cílem nicméně není řešit interní vazby těchto systémů. Webový integrátor je ale schopen pomoci s narovnáním procesů, které přesahují pomyslné hranice interních systémů a směřují z vnějšího do vnitřního prostředí nebo naopak a využívají internetové (tedy i mobilní) technologie, to vše s přihlédnutím na nutnost zapojení případných dalších odborných disciplín a efektivnosti vynaložených nákladů.\n\nVlastní propojení/integrace může být realizována na úrovni datové, uživatelského rozhraní, technologické, funkční, organizační či metodické. Nejvhodnější způsob nebo jejich kombinaci je vždy nutné zvolit dle aktuálních podmínek s přihlédnutím k efektivitě vynaložených nákladům.\n\n"}
{"id": "815519", "url": "https://cs.wikipedia.org/wiki?curid=815519", "title": "Dušan Kuzma", "text": "Dušan Kuzma\n\nDušan Kuzma (* 17. března 1927 – 17. června 2008) byl slovenský architekt, pedagog a zasloužilý umělec. Je autorem Památníku SNP v Banské Bystrici.\n\nNarodil se Michalu Kuzmovi, řediteli školy a Eleně Kuzmové, ženě v domácnosti. Architekturu začal studovat na FA SVŠT v Bratislavě, kde byl postupně pod pedagogickým dohledem Eugena Kramára, Emila Belluše a Vladimíra Karfíka. V době svého studia pobýval na prázdninové praxi u Auguste Perreta, kde se věnoval především tématu – programové tvořivé směřování k organické architektuře a její syntéza s výtvarným uměním.\n\nVysokoškolské studium úspěšně ukončil v roce 1952. Další dva roky působil na FA SVŠT jako odborný asistent prof. Emila Belluše. V letech 1954-1960 pracoval ve státní správě jako vedoucí odboru architektúry a výstavby. Od roku 1960 byl vedoucím katedry architektury na VŠVU v Bratislavě, kterou on sám založil. V době své tvorby a pedagogické kariéry na VŠVU programově sledoval spojení architektury s výtvarným uměním. Ve vlastní sochařské tvorbě se sochařsky tvarovanými objemy usiloval o to, jako sám říkal, „dať architektúre určitú zdielnosť“ (česky:\"dát architektuře určitou sdílnost\"). Nevyhýbal se však ani spolupráci s výtvarníky. Nejvýrazněji se jeho vztah ke skulpturálním formám a tužba po expresivnější řeči architektury projevily právě na jeho nejvýznamnějším díle, na Památníku SNP v Banské Bystrici. Toto jedinečné brutalistické dílo vytvořil společně se sochařem Jozefem Jankovičem. Kromě Jankoviče spolupracoval s Antonem Cimmermannem, s Jánem Kulichem a mnohými dalšími architekty a umělci. Patří ke slovenským architektům, kteří se významně přičinili k formování kvalitní slovenské architektury především v období československého socialismu. \n\nFA SVŠT, 1952 – profesoři: Eugen Kramár, Emil Belluš, Emanuel Hruška, Vladimír Karfík\n\nAutorizovaný architekt a pedagog\n\n\n\nBratislava, 1995, ISBN 80-88791-00-6\n\n"}
{"id": "815521", "url": "https://cs.wikipedia.org/wiki?curid=815521", "title": "Šnyt", "text": "Šnyt\n\nŠnyt (z německého \"Schnitt\") je neurčitou objemovou mírou piva, vzniká jediným načepováním piva do půllitru, zbytek tvoří pěna. Šnyt je kompromisem mezi malým pivem, načepováním do třetinky, a právě plným půllitrem. Má jít o pozůstatek doby, kdy hostinští ochutnávali nové pivo při každém naražení sudu, a dodnes je oblíbeným způsobem pití u pivních znalců, kterým nezáleží na tom, kolik piva je ve sklenici načepováno.\n\nTaké Karel Čapek uvádí, že šnyt pijí znalci piva, ale to kvůli tomu, že za malé pivo by se styděli. Navíc podle něj šnyt zcela určitě \"„nezanikne, neboť s ním by zmizel oblíbený přechod a kompromis mezi „dát si jednu“ a „nedat si už nic“. Šnyt je aspoň něco víc než nic, i když to není plná sklenice. A proto se udrží jako většina kompromisů.“\"\n"}
{"id": "815522", "url": "https://cs.wikipedia.org/wiki?curid=815522", "title": "Čen-ting", "text": "Čen-ting\n\nČen-ting ( ) je okres ležící v městské prefektuře Š'-ťia-čuang v provincii Che-pej Čínské lidové republiky. Okres se nachází asi 260 km jižně od Pekingu. Rozloha okresu je 468 km², má 594 000 obyvatel.\n\nČen-ting byl významným náboženským centrem po tisíciletí od období dynastie Suej do dynastie Čching (6. – 19. století). Vzniklo zde několik škol zen-buddhismu. Z mnoha klášterů a chrámu do 21. století přežil klášter Lung-sing a čtyři výstavné pagody.\n"}
{"id": "815524", "url": "https://cs.wikipedia.org/wiki?curid=815524", "title": "Otrar", "text": "Otrar\n\nOtrar ( ), také jako Faráb, je oáza a zaniklé město v Jihokazašské oblasti Kazachstánu. Leží v údolí řeky Arys při jejím soutoku se Syrdarjou, 10 km západně od železniční stanice Timur, u vesnice Talapty, 57 jižně od města Turkestán, 120 km severozápadně od Šymkentu. V minulosti byla otrarská oáza významným obchodním střediskem na Hedvábné stezce.\n\nOtrar je vlastně oáza v níž vzniklo několik měst, největší z nich bylo známo jako také jako Tarband, Turarband, Turar, Faráb. V oáze se nalézala také města Kujruktobe, Kok-Mardan, Altyntobe, Mardan-Kuik. Rozkvět otrarské oázy připadá na období od 1. do 15. století, město bylo obýváno do 19. století.\n\nZ města pocházela řada významných osobností, mezi jinými matematik a filosof Al-Fárábí, astronom a matematik Abbás Džaúcharí, lingvista a geograf Ischak al-Fárábí, žil zde súfijský mystik Arystan Bab, pohřbený v blízkém mauzoleu Arystan Baba. Roku 1405 zde, na pochodu do Číny, zemřel Tamerlán.\n\n"}
{"id": "815525", "url": "https://cs.wikipedia.org/wiki?curid=815525", "title": "Chami", "text": "Chami\n\nChami (, , ) je staré město a oáza, dnes městský okres ve stejnojmenné prefektuře autonomní oblasti Sin-ťiang Čínské lidové republiky. V Číně je známé svými obzvláště sladkými melouny.\n\nČínský název města Chami je odvozen od mongolského Chamil, což vzniklo z ujgurského Komul.\n\nHistoricky bylo důležitým městem na hedvábné stezce, o které se svářili Číňané s kočovnými národy Mongolska, počínaje válkami Siungnuů a říše Chan. Od 13. století patřilo k Mongolské říši, po jejím rozpadu místní vládci uznávali svrchovanost čínské říše Ming, případně mongolských chánů, od 18. století bylo hlavním městem Komulského chanátu, včleněného do říše Čching. Poslední komulský chán, Maksúd Šáh, zemřel roku 1930.\n"}
{"id": "815526", "url": "https://cs.wikipedia.org/wiki?curid=815526", "title": "Webový integrátor", "text": "Webový integrátor\n\nWebový integrátor koordinuje práci všech subjektů zapojených do projektu webové integrace. V praxi se nejčastěji jedná o:\nCílem práce webového integrátora je uvedení všech dotčených subjektů do souladu v rámci celého řešení s primárním zaměřením na naplnění definovaných (obchodních či jiných) přínosů pro zadavatele.\n\nWebový integrátor, na rozdíl od systémového integrátora, do svých služeb zahrnuje i oblasti marketingu a komunikací a nové internetové disciplíny, nikoliv však oblasti týkající se interních systémů, jako je problematika datových skladů, DMS, ERP a podobně. Webový a systémový integrátor nejčastěji spolupracují při definici rozhraní k interním systémům klienta, která mají být využita pro realizaci webového řešení a při návrhu optimalizace dotčených procesů.\n\nOproti digitální agentuře je náplň činnosti webového integrátora rozšířena právě o oblast napojení interních systémů a vyšší míru vývoje specifické funkcionality. Jako v případě systémového integrátora může i webový integrátor spolupracovat s digitální agenturou v oblastech marketingových a nových internetových disciplín.\n\n"}
{"id": "815540", "url": "https://cs.wikipedia.org/wiki?curid=815540", "title": "Libor Grygárek", "text": "Libor Grygárek\n\nLibor Grygárek (* 18. června 1962) je český právník, advokát a bývalý státní zástupce. \n\nAbsolvoval Právnickou fakultu Univerzity Karlovy, a jako člen KSČ nastoupil v roce 1984 na tehdejší prokuraturu na Praze 4, kde se zabýval trestnou činností mladistvých. Od začátku roku 1990 působil na Generální prokuratuře ČR. Po transformaci prokuratury ve státní zastupitelství se stal náměstkem pražského vrchního státního zástupce. Mezi květnem 1994 a srpnem 1996 zastával funkci vrchního státního zástupce v Praze. Ministr spravedlnosti Jan Kalvoda ho odvolal pro špatnou personální situaci na pražském městském státním zastupitelství.\n\nV dubnu 2007 byl za úřadování ministra Jiřího Pospíšila (ODS) jmenován náměstkem pro trestní řízení pražského vrchního zastupitelství, což kritizoval jak tehdejší ombudsman a bývalý ministr spravedlnosti Otakar Motejl, tak bývalá nejvyšší státní zástupkyně Marie Benešová, neboť byl podezírán, že se aktivně podílel na represích vůči zadrženým při pražských demonstracích k 20. výročí invaze vojsk Varšavské smlouvy v srpnu 1988. \n\nPo odchodu svého nadřízeného Vlastimila Rampuly v červnu 2012 jako jeho náměstek dočasně stanul v čele státního zastupitelství. 29. června 2012 odeslal ministerstvu spravedlnosti rezignační dopis na funkci státního zástupce, funkce státního zástupce mu zanikla k 31. srpnu 2012.\n\nV prosinci 2007 ho Marie Benešová (ČSSD) uvedla mezi lidmi patřícími k tzv. justiční mafii. Připojil se k žalobě na ochranu osobnosti, ve které se tito domáhali omluvy a odškodnění. Případ se táhl mnoho let a skončil smírem, podle kterého Benešová nestáhla omluvu za své tvrzení, ale žalobci jí vrátili přiznané náklady soudního řízení.\n\nPodle výslechů v kauze předražených jízdenek pro pražský dopravní podnik měl Grygárek pracovat pro kontroverzního podnikatele Iva Rittiga. \n\nV roce 2013 ho policie obvinila ze zneužití pravomoci úřední osoby při výkonu funkce náměstka pražského vrchního státního zastupitelství. \n\nV roce 2018 byl obžalován, kauza se týkala maření vyšetřování ve věci žádosti švýcarských vyšetřovatelů v případě švýcarských kont Romana Janouška a dohledem nad další trestní věcí. Grygárek měl být s Janouškem v kontaktu v roce 2011, kdy pražské vrchní státní zastupitelství řešilo pět případů, které se ho týkaly. Městský soud v Praze ale toto stíhání zastavil, jednak žalovaný skutek nebyl trestným činem a jednak kvůli promlčení. Pražský vrchní soud zastavení 24. října 2019 pravomocně potvrdil, když uvedl, že trestní spis neobsahuje žádný přímý důkaz o vině obžalovaného.\n\nVyskytly se názory, že uvedené trestní stíhání bylo vymyšlené s cílem odůvodnit příslušnost Vrchního státního zastupitelství v Olomouci ohledně kauzy Nagyová. \n\nGrygárek byl v roce 2013 vlastníkem dvou rodinných domů, jedné parcely a jednoho bytů, které zakoupil za 33 milionů korun, do jejich rekonstrukcí měl vložit dalších 7 milionů. Jeho čistý příjem ze zaměstnání a z pronájmů nemovitostí od roku 1984 do roku 2013 byl podle jeho tvrzení 38 milionů korun.\n\nGrygárkův byt je v budově Myšák Gallery, kde vlastní byt i Roman Janoušek. V roce 2013 byl nájemcem Grygárkova bytu Jiří Toman, bývalý vysoce postavený pražský úředník z éry Pavla Béma, který měl na starost investice města a byl jedním z disponentů švýcarských kont Romana Janouška. \n\n"}
{"id": "815542", "url": "https://cs.wikipedia.org/wiki?curid=815542", "title": "Dithionan sodný", "text": "Dithionan sodný\n\nDithionan sodný je důležitá sloučenina pro anorganickou chemii. jeho vzorec je NaSO, kde jsou centrální atomy síry vázány přímo, bez kyslíkového můstku, přičemž každá síra je ve formálním mocenství VI., vzájemnou vazbou formálně sníženém o 1, tedy na V. Pozor na záměnu s dithioničitanem sodným, který je sloučeninou s velmi odlišnými vlastnostmi (na rozdíl od dithionanu má silné redukční vlastnosti), tato záměna se vyskytuje často, dokonce i v některých katalozích výrobců.\n\nPřipravuje se oxidací hydrogensiřičitanu sodného oxidem manganičitým:\nPřípadně může být připraven oxidací siřičitanu sodného stříbrným kationtem:\n\n"}
{"id": "815566", "url": "https://cs.wikipedia.org/wiki?curid=815566", "title": "Rooster Rag", "text": "Rooster Rag\n\nRooster Rag je šestnácté studiové album skupiny Little Feat. Album vyšlo 26. června 2012 u vydavatelství Rounder Records. Jedná se o první album složené z vlastního materiálu od roku 2003, kdy vyšlo album \"Kickin' It at the Barn\". Na albu se jako textař podílel Robert Hunter, který byl častým spolupracovníkem skupiny Grateful Dead. Jedná se o první album této skupiny, na kterém nehraje bubeník Richie Hayward.\n\n"}
{"id": "815567", "url": "https://cs.wikipedia.org/wiki?curid=815567", "title": "Andreu Fontàs", "text": "Andreu Fontàs\n\nAndreu Fontàs (* 14. listopadu 1985, Banyoles) je španělský fotbalista hrající za klub RCD Mallorca v Primera División jako střední obránce.\n\nAktualizováno: 13. ledna 2012\n\n"}
{"id": "815575", "url": "https://cs.wikipedia.org/wiki?curid=815575", "title": "Bobrovec (potok)", "text": "Bobrovec (potok)\n\nBobrovec je potok na horní Oravě, v území okresu Námestovo. Původně se jednalo o pravostranný přítok Černé Oravy a v současnosti ústí do Oravské přehrady. Měří 4,3 km a je tokem V. řádu.\n\nPramení v Podbeskydskej vrchovině na severovýchodním svahu Bobrovského grúňa (692,8 m n. m.) v nadmořské výšce cca 675 m n. m..\n\nNejprve teče jihovýchodním směrem, vstupuje do Oravské kotliny a zprava přibírá přítok z jihovýchodního svahu Bobrovského grúňa. Následně protéká bažinatý územím s rozsáhlými rašeliništi, zleva přibírá Mlynský potok, který se odpojuje od hlavního koryta Poľanového Kriváňa a potok se stáčí severojižním směrem. Po přibrání krátkého levostranného přítoku pramenícího východně od Bobrova se stáčí na jihozápad a protéká zmíněnou obcí. Ústí do vodní nádrže Orava jihozápadně od obce v nadmořské výšce přibližně 600 m n. m..\n\n"}
{"id": "815576", "url": "https://cs.wikipedia.org/wiki?curid=815576", "title": "Antonio Sánchez (hudebník)", "text": "Antonio Sánchez (hudebník)\n\nAntonio Sánchez (* 1. listopadu 1971 Ciudad de México, Mexiko) je mexický jazzový bubeník. Na bicí začal hrát v pěti letech. Studoval klavír na Národní mexické konzervatoři. Následně studoval na Berklee College of Music v Bostonu ve státě Massachusetts. Od roku 2002 je členem skupiny Pat Metheny Group. Své první sólové album \"Migration\" vydal v roce 2007 a vedle jiných na něm hrají například Pat Metheny, Chick Corea a Chris Potter. V roce 2014 složil hudbu k filmu \"Birdman\".\n\n"}
{"id": "815577", "url": "https://cs.wikipedia.org/wiki?curid=815577", "title": "Antonio Sánchez", "text": "Antonio Sánchez\n\nAntonio Sánchez může být:\n\n"}
{"id": "815579", "url": "https://cs.wikipedia.org/wiki?curid=815579", "title": "Breithorn", "text": "Breithorn\n\nBreithorn (4165 m n. m.) je hora ve Walliských Alpách. Leží na hranici mezi Itálií (region Valle d'Aosta) a Švýcarskem (kanton Valais) v blízkosti Zermattu a Breuil-Cervinia. Na sever spadá impozantní stěnou široku 2,5 km.\n\nBreithorn má pět vrcholků:\n\nPro výstup na horu je možné využít několik vysokohorských chat v okolí. Z italské strany jsou to chaty Rifugio Teodulo (3327 m n. m.), Rifugio Guide del Cervino (3480 m n. m.), Rifugio Guide Val d'Ayas (3420 m n. m.) a Rifugio Mezzalama (3036 m n. m.). Ze Švýcarska je to chata Gandegghütte (3029 m n. m.). K výstupu ze švýcarské strany lze využít lanovku na blízký Klein Matterhorn. Breithorn Occidentale (hlavní, západní vrchol) patří mezi nejsnáze dostupné alpské čtyřtisícovky.\n\nJako první vystoupili na vrchol 13. srpna 1813 Henry Maynard, Joseph-Marie Couttet, Jean Gras, Jean-Baptiste Erin a Jean-Jacques Erin.\n\n"}
{"id": "815581", "url": "https://cs.wikipedia.org/wiki?curid=815581", "title": "Vietnamistika", "text": "Vietnamistika\n\nVietnamistika je vědní obor zabývající se studiem vietnamského jazyka, dále historií, kulturou a obecně problematikou týkající se Vietnamu. Odborník ve vietnamistice je vietnamista.\n\nTento obor je ve světě relativně ojedinělý. V zemích kromě Vietnamu je možné studovat vietnamistiku (\"Vietnamese studies\") například ve Francii, USA, Spojeném království a České republice.\n\nPrvní kurz vietnamštiny se na půdě Filozofické Fakulty UK otevřel v roce 1960 a o rok později byla vietnamistika otevřena jako samostatný obor. Externím vedoucím oboru se stal prom. fil. Ivo Vasiljev. V roce 2005 byl obor přejmenován a reakreditován do podoby bakalářského studijního programu Etnologie se specializací vietnamistika a pod tímto názvem fungoval až do roku 2019. Vedoucí oboru je od roku 2015 Ing. Nguyen Thi Binh Slavická. V roce 2019 proběhla reorganizace Ústavu dálného východu FF UK. Obory koreanistika, japonská studia a vietnamistika se byly začleněny do studijního programu Asijská studia-vietnamistika, který spadá pod Ústav asijských studií FF UK. \n\nOd roku 2019 je možné vietnamistiku studovat i na nově otevřeném Semináři vietnamských studii při Filosofické fakultě Masarykovy univerzity v Brně (garant Michal Schwarz).\n\nOd akademického roku 2019/2020 se na Katedře Asijských studií na FF Univerzity Palackého v Olomouci, otevírá obor vietnamská filologie.\n\nKromě uvedeních univerzitních pracovišť se v omezené míře problematikou Vietnamu zabývají i další vzdělávací instituce v České republice (např. v podobě jazykového kurzu, jako součást \"asijských studií\" atd.).\n\nI přes relativně dlouhou existenci oboru se v současnosti na poli vietnamských studií angažuje málo odborníků. Obor se totiž neotvíral každý rok a mnoho posluchačů studium zanechalo, příp. absolvovalo pouze vybrané kurzy. Kromě prvního vedoucího oboru prom. fil. Ivo Vasiljeva k známým českým (československým) vietnamistům patřili také: Ján Múčka, Iva Zbořilová- Klinderová, Hana Křikavová a další.\nStudenti a absolventi oboru založili v roce 2004 občanské sdružení Klub Hanoi, sdružující odborníky na problematiku Vietnamu a Indočíny.\n\nV současnosti se vietnamistikou zabývají také:\n\n\nV oboru působí také absolventi Bc. oboru Etnologie se specializací vietnamistika:\n\n\n\n"}
{"id": "815583", "url": "https://cs.wikipedia.org/wiki?curid=815583", "title": "Isaac Cuenca", "text": "Isaac Cuenca\n\nIsaac Cuenca (* 27. května 1991, Reus) je španělský fotbalista hrající na pozici útočníka nebo krajního záložníka. V současnosti působí v nizozemském klubu AFC Ajax, kde je na hostování z FC Barcelona.\n\nZačátek sezóny 2012/13 byl mimo hru kvůli zranění kolene. 31. ledna 2013 odešel z Barcelony do konce sezóny na hostování do nizozemského top klubu AFC Ajax. Zde dostal dres s číslem 11. Debutoval 10. února 2013 v zápase proti týmu Roda JC Kerkrade, Ajax remizoval v Amsterdam Areně 1:1, Cuenca asistoval na gól svého nového týmu.\n\nAktualizováno 2. května 2012\nFC Barcelona\n\n"}
{"id": "815584", "url": "https://cs.wikipedia.org/wiki?curid=815584", "title": "Nocenkovité", "text": "Nocenkovité\n\nNocenkovité (\"Nyctaginaceae\") je čeleď vyšších dvouděložných rostlin z řádu hvozdíkotvaré (\"Caryophyllales\"). Jsou to byliny i dřeviny, vyskytující se na všech kontinentech s výjimkou Evropy. Bugenvilea a nocenka se pěstují jako okrasné rostliny.\n\nNocenkovité jsou byliny, keře a stromy, řidčeji i šplhavé liánovité keře (bugenvilea). Některé druhy (např. \"Pisonia\") mají úžlabní trny. Dřevnatí zástupci mají anomální druhotné tloustnutí. Listy jsou jednoduché, nejčastěji vstřícné, řidčeji střídavé nebo přeslenité, často sušením černající. Čepel je nejčastěji celokrajná.\n\nKvěty jsou pravidelné, řidčeji lehce dvoustranně souměrné, většinou oboupohlavné a pětičetné, ve vrcholových nebo úžlabních květenstvích různých typů, základní jednotky jsou nejčastěji vrcholičnaté. Někteří zástupci mají květy ve hlávkovitých pseudanthiích podepřených listeny zákrovu, případně i jednotlivé a podepřené zákrovem připomínajícím kalich. Okvětí je nerozlišené, srostlé v protáhlou a často tenkou trubku, s 5 (3 až 8) cípy. Tyčinek je většinou stejný počet jako cípů okvětí, řidčeji méně nebo více. Tyčinky jsou často nestejně dlouhé, volné nebo na bázi srostlé do krátké trubky. Semeník je svrchní, tvořený jediným plodolistem, s úzkou dlouhou čnělkou a jediným vajíčkem. Plod je nepukavý, jednosemenný, vznikající srůstem oplodí s okvětím, zvaný anthokarp, někdy interpretovaný jako nažka, oříšek nebo peckovice.\n\nČeleď nocenkovité zahrnuje asi 400 druhů ve 30 rodech. Je rozšířena na všech kontinentech s výjimkou Evropy, od tropů po mírný pás.\n\nNocenkovité se nacházejí na různých typech stanovišť. Část druhů má C4 metabolismus a je přizpůsobena růstu v suchých biotopech. Nocenkovité rostou také v nížinných deštných pralesích, některé druhy i na mořském pobřeží.\n\nV klasické taxonomii byla čeleď nocenkovité řazena stejně jako dnes do řádu hvozdíkotvaré (\"Caryophyllales\"). Podle kladogramů APG jsou nejblíže příbuznými skupinami čeledi líčidlovité (\"Phytolaccaceae\"), \"Gisekiaceae\" a \"Sarcobataceae\".\n\nO způsobech opylování nocenkovitých není mnoho známo. Květy \"Mirabilis\" jsou navštěvovány lišaji. Způsoby šíření semen jsou různé a někdy dosti specializované. Některé druhy mají dužnaté plody vyhledávané ptáky. Plody \"Neea psychotrioides\" visí na dlouhých stopkách a v letu je sbírají ptáci z čeledi pipulkovití (\"Pipridae\"). U rodu \"Okenia\", rostoucího na písčitých stanovištích v Severní Americe, se po opylení prodlužuje květní stopka a plod je vtlačen pod zem, kde dozrává. Plody mnohých druhů z rodů \"Pisonia\", \"Commicarpus\" a \"Boerhavia\" mají na povrchu podélné řady stopkatých žlázek a přilepují se na peří ptáků a srst zvířat. Tyto druhy jsou často kosmopolitně rozšířeny.\n\nNocenkovité mají význam především jako okrasné rostliny. Ve Středomoří je v mnohých barevných kultivarech pěstována bugenvilea (\"Bougainvillea\"), bohatě kvetoucí liána původem z Brazílie. Dosti často pěstovanou letničkou pestrých barev je nocenka jalapenská (\"Mirabilis jalapa\").\n\nNěkteré druhy nocenkovitých, jako je \"Boerhavia diffusa\" a \"Boerhavia erecta\", se jako plevel rozšířily po celých tropech.\n\nNěkteré druhy nocenkovitých jsou místně využívány v medicíně. \"Pisonia aculeata\" je na Jamaice a v Mexiku používána na léčbu revmatismu a pohlavních chorob, listy \"Boerhavia hirsuta\" jsou v některých oblastech Amazonie používány na léčbu malárie. Extrakt z \"Pisonia capitata\" je v Mexiku používán ke snížení horečky. \"Neea parviflora\" byla v Peru využívána jako prevence kažení zubů.\n\n\"Boerhavia diffusa\" je v Karibiku používána jako listová zelenina. Kořeny \"Boerhavia tuberosa\" byly v některých částech Peru používány jako zelenina.\n\n\"Abronia\",\n\"Acleisanthes\",\n\"Allionia\",\n\"Allioniella\",\n\"Ammocodon\",\n\"Andradea\",\n\"Anulocaulis\",\n\"Belemia\",\n\"Boerhavia\",\n\"Boldoa\",\n\"Bougainvillea\",\n\"Caribea\",\n\"Cephalotomandra\",\n\"Colignonia\",\n\"Commicarpus\",\n\"Cryptocarpus\",\n\"Cuscatlania\",\n\"Cyphomeris\",\n\"Grajalesia\",\n\"Guapira\",\n\"Hesperonia\",\n\"Izabalaea\",\n\"Leucaster\",\n\"Mirabilis\",\n\"Neea\",\n\"Neeopsis\",\n\"Nyctaginia\",\n\"Okenia\",\n\"Oxybaphus\",\n\"Phaeoptilum\",\n\"Pisonia\",\n\"Pisoniella\",\n\"Quamoclidion\",\n\"Ramisia\",\n\"Reichenbachia\",\n\"Salpianthus\",\n\"Selinocarpus\",\n\"Tripterocalyx\"\n"}
{"id": "815586", "url": "https://cs.wikipedia.org/wiki?curid=815586", "title": "El-Geish", "text": "El-Geish\n\nTala'ea El-Geish Sporting Club (arabsky نادي طلائع الجيش الرياضي) je egyptský fotbalový klub hrající Egyptskou Premier League. Klub spadá pod egyptské ozbrojené síly. Své domácí zápasy hrává na káhirském stadionu Cairo Military Academy Stadium s kapacitou 28 500 diváků.\n\n"}
{"id": "815587", "url": "https://cs.wikipedia.org/wiki?curid=815587", "title": "Philipp Rösler", "text": "Philipp Rösler\n\nDr. Philipp Rösler (* 24. února 1973, Khán Hung, Jižní Vietnam) je německý politik vietnamského původu. \n\nNarodil se za Vietnamské války a ze sirotčince v Saigonu jej v 9 měsících adoptovala německá rodina. Po maturitě v Hannoveru 1992 vystudoval tamtéž lékařství, od roku 1999 se však věnoval politice. Je ženatý a s manželkou Wiebke, která je také lékařka, mají dvě dcery. \n\nOd roku 2011 byl spolkovým ministrem hospodářství a technologie, vicekancléřem Německa a předsedou liberální Svobodné demokratické strany (FDP). \n\nV září 2013 ale FDP ve volbách propadla a nepřekročila hranici 5 % potřebnou pro získání mandátů ve Spolkovém sněmu, Rösler poté na post předsedy strany rezignoval.\n\n"}
{"id": "815589", "url": "https://cs.wikipedia.org/wiki?curid=815589", "title": "Big Fun (album, Miles Davis)", "text": "Big Fun (album, Miles Davis)\n\nBig Fun je studiové dvojalbum Milese Davise, vydané v dubnu 1974 pod značkou Columbia Records. Obsahuje nahrávky z let 1969, 1970 a 1971. Album vyšlo v rozšířené reedici u vydavatelství Columbia/Legacy Records v srpnu 2000.\n\n\n\n\n\n\n\n"}
{"id": "815591", "url": "https://cs.wikipedia.org/wiki?curid=815591", "title": "Bishorn", "text": "Bishorn\n\nBishorn (4153 m n. m.) je hora ve Walliských Alpách. Leží v jižním Švýcarsku v kantonu Valais nedaleko italských hranic. Náleží do skupiny Weisshornu a Matterhornu. Leží severně od Weisshornu.\n\nHora má dva vrcholky:\n\nNa horu je možné vystoupit z Turtmann-Hütte (2519 m n. m.) a Cabane de Tacuit (3256 m n. m.). Svahy hory pokrývá ledovec Turtmanngletscher.\n\n"}
{"id": "815601", "url": "https://cs.wikipedia.org/wiki?curid=815601", "title": "Bobrovecký potok (přítok Oravice)", "text": "Bobrovecký potok (přítok Oravice)\n\nBobrovecký potok je potok na horní Oravě, ve východní části okresu Tvrdošín. Jde o levostranný přítok Oravice a měří 7,7 km a je tokem V. řádu.\n\nPramení v Západních Tatrách, v geomorfologickému části Osobitá, pod Bobroveckým sedlem (1 351,6 m n. m.) a na jihozápadním svahu Bobrovce (1 658,2 m n. m.) v nadmořské výšce cca 1 240 m n. m..\n\nNa horním toku teče severozápadním směrem a z levé strany postupně přibírá tři přítoky: ze severního svahu Lúčné (1 652,6 m n. m.), z východního svahu Kasní (1 541,0 m n. m.) a také ze severního svahu Kasní. Pak se stáčí a teče na sever, přičemž protéká Bobroveckou dolinou a zprava přibírá dva krátké přítoky zpod Umrlé (1 043,5 m n. m.). Následně přibírá významný levostranný přítok ze Suché doliny, vtéká do Podtatranské brázdy, do geomorfologického podcelku Zuberecká brázda a stáčí se na severozápad. Z pravé strany pak přibírá přítok z oblasti Vaničky, zleva Bystrú, značně rozšiřuje své koryto a teče na sever. Z levé strany ještě přibírá tři přítoky z jihovýchodních svahů Blatné (1 142,5 m n. m.), pokračuje severovýchodním směrem, protéká rekreační osadou Oravice, nakonec se stáčí znovu na sever a na okraji osady, na styku se Skorušinskými vrchy, ústí v nadmořské výšce přibližně 782 m n. m. do Oravice.\n\n"}
{"id": "815602", "url": "https://cs.wikipedia.org/wiki?curid=815602", "title": "Ropice (přírodní rezervace)", "text": "Ropice (přírodní rezervace)\n\nRopice je přírodní rezervace ev. č. 5639 v severovýchodní části Moravskoslezských Beskyd, mezi obcemi Řeka a Morávka v okrese Frýdek-Místek. Chráněné území sestává ze dvou nesouvisejících dílů, z nichž větší zaujímá vrchol a části svahů hory Ropice (1083 m), jakož i navazující vrcholové partie hory Velký Lipový (999 m) a východní svahy hory Příslop (946 m), menší díl se pak rozkládá na jihozápadních svazích hory Ropička (918 m). Oblast spravuje AOPK ČR Správa CHKO Beskydy.\n\nDůvodem ochrany je komplex přírodě blízkých lesů, tvořených převážně bučinami s doupnými stromy a smíšenými porosty se zastoupením stanovištně původního smrku s řadou ohrožených a vzácných druhů organismů, zejména ptáků. Význam mají i geomorfologické jevy jako skalní stěny a suťové pokryvy na svazích, především však rozsáhlé svahové deformace na severním svahu Ropice, vyvolané skalní lavinou,\n\n"}
{"id": "815606", "url": "https://cs.wikipedia.org/wiki?curid=815606", "title": "Návod ke čtení manuálu", "text": "Návod ke čtení manuálu\n\nNávod ke čtení manuálu je první studiová deska Ondřeje Ládka aka Xindla X, která vyšla 29. září 2008 u Good Day Records a v následných reedicích u Championship music. Producenty desky byli Xindl X a Jiří Mašek. Celková délka je 53 minut a 51 sekund.\n\nDeska získala nominaci na Anděla za folk a country za rok 2008 a v následujícím roce nominace na píseň roku a klip roku, oboje za skladbu Anděl. Za prodeje získal Xindl X zlatou desku.\n\nPrvním singlem z desky byla píseň Anděl, druhým skladba Dysgrafik, která však jako singl vyšla v jiné aranži, než v jaké je na desce.\n\nNení-li uvedeno jinak, je autorem hudby i textu Ondřej Ládek.\n\n"}
{"id": "815608", "url": "https://cs.wikipedia.org/wiki?curid=815608", "title": "Steve Rushton", "text": "Steve Rushton\n\nSteve Rushton je britský pop punkový sólový zpěvák, dřívější baskytarista skupiny Son of Dork. Narodil se v Chertsey, Surrey. K muzice ho přivedl jeho nevlastní otec, který vystupoval jako imitátor Elvise Presleyho. To později ovlivnilo jeho hudební tvorbu. Steve Rushton je fanoušek skupiny Green Day a Billieho Armstronga považuje za jeden ze svých vzorů.\n\nK hudební kariéře Rushtona přivedl jeho nevlastní otec, imitátor Elvise Presleyho, který ho často bral na svá představení a nechával ho tam vystupovat.\n\nOd svých brzkých školních let až po vysokou školu psal texty pro skupinu Mr. Cheerful, ve které taktéž vystupoval jako zpěvák a kytarista. Kapela byla silně ovlivněna Elvisem Presleym a kapelou Green Day, jejichž frontmana Billieho Armstronga považuje Steve Rushton za svůj vzor. Nejvíce se zviditelnili v roce 2003, kdy se účastnili finálového výběru pro Junior Eurovision Song Contest za Velkou Británii. V roce 2005 přešel do skupiny Son of Dork a nebyl schopný nadále spolupracovat s Mr. Cheerful.\n\nRushton se zúčastnil konkursu do nové skupiny Jamese Bourna Son of Dork, kterou Bourne založil po rozpadu své předcházející skupiny Busted. Původně do kapely vstupoval jako kytarista, ale vzápětí mu bylo nabídnuto místo baskytaristy, které zpočátku odmítal, nakonec u něj však zůstal. S kapelou vydal pouze jediné album s názvem \"Welcome to Loserville\", na kterém vydal dva poměrně úspěšné singly „Ticket Outta Loserville“ a „Eddie's Song“. V roce 2008 se rozhodl kapelu opustit po dvou rocích její nečinnosti, což okomentoval slovy: „Nemám kytaru na to, abych ji nechával viset na zdi zaprášenou po dva roky“.\n\nPoté co opustil kapelu Son of Dork, rozhodl se vydat na sólovou kariéru. Rychle uzavřel kontrakt s vydavatelstvím Hollywood Records. Jeho prvním úspěchem bylo nahrání úvodní znělky „Livin' the Suite Life“ pro seriál Sladký život na moři na Disney Channel. Krátce na to vydal svůj první singl „Emergency“, který se objevil v soundtracku k filmu Útěk na Horu čarodějnic. Jak jeho popularita rostla, objevil se v soundtracku k filmu , ve kterém si také zahrál malou roli coby člen hudební kapely. Jeho další singl „Ready to Rock“ se objevil na soundtracku k dalšímu filmu Walta Disneyho G-Force. Na koncertě v anaheimském Disneylandu zazpíval mimo jiné cover verzi písně „Poker Face“ od Lady Gagy. K filmu Zachráněné Vánoce (2009) nazpíval verzi koledy „Santa Claus Is Coming to Town“.\n\nO obnovení činnosti kapely Son of Dork se začalo hovořit poté co Steve Rushton, James Bourne a Chris Leonard společně s dalšími přáteli nahráli cover verzi písně Michaela Jacksona „Man in the Mirror“. Spekulace o vzkříšení kapely potvrdil Bourne, avšak Rushton se k tomu zatím nijak nevyjádřil ani zda by se do kapely případně vrátil.\n\n\n"}
{"id": "815609", "url": "https://cs.wikipedia.org/wiki?curid=815609", "title": "Aiguille Verte", "text": "Aiguille Verte\n\nAiguille Verte (4122 m n. m.) je hora v Montblanském masivu v Grajských Alpách. Leží ve východní Francii v regionu Rhône-Alpes nedaleko Chamonix. Na vrchol lze vystoupit od Refuge d'Argentière (2771 m n. m.) a Refuge du Couvercle (2687 m n. m.).\n\nJako první na vrchol vystoupili 29. června 1865 Edward Whymper, Christian Almer a Franz Biner.\n\n"}
{"id": "815610", "url": "https://cs.wikipedia.org/wiki?curid=815610", "title": "Evropská silnice E31", "text": "Evropská silnice E31\n\nEvropská silnice E31 je evropskou silnicí 1. třídy. Začíná v nizozemském Rotterdamu a končí v německém Hockenheimu. Celá trasa měří 538 kilometrů. E31 cestou protíná několik dalších evropských silnice jako E19, E25, E29, E35, E37, E40, E42, E44, E50, E311. Na trase mezi italskými městy Parma a La Spezia je silnice označena jako E31, přestože se jedná o E33.\n\n\n\n"}
{"id": "815614", "url": "https://cs.wikipedia.org/wiki?curid=815614", "title": "Big Fun", "text": "Big Fun\n\nBig Fun může být:\n"}
{"id": "815615", "url": "https://cs.wikipedia.org/wiki?curid=815615", "title": "Expedice 41", "text": "Expedice 41\n\nExpedice 41 byla jednačtyřicátou expedicí na Mezinárodní vesmírnou stanici (ISS). Expedice trvala v období od září do listopadu 2014. Byla šestičlenná, tři členové posádky přešli z Expedice 40, zbývající trojice na ISS přiletěla 26. září 2014 v Sojuzu TMA-14M.\n\nSojuz TMA-13M a Sojuz TMA-14M expedici sloužily jako záchranné lodě.\n\nZdroj pro tabulku: ASTROnote.\n\nZáložní posádka:\n\nPočátkem října 2014 se dva členové posádky, Wiseman a Gerst, vydali do volného vesmíru (výstup EVA) kvůli potřebné výměně čerpadla.\n"}
{"id": "815617", "url": "https://cs.wikipedia.org/wiki?curid=815617", "title": "Expedice 42", "text": "Expedice 42\n\nExpedice 42 byla dvaačtyřicátou expedicí na Mezinárodní vesmírnou stanici (ISS). Expedice trvala od listopadu 2014 do března 2015. Byla šestičlenná, tři členové posádky přešli z Expedice 41, zbývající trojice na ISS přiletěla v Sojuzu TMA-15M v neděli 23. listopadu 2014.\n\nSojuz TMA-14M a Sojuz TMA-15M expedici sloužily jako záchranné lodě.\n\nZdroj pro tabulku: \"Expedition 42\" na webu NASA.\n\nZáložní posádka:\n"}
{"id": "815619", "url": "https://cs.wikipedia.org/wiki?curid=815619", "title": "Steve Grossman (saxofonista)", "text": "Steve Grossman (saxofonista)\n\nSteve Grossman (* 18. ledna 1951 New York City, New York, USA)\nje americký jazzový saxofonista, hudební skladatel a kapelník. V letech 1971–1973 byl členem skupiny Elvina Jonese. Rovněž byl členem skupiny Milese Davise. Během své kariéry nahrál řadu vlastních alb a spolupracoval s mnoha dalšími hudebníky, mezi které patří například Jan Hammer, Don Alias, Billy Higgins, Johnny Griffin a Pierre Michelot\n\n\n\n\n"}
{"id": "815622", "url": "https://cs.wikipedia.org/wiki?curid=815622", "title": "Steve Grossman", "text": "Steve Grossman\n\nJméno a příjmení Steve Grossman mají dvě významné osobnosti:\n\n"}
{"id": "815631", "url": "https://cs.wikipedia.org/wiki?curid=815631", "title": "Harvey Brooks", "text": "Harvey Brooks\n\nHarvey Brooks (* jako Harvey Goldstein; 4. července 1944 Manhattan, New York, USA) je americký baskytarista, hudební skladatel a hudební producent. Spolupracoval například s Bobem Dylanem (\"Highway 61 Revisited\", \"New Morning\"), skupinou The Electric Flag (\"A Long Time Comin'\"), Johnem Calem (\"Vintage Violence\"), Cass Elliot (\"Dream a Little Dream\") nebo Milesem Davisem (\"Bitches Brew\", \"Big Fun\"). Produkoval například album \"Quicksilver Messenger Service\" skupiny Quicksilver Messenger Service nebo \"In My Own Time\" zpěvačky Karen Dalton.\n\n"}
{"id": "815638", "url": "https://cs.wikipedia.org/wiki?curid=815638", "title": "Regionální značka", "text": "Regionální značka\n\nRegionální značka je marketingový koncept, který podporuje udržitelný rozvoj regionů tím, že zviditelňuje regionální výrobky. V Česku v současnosti existuje několik desítek regionálních značek, z nichž většina je sdružena v Asociaci regionálních značek.\n\nZákladními podmínkami pro vznik regionální značky jsou:\n\nMezi základní pravidla pro udílení značky patří nejčastěji tyto podmínky (mimo dodržení standardních norem a předpisů):\n\nKoncept regionálního značení přispívá k ekonomickému oživení regionu se zřetelem ke všem třem pilířům udržitelného rozvoje.\n\nProstřednictvím propagace regionální značka podporuje místní podnikatele (zejména drobní zemědělci, řemeslníci, menší podniky), a tím přispívá k diverzifikaci ekonomických činností na venkově a oživování místních ekonomik. U místních obyvatel zvyšuje sounáležitost s regionem a iniciuje různé formy spolupráce v regionu mezi podnikateli, veřejnou správou, neziskovým sektorem i ochranou přírody. Značka funguje jako platforma pro setkávání různých aktérů v rámci regionu.\n\nZ environmentálního hlediska je příznivá obnova regionálního trhu (místní výroba a spotřeba), který snižuje dopravní zátěž, podpora šetrnější produkce i rozšíření možností udržitelného cestovního ruchu.\n\nSoučasně jej lze považovat za účinný způsob propagace regionu navenek.\n\nPodle průzkumu provedeného agenturou Nielsen Admosphere v roce 2017 je pro 17 % lidí název \"regionální\" nejdůležitějším označením při výběru potravin a 87 % lidí alespoň někdy nakupuje cíleně regionální produkty.\n\nPrvní zaregistrovanou regionální značkou v České republice byla známka Tradice Bílých Karpat, kterou Občanské sdružení Tradice Bílých Karpat zapsalo v roce 1998.\n\nVýznamným posunem v rozvoji regionálního značení pak byl vznik značek pro výrobky z Krkonoš, Šumavy a Beskyd v rámci projektu „Natura 2000 – Lidé přírodě, příroda lidem“, který provedlo v letech 2004–2005 Regionální environmentální centrum ČR (REC ČR). Kritéria, která byla stanovena pro účely udílení regionální značky v těchto regionech, vytvořila v Česku určitý standard, který později z velké části přijaly také ostatní systémy značení. V roce 2008 navázalo na činnost REC ČR občanské sdružení Apus, které sdružilo regionální značky do projektu s názvem \"„Domácí výrobky“\", který se v témže roce transformoval v Asociaci regionálních značek, o.s. (ARZ).\n\nKromě značek sdružených v ARZ funguje v Česku řada dalších regionálních značek. Celkem lze v současnosti v Česku najít minimálně 39 regionálních značek, z nichž více než 2/3 jsou sdruženy v Asociaci regionálních značek.\n\n"}
{"id": "815644", "url": "https://cs.wikipedia.org/wiki?curid=815644", "title": "Jack DeJohnette", "text": "Jack DeJohnette\n\nJack DeJohnette (* 9. srpna 1942 Chicago, Illinois, USA) je americký jazzový bubeník, klavírista a hudební skladatel. Je považován za jednoho z nejvlivnějších bubeníků dvacátého století. Nahrál mnoho sólových alb a spolupracoval například s Milesem Davisem, Joe Hendersonem, Freddie Hubbardem, Keithem Jarrettem, Sonny Rollinsem, Johnem Scofieldem, Johnem McLaughlinem, Chrisem Potterem, Patem Methenym, Miroslavem Vitoušem a mnoha dalšími.\n\n"}
{"id": "815647", "url": "https://cs.wikipedia.org/wiki?curid=815647", "title": "People &amp; Power", "text": "People &amp; Power\n\nPeople & Power je dokumentární pořad katarské zpravodajské televizní stanice Al Jazeera. Televize pravidelně pouští tento pořad investigativních novinářů. Od roku 2010 se zde objevuje i podtitul \"Africa Investigates\" věnující se kauzám v Africe. Zatímco ostatní kauzy se mohou týkat celého světa. Pořad je vysílán v angličtině na Al Jazeera English. \n"}
{"id": "815650", "url": "https://cs.wikipedia.org/wiki?curid=815650", "title": "The Flaming Lips", "text": "The Flaming Lips\n\nThe Flaming Lips je americká alternativní rocková skupina, založená v roce 1983. Skupina zaznamenala již několik světových rekordů, mezi nimiž například je, že stihli odehrát osm koncertů za jeden den, přičemž překonala rappera Jay-Z. Podílela se například na albu \"\" věnovaném skupině Queen nebo poctu skupině Pink Floyd v podobě alba \"The Flaming Lips and Stardeath and White Dwarfs with Henry Rollins and Peaches Doing The Dark Side of the Moon\", na kterém předělala skladby z alba \"The Dark Side of the Moon\".\n\nRoku 2015 kapela přispěla písní „Atlantis“ na album \"\".\n\n"}
{"id": "815655", "url": "https://cs.wikipedia.org/wiki?curid=815655", "title": "Sarcobatus", "text": "Sarcobatus\n\nSarcobatus je jediný rod čeledi Sarcobataceae vyšších dvouděložných rostlin z řádu hvozdíkotvaré (\"Caryophyllales\"). Jsou to slanomilné keře se sukulentními listy, rostoucí v jihozápadních oblastech Severní Ameriky.\n\nDruhy rodu \"Sarcobatus\" jsou opadavé jednodomé silně větvené keře se vzpřímenými větvemi. Na větévkách jsou úžlabní trny. Na dlouhých výhonech jsou listy střídavé, na zkrácených větévkách nahloučené. Listy jsou sukulentní, přisedlé, bez palistů. Čepel listů je čárkovitá, celokrajná, s okrouhlým průřezem nebo mírně zploštělá.\n\nKvěty jsou jednopohlavné, samčí ve vrcholových válcovitých klasech, samičí jednotlivé nebo po 2 v úžlabí listů. Samčí květy jsou bezobalné, s 1 až 4 tyčinkami s téměř přisedlými prašníky. Samičí květy mají miskovité dvoulaločné redukované okvětí. Semeník je polospodní, srostlý ze 2 plodolistů, jednokomůrkový, s 1 čnělkou a 2 bliznami. V semeníku je jediné vajíčko. Plodem je nažka obalená zdužnatělým okvětím.\n\nRod \"Sarcobatus\" zahrnuje 2 druhy, \"Sarcobatus baileyi\" a \"Sarcobatus vermiculatus\". Vyskytují se v západních oblastech Severní Ameriky od jižní Kanady po mexickou Sonoru. Oba druhy rostou na zásaditých zasolených půdách v pouštních a polopouštních oblastech v nadmořských výškách 600 až 2400 metrů.\n\nČeleď \"Sarcobataceae\" byla publikována v roce 1997. Předtím byl rod \"Sarcobatus\" řazen do čeledi merlíkovité (\"Chenopodiaceae\").\nNejblíže příbuzné čeledi jsou podle kladogramů APG čeledi nocenkovité (\"Nyctaginaceae\"), líčidlovité (\"Phytolaccaceae\") a \"Gisekiaceae\".\n\n"}
{"id": "815663", "url": "https://cs.wikipedia.org/wiki?curid=815663", "title": "Aiguilles du Diable", "text": "Aiguilles du Diable\n\nAiguilles du Diable (4114 m n. m.) je hora v Montblanském masivu v Grajských Alpách. Leží ve východní Francii v regionu Rhône-Alpes. Na vrchol lze vystoupit od Refuge des Cosmiques (3613 m) na francouzské straně a z Rifugio Torino (3322 a 3375 m, 2 budovy) na straně italské.\n\nHora má několik vrcholů:\n\nJako první na vrchol vystoupili 8. července 1925 A. Charlet a A. Ravanel.\n\n\n"}
{"id": "815676", "url": "https://cs.wikipedia.org/wiki?curid=815676", "title": "Mistrovství světa v rallye 2011", "text": "Mistrovství světa v rallye 2011\n\nMistrovství světa v rallye 2011 je název šampionátu z roku 2011. Zvítězil v něm Sebastien Loeb s vozem Citroën DS3 WRC. Titul mezi týmy vyhrál Citroën Sport.\n\n\n\n\nPrvní etapa zrušena z důvodu zpoždění při dopravě vybavení týmů.\n\n\n\n\n\n\n\n\n\n\n\n\n\n\n"}
{"id": "815679", "url": "https://cs.wikipedia.org/wiki?curid=815679", "title": "Hora svaté Kateřiny", "text": "Hora svaté Kateřiny\n\nHora svaté Kateřiny (arabsky جبل كاثرين, \"Jabal Kāthrīn\" nebo جبل كاترين, \"Jabal Kātrīn,\" egyptskou arabštinou \"Gebel Katrīnah),\" je nejvyšší hora v Egyptě. Nachází se na Sinajském poloostrově v blízkosti města Svatá Kateřina v guvernorátu Jižní Sinaj.\n\nHora je pojmenovaná podle svaté Kateřiny Alexandrijské, křesťanské mučednice, žijící údajně kolem roku 300, které je také zasvěcen nedaleký pravoslavný klášter.\n\n"}
{"id": "815682", "url": "https://cs.wikipedia.org/wiki?curid=815682", "title": "Izolace (topografie)", "text": "Izolace (topografie)\n\nIzolace ( ) vyjadřuje osamocenost vrcholu hory a je definována jako nejmenší vzdálenost vrcholu k nějakému vyššímu bodu (místu s vyšší nadmořskou výškou).\n\nVyšší bod nemusí být na mateřském vrcholu (sousední vrchol spojený s daným vrcholem nejvyšším sedlem) ani na hoře s nejbližším vrcholem, může být i na jiné hoře, která má vzdálenější vrchol, ale bližší úbočí (svah) s vyšší nadmořskou výškou. Taková hora se v angličtině označuje jako \"Isolation parent\".\n\nNapříklad pro krkonošské Stříbrné návrší je mateřským vrcholem Studniční hora (vzdálenost vrcholů 2 km), nejbližším vrcholem Luční hora (vzdálenost vrcholů 1,7 km), ale izolace je dána vzdáleností od svahu Stříbrného hřbetu (1,1 km).\n\nIzolace se spolu s prominencí využívá především k hodnocení významnosti jednotlivých vrcholů, mj. i k posouzení, co se považuje za samostatný vrchol (horu) a co už ne. Neexistuje jednotné kritérium pro všechna světová pohoří, to se obvykle volí vzhledem k charakteru pohoří nebo oblasti.\n\nNapříklad pro české hory byla v rámci projektu \"Tisícovky Čech, Moravy a Slezska\" zvolena izolace minimálně 400 metrů (a prominence 15 m) pro tzv. hlavní vrcholy a 200 metrů (a prominence 5 m) pro vedlejší vrcholy. Tím jsou ze seznamu tisícovek vyloučeny například skály, které splňují podmínky nadmořské výšky (nad 1000 m) i prominence (nad 15/5 m), ale jsou příliš blízko hlavnímu (mateřskému) vrcholu. V podobném projektu \"Ultratisícovky\" je ultratisícovka definována jako hora s výškou přes 1000 m, prominencí přes 100 metrů a právě izolací přes 1 km.\n\nŽebříček 15 nejizolovanější hor světa je úplně jiný než žebříček nejvyšších nebo nejprominentnějších hor, ve všech seznamech je shodná jen první příčka – Mount Everest.\n\nV tomto žebříčku se také nachází všech 7 vrcholů Seven Summits, tj. nejvyšších hor jednotlivých kontinentů, které se mimochodem nacházejí i v žebříčku 15 nejprominentnějších hor světa.\n\nZajímavou horou je Maunga Terevaka, nejvyšší vrchol Velikonočního ostrova. I přes nízkou nadmořskou výšku (506 m) je 12. nejizolovanější horou světa a dokládá tak status Velikonočního ostrova jako nejodlehlejšího obývaného ostrova světa.\n\nPodobně jako u světových hor je nejizolovanější horou nejvyšší hora, v tomto případě Sněžka, s izolací 290 km, danou vzdáleností vrcholu k místu na severozápadním svahu Malého Kriváně v Malé Fatře. Na druhém místě je Klínovec s izolací 133 km (vzdálenost od severního svahu šumavského Ostrého) a na třetím Praděd s izolací 128 km (vzdálenost od východního svahu Sněžky). Ostatní české hory mají izolaci výrazně pod 100 km.\n\nNásledující tabulka uvádí 10 nejizolovanějších českých hor.\n\n"}
{"id": "815683", "url": "https://cs.wikipedia.org/wiki?curid=815683", "title": "Jižní Hwanghe", "text": "Jižní Hwanghe\n\nProvincie Jižní Hwanghe ( – \"Hwanghänam-do\") je jedna z provincií Severní Korey. Vznikla v roce 1954, kdy byla rozdělena bývalá provincie Hwanghe na jižní a severní část. Hlavním městem provincie Jižní Hwanghe je Hedžu.\n\nProvincie leží na jihozápadě státu. Hraničí na jihu s Jižní Koreou, na západě se Žlutým mořem, na severu s provincií Jižní Pchjongan a na východě s provincií Severní Hwanghe.\n\nJižní Hwanghe se dělí na hlavní město a 19 okresů.\n"}
{"id": "815684", "url": "https://cs.wikipedia.org/wiki?curid=815684", "title": "Venkovní záchod", "text": "Venkovní záchod\n\nVenkovní záchod je samostatná drobná stavba, zpravidla dřevěná bouda, obsahující suchý záchod. Jako zásobník na výkaly slouží vykopaná jáma v zemi, nad kterou se záchod po dostavění přesune. Venkovní záchody často mají na dveřích vyřezaný otvor ve tvaru srdce. Sedátko je buď v podobě desky s kulatým otvorem a nebo v jednodušší variantě v podobě prkna, na které se sedá stehny nad otevřenou jámu. Venkovní záchod se používá tam, kde není možné nebo efektivní postavit klasický vnitřní záchod.\n\nVenkovní záchod se někdy označuje i jako \"kadibudka\", \"kadibouda\" či \"latrína\". Slovo \"latrína\" pochází z latiny (zkrácením slova \"lavatrina\" = umývárna, odv. od \"lavare\" = mýt se) a dostalo se do češtiny přes němčinu; původně se tímto slovem označují hromadné záchody v poli zpravidla pro vojáky, někdy ale také venkovní záchody.\n\n\n"}
{"id": "815685", "url": "https://cs.wikipedia.org/wiki?curid=815685", "title": "Rybie Stawki", "text": "Rybie Stawki\n\nRybie Stawki je skupina tří nevelkých ples (ok) na Rybím potoku v údolí Dolina Rybiego Potoku ve Vysokých Tatrách v Polsku. Nacházejí se o více než 200 m na sever od jeho odtoku z Morského Oka.\n\nV některých mapách je poloha jezera uvedena chybně, resp. jsou posunuté. Popis Małe Morskie Oko je uveden u malého plesa hruškovitého tvaru pod Morským Okem. Následně je popis Żabie Oko uveden u Małeho Morskieho Oka, popis Małe Żabie Oko u Żabieho Oka a zde uvedené Małe Żabie Oko není popsané vůbec.\n"}
{"id": "815689", "url": "https://cs.wikipedia.org/wiki?curid=815689", "title": "Galaktická republika", "text": "Galaktická republika\n\nGalaktická republika (anglicky \"Galactic Republic\"), též jen Republika, je vesmírné státní společenství ve fiktivním světě Star Wars. Ve filmové sérii vystupuje jako nepříliš pružný zkorumpovaný systém řízený senátem z planety Coruscant a který je v zákulisí tajně ovlivňován sílícími Sithy, jež jej ženou do ničivé války s hnutím separatistů CIS. Pod pojmem Stará Republika vešla ve známost teprve až po svém zániku v pozdějším období Galaktického impéria, přestože se tento název původně vázal ke staršímu období republiky do roku 1032 BBY.\n\nRoku 1032 BBY vzniká Galaktická republika, na konci období Stoleté temnoty, kdy v galaxii začíná věk míru a prosperity. Toto období trvalo až do roku 22 BBY, kdy v důsledku korupce v senátu a separatistických tendencí některých světů (Konfederace nezávislých systémů – CIS) nastaly Klonové války. Kancléř Sheev Palpatine tak získal „zvláštní pravomoci“, což vedlo k rozpuštění Senátu a vzniku Impéria roku 19 BBY. Po pádu Palpatina však na jejích troskách vznikla tzv. Nová Republika (5 ABY).\n\nPlanety sdružené v Republice si zachovávají své zvyky a vládu, proto by se dalo mluvit o federativní ústavní republice. Nejvyšším státním orgánem Republiky je Galaktický senát sídlící na planetě Corusant složený ze zástupců planet, systémů, národů i různých společenství galaxie v čele Nejvyšším kancléřem. Na stejném světě sídlí i Nejvyšší soud třímající soudní moc a Nejvyšší rada Jedi, hlavní orgán řádu jež udržuje mír a spravedlnost. Pro státní účely je používán jednotným systém času, tzv. Galaktický standard. Ačkoliv Republika ovládá většinu známého vesmíru, pod její pravomoc nespadají světy jako je třeba Tatooine nebo Dagobah. Samotná galaxie, ve které Republika leží, má rozměry 120 tisíc světelných let, obsahuje 400 miliard hvězd a obývá jí asi 20 miliónů druhů inteligentních živých tvorů.\n\n"}
{"id": "815697", "url": "https://cs.wikipedia.org/wiki?curid=815697", "title": "Borová voda (potok)", "text": "Borová voda (potok)\n\nBorová voda je potok na horní Oravě, ve jižní části okresu Tvrdošín. Jde o levostranný přítok Studeného potoka a měří 6,4 km a je tokem V. řádu.\n\nPramení v Západních Tatrách, v podcelku Sivý vrch, na severním svahu Biele skaly (1 316,2 m n. m.) v nadmořské výšce přibližně 1 220 m n. m..\n\nOd pramene teče převážně na sever, na horním toku teče po hranici mezi geomorfologickými celky Tatry na východě a Chočské vrchy na západě, zleva přibírá přítok od myslivny Bielé skaly, zprava přítok zpod Pálenice (1 046,6 m n. m.) a vstupuje do Podtatranské brázdy (podcelek Zuberecká brázda), kde vytváří oblouk prohnutý na západ. Následně postupně přibírá levostranný přítok z východního svahu Beskydu (947,0 m n. m.), pravostranný z východního svahu Pálenice, levostranný Vajdovský potok a dva krátké pravostranné přítoky z oblasti Palošovky. Dále protéká okrajem obce Zuberec, kde z pravé strany přibírá svůj nejvýznamnější přítok Sivý potok a z levé strany Milotínku. Mezi obcemi Zuberec a Habovka ústí v nadmořské výšce cca 731 m n. m. do Studeného potoka.\n\n"}
{"id": "815698", "url": "https://cs.wikipedia.org/wiki?curid=815698", "title": "Bratkovčík (potok)", "text": "Bratkovčík (potok)\n\nBratkovčík je potok na horní Oravě, ve severní části okresu Tvrdošín. Jde o pravostranný přítok Oravice a měří 3,3 km a je tokem V. řádu.\n\nTeče v Oravské kotlině, kde i pramení severozápadně od obce Liesek v nadmořské výšce přibližně 665 m n. m., teče výhradně na katastrálním území města Trstená.\n\nOd pramene teče jihozápadním směrem, zleva přibírá přítok z oblasti Uhlisk a protéká bažinatým územím v blízkosti chráněného areálu Bratkovčík na pravém břehu. Následně se stáčí více jihozápadním směrem, zleva přibírá Uhliská, zprava Kovalinec a vstupuje do města Trstená. Zde se esovitě stáčí, z pravé strany ještě přibírá přítok z oblasti Gnipovho bôrika a v nadmořské výšce cca 612 m n. m. ústí do Oravice.\n\n"}
{"id": "815699", "url": "https://cs.wikipedia.org/wiki?curid=815699", "title": "Breznický potok (přítok Korytiny)", "text": "Breznický potok (přítok Korytiny)\n\nBreznický potok je potok na horní Oravě, ve západní části okresu Námestovo. Jde o levostranný přítok Korytiny a měří 1,2 km a je tokem VI. řádu.\n\nTeče v Oravských Beskydech, v geomorfologickém podcelku Ošust, kde pramení na severozápadním svahu Koválovho vrchu (960,6 m n. m.) v nadmořské výšce přibližně 915 m n. m., na katastrálním území obce Zákamenné.\n\nOd pramene až k ústí teče výlučně jihozápadním směrem. Na horním toku přibírá krátký levostranný přítok z jihozápadního svahu Koválovho vrchu. Do Korytiny se vlévá severozápadně od osady Pribišská, na katastrálním území obce Zákamenné, v nadmořské výšce cca 787 m n. m.. Protéká neobydleným, hustě zalesněným územím CHKO Horná Orava.\n"}
{"id": "815700", "url": "https://cs.wikipedia.org/wiki?curid=815700", "title": "Bukovinský potok (přítok Juríkova potoka)", "text": "Bukovinský potok (přítok Juríkova potoka)\n\nBukovinský potok je potok na horní Oravě, ve západní části okresu Námestovo. Jde o pravostranný přítok Juríkového potoka a měří 2,7 km a je tokem V. řádu.\n\nTeče v Oravských Beskydech, v podcelku Ošust, na severozápadním svahu Bukoviny (1 049,6 m n. m.) v nadmořské výšce cca 960 m n. m..\n\nNa horním toku teče severojižním směrem, zprava přibírá tři krátké zdrojnice z jihovýchodního úpatí (hraniční) Bukoviny (1 057,3 m n. m.) a vstupuje do nejzápadnějšího výběžku Podbeskydské vrchoviny. Zde se obloukem stáčí, zprava přibírá přítok pramenící severně od osady Demänová a pokračuje přímo na východ. Severozápadně od osady Tanečník ústí v nadmořské výšce přibližně 833 m n. m. do Juríkova potoka.\n\n"}
{"id": "815705", "url": "https://cs.wikipedia.org/wiki?curid=815705", "title": "Mistrovství Evropy ve fotbale hráčů do 19 let 2012", "text": "Mistrovství Evropy ve fotbale hráčů do 19 let 2012\n\nMistrovství Evropy ve fotbale hráčů do 19 let 2012 se konalo od 3. července do 15. července v Estonsku. Jednalo se o 27. ročník turnaje v této věkové kategorii, kterého se účastní osm týmů. Vítězem se stala reprezentace Španělska, která tak obhájila titul z posledního šampionátu. Turnaje se mohli účastnit hráči narození nejdříve 1. ledna 1993.\n\nByla sehrána kvalifikace, které se zúčastnilo 51 reprezentací (Estonsko mělo účast na závěrečném turnaji jistou jako pořadatel). V první fázi bylo 48 týmů rozlosováno do 12 skupin po 4 týmech. Ve skupinách se utkal každý s každým jednokolově na stadionech jednoho z účastníků skupiny jako víkendový turnaj. Vítězové skupin, týmy na druhých místech a nejlepší tým ze zebříčku celků umístivších se na třetích místech postoupili do druhé fáze, do které byla přímo nasazena Anglie, Francie a Španělsko. Ve druhé fázi bylo 28 týmů rozlosováno do 7 skupin po čtyřech. Opět se utkal každý s každým jednokolově na stadionech jednoho z účastníků skupiny jako víkendový turnaj. Všech 7 vítězů skupin postoupilo na závěrečný turnaj.\n\n\n"}
{"id": "815708", "url": "https://cs.wikipedia.org/wiki?curid=815708", "title": "Lokomotiva Ringhoffer č. 2", "text": "Lokomotiva Ringhoffer č. 2\n\nLokomotiva Ringhoffer č.2 je jedna za dvou posunovacích akumulátorových lokomotiv, které vyrobila Ringhofferova továrna na Smíchově pro vlastní potřebu obsluhy vlečky. Na rozdíl od č.1 se dochovala dodnes a nachází se jako exponát v železničním muzeu v Jaroměři.\n\nV roce 1916 firma Ringhoffer vyrobila 2 posunovací akumulátorové lokomotivy pro obsluhu vlečky mezi továrnou a Smíchovským nádražím. Vzhledem k tomu, že byla určena k posunu jak vagónů tak tramvají, byla kromě nárazníků a klasické šroubovky vybavena i tramvajovým spřáhlem. \n\nPo znárodnění a změnách v Ringofferově továrně byly obě lokomotivy nabídnuty k prodeji. Lokomotivu č.2 zakoupily Východočeské cihelny a bylo rozhodnuto o jejím umístění na vlečce v cihelně v Dobrušce - Pulicích, kde také dosloužila. Snaha o její záchranu vyvrcholila 12. února 1994, kdy byla vyměněna za dieselovou posunovací lokomotivu T211.0066 Jaroměřským železničním spolkem SŽVJ. (Po uzavření cihelny se do Jaroměře vrátila i T211.0066). Lokomotiva Ringhoffer č.2 byla následně odeslána na generální opravu do ŽOS Česká Třebová, v rámci které byla mimo jiné vyrobena i kompletně nová dřevěná skříň, vzhledem k dezolátnímu stavu původní. Naopak elektrickou výzbroj se z velké části zachovala. Oprava byla dokončena 12. července 1994 a 8. září byla lokomotiva slavnostně převezena do Jaroměře, kde ji můžete vidět dodnes. \n\nčlánek Pavla Stejskala o setkání s lokomotivou č.2 v roce 1984<br>\npopis exponátu Ringhoffer č.2 na stránkách SŽVJ\n"}
{"id": "815709", "url": "https://cs.wikipedia.org/wiki?curid=815709", "title": "Mr. &amp; Mrs. Bloom", "text": "Mr. &amp; Mrs. Bloom\n\nMr. & Mrs. Bloom (v anglickém originále Undercovers) je americký akční a špionážní televizní seriál vytvořený J.J. Abramsem a Joshem Reimsem pro americkou televizi NBC.\n\nVzhledem k nízké sledovanosti byl seriál 4. listopadu 2010 zrušen. Ke dni 29. prosince 2010 bylo odvysíláno jen 11 z 13 epizod. Zbytek nebyl v Americe odvysílán. V Austrálii byly zbylé dvě epizody premiérově uvedeny 2. a 9. ledna 2012.\n\nV Česku tento seriál uváděla TV Nova od 16. července 2012.\n\nBývalé agenty CIA, manžele Samanthu a Stevena Bloomovy kontaktuje po pěti letech agent CIA Shaw s tím, že jejich tehdejší společný přítel a agent Leo Nash byl při pátrání po ruském překupníkovi zbraní unesen. Manželský pár se tak vrací do práce tajných služeb, aby svého přítele ze spárů ruských mafiánů dostal.\n\nDne 3. května 2010 bylo oficiálně ohlášeno uvedení premiéry na podzim téhož roku. Americká premiéra se uskutečnila 22. září 2010.\n\nDne 4. listopadu 2010, po týdnech špatné sledovanosti televize NBC oznámila, že seriál ruší. Poté byly ještě v prosinci 2010 odvysílány tři epizody. Dvě epizody se však své premiéry nedočkaly a NBC je v nejbližší době neplánovala odvysílat. Warner Home Video dosud neoznámil, jestli vyjde kompletní série na DVD nebo Blu-ray.\n\nV květnu 2011 byla premiérově uvedena kompletní první série ve Velké Británii na Virgin Media jako On Demand WarnerTV.\n"}
{"id": "815710", "url": "https://cs.wikipedia.org/wiki?curid=815710", "title": "Mistrovství světa v rallye 2010", "text": "Mistrovství světa v rallye 2010\n\nMistrovství světa v rallye 2010 je název šampionátu z roku 2010. Zvítězil v něm Sebastien Loeb s vozem Citroën C4 WRC. Titul mezi týmy vyhrál Citroën Sport.\n\n\n\n\n\n\n\n\n\n\n\n\n\n\n\n\n\n"}
{"id": "815713", "url": "https://cs.wikipedia.org/wiki?curid=815713", "title": "Kostel Neposkvrněného početí Panny Marie (Hojsova Stráž)", "text": "Kostel Neposkvrněného početí Panny Marie (Hojsova Stráž)\n\nKostel Neposkvrněného početí Panny Marie je jednolodní kostel ve vesnici Hojsova Stráž, jedné ze šesti částí města Železná Ruda.\n\nKostel byl postaven mezi lety 1824 až 1826 na místě, kde se dříve nacházela dřevěná kaple zasvěcená \"Panně Marii Růžencové\" vystavěné v letech 1760 až 1761. Dle jiného zdroje byla kaple do kostela částečně přestavěna. Je chráněn jako kulturní památka České republiky.\n\nKostel má střechu tvořenou šindely, které částečně pokrývají i zdi kostela. Uvnitř se nachází oltář, který pochází z původní kaple. Vytvořen byl v roce 1762 mistrem Jakubem Brandtem.\n\nVarhany, pocházející z dílny pražského varhanáře Josefa Gartnera, které byly v kostele postaveny v dubnu roce 1834, jsou významným článkem ve vývoji českého varhanářství. Výstavba varhan přišla na 435 tehdejších rakouských zlatých.\n\nDo dnešních dnů tvoří kostel významnou dominantu obce. Vždy v létě se od 9:45 každou čtvrtou neděli v měsíci odehrává mše svatá. V roce 2012 se kaple zapojila do Českého varhanního festivalu.\n"}
{"id": "815718", "url": "https://cs.wikipedia.org/wiki?curid=815718", "title": "Vteřiny před katastrofou", "text": "Vteřiny před katastrofou\n\nVteřiny před katastrofou (v anglickém originále Seconds From Disaster) je americký dokumentární cyklus společnosti National Geographic vysílaný od roku 2004. Věnuje se rekonstrukci přírodních katastrof, nehod a jiných tragických událostí a jejich následnému rozboru za pomoci svědeckých výpovědí účastníků, vyšetřovacích i nezávislých expertů a počítačových simulací.\n\nNejstarší rekonstruovanou událostí bylo potopení RMS Titanic (14. duben 1912), nejnovější pak útok šíleného střelce Anderse Breivika na Norské mladé sociální demokraty (22. červenec 2011).\n\nBěhem let 2004–2012 vzniklo šest sérií o celkovém počtu 67 epizod. Pořad je pravidelně uváděn na domovské stanici National Geographic Channel. V České republice uvedla TV Nova první tři řady, čtvrtou pak stanice Prima Zoom.\n\n\n\nNásledující série byla vysílána v českém jazyce na stanici Prima Zoom, s tím souvisí i překlad jednotlivých dílů:\n\n\n\n"}
{"id": "815721", "url": "https://cs.wikipedia.org/wiki?curid=815721", "title": "Zdeněk Hess", "text": "Zdeněk Hess\n\nZdeněk Hess (* 8. prosince 1940 Praha) je český herec a dabér. Jeho hlas je možné zaslechnout v \"Simpsonových\", kde dabuje školníka Willieho a tlustého Tonyho, nebo také v seriálu \"Živí mrtví\", kde dabuje člena ze skupiny přeživších Dala Horvatha, či \"Harry Potterovi\", kde dabuje Korneliuse Popletala a Filiuse Kratiknota, a v mnoha dalších známých filmech.\n\n\n\n"}
{"id": "815722", "url": "https://cs.wikipedia.org/wiki?curid=815722", "title": "Makovica (panství)", "text": "Makovica (panství)\n\nPanství Makovica bylo feudální panství v severovýchodní části Šariše. Vzniklo počátkem 14. století vyčleněním z královského domínia Šariš, v souvislosti s výstavbou Zborovského hradu, který se stal jeho sídlem a jeho vlastníci majiteli panství. Panství se začalo tvořit okolo osady Smilno, postupně se rozrostlo o panství Kurima, Radoma, Stročín a vytvořilo obrovský majetkový komplex. Jeho hranice tvořily na jihozápadě přibližně řeka Topľa a majetek města Bardejov, na východě potok Chotčianka a na severu polské hranice. \n\nVe druhé polovině 14. století rozvinuli jeho majitelé Cudarovci na řídce osídleném území rozsáhlou kolonizaci na podkladě aplikace německého práva, během kterého vzniklo mnoho severošarišských vesnic. Roku 1427 byla na panství dvě městečka (Zborov, Kurima) a 59 vesnic, které měly 1 336 usedlostí. Ve druhé polovině 15. století vpády polských vojsk na Slovensko tak zpustošily Makovicu, že roku 1494 měla jen 293 usedlostí. \n\nKolonizací podle valašského práva se počet vesnic do konce 17. století zvýšil na více než 110 lokalit. Během kolonizačního ruchu zde k původnímu slovenskému obyvatelstvu přibylo německé, polské, ale hlavně rusínske obyvatelstvo, které od začátku 17. století tvořilo převážnou většinu. Po porážce povstání Františka II. Rákociho bylo panství rozděleno na část Aspremontskou, Erdödyovskou a Sirmaiovskou (Szirmayovskou). Ve druhé polovině 19. století se panství stalo velkostatkem, který se prodejem zmenšil a jeho zbytky odkoupil v roce 1898 stát od jeho poslední majitelky Clary-Aldringenové.\n"}
{"id": "815725", "url": "https://cs.wikipedia.org/wiki?curid=815725", "title": "Sunset Sound Recorders", "text": "Sunset Sound Recorders\n\nSunset Sound Recorders je nahrávácí studio v kalifornském Hollywoodu na 6650 Sunset Blvd.\n\nMimo jiné se zde nahrávala například alba \"Exile on Main St.\" skupiny The Rolling Stones, \"Pet Sounds\" skupiny The Beach Boys, \"The Doors\" a \"Strange Days\" skupiny The Doors nebo \"Trout Mask Replica\" Captaina Beefhearta.\n\nV roce 1981 majitel tohoto studia koupil studio The Sound Factory a nyní spolu obě spolupracují.\n"}
{"id": "815727", "url": "https://cs.wikipedia.org/wiki?curid=815727", "title": "Hana Návratová", "text": "Hana Návratová\n\nHana Návratová (* 13. června 1944) byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1986 se profesně uvádí jako ředitelka školy. Ve volbách roku 1986 zasedla za KSČ do české části Sněmovny národů (volební obvod č. 6 - Praha 6, hlavní město Praha). Ve Federálním shromáždění setrvala do ledna 1990, kdy její poslanecký mandát zanikl v rámci procesu kooptací do Federálního shromáždění po sametové revoluci.\n\n"}
{"id": "815729", "url": "https://cs.wikipedia.org/wiki?curid=815729", "title": "Delfín kapverdský", "text": "Delfín kapverdský\n\nDelfín kapverdský, též delfín skvrnitý, delfínovec skvrnitý nebo prodelfín skvrnitý, je druh delfína žijícího v Atlantském oceánu. Od podobného delfína mexického se liší kratším zobákem, plošším a silnějším tělem a světlým pruhem táhnoucím se od ramen až k ocasní ploutvi. Dospělý delfín kapverdský dosahuje hmotnosti až 140 kg a délky až 2,5 m. Mláďata se rodí beze skvrn. Ty se nejdříve objevují na břiše a teprve později s přibývajícím věkem se šíří na hřbet.\n\nŽije v až patnáctičlenných skupinách, ale při sledování sezónně vyskytující se potravy se mohou shlukovat i do většího hejna. Je dravý, loví v blízkosti hladiny i ze středních hloubek, především ryby a hlavonožce, jako jsou olihně. Samice je březí 14–15 měsíců, novorozené mládě je dlouhé 0,8–1,2 m.\n\nDelfín kapverdský žije pouze v Atlantském oceánu, v pásu od pobřeží Brazílie k Nové Anglii na západě a při africkém pobřeží na východě.\n\n"}
{"id": "815730", "url": "https://cs.wikipedia.org/wiki?curid=815730", "title": "Pavel Blažek", "text": "Pavel Blažek\n\nJméno a příjmení Pavel Blažek nosí více osobností:\n\n"}
{"id": "815731", "url": "https://cs.wikipedia.org/wiki?curid=815731", "title": "Bixente Lizarazu", "text": "Bixente Lizarazu\n\nBixente Lizarazu (* 9. prosince 1969) je bývalý francouzský fotbalista baskického původu, který v roce 2006 ukončil kariéru. Nejdéle působil v německém Bayernu Mnichov a francouzském Bordeaux. Lizarazu platil za tvrdého obránce, přes kterého šlo jen těžko projít.\n\nV letech 1992–2004 hrál za francouzský národní tým, se kterým vyhrál Mistrovství světa i Evropy.\n\nLizarazu má dvě děti: dceru Uhainu s francouzskou herečkou a zpěvačkou Claire Keim a syna Tximista s ex-manželkou Stéphanií. Nyní žije s herečkou a zpěvačkou Elsou Lunghini.\n\nJeho první velké angažmá bylo v Bordeaux, kde odehrál značnou část své kariéry. Poté, díky svému baskickému původu, odešel do Bilbaa, kde příliš velký úspěch nezaznamenal. Následně ho však odkoupil Bayern, kde prožil nejlepší roky svého aktivního fotbalového života. I díky němu Bayern vyhrál Ligu mistrů, protože vítězné finále bylo jeho nejpovedenější utkání v kariéře.\n\nO dva roky dříve pomohl Francii k titulu mistrů světa kde s Lilianem Thuramem tvořil neprostupný obranný val. Podobný úspěch zaznamenal i v roce 2000 kdy se stala Francie mistrem Evropy. Lizarazu oznámil odchod do fotbalového důchodu 30. dubna 2006, čtyři dny po spoluhráči z Bordeaux a reprezentace Zinedinu Zidanovi.\n\nGóly Bixente Lizarazu v A-mužstvu Francie\nFC Girondins de Bordeaux\n\nFC Bayern Mnichov\n\nFrancie\n"}
{"id": "815732", "url": "https://cs.wikipedia.org/wiki?curid=815732", "title": "Newton metr", "text": "Newton metr\n\nNewton metr, též newtonmetr je jednotka momentu síly (kroutícího momentu) a veličin stejného charakteru, vyjadřujících otáčivou schopnost síly (např. moment dvojice sil) v soustavě SI. \n\nZnačka: \nNm, též N·m \n\nDefinice:\nJeden newton metr představuje moment síly s velikostí 1 N, působící na rameno s délkou 1 metr. \n"}
{"id": "815733", "url": "https://cs.wikipedia.org/wiki?curid=815733", "title": "Wally Heider Studios", "text": "Wally Heider Studios\n\nWally Heider Studios bylo nahrávací studio v kalifornském Los Angeles na 245 Hyde Street. Studio založil zvukový inženýr Wally Heider v roce 1969 a zrušeno bylo roku 1980.\n\nAlba jsou seřazena podle roku vydání, nikoliv nahrání.\n\n\n\n\n\n\n\n\n\n\n\n\n"}
{"id": "815735", "url": "https://cs.wikipedia.org/wiki?curid=815735", "title": "Anton Nemec", "text": "Anton Nemec\n\nAnton Nemec (* 14. ledna 1929) byl český a československý náčelník Pohraniční stráže, politik Komunistické strany Československa a poslanec Sněmovny národů Federálního shromáždění za normalizace.\n\nK roku 1986 se profesně uvádí jako náčelník hlavní správy Pohraniční stráže a ochrany státních hranic. Tuto funkci zastával od 1. ledna 1982. Odvolán byl 31. ledna 1990 a 15. února 1990 přestal být vojákem z povolání.\n\nVe volbách roku 1986 zasedl za KSČ do české části Sněmovny národů (volební obvod č. 60 - Znojmo, Jihomoravský kraj). Ve Federálním shromáždění setrval do konce funkčního období, tedy do voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "815741", "url": "https://cs.wikipedia.org/wiki?curid=815741", "title": "Sonderfahndungsliste G.B.", "text": "Sonderfahndungsliste G.B.\n\nČerná kniha bylo poválečné jméno pro Sonderfahndungsliste G.B. ('Speciální pátrací seznam V.B.'), seznam prominentních Britů, kteří by byli zatčeni nacistickým Německem v případě úspěšného vniknutí do Británie ve druhé světové válce. Seznam byl produktem SS Einsatzgruppen. Byl sestaven Walterem Schellenbergem. Obsahoval 2 820 jmen britských občanů a evropských vyhnanců žijících v Británii. Ti by byli ihned zatčeni, pokud by byla operace Seelöwe úspěšná. \nSeznam byl připojen k 'Informationsheft GB', což byla příručka o 144 stranách obsahující informace o důležitých aspektech anglické společnosti zahrnující instituce jako vyslanectví, univerzity, zpravodajské agentury a zednářské lóže. Velkou část informací poskytl špión britských zpravodajských služeb Dick Ellis.\n\nPůvodní příručka nebo 'Informationsheft GB' pojednávala o zeměpise, hospodářství, politickém systému, vládě, právním systému, správě, armádě, vzdělávacím systému, důležitých muzeích, tisku a rozhlase, náboženství, politických stranách, imigrantech, Židech, policii a tajných službách. „Černá kniha“ v té podobě, jak je známa z bulvárního tisku, byla pozdějším doplňkem a obsahovala 104 stran jmen v abecedním pořádku. „Fahndungsliste” se překládá jako „seznam žádaných“, „Sonderfahndungsliste” jako „seznam speciálně žádaných“ nebo „seznam nejvíce žádaných“. \n\nVedle každého jména bylo číslo RSHA (Hlavní říšský bezpečnostní úřad), kterému měl být člověk předán. Churchill měl být umístěn do vazby Amt VI (Zahraniční výzvědná služba), ale velká část lidí uvedená v Černé knize by byla dána do vazby Amt IV (gestapo). Kniha měla několik významných chyb. Byly v ní uvedené osoby, které už zemřely (Sigmund Freud) nebo se vystěhovaly (Paul Robeson). Někteří byli vynecháni (např.George Bernard Shaw, jeden z několika anglických spisovatelů jehož práce byly publikovány v nacistickém Německu).\nBylo vyrobeno 20 000 knih, ale v bombovém útoku byl zničen sklad, ve kterém byly uloženy. Zachovaly se jen dva originály (jeden v Imperial War Museum v Londýně). Když se Rebecca West dozvěděla o seznamu, poslala prý telegram Noëlu Cowardovi, kde psala „Proboha – lidé, se kterými bychom měli být viděni mrtvi“.\n\nSeznam byl podobný dřívějším soupisům připraveným SS jako Speciální kniha stíhání – Polsko (). Byl to Říšský soupis nepřátel připravený před válkou členy německé páté kolony v kooperaci s Německou inteligencí. 61 tisíc lidí v seznamu bylo cílem Einsatzgruppen během Operace Tannenberg a Intelligenzaktion - akce eliminující polské vzdělance a vyšší společenskou vrstvu v okupovaném Polsku mezi roky 1939–1941.\n\n"}
{"id": "815742", "url": "https://cs.wikipedia.org/wiki?curid=815742", "title": "Klára Řezníčková", "text": "Klára Řezníčková\n\nKlára Řezníčková (* 8. února 1983 Ostrava) je česká fotografka a dokumentaristka.\n\nVystudovala Institut tvůrčí fotografie na Slezské univerzitě v Opavě a později dokumentární film na FAMU. Za dokumentární film „Trojmezí“ získala Cenu Pavla Kouteckého.\n\n"}
{"id": "815744", "url": "https://cs.wikipedia.org/wiki?curid=815744", "title": "Nové Slezsko", "text": "Nové Slezsko\n\nNové Slezsko ( ) byla malá provincie Pruského království existující v letech 1795 až 1807, vytvořená v důsledku třetího dělení Polska. Nové Slezsko leželo severozápadně od Krakova a jihovýchodně od Čenstochové, na hranicích s rakouským záborem Polska; zahrnovalo v sobě území bývalého Seveřského knížectví (do roku 1790 počítaného ke Slezsku, ovšem od poloviny 15. století patřícího arcibiskupům krakovským) a část sousedního Malopolska (z nějž většina byla rozdělena mezi rakouské země Halič a Západní Halič).\n\nHlavním městem provincie byl Siewierz (Sewerien), nicméně zpočátku byla spravována ze slezského hlavního města Vratislavi, později však probíhala správa převážně z Jižního Pruska, tj. Prusy zabraného Velkopolska. Po prohře Pruska ve Válce čtvrté koalice byla v roce 1807 v rámci dohod Tylžského míru provincie Nové Slezsko zrušena a území začleněno do Varšavského knížectví.\n"}
{"id": "815751", "url": "https://cs.wikipedia.org/wiki?curid=815751", "title": "Zborovský hrad", "text": "Zborovský hrad\n\nHrad Zborov (též Makovica) je zřícenina slovenského hradu blízko obce Zborov v okrese Bardejov. Nejstarší zmínky o tomto hradu pocházejí ze začátku 14. století. V letech 1364–1470 byl v majetku Cudarovců, po jejich vymření daroval uherský král Matyáš Korvín panství Rozgonyiovcům, kteří zde sídlili do roku 1512. Po nich přešel do vlastnictví Tárczayovcům, kterým patřil do roku 1548. Serédyovcům patřil v letech 1548–1601. V roce 1601 hrad koupili Rákociové. V období stavovských povstání byl napaden císařským vojskem a v roce 1684 ho zbouralo. Později ho poškodily i boje mezi Rusy a Rakušany v době první světové války.\n\nObdobí konsolidace vnitřních poměrů v Uhersku a upevnění ústřední královské moci panovníkem Karlem Robertem po roce 1317, možno klást stavební počátky Zborovského hradu na vyjmutém majetku a následně vznik hradního panství Makovica.\n\nZatím není známa hodnověrná listina, která by blíže objasňovala dobu a důvody vedoucí k výstavbě hradu. Podle jeho polohy analogické s polohou hradů Ľubovňa a Nedeca se usuzuje, že původně měl plnit strážní funkci na obchodní stezce a funkci pohraničního hradu. Nicméně velice brzy se stal i sídlem feudálního dominia. Problém doby vzniku a jeho prvotní podoby by za těchto okolností mohl rámcově vyřešit jen archeologický výzkum. I když odborná polemika na toto téma není ukončena, na základě písemných pramenů není možno potvrdit, že by vznikl v druhé nebo dokonce v první polovině 13. století.\n\nPrvní ověřenou písemnou zprávou o existenci hradu Makovica je listina krále Ludvíka I. Velikého z roku 1347, kterou zakázal kastelánům „de Makauicha“ Štefanovi Bebekymu a Jurajovi Bebekymu ohrožovat vlastnictví Thekulovců na majetku Smilno a lákat poddané na makovické panství. Téhož roku nařídil kastelánům, aby nebránili obyvatelům Bardejova užívat majetek v Mokroluhu darovaný Bardejovu jeho otcem Karlem Robertem. I první hodnověrná písemná zpráva vztahující se k vesnici Zborov byla vydána v souvislosti s domáháním se majetkových práv smilnianskými Thekulovci, kteří si stěžovali u krále a žádali vrácení celého panství Smilno. Na podnět vyplývající z pověření Ludvíka I. Velikého vykonal zástupce Jágerské kapituly obhlídku smilnianského panství a v listině z roku 1355 uvádí kromě jiných vesnic i hrad Makovica. Z listiny se dále dozvídáme o osídlování hradního panství Makovica – Zborov a pohraničních oblastí kastelánem Mikulášem Forgáčem, který si od krále Ludvíka I. zároveň vymohl povolení k otevření dolů na stříbro (asi v Koldoríně a u vsi Zlaté).\n\nNároky Thekulovců nebyly uspokojeny a už v roce 1364 získal královské hradní panství Makovica spolu se smilnianským panstvím do dědičné držby šlechtic Peter Cudar z Olnoru a do nájmu mýta v Bardejově a Gaboltově. Cudarovci vzápětí rozšířili hradní panství o majetky z panství Radoma a Kurima a později do roku 1387 i o panství Stročín. Vytvořili tak rozsáhlé feudální dominium v severním Šariši, jedno z největších na tehdejším Slovensku. Zintenzívnili osídlování započaté jejich předchůdci, k čemuž přispěla i dohoda s jágerským biskupem ohledně placení desátků. Při tomto dosídlování se v roce 1357 na stročínském panství poprvé setkáváme s nově přistěhovaným obyvatelstvem nazývaným v pramenech Valachi anebo Rutheni (Valaši, Rusíni), které záhy významně a příznivě ovlivnilo hospodaření na stročínském a později, hlavně od 15. století, i na makovickém panství. Odrazilo se to v hustotě osídlení v první třetině 15. století. V daňovém soupisu z roku 1427 je majetkem Cudarovců 46 osad s 1321 usedlostmi (nově přistěhovaní Valaši byli osvobozeni od daní, protože v roce 1415 bylo uvedeno 64 osad.), z toho ve Zborově bylo 35 usedlostí, což jej zařazovalo mezi větší vesnice (Kurima měla 102, Hažlín 77, Smilno 45, Gaboltov 36 usedlostí).\n\nNepříznivé politické poměry v Uhersku v následujícím období vážně narušily charakter a hustotu osídlení. Polská vojenská tažení v letech 1439–1444, 1471 a 1491–1492 přes makovické panství, působení Jiskrových žoldnéřských vojsk, chaos v zemi a feudální anarchie byly spojeny s boji o uprázdněný uherský trůn a podnítily činnost loupežných bratřických skupin a hromadný odchod poddaných z panství. Tento stav trval až do konce 15. století. Po vymření Cudarovců v roce 1470 daroval uherský král Matyáš Korvín makovické hradní panství s hradem majitelům stropkovského hradního panství pánům z Rozhanovců (Rozgonyiovcům). Noví majitelé ve snaze omezit odliv poddaných z panství provedli reformu v zeměpanské části feudální renty. Navzdory tomu v roce 1494 poklesl počet zdaněných usedlostí oproti roku 1427 z 1321 na 293,5.\n\nV roce 1493 získal hradní panství slezský šlechtic Schellenberg a po něm v roce 1522 páni z Torysy (Tarczayovci). V bojích o uherský trůn podporovali Jána Zápoľského a po jeho porážce jim bylo dominium v roce 1548 králem Ferdinandem I. odňato a přiděleno jeho přívrženci magnátovi Gašparovi Šeredymu. Po jeho smrti v roce 1557 zdědil panství jeho syn Juraj Šeredy a po něm ho získal Andrej Balassa. Nakonec ho do roku 1601 vlastnil polský magnát Ján z Ostrogu, který se oženil s dcerou Juraje Šeredyho. Za Šeredyovců se hospodářské a sídelní poměry na panství výrazně zkonsolidovaly. Šeredyovci podporovali obchod, vymohli od Ferdinanda I. týdenní trhy a dva výroční jarmarky pro zeměpanské městečko Kurimu. Opět zahájili dosídlování panství podle valašského práva především Rusíny z polské Haliče, což se odrazilo v etnické skladbě poddaných na panství Makovica–Zborov.\n\nJán z Ortrogu prodal v roce 1601 makovické panství spolu s hradem Žikmundovi Rákocimu za osmdesát tisíc dukátů a jeho potomci v roce 1611 vyplatili ještě dalších třináct tisíc dukátů. Tato suma předpokládá roční ziskovost z panství osm tisíc dukátů. Ekonomická základna panství byla v té době mimořádně silná. Z urbáře hradního panství z 3. října 1618 se dozvídáme, že začátkem 17. století hospodařilo ve Zborově okolo 35 selských domácností, které měly koně a dobytek. Asi 50 domácností neužívalo pozemek. Šlo o služebnictvo na hradě a o železáře. Poprvé jsou zde uvedeni i řemeslníci: 4 tkalci, zámečník, uhlíř, švec a krejčí. Ve Zborově bydlelo i osazenstvo panského dvora a fary. Součástí panského dvora byl mlýn, pila na vodní pohon, dva hostince, pekárna, tkalcovská dílna na výrobu lněného plátna a sukna, ale dvůr se specializoval hlavně na chov ovcí a beranů v počtu 968 kusů a koz v počtu 108 kusů. Ke dvoru patřil mlýn na střelný prach a sklárna, která byla zřízena v Bardejovské Nové Vsi a koncem 17. století se přestěhovala do Stebnícké Huty. Ve Smilně byli vystavěny rybníky. Navzdory stavovským povstáním, na kterých se podíleli i Rákociové, rozvíjela se zde řemesla. Zdejší tkalci, ševci, krejčí a kožešníci se podle vzoru větších měst sdružovali do cechů (tkalci zřídili cech v roce 1675, ševci a obuvníci v roce 1690 a později i krejčí a kožešníci). V roce 1691 vzniklo Bratrstvo sv. Růžence. Začátkem 18. století po neúspěšném povstání Františka Rákociho II. bylo panství zkonfiskováno a rozděleno. Část získal hrabě Aspremont, manžel Juliany Rákociové, sestry Františka Rákociho II., část Szirmyové a menší čé Erdöyové.\n\nZborovský hrad byl postaven pravděpodobně ve třetím a čtvrtém desetiletí 14. století patrně na ochranu uherského pohraničí a obchodní cesty do Polska. První písemná zmínka o něm pochází z roku 1347.\n\nPůvodní královský gotický hrad tvořilo nádvoří zhruba trojúhelníkového půdorysu s obrannou zdí, hranolovou věží (donjon), palácem a kaplí. V 14.–16. století ho postupně vlastnili šlechtické rodiny Cudarovců, Rozgonyiovců a Tarczayovců. Pravděpodobně za panství Cudarovců bylo přistavěno druhé nádvoří s nejméně dvěma polokruhovými baštami.\nK zásadní přestavbě gotického jádra a modernizaci výzbroje došlo v druhé polovině 16. století, v době, kdy hrad patřil Šeredyovcům. Tyto zásadní stavební změny byli vyvolány jak akutním tureckým nebezpečím tak i novými vyššími nároky na bytovou kulturu.\n\nKromě úprav na horním hradě bylo přestavěno a rozšířeno druhé nádvoří a přibylo třetí nádvoří s polygonální a polokruhovou baštou, obrannou zdí s ochozem a střílnami a důmyslnou vstupní branou zabezpečenou padacím mostem.\n\nDolní (třetí) nádvoří bylo předěleno zdmi, což umožňovalo lepší kontrolu přístupu do středního nádvoří, v jeho západní části byly k hradební zdi přistavěny hospodářské objekty. Renesančními stavebními úpravami podle italských vzorů byl zdokonalen zastaralý a nevyhovující fortifikační systém a vzniklo pohodlné zeměpanské sídlo splňující nejnáročnější dobové požadavky bydlení. Rákociovci, kteří vlastnili hrad v 17. století, se věnovali už jen jeho údržbě.\n\nV druhé polovině 17. století se přestěhovali do kaštelu ve Zborově. Za povstání Imricha Thökölyho, navzdory silnému odporu obránců vedených jeho manželkou Helenou Zrínskou, byl hrad 14. října 1684 dobyt císařskými vojsky generála Schultze. V roce 1666 slavil na hradě svatbu s Helenou Zrínskou její první manžel František Rákoci I., který zde o deset let později i zemřel. Hrad byl v inventáři z roku 1704, v době povstání Františka Rákociho II., uváděn jako funkční.\n\nHradní zřícenina byla v době první světové války značně poškozena. Hradní kopec byl už v roce 1926 vyhlášen chráněnou oblastí a jeho ochrana byla rozšířena v roce 1950 vyhlášením za státní přírodní rezervaci, což ho zařazuje mezi nejstarší chráněná území na Slovensku. Ochrana je zde zaměřena hlavně na mohutné několiksetleté jedince dubu letního vysazeného podél přístupové cesty ke hradu.\n\n\n"}
{"id": "815753", "url": "https://cs.wikipedia.org/wiki?curid=815753", "title": "Chlorid palladnatý", "text": "Chlorid palladnatý\n\nChlorid palladnatý je sloučenina s chemickým vzorcem PdCl. PdCl je častá výchozí látka pro přípravu paladiových katalyzátorů v organické syntéze.\n\nPdCl krystalizuje ve dvou polymorfních formách. V obou formách je palladium čtvercově planárně koordinováno atomy chloru. Atomy Pd(II) jsou spojeny můstkovými μ-chloridovými atomy. Polymerní α-forma PdCl je tvořena nekonečnými řetězci. Molekulární β-forma PdCl je tvořena oktaedrickými klastry obsahujícími šest atomů palladia.\n"}
{"id": "815757", "url": "https://cs.wikipedia.org/wiki?curid=815757", "title": "Milan Halaška", "text": "Milan Halaška\n\nMilan Halaška (* 8. ledna 1988, Krnov, Československo) je český fotbalový útočník, momentálně působí v prvoligovém týmu FC Zbrojovka Brno.\n\nV červenci 2013 byl na třídenní zkoušce ve slovenském klubu FK Dukla Banská Bystrica.\n\nHalaška se objevil v jednom přátelském utkání českého reprezentačního výběru U19 13. června 2006 proti hostujícímu Srbsku (prohra ČR 0:1). Odehrál první poločas.\n\n\"Aktuální k datu\" : 17. prosinec 2012\n\n"}
{"id": "815759", "url": "https://cs.wikipedia.org/wiki?curid=815759", "title": "Lina Grinčikaitė", "text": "Lina Grinčikaitė\n\nLina Grinčikaitė ( * 3. květen 1987 Klaipėda) je litevská atletka, sprinterka. V roce 2012 vybojovala na mistrovství Evropy bronzovou medaili v běhu na 100 metrů. V roce 2009 vybojovala na stejné trati zlato a v roce 2011 bronz na letní univerziádě. V roce 2009 vybojovala na stometrové trati zlato na mistrovství Evropy do 23 let, ke stříbru pak pomohla litevské štafetě. V roce 2005 vybojovala na stometrové trati stříbro na mistrovství Evropy juniorů.\n\n"}
{"id": "815760", "url": "https://cs.wikipedia.org/wiki?curid=815760", "title": "Seznam ministrů spravedlnosti Československa", "text": "Seznam ministrů spravedlnosti Československa\n\nSeznam ministrů spravedlnosti Československa představuje chronologický přehled členů československých vlád, kteří vedli ministerstvo spravedlnosti:\n\n\n"}
{"id": "815763", "url": "https://cs.wikipedia.org/wiki?curid=815763", "title": "Makovica (rozcestník)", "text": "Makovica (rozcestník)\n\nMakovica může být:\n\n"}
{"id": "815765", "url": "https://cs.wikipedia.org/wiki?curid=815765", "title": "Diarchie", "text": "Diarchie\n\nDiarchie (nebo dyarchie) z řečtina \"δι-\" \"dvojí\" a \"αρχια\", \"vláda\", je forma vlády v níž hlavou státu jsou dvě osoby – \"diarchové\" (srov. s monarchií). Ve většině diarchií je vláda spolupanovníků doživotní a jejich práva a povinnosti po smrti přecházejí na jejich děti nebo rodinné příslušníky. \n\nDiarchie je jednou z nejstarších forem vlády. Diarchie jsou známy již z dob staré Sparty, Říma, Kartága, stejně jako od germánských a dáckých kmenů. Některé staré polynéské společnosti rovněž uplatňovaly diarchickou politickou strukturu. Panovnické hodnosti incké říše byly založené na příbuzenství, se dvěma držiteli každé hodnosti, avšak s rozdílnou vážností – jeden \"hanan\" (vyšší) a jeden \"hurin\" (nižší). \n\nV moderním významu diarchie představuje systém duální vlády (dvojvlády), ať již se jedná o vládu nebo organizaci. Takové 'diarchie' zpravidla nejsou dědičné, nýbrž volené.\n\nModerními příklady diarchií jsou \n\n"}
{"id": "815776", "url": "https://cs.wikipedia.org/wiki?curid=815776", "title": "Meridian (vlak)", "text": "Meridian (vlak)\n\nExpres Meridian („poledník“) byl dálkový mezinárodní vlak Československých státních drah (ČSD) v dobách bývalého Československa, který v letech 1969–1993 jezdil po dlouhé trase výrazně severojižního charakteru.\n\nS příchodem nového jízdního řádu 1969/1970 se poprvé na železničních tratích objevil nový expres,\ntehdy pod označením Ex 51/52 \"Meridian\", který na trase Bělehrad – Budapešť – Bratislava – Praha – Drážďany – Berlín spojoval hlavní města čtyř států. V následujících letech, počínaje příchodem jízdního řádu 1970/1971, byla jeho trasa prodloužena do švédského Malmö, třetího největšího švédského města po Stockholmu a Göteborgu, které leží v jeho nejjižnější provincii Skåne na jižním pobřeží. Tehdy expres zdolával 1 795 km dlouhou trasu z Bělehradu do Malmö, a to přes Budapešť, Bratislavu, Prahu, Drážďany a Berlín. V této době byly v plánovaném řazení vlaku běžně řazeny vozy železničních správ DR, ČSD, MÁV, ÖBB, JŽ, ale i jídelní vůz společnosti Mitropa, ten však jezdil pouze v úseku mezi Dráždany a Sassnitzem, městem nacházejícím se na poloostrově Jasmund ve východní části ostrova Rujana v nynější německé spolkové zemi Meklenbursko-Přední Pomořansko. V úseku Praha-Střed- Děčin vozila expres v prvních letech děčínská Mikáda 387.0 (v Děčině přepřahaly na V 180). Na švédském úseku trati bylo v počátcích provozu možné zahlédnout lokomotivy řady D.\n\nV roce 1973 byl tento expresní vlak přečíslován z Ex 51/52 \"Meridian\" na Ex 270/271 \"Meridian\". S příchodem jízdního řádu 1976/1977 byla opět prodloužena jeho trasa, a to až do jugoslávského Baru, města v Černé Hoře, které leží na pobřeží Jadranu. Tehdy se jeho trasa mezi městy Bar a Malmö prodloužila na 2 100 km.\n\nDne 28. 6. roku 1977 měl \"Meridian\" vážnou nehodu v železniční stanici Bratislava hlavná stanica.\nPodle svědků této události už samotný průjezd expresu tunelem na břeclavském zhlaví stanice Bratislava hl. st., nenasvědčoval ničemu dobrému. Rychle přibližující se hluk vlaku nebyl zcela běžný. Při výjezdu z tunelu vlak projel výhybku č. 57 postavenou vlevo a následně výhybku č. 56 postavenou vpravo místo předepsanou rychlostí 30 km/h, rychlostí 93 km/h. V důsledku vysoké rychlosti vlaku došlo k jeho vykolejení. Elektrická lokomotiva řady ES 499.0 doslova vylétla z kolejí, po 150 metrech narazila do opěrné zdi, od které se odrazila a následně narazila do stojící elektrické lokomotivy řady S 458.0. Ani po tomto nárazu se nazastavila a opětovně narazila do opěrné zdi, kde se otočila o 180 stupňů a následně převrátila na kolejiště. Strojvedoucí nehodu nepřežil, pomocník strojvedoucího byl těžce zraněn, v sedmi vykolejených vozech se těžce zranilo 20 lidí. Při nehodě vznikla celková škoda 6 866 097 Kčs, provoz na trati byl obnoven v pozdních nočních hodinách dne 29. 6 1977. K datu této nehody se váže mnoho pověr, jelikož dne 28. 6. roku 1972 se stala vážná nehoda na traťovém úseku Bratislava východ – Bratislava-Vajnory, kdy se střetla lokomotiva řady T 669.0 s elektrickou jednotkou řady SM 488.0. Dne 28. 6. roku 2002 se také stala vážná nehoda vlaku \"Ipeľ\".\n\nS příchodem jízdního řádu 1977/1978 byl expres \"Meridian\" trasován do jugoslávského Baru v Černé Hoře pouze v letním období. Počínaje rokem 1981 přestal úplně jezdit do švédského Malmö a po 11 letech na výsluní se blížil jeho konec. V roce 1986 byl vlak opět přečíslován z Ex 270/271 \"Meridian\" na Ex 376/377 \"Meridian\". Tehdy jezdil do Berlína z hlavního města Bulharska Sofie, a to po obvyklé trase přes Bělehrad, Budapešť, Bratislavu, Prahu a Drážďany. Od roku 1992 jezdil \"Meridian\" pouze jako řadový rychlík a o rok později s příchodem jízdního řádu 1993/1994 byl po 24 letech úplně zrušen.\n\n\n"}
{"id": "815782", "url": "https://cs.wikipedia.org/wiki?curid=815782", "title": "Ladislav Vaněk", "text": "Ladislav Vaněk\n\nLadislav Vaněk (19. června 1906, Olomouc – 5. října 1993, Praha) byl středoškolský učitel chemie a tělesné výchovy na IV. reálném gymnáziu v Brně, člen náčelnictva Československé obce sokolské a OSVO, zakladatel a vedoucí ilegální organizace Jindra, konfident gestapa a spolupracovník StB s krycím jménem „Horský“.\n\nOd mládí aktivní člen Sokola, postupně stoupal v jeho hierarchii. V roce 1935 se stal náčelníkem Milíčovy župy ve Vyškově. V roce 1939 už patří k ústřednímu náčelnictvu Sokola, v roce 1940 několikrát zatčen brněnským gestapem, propuštěn na svobodu bez vznesení obvinění. Je pravděpodobné, ale nikoli prokázané, že už předtím, než založil Jindru, spolupracoval s gestapem. Člen sociální demokracie.\n\nPo zatýkání představitelů Sokola v létě 1941 zůstal Vaněk jako náčelník štábu a poslední člen Sokolské revoluční rady jako jediný na svobodě v ilegalitě a vytvořil ze zbývajících sokolských struktur organizaci Jindra, která se podílela na domácím odboji. V roce 1942 se od sokola Jana Zelenky-Hajského dozvěděl o myšlence atentátu na Heydricha, nesouhlasil s ním (stejně jako někteří další členové Sokola) a napsal depeši exilové vládě v Londýně, žádající kromě legitimizace atentátu i jeho odvolání, odložení nebo změnu cíle.\n\nVaněk byl 4. září 1942 zatčen pražským gestapem, tvrdě vyslýchán a později sepsal na gestapu sedmatřicetistránkový protokol \"Jak jsem chtěl zabránit atentátu\", kde vyzradil organizační strukturu odboje. Poté pomáhal usvědčovat dopadené členy Sokola a další osoby. Nebyl transportován do koncentračního tábora, ale do konce války byl vězněn v sídle gestapa, v Petschkově paláci.\n\nV roce 1945 (v době Pražského povstání) se Vaněk postavil do čela správy Petschkova paláce. Vojenskému veliteli Prahy Vasiliji Nikolajeviči Gordovovi a důstojníkům sovětské Směrš předal cenné zajatce, pochytané gestapáky, mimo jiné např. generála Waffen-SS Willyho Weidermanna, velitele protiparašutistického oddělení Wilhelma Leimera, kriminálního vrchního tajemníka Williho Abendschöna, úředníka pražského gestapa Otto Galla, konfidenta gestapa Jaroslava Nachtmanna, Dresse, úředníka gestapa Alfreda Jägera a další, kteří byli odesláni do Sovětského svazu a zpět do Československa už kromě Nachtmanna nebyli vráceni. Vaněk později v 60. letech svědčil ve prospěch Nachtmanna, tehdy již spolupracovníka StB, a udržoval styky s bývalými konfidenty a gestapáky. Po roce 1945 se stal sekčním šéfem Ministerstva školství, později znovu učil na gymnáziu. U tzv. čestného soudu Obce sokolské byl obviněn, ale případ nebyl dořešen.\n\n"}
{"id": "815783", "url": "https://cs.wikipedia.org/wiki?curid=815783", "title": "Pavel Zavadil", "text": "Pavel Zavadil\n\nPavel Zavadil (* 30. dubna 1978 Olomouc) je český fotbalový záložník, momentálně působící v SFC Opava. Po sezoně 2016/17 přestoupil kapitán moravského týmu FC Zbrojovka Brno do slezského tehdy druholigového týmu SFC Opava. V zahraničí působil na klubové úrovni v Izraeli, Řecku a Švédsku.\n\nBěhem svého působení v tomto celku patřil k oporám týmu a tvůrcům hry. Dne 29. dubna 2013 v dohrávce 25. ligového kola se podílel na otočení výsledku proti Baníku Ostrava na konečných 2:1. V 82. minutě se trefil z přímého kopu a vyrovnával na průběžných 1:1. Po tomto výsledku mělo Brno blízko k záchraně v Gambrinus lize.\n\n\"Aktuální k datu\" : 01.07.2017\n\n"}
{"id": "815793", "url": "https://cs.wikipedia.org/wiki?curid=815793", "title": "Nižný Komárnik", "text": "Nižný Komárnik\n\nNižný Komárnik (maďarsky: \"Alsókomárnok\") je obec na Slovensku v okrese Svidník.\n\nNižný Komárnik leží v severní části Nízkých Beskyd oboustranně na říčce Ladomirce v dolině Komárniča v blízkosti státní hranice s Polskem, západně, v hornaté oblasti Laborecké vrchoviny. Střed obce má nadmořskou výšku 370 metrů nad mořem, okolí obce pak od 360 až do 583 metrů nad mořem. Obec je obklopena hradbou výšin, mezi kterými dominují vrchy Prokopec a Čerešňa. Mírně členitý povrch katastru obce tvoří flyšové vrstvy s malým výskytem ropy.\n\nPřevládá zde hluboký smíšený les s porostem jedle, smrku a buku.\n\nV roce 1930 byla v katastru obce na ploše 34,85 ha vyhlášena státní přírodní rezervace Dranec s chráněným pralesem, ochranou přirozených pralesních společenstev Nízkých Beskyd s významným zastoupením jedle a buku. Platí zde 5. stupeň ochrany.Nachází se zde i národní přírodní rezervace Komárnická jedlina. Na loukách v Šivárné se také nacházejí mokřady o rozloze 3 hektarů.\n\nSkrz obec protéká říčka Ladomirka, levostranný přítok Ondavy. Pod obci se do Ladomirky vlévá na 6,2 km její levostranný potok Šivarná, pramenící východně nad Príkrou, na území CHKO Východné Karpaty. Vyvěrá (severovýchodně) pod Beskydem, kótou 597,1 m v nadmořské výšce 557 metrů nad mořem v jedlovém a bukovém porostu, v těsné blízkosti státní hranice s Polskem. Jihovýchodně, z druhé strany kopce, se za horizontem, ve vzdálenosti asi 300 metrů vyvěrá Chotčianka. Do jejího koryta sr vlévají další čtyři přítoky.\n\nPři vstupu do katastru obce po levé straně státní silnice směrem na Duklu, je koryto Ladomirky přehrazeno. Hráz byla vytvořena z jílového náspu a je vyztužena betonovým jádrem. Těleso přepadu hráze je tvořeno zdivem z lomového kamene, vyplněného železobetonem.\n\nÚlohou hráze je při povodních zadržet první přívalové vlny a tím zmenšit intenzitu vodního toku. Vodní plocha má rozlohu asi 2 hektary.\n\nHistorický název obce se vyvíjel následujícím způsobem. V roce 1618 je obec v dokumentech uváděna pod názvem Also Komárnik, v roce 1773 Alsó-Komárnyik, Alsó-Komarnyik, Nisny Komarnik, v roce 1786 Alschó-Komarnyik, v roce 1808 Alsó-Komárnik, Dolní Komárnik, v letech 1863–1882 Alsókomárnik, v letech 1888–1902 Alsókomarnik,\nv letech 1907–1913 Alsókomárnok, roku 1920 Nižný Komárnik, v letech 1927–1965 Nižný Komárnik, Nižnyj Komarnik, od roku 1965 až doposud pak Nižný Komárnik.\n\nObec je doložena od roku 1618. Patřila panství Makovica. Obyvatelstvo tvořili dřevorubci, kteří zhotovovali od začátku 17. století šindele. Rozsáhlé lesy v 19. století byly ve vlastnictví hraběte Vestphalena.\n\nV době první světové války v roce 1914 byla obec téměř úplně zničena. Továrna na zápalky, pila a mlýn přestaly pracovat v roce 1918. Za První československé republiky pracovali obyvatelé většinou v lesním hospodářství. V těchto letech také pokračovalo vystěhovalectví.\n\nNa začátku druhé světové války, která začala útokem nacistického Německa na Polsko dne 2. září 1939 v prostoru Dukelského průsmyku vojáci z jednotky Polské armády podnikli útok do slovenského vnitrozemí a celou obec kompletně obsadili. Výsledkem bojové činnosti byl 1 mrtvý a 15 zraněných občanů Slovenské republiky. Polští vojáci měli 6 mrtvých.\n\nV době druhé světové války po přechodu východní fronty v říjnu 1944 byla obec také úplně zničena. Po skončení druhé světové války nemohly začít školou povinné děti školní docházku. Tehdejší ministr národní obrany armádní generál Ludvík Svoboda o poměrech ve Svidníckém okrese ve své zprávě z inspekční cesty napsal, že z Nižného Komárniku ve dnech 5. – 7. února 1946 bylo 40 dětí na určitou dobu adoptováno rodinami v Čechách, aby tam mohli chodit do školy. Šlo o zde to, že bylo nutno zcela znova vybudovat respektive znovu postavit budovu místní základní školy. Obec po osvobození Rudou armádou byla znovu obnovena a za socialismu byla vyznamenána státním československým vyznamenáním Řádem rudé hvězdy.\n\nPůdu obdělávají soukromě hospodařící rolníci. Část místního obyvatelstva pracuje v lesním hospodářství a v průmyslových podnicích ve Svidníku, Krajné Poľaně a v Košicích.\n\nV roce 1787 měla obec 32 domů a 327 obyvatel, v roce 1828 33 domů a 253 obyvatel. V roce 1940 obec měla 52 domů, ve kterých žilo 267 obyvatel. Od roku 1863 zde byla v provozu parní pila a od roku 1870 pak továrna na zápalky. V letech 1880 až 1910 obec postihlo vystěhovalectví\n\nNa rozhraní 19. a 20. století zde proběhl průzkum místních ropných ložisek.\n\nU státní silnice do Polska, se nachází část exponátů Vojenského muzea Karpatsko-dukelské operace, které byly zpřístupněny pro veřejnost při příležitosti 15. výročí Slovenského národního povstání v srpnu roku 1959. Jde o památkovou úpravu dukelského bojiště na způsob přírodní vojenské rezervace.\n\nNad Nižným Komárnikem je na kamenné plošině ve vzdálenosti asi 40 m vlevo od silnice instalován sovětský stíhací letoun Lavočkin La-5 FN. Tyto letouny byly začleněny do sestavy 8. letecké armády, která podporovala pozemní jednotky v Karpatsko-dukelské operaci. V blízkosti letounu byl umístěn protiletadlový kanón kalibru 85 mm, který byl ve výzbroji protiletadlových jednotek 1. československého armádního sboru. Tento kanón byl používán i v boji proti tankům. Na další kamenné plošince je umístěn těžký velkokaliberní protiletadlový kulomet kalibru 12,7 mm. Na kamenném podstavci byla instalována i plastická mapa celého dukelského bojiště.\n\nZápadně obce se nachází kopec Čerešňa, na kterém v září roku 1944 němečtí vojáci, před vstupem 1. československého armádního sboru a Rudé armády na slovenské území, vybudovali vojenskou pevnost, strukturovaný systém zákopů, okopů a krytů s palebním postavením i pro těžkou vojenskou techniku.\n\nZ takto vybudovaného opevnění téměř dva měsíce bránili vstup útočících osvobozovacích vojsk do doliny Ladomirky a zamezovali dalšímu útoku směrem na Svidník a Prešov.\n\nJeště dnes se tento kopec stává cílem pro amatérské hledače vojenských relikvií pocházejících z druhé světové války.\n\nDřevěný kostelík (bojkovská Cerkov Ochrany Presvätej Bohorodičky) byl postaven v roce 1938 podle projektu ukrajinského architekta Vladimíra Sičynského (1894-1962), v blízkosti staré nefunkční a nepoužívaného dřevěného barokního kostelíku (cerkve). Jde o jediný objekt, kde je znám jeho projektant. U ostatních dřevěných kostelíků neznáme jména jejich lidových stavitelů.\n\nStavba je trojdílná, trojprostorová s třemi věžemi. Všechny tři jsou ukončeny ozdobnými kovanými kříži totožného tvaru, pouze nad lodí je umístěn větší kříž. Stavba je postavená na kamenném základě a jeho konstrukce je roubená. Zajímavé je, že má dva vchody, jeden z jižní strany přímo do svatyně a jeden ze západní strany do předsíně. Interiér je prosvětlen díky vysokým oknům v lodi a ve svatyni.\n\nIkonostas je možno datovat do začátku až poloviny 19. století. Předpokládá se, že některé ikony pocházejí z původního ikonostasu prvního kostela asi z poloviny 18. století. Ikonostas má netypickou trojřadou architekturu. Na severní straně budovy byla postavena dřevěná zvonice sloupové konstrukce. Střecha má podobný tvar jako mají vrcholky věží a je potažena plechem. Na vrchu je nasazen trojramenný kříž. Ve zvonici se v současnosti nachází pouze jeden zvon. Zvonice nebyla restaurována.\n"}
{"id": "815795", "url": "https://cs.wikipedia.org/wiki?curid=815795", "title": "Lester Bowie", "text": "Lester Bowie\n\nLester Bowie (11. října 1941 Frederick, Maryland, USA − 8. listopadu 1999) byl americký jazzový trumpetista. V roce 1968 byl zakládajícím členem souboru Art Ensemble of Chicago a byl členem AACM. Spolupracoval například s Jackem DeJohnetteem na albech \"New Directions\" a \"Zebra\". Spolupracoval rovněž s Davidem Bowiem na albu \"Black Tie White Noise\" z roku 1993. Zemřel na rakovinu jater. V roce 2003 mu bylo věnováno album \"Tribute to Lester\".\n"}
{"id": "815801", "url": "https://cs.wikipedia.org/wiki?curid=815801", "title": "Rozkaz o komisařích", "text": "Rozkaz o komisařích\n\nRozkaz o komisařích ( , oficiálně Instrukce pro zacházení s politickými komisaři, \"Richtlinien für die Behandlung politischer Kommissare\") byl písemný rozkaz vydaný Adolfem Hitlerem 6. června 1941 před operací Barbarossa. Požadoval, aby každého sovětského politického komisaře identifikovaného mezi zajatými vojáky ihned zastřelili jako vynucovače komunistické ideologie.\n\nPodle rozkazu by všichni sovětští zajatci identifikovaní jako „bolševici nebo jako aktivní reprezentanti bolševické ideologie“ měli být také zabiti.\n\nPrvní pracovní verze Rozkazu o komisařích byla vydána generálem Eugenem Müllerem 6. května 1941, vyžadovala zastřelit všechny komisaře, aby se nedostali do zajateckých táborů v Německu. Německý historik Hans-Adolf Jacobsen napsal: „Velitelé německé armády nikdy nepochybovali o tom, že příkaz úmyslně ignoroval mezinárodní právo; což je potvrzeno neobvykle malým počtem kopií rozkazu, které byly distribuovány“. Odstavec napsaný generálem Mullerem byl na žádost OKW odstraněn. Polní maršál Walter von Brauchitsch příkaz upravil 24. května 1941 a Mullerův paragraf opět přiložil. Vybízel armádu, aby zachovávala disciplínu podle rozkazu. Finální pracovní verze příkazu byla OKW 6. června 1941 rozeslána nejvýše postaveným velitelům, kteří měli ústně informovat své podřízené.\n\nProsazení Rozkazu o komisařích vedlo k tisícům poprav. Německý historik Jürgen Förster se chystal v roce 1989 napsat, že není pravda, co tvrdí většina německých armádních velitelů v jejich pamětích a někteří němečtí historikové jako Ernst Nolte, kteří stále prohlašovali, že Rozkaz o komisařích nebyl prosazen. 23. září 1941, po tom co několik velitelů Wehrmachtu žádalo o zmírnění příkazu, aby u vojáků Rudé armády podpořili ochotu vzdát se, Hitler odmítl „jakékoli pozměnění existujících příkazů týkajících se politických komisařů“.\n\nKdyž se o Rozkazu o komisařích dozvěděli vojáci a důstojníci Rudé armády, oživilo to morálku a omezilo či zabránilo myšlenkám na kapitulaci. Tento nežádoucí účinek byl citován v německých výzvách Hitlerovi (např. Clause von Stauffenberga), který nakonec po jednom roce 6. května 1942 Rozkaz o komisařích zrušil.\n\n\n"}
{"id": "815802", "url": "https://cs.wikipedia.org/wiki?curid=815802", "title": "Winx Club - Výprava do ztraceného království", "text": "Winx Club - Výprava do ztraceného království\n\nWinx Club - Výprava do ztraceného království (\"Winx Club: The Secret of the Lost Kingdom\") je italský film ze světa populárního animovaného seriálu pro mládež \"Winx Club\". Na plátna českých kin film dorazil 1. května 2008.\n\nPřed 16 lety se největší mágové obětovali, aby porazili zlo. Nyní je osud království Sparx v rukou 16leté dívky Bloom, víly a strážkyně Dračího ohně. S pomocí svých kamarádek bude muset čelit té největší výzvě: vstoupit do temné dimenze Obsidián a bojovat proti dávnému zlu, aby své rodiče přivedla znovu k životu a odhalila záhadu Sparxu. Winx musí bojovat proti samotným Dávným Černokněžkám a jejích pomocnici Mandragoře. Uspěje Bloom a její kamarádky, porazí ty největší stvůry nočních můr? Podaří se jim najít posledního krále a královnu Sparxu? Podaří se Bloom stát se princeznou Sparxu? Osud Sparxu je v rukou 6 statečných dívek - výprava do ztraceného království!\n\nWinx právě skončily 3. ročník školy a úspěšně se staly Vílami Ochránkyněmi s povinností chránit své planety. Dívky se rozhodnou hledat Haagena Kovotepce, muže, jež ukoval Oritelův meč a doufají, že s jeho pomocí jej mohou najít a vrátit rodiče Bloom zpět k životu. Podaří se jim ho najít a s pomocí Faragondy přesvědčit, aby šel na Alfeu a pomohl jim. Poté Bloom zaslechne jeho rozhovor s Faragondou, kde říká, že je nemožné je najít, protože Enchantix Bloom je neúplný a její planeta mrtvá. Zatímco její kamarádky jsou přizvány k obřadu, kde dostanou poslední dar Alfei - Boxy s kouskem harmonie s jejich mocí,\n\nBloom je smutná, ztratila naději a navíc Sky se musí vrátit na Eraklyon s ženou, kterou Bloom nezná a začne žárlit. Sky jí povzbudí aby nepřestala pátrat a že jí vše vysvětlí. Všechny Winx se poté rozhodnou strávit poslední společný večer na Alfee spolu a druhý den, se Winx rozchází každá na svou planetu a Bloom odchází na Zem. Zde se jí zdá sen, kde vidí, co se stalo s jejími rodiči a díky povzbuzení Daphné, se rozhodne je hledat. Její sestra jí prozradí lokaci Knihy Osudu a věnuje jí Masku Daphné. Ráno pak zjistí, že všichni její přátelé za ní přijeli oslavit její narozeniny. Winx i specialisté souhlasí, že jí pomůžou s hledáním a tak se vydávají na Sparx, hledat Knihu Osudu.\n\nMezitím se Dávné Černokněžky probouzí v Obsidiánu a posílají svou služebníci, čarodějku Mandragoru aby zničila Plamen naděje - ve skutečností Dračí plamen. Ta napadne Alfeu, jen aby byla poražena Konvergencí Winx. \n\n\n\n\nBloom - hlavní víla z Winx Clubu, také princezna Sparksu. Již velmi dlouho touží nalézt své rodiče. Víla Dračího ohně.\n\nStella - Víla, která chce vždy vypadat elegantně. Je velkou kamarádkou Bloom a velmi jí podporuje. Víla Slunce a Měsíce.\n\nFlora - nejcitlivější víla z Winx Clubu. Níc jí nepotěší více než kytice růží. Víla přírody.\n\nMusa - velmi hudebně nadaná víla. Vlastně i hudbou vyjadřuje,jaká doopravdy je. Víla hudby.\n\nTecna - velká technoložka, technika je její život. Víla Technologie.\n\nLayla - Sport miluje, navíc umí nádherně tančit. Miluje dobrodružství. Víla vln.\n\nPixies\n\n"}
{"id": "815810", "url": "https://cs.wikipedia.org/wiki?curid=815810", "title": "Božena Brodská", "text": "Božena Brodská\n\nBožena Brodská, rozená Křepelková, známá též jako Bíba Brodská (27. července 1922 Praha – 23. června 2019 Praha) byla česká tanečnice, historička baletu a pedagožka dějin baletu na AMU.\n\nOd dětství ji otec vedl k tenisu, jejími největšími úspěchy byly několikanásobná účast ve finále dvouhry a několik vítězství ve smíšené čtyřhře na Pardubické juniorce.\n\nV letech 1946–1950 studovala hudební vědu na Filosofické fakultě Univerzity Karlovy v Praze. V roce 1955 absolvovala studium teorie tance na katedře tance Akademie múzických umění v Praze (vyučoval ji Jan Reimoser).\n\nV letech 1946–1947 byla v angažmá v Družstvu divadel práce (Karlín), v letech 1947–1949 v D 45 a v letech 1950–1951 v Armádním uměleckém souboru Víta Nejedlého.\n\nOd roku 1955 působila jako pedagožka na katedře tance AMU v Praze (od roku 1975 jako docentka, od roku 1982 jako profesorka a v letech 1975–1986 jako vedoucí katedry).\n\nJejí první manžel byl JUDr. Cibor Mařan. Krátké manželství zůstalo bezdětné. Následně se provdala za herce Vlastimila Brodského. Jejich syn Marek Brodský (* 1959) je výtvarník, hudebník a občasný herec.\n\n\n"}
{"id": "815812", "url": "https://cs.wikipedia.org/wiki?curid=815812", "title": "Eddie Gale", "text": "Eddie Gale\n\nEddie Gale (* 15. srpna 1941 Brooklyn, New York, USA) je americký jazzový trumpetista. Studoval u Kenny Dorhama. mezi hudebníky se kterými spolupracoval patří například Cecil Taylor, Sun Ra, Larry Young, Elvin Jones, John Coltrane, Jackie McLean, Booker Ervin nebo Illinois Jacquet.\n\n\n\n"}
{"id": "815815", "url": "https://cs.wikipedia.org/wiki?curid=815815", "title": "Illinois Jacquet", "text": "Illinois Jacquet\n\nJean-Baptiste Illinois Jacquet (31. října 1922 Broussard, Louisiana, USA − 22. července 2004 Queens, New York, USA) byl americký jazzový saxofonista. Jeho sólo ve skladbě „Flying Home“ je považováno za první R&B saxofonové sólo. Začínal hrát na altsaxofon v kapele svého otce Gilberta Jacqueta, ve které hráli i jeho bratři, trumpetista Russell Jacquet a bubeník Linton Jacquet.\n\n\n"}
{"id": "815820", "url": "https://cs.wikipedia.org/wiki?curid=815820", "title": "Russell Jacquet", "text": "Russell Jacquet\n\nRussell Jacquet (4. prosince 1917 St. Martinville, Louisiana, USA − 28. února 1990 Los Angeles, Kalifornie, USA) byl americký trumpetista. Hrál v kapele svého otce Gilberta Jacqueta, ve které hráli i jeho bratři, altsaxofonista Illinois Jacquet a bubeník Linton Jacquet. V letech 1934-1937 hrál s California Playboy Band, ve skupině rovněž hrál jeho bratr Linton Jacquet na bicí. V letech 1939-1940 hrál s Floydem Rayem. V letech 1940-1942 studoval na Wiley College v Texasu.\n\n"}
{"id": "815821", "url": "https://cs.wikipedia.org/wiki?curid=815821", "title": "Jimmy Jones (klavírista)", "text": "Jimmy Jones (klavírista)\n\nJimmy Jones (30. prosince 1918 Memphis, Tennessee, Spojené státy americké – 29. dubna 1982 Burbank, Kalifornie, USA) byl americký jazzový klavírista a aranžér. V letech 1943–1945 hrál v triu Stuffa Smithe a v letech 1945–1947 hrál s J.C. Heardem. Spolupracoval také například s Dizzy Gillespiem, Sarah Vaughan, Gilem Evansem, Benem Websterem, Big Joe Turnerem nebo Colemanem Hawkinsem.\n\n"}
{"id": "815822", "url": "https://cs.wikipedia.org/wiki?curid=815822", "title": "Mistrovství světa v rallye 2009", "text": "Mistrovství světa v rallye 2009\n\nMistrovství světa v rallye 2009 je název šampionátu z roku 2009. Zvítězil v něm Sebastien Loeb s vozem Citroën C4 WRC. Titul mezi týmy vyhrál Citroën Sport.\n\n\n\n\n\n\n\n\n\n\n\n\n\n\n\n"}
{"id": "815823", "url": "https://cs.wikipedia.org/wiki?curid=815823", "title": "Jimmy Jones", "text": "Jimmy Jones\n\nJimmy Jones může být:\n\n"}
{"id": "815826", "url": "https://cs.wikipedia.org/wiki?curid=815826", "title": "John Levy", "text": "John Levy\n\nJohn Levy může být:\n\n\n"}
{"id": "815828", "url": "https://cs.wikipedia.org/wiki?curid=815828", "title": "St. Martinville", "text": "St. Martinville\n\nSt. Martinville je město ve farnosti St. Martin Parish ve státě Louisiana. Při sčítání obyvatel v roce 2000 zde žilo 6 989 obyvatel. Pochází odsud například jazzový trumpetista Russell Jacquet.\n"}
{"id": "815830", "url": "https://cs.wikipedia.org/wiki?curid=815830", "title": "Broussard (Louisiana)", "text": "Broussard (Louisiana)\n\nBroussard je město na hranicích farností St. Martin Parish a Lafayette Parish ve státě Louisiana. Při sčítání obyvatel v roce 2000 zde žilo 5 874 obyvatel. Narodil se zde například jazzový saxofonista Illinois Jacquet.\n"}
{"id": "815831", "url": "https://cs.wikipedia.org/wiki?curid=815831", "title": "Ján Želibský", "text": "Ján Želibský\n\nJán Želibský (24. listopadu 1907 Jablonové – 13. listopadu 1997 Bratislava) byl slovenský malíř a pedagog.\n\nNejprve studoval u Gustáva Mallého v Bratislavě, na pražské uměleckoprůmyslové škole u Arnošta Hofbauera a na akademii u Williho Nowaka. Poté zůstával v Praze, byl členem Umělecké besedy, od roku 1945 byl také členem Skupiny 29. augusta, v letech 1946–1952 vyučoval na pražské akademii, kde byl i proděkanem, poté se přesunul vyučovat do Bratislavy a v letech 1952–1955 byl rektorem na Vysoké škole výtvarných umění.\n\nVe své tvorbě představuje zástupce mladých umělců tvořících přibližně od 30. let (generace 1909). Zprvu se zabývá motivy společenského života města, později antifašistickým bojem, z jeho působení na Slovensku jsou důležité cesty, v kterých zachytil život slovenského lidu.\n\n"}
{"id": "815832", "url": "https://cs.wikipedia.org/wiki?curid=815832", "title": "Ferdinand de Marsin", "text": "Ferdinand de Marsin\n\nFerdinand, hrabě z Marsinu (či \"Marchinu\") (10. února 1656, Lutych – 9. září 1706, Turín) byl francouzský generál a diplomat, který dosáhl hodnosti Maršál Francie.\n\nByl synem Jana Kašpara Ferdinanda, hraběte z Granville, a Marie de Balzac d'Entragues.\n\nMarsin sloužil ve vojsku ve Flandrech a byl raněn v bitvě u Fleurusu. Účastnil se bitvy u Neerwinden a obléhání Charleroi.\n\nV letech 1701–1702 působil jako francouzský ambasador ve Španělích.\n\nV průběhu války o dědictví španělské byl přítomen v bitvě u Luzzary. V roce 1703 se stal po úspěšné bitvě u Speyerbachu Maršálem Francie.\n\nRoku 1704 byl spolu s Tallardem poražen v bitvě u Höchstädtu a nakonec smrtelně zraněn v bitvě u Turína. Uvězněn v tomtéž městě zemřel o několik dní později.\n\nByl sice výborným důstojníkem, ale jen průměrným generálem.\n\n"}
{"id": "815833", "url": "https://cs.wikipedia.org/wiki?curid=815833", "title": "Magnetické ztráty", "text": "Magnetické ztráty\n\nV magnetickém obvodu dochází při střídavé magnetizaci feromagnetika ke ztrátám přeměnou elektrické a magnetické energie na energii tepelnou. Ztráty vyjadřujeme prostřednictvím ztrátového výkonu, který má tři složky:\n\n\n\n\n\n\nCelkové magnetické ztráty je možné snížit přídavkem křemíku do materiálu, nebo nahrazením jednoho kusu materiálu blokem složeným z tenkých vzájemně izolovaných plechů.\n\n"}
{"id": "815834", "url": "https://cs.wikipedia.org/wiki?curid=815834", "title": "Tomáš Vosolsobě", "text": "Tomáš Vosolsobě\n\nTomáš Vosolsobě (7. března 1937, Praha − 10. ledna 2011, Slaný) byl český malíř, filatelista a příležitostný fotograf.\n\nPo ukončení studií na Akademii výtvarných umění v Praze pracoval jako výtvarník z povolání, věnoval se rovněž filmové tvorbě a navrhoval reklamní grafiku. V 70. letech pracoval jako fotograf pro Poštovní muzeum v Praze. Díky tíživým okolnostem v Československu odešel roku 1982 do Švýcarska, kde strávil 18 let života. Jeho umělecký styl je osobitý a jeho díla vždy reagovala na proměňující se dobu. Byl představitelem informelu, ve svých výtvarných dílech rozvíjel téma symetrie a nemalou část své tvorby zasvětil výrazným barevným kontrastům. Byl členem Svazu československých výtvarných umělců, Unie výtvarných umělců České republiky a Středočeského sdružení výtvarníků. Svá díla vystavoval na řadě samostatných i skupinových výstav.\n\nTomáš Vosolsobě se narodil v Praze jako jediný syn Ladislava a Marie Vosolsobě. Otec pracoval v Živnostenské bance a později se stal vedoucím průmyslových podniků, které banka ovládala. Díky častým přesunům jeho pracoviště se rodina několikrát stěhovala. Roku 1947 se Tomáš Vosolsobě s rodiči usadil v Uhříněvsi, kde otec přijal místo ředitele cihelny. V Uhříněvsi bydlel Tomáš Vosolsobě až do roku 1982. Umění bylo přirozenou součástí rodiny Vosolsobě, k zájmu o něj ho ovšem přivedl zejména výtvarný kroužek akad. mal. Jana Fořta, který navštěvoval v rámci střední školy v Uhříněvsi.\n\nOd roku 1952 studoval Vyšší školu uměleckého průmyslu v Praze, kde byl žákem Demetera Livory. Po reorganizaci školy roku 1954 se stal žákem Výtvarné školy v Praze na Hollarově náměstí, kde ho ve třetím ročníku kresbu a malbu vyučoval prof. Karel Tondl, ve čtvrtém ročníku prof. Karel Müller. Po ukončení studia maturitou v roce 1956 byl přijat ke studiu na Akademii výtvarných umění v Praze. Nejprve navštěvoval všeobecný ateliér prof. Vladimíra Sychry. Od třetího ročníku nastoupil do ateliéru Vlastimila Rady, v letním semestru přestoupil k prof. Karlu Součkovi, u něhož roku 1962 absolvoval. Studia zakončil čestným rokem.\n\nVe svých dílech hledá cestu pod optický povrch věcí. Snaží se zachytit jsoucno na paletě bytí s vědomím, že vidí pouze do prvního ohybu cesty.\"“ Pavel Čtvrtník\n\nJiž během studií se seznámil s tehdejší abstraktní malbou, ačkoliv se v 50. letech prosadila doktrína socialistického realismu a seznámit se s dobovým světovým uměním bylo velmi těžké. Velký vliv měl na Tomáše Vosolsobě článek kritika a teoretika umění Jiřího Padrty, uveřejněný v revue Výtvarné umění v roce 1957, který pojednával o tehdejším dění na výtvarné scéně v západní Evropě a Americe. Nepřipojil se k žádné ze vznikajících neformálních uměleckých skupin. V té době experimentoval a hledal vlastní cestu. Vyrovnával se s problematikou informelu. Experimentoval s litím a stříkáním tuše na papír. Jeho díla prostupovaly motivy karetních králů a pištců, psů, abstraktních krajin a ženských figur. Významnou součástí jeho tvorby se stala technika dekalku, zrcadlově symetrického otisku, která ho zaujala již v jeho uměleckých počátcích a kterou nadále rozvíjel. Pracoval s tuší, akvarelovými a kvašovými barvami. Od poloviny 60. let se v jeho tvorbě objevily i konkrétní předměty – papíry, mince, kovové a dřevěné destičky.\nV roce 1964 měl první samostatnou výstavu v Klubu Mánes v Praze. Účastnil se přehlídek mladých umělců v letech 1965, 1966 a 1967, které byly jedinečnou příležitostí k umělecké konfrontaci jeho generace – Výstavy mladých 65 v ÚLUV v Praze, Výstavy mladých v Moravské galerii v Brně a výstavy Nová jména v Galerii Václava Špály v Praze.\nByl vášnivým filatelistou, zabýval se zejména aerofilatelií. Věnoval se plakátové tvorbě, stal se autorem a ilustrátorem publikací \"Umění gotické\" a \"Umění renesance\", které vydalo Státní nakladatelství dětské knihy v roce 1966. Blízko měl k filmovému prostředí, stýkal se s Karlem Vachkem, Jozefem Ort-Šnepem či Jiřím Menzelem. Podílel se na vzniku dokumentárních filmů \"Hovory o krajině\" (1969) a Vladimíra Preclíka sochy (1970) pro Krátký film Praha. Koncem šedesátých let se uzavřela jedna etapa jeho uměleckého života, etapa učení, experimentování a hledání osobitého stylu.\n\nV sedmdesátých letech nebylo na československé kulturní scéně pro umělce jeho typu místo – pro individualistu, trvajícím na svém výtvarném projevu a pevných životních postojích. Z důvodu neloajality ke komunistickému režimu nebyl součástí uměleckých elit tehdejší doby. Záchytným bodem se mu stala spolupráce s Poštovním muzeem v Praze, která započala již na konci 60. let, kdy vypracoval výtvarné řešení filatelistické expozice v rámci světové poštovní výstavy Praga 1968. Postupně byl pověřen fotodokumentací sbírkových předmětů a poštovního provozu. Vrcholem jeho fotografické činnosti se stalo v letech 1977 až 1979 portrétování výtvarných umělců a rytců, kteří se podíleli na tvorbě poštovních známek – Františka Grosse, Zdeňka Sklenáře, Josefa Lieslera, Kamila Lhotáka a dalších. Nesnadná situace vyvrcholila v roce 1982 odchodem do Švýcarska.\n\nDo Švýcarska odešel se svou ženou Ritou, která pocházela ze švýcarského Curychu. Nejdříve žili v městečku Schliern bei Köniz v bernském kantonu a od roku 1986 v Curychu. Vrátil se ke svobodné tvorbě, k otiskům a osové souměrnosti. Nejprve pracoval zejména s kvašovými barvami, později používal akrylové barvy na pavatexu. Vystupňoval barevnou intenzitu, jeho díla ovládl velmi jasný kolorit a kontrasty nelomených barev (červená, zelená, žlutá, modrá) jako reakce na prostředí, ve kterém se pohyboval. Inspirací se mu stala jasná obloha, barevné kontrasty a pestrost jižních zemí – Itálie a Španělska, které pravidelně navštěvoval. Jeho tvorbu ovlivnily zážitky a reálné situace, např. koncová světla aut jedoucích po dálnici, ale také symetričnost barokních staveb. Vystavoval převážně ve Švýcarsku, ale i v Německu a Itálii, výstavy zajišťoval i organizačně. Od roku 1992 navštěvoval Českou republiku, v roce 1993 své kresby a obrazy prezentoval v Poštovním muzeu v Praze – na své první výstavě v České republice po odchodu do Švýcarska. K výstavě navrhl rovněž příležitostné poštovní razítko a přítisk na propagační dopisnici. Průřez tvorbou Tomáše Vosolsobě následně představila řada českých muzeí a galerií.\n\nV roce 2000 se vrátil do České republiky natrvalo a usadil se spolu se svou ženou Ritou ve středočeských Velvarech. Věnoval se uspořádávání a prezentaci své celoživotní tvorby. Jeho díla se objevila v rámci samostatných nebo skupinových výstav v řadě českých muzeí a galerií. Na začátku roku 2011 Tomáš Vosolsobě zemřel ve věku nedožitých 74 let a byl pochován na hřbitově ve Velvarech. Roku 2012 vyšla platná poštovní známka s motivem jeho kresby.\n\n\n"}
{"id": "815838", "url": "https://cs.wikipedia.org/wiki?curid=815838", "title": "The Sims 3: Obludárium", "text": "The Sims 3: Obludárium\n\nThe Sims 3: Obludárium (anglicky The Sims 3: Supernatural) je sedmý datadisk do hry The Sims 3.\n\nHráči si mohou přímo v editoru postav (CAS) vytvořit čarodějnice, kouzelníky, vlkodlaky, vampýry a víly, každý má své specifické vlastnosti a interakce. Obludárium přichází s novým světem – Moonlight Falls. Simíci mohou sesílat kouzla a hledat po městě přísady, které se dají použít k vaření elixírů. Mezi nové objekty patří koště, cikánská maringotka, magické zrcadlo, posuvné dveře knihovny aj. Většina objektů je gotické tematiky. Ve městě můžete potkat Kostislavu, postavu z .\n\nObludárium je k dispozici v běžném vydání a limitované edice. Limitovaná edice obsahuje exkluzivní předměty ze hry Plants vs. Zombies: hráškostřel, oblečení pro zombie aj.\n\nThe Sims 3: Obludárium bylo vydáno v září 2012.\n"}
{"id": "815842", "url": "https://cs.wikipedia.org/wiki?curid=815842", "title": "Aiguille Blanche de Peuterey", "text": "Aiguille Blanche de Peuterey\n\nAiguille Blanche de Peuterey (4112 m n. m.) je hora v Montblanském masivu v Grajských Alpách. Leží v západní Itálii v regionu Valle d'Aosta. Na vrchol lze vystoupit od Bivacco Alberico e Brogna (3679 m), Rifugio Monzino (2590 m), Bivacco Piero Craveri (3490 m) a Bivouac de la Brenva (3060 m).\n\nHora má tři vrcholky:\n\nJako první na horu vystoupili 31. července 1885 Henry Seymour King, Emile Rey, Ambros Supersaxo a Aloys Anthamatten.\n\n"}
{"id": "815844", "url": "https://cs.wikipedia.org/wiki?curid=815844", "title": "Gene Clark", "text": "Gene Clark\n\nHarold Eugene Clark (17. listopadu 1944 Tipton, Missouri, USA − 24. května 1991 Sherman Oaks, Los Angeles, Kalifornie, USA) byl americký zpěvák a hudební skladatel. V letech 1964-1966, 1967, 1972-1973 byl členem skupiny The Byrds. V letech 1968-1969 byl členem dua Dillard & Clark. Nahrál také několik sólových alb.\n\n"}
{"id": "815846", "url": "https://cs.wikipedia.org/wiki?curid=815846", "title": "Zdeňka Ortová", "text": "Zdeňka Ortová\n\nZdeňka Ortová (* 21. června 1961 Slaný) je česká spisovatelka, autorka aforismů, fejetonů a povídek. Pracuje jako vedoucí Městské knihovny ve Velvarech.\n\nPublikuje od osmdesátých let minulého století, kdy psala fejetony a povídky pro sobotní přílohy celostátních deníků. V roce 1990 se stala jednak kmenovou autorkou humoristického časopisu Nový Dikobraz, pro který několik let psala zejména aforismy, epigramy a fejetony, a dále pak kmenovou autorkou časopisu Vlasta, kde uveřejňovala své fejetony. Je nejznámější českou aforistkou a jedinou ženou, které je věnována samostatná kapitola v Antologii českých aforistů a jejíž soubory aforismů vycházejí knižně.\n\n"}
{"id": "815847", "url": "https://cs.wikipedia.org/wiki?curid=815847", "title": "Kanton Bourgtheroulde-Infreville", "text": "Kanton Bourgtheroulde-Infreville\n\nKanton Bourgtheroulde-Infreville (fr. \"Canton de Bourgtheroulde-Infreville\") je francouzský kanton v departementu Eure v regionu Horní Normandie. Skládá se z 18 obcí.\n\n"}
{"id": "815849", "url": "https://cs.wikipedia.org/wiki?curid=815849", "title": "Kostižerky", "text": "Kostižerky\n\nKostižerky (\"Osedax\") je rod mořských červovitých živočichů z podtřídy vláknonošců. Živí se tukem především z velrybích, ale i jiných kostí. V anglických populárních článcích se proto často označují jako \"zombie worms\".\n\nByly objeveny až v roce 2002 u Kalifornie a vědecky popsány o 2 roky později. K roku 2012 bylo známo 17 druhů z různých světových oceánů včetně japonských a kalifornských pobřežních vod Tichého oceánu nebo severního Atlantiku, kde byly objeveny u Švédska v úžině Kattegat. Později byly objeveny i u antarktických břehů.\n\nJsou příbuzné jiným vláknonošcům – riftiím hlubinným – které obývají dna Tichého oceánu v okolí tzv. černých kuřáků.\n\nJsou to několik cm dlouzí mnohoštětinatí kroužkovci, kteří stejně jako ostatní vláknonošci nemají v dospělosti trávicí soustavu. Tuk nasávají pomocí vláken, kterými vrůstají do kostí. Jeho zpracování ponechávají na symbiotických bakteriích.\n\nStopy, které takto kostižerky zanechaly, byly dodatečně objeveny i na kostech některých prehistorických zvířat – nejen velryb, ale i mořských nelétavých ptáků z čeledi \"Plotopteridae\". Dosud však není jasné, zda kostižerky vznikly s prvními prakytovci (\"Archaeoceti\") před 45 miliony let, jak se domnívali jejich původní objevitelé Rouse a kol., nebo jestli se oddělily už během období křídy a byly tedy současníky dinosaurů.\n\nHavajský výzkumník Craig Smith předpokládá, že více než polovina všech původních druhů tohoto rodu vyhynula, k čemuž došlo koncem 19. století v důsledku lovu velryb, který stavy velryb snížil až o 90 %.\n\nKostižerky žijí v mořích v hloubkách od 30 do 3000 metrů. Živí se tukem a kolagenem z velrybích kostí, ale byly nalezeny i na rybích kostech. Protože nemají trávicí soustavu, využívají k trávení symbiotické bakterie, které s nimi žijí.\n\nV roce 2012 zjistil Sigrid Katz z kalifornského Scripps Institution of Oceanography, že ve výrůstcích se zvýšeně vyskytují takzvané protonové pumpy – transmembránové proteiny (bílkoviny), které přes povrch výrůstků přenášejí vodíkové ionty H. Vytvářejí tak kyselé prostředí, které narušuje kosti a umožňuje, aby kostižerka do nich pronikla svými výrůstky. Do té doby nebylo známo, jakým způsobem vytvářejí kostižerky díry v kostech, když jejich tělo nemá žádné pevné části, kterými by mohly tyto otvory vytvořit.\n\nJejich rozmnožování je velmi zvláštní: množství malých samečků žije uvnitř těla o mnoho větší samičky. Zůstávají přitom v larválním stádiu.\n\n\n"}
{"id": "815850", "url": "https://cs.wikipedia.org/wiki?curid=815850", "title": "Arsenitan sodný", "text": "Arsenitan sodný\n\nArsenitan sodný je toxická, karcinogenní a teratogenní anorganická sloučenina s chemickým vzorcem NaAsO. Je to sůl kyseliny arsenité. Při zahřívání k teplotě rozkladu uvolňuje toxické výpary oxidu arsenitého a sodného. Je to krystalická, dobře ve vodě rozpustná hygroskopická látka, která také absorbuje oxid uhličitý, skládající se ze sodných kationtů a katenových arsenitanových aniontů [AsO], které jsou lineárními řetězci -O-As(=O)- o konečné délce. Je to herbicid a pesticid.\n\nArsenitan sodný se vyrábí rozpouštěním oxidu arsenitého v roztoku uhličitanu sodného nebo hydroxidu sodného za varu.\n\n"}
{"id": "815857", "url": "https://cs.wikipedia.org/wiki?curid=815857", "title": "Grande Rocheuse", "text": "Grande Rocheuse\n\nGrande Rocheuse (4102 m n. m.) je hora v Montblanském masivu v Grajských Alpách. Leží ve východní Francii v regionu Rhône-Alpes nedaleko italských hranic. Nachází se mezi Aiguille Verte a Aiguille du Jardin. Na vrchol lze vystoupit od chaty Refuge du Couvercle (2687 m).\n\nJako první na vrchol vystoupili 17. září 1865 Michel Ducroz, Michel Balmat a R. Fowler.\n\n"}
{"id": "815860", "url": "https://cs.wikipedia.org/wiki?curid=815860", "title": "Porta Apostolorum", "text": "Porta Apostolorum\n\nPorta Apostolorum (česky \"Brána apoštolů\") byl benediktinský klášter v Postoloprtech, který vznikl před rokem 1119 a zanikl v roce 1420. Benediktinský konvent \"Porta apostolorum\" byl nejstarší (při problematické existenci benediktinského konventu v Mnichově Hradišti), ale i největší konvent na území litoměřické diecéze, která svým teritoriem zahrnuje severní Čechy. \n\nKdy byl tento konvent založen a kdo byl jeho zakladatelem, se asi nepodaří již nikdy zjistit. Existuje několik starých pověstí, podle nichž například založili konvent Vršovci na popud sv. Vojtěcha, jiná pověst hovoří zase o nějakém velmoži, který se vracel s českým knížetem roku 1108 z Míšně. Celá skupina se dostala v hlubokém lese do smrtelného nebezpečí, když je přepadla neobyčejně silná bouře. Onen velmož slíbil, že v případě zachránění se stane mnichem a založí klášter. Jisto je tolik, že je třeba se vzdát pokusu o zjištění vzniku tohoto významného a velmi brzy bohatého kláštera. Víme, že roku 1147 zemřel již pátý opat postoloprtský Jistislav. Známe pak neúplnou řadu postoloprtských infulovaných opatů, potvrzovaných a uváděných většinou pražskými biskupy až do zničení kláštera roku 1420.\n\nStarší literatura místo, kde klášter stával, klade na slovanské hradiště Drahúš známé z Kosmovy kroniky. V roce 1981 však bylo nalezeno románské zdivo v hospodářské budově v areálu postoloprtského děkanství v Husově ulici. Drobný průzkum zde odhalil částečně dochované šestinásobně sdružené okno z poloviny 12. století. Klášter tedy stál v těsném sousedství zámku a kostela Nanebevzetí Panny Marie.\n\nKlášterní kostel, románská bazilika, stál na nejvyšším místě celého komplexu a byl zcela obklopen klášterními budovami a ochrannou hradební zdí. Kostel měl patrně dvě věže a rozsáhlý vnitřní komplex konventu měl křížovou chodu a další blíže již neurčitelné objekty. Podle pramenů byl v Postoloprtech ještě i kostel sv. Ondřeje, ale bližší zprávy o něm nemáme. To vše bylo zjištěno již při prvním archeologickém průzkumu roku 1890.\n\nKrál Přemysl Otakar I. potvrdil konventu všechna jeho bohatá nadání i exempci (vynětí) ze soudní světské pravomoci. Král Václav I. potvrdil tato práva opatu Teodorichu ze Šelmberka († 1210). Opat Berthold dal postavit kostel v Lenešicích (nápis na věži z roku 1262) a roku 1243 propadl s dalšími vysokými církevními hodnostáři církevní exkomunikaci. Významný byl opat Jan (1318), který uzavřel s benediktinským klášterem ve Vilémově úmluvu o bratrství, podle něhož si měly oba konventy vzájemně ve všem vypomáhat, vyměňovat řeholníky, obsazovat prebendy atd. Roku 1320 potvrdil týž opat rodu Sekerků ze Sedčic, hlásících se k Vršovcům jako ke svým předkům (stejný znak), že mají „v našem klášteře“ starou rodinnou hrobku.\n\nOpati měli právo mitry a berly, jak je i patrno ze zachované pečeti z roku 1325, na níž je zobrazen infulovaný opat, mající v jedné ruce berlu, v druhé knihu. V obrazu je ještě Panna Marie s Ježíškem a napravo od ní sv. Benedikt, zakladatel řádu, nalevo sv. Scholastika, jeho sestra. Podle opisu je jasné, že konvent byl zasvěcen Panně Marii, i když například Frind a Crugerius se domnívají, že původní patrocinium byli buď apoštolové, nejspíše pak sv. Petr. Zprávy, že by v této době bylo v Postoloprtech na 300 mnichů, jsou zřejmě přehnané.\n\nKlášter obdržel roku 1356 další privilegia, mimo jiné i právo volné plavby po řece Ohři. Z roku 1384 máme výslovný doklad o tom, že překrásný kostel Panny Marie stál uvnitř celého klášterního komplexu obklopeného hradbami (\"infra septa monasterii Portae apostolorum\"). Za ním byl starý farní kostel a obydlí děkana. Klášter nabýval stále značného jmění a i jeho pozemkový majetek se zvětšoval. Velkými příznivci kláštera byli páni z Házmburku a páni z Doupova.\n\nBrzy se však klášter dostal do dlouhých a vleklých sporů se sousedními blízkými královskými městy Žatcem a Louny, a tak vznikla postupně proti klášteru v těchto místech velká nenávist. Klášter postoloprtský měl i své pobočné menší kláštery – proboštství, která na něm závisela. Mimoto byl konvent patronem řady far v širokém okolí. Majetek kláštera v dobách rozkvětu se koncentroval okolo Postoloprt, kde mu patřilo více než 20 vesnic. Současně měl i patronátní právo nad řadou kostelů. Patřily mezi ně: Libočany u Žatce, Podbořany, Vroutek, Lenešice, Lipenec, Lipno. Na počátku 15. století bylo prý v konventu okolo 100 mnichů.\n\nStará nenávist mezi městem Louny a Žatcem na jedné straně a konventem benediktinů v Postoloprtech na straně druhé, se projevila hned na počátku husitských válek. Dne 20. května 1420 se u Smolnic sešli radikální husité z Loun a Žatce. Nejdříve vybili lounští dominikánský klášter a konvent magdalenitek v Lounech, benediktinské proboštství v Žatci a pak táhli spolu se slánskými na postoloprtský klášter. Vedl je Záviš Bradatý, Petr Obrovec a kněz Petr Špička. Část mnichů v čele s opatem Janem se stačila zachránit útěkem, ostatní se s klášterními poddanými začali bránit. Když však poznal neudržitelnost svého postavení, vzdali se pod podmínkou volného odchodu. Když opouštěli klášterní komplex, zapálili husité hořícími střelami budovy kláštera. Bylo to podle husitského kronikáře Vavřince z Březové přímo proti vůli husitských vůdců.\n\nPožár zničil zcela kostel i klášter, kde shořelo nenahraditelné kulturní bohatství (knihovna, archiv, obrazy atd.). Např. za opata Jana II. se roku 1405 připomíná zdejší velmi bohatá knihovna se vzácnými rukopisy, která podle Bohuslava Balbína (\"Bohemia Sancta\" 125) měla největší počet rukopisů v zemi.\n\nExistence konventu však formálně trvala i po roce 1420. Roku 1424 byl zvolen novým postoloprtským opatem Jan Polomec, ale mniši se do klášterních ruin již nikdy nevrátili. Poslední formální potvrzení, že konvent patřil benediktinům, známe z roku 1458, kdy král Jiří zastavil benediktinský majetek Petrovi z Veitmile. Z proboštství tohoto kláštera je třeba se zmínit o osudech Břvan, Boče, Klášterce nad Ohří, Slavětína a Žatce, které k \"Portě Apostolorum\" patřily. Současně je třeba dodat, že postoloprtský klášter měl svého probošta i v Teplicích, který se staral o duchovní správu a statky tamního kláštera benediktinek. Podle Augusta Sedláčka zbývalo z bývalého konventu roku 1692 ještě poslední staré stavení, v němž byla škola, a kostel sv. Františka.\n\n\n"}
{"id": "815863", "url": "https://cs.wikipedia.org/wiki?curid=815863", "title": "FK Moskva", "text": "FK Moskva\n\nFK Moskva byl ruský fotbalový klub z Moskvy. Založen byl roku 1997 jako FK Torpedo-ZIL Moskva. V sezoně 2009/10 hrál klub ve čtvrté nejvyšší ruské fotbalové soutěži. Tým hrával na stadionu E. Strelcova (13 200).\n\n\n\n\n"}
{"id": "815864", "url": "https://cs.wikipedia.org/wiki?curid=815864", "title": "Ču Su", "text": "Ču Su\n\nČu Su (, 9. srpna 1361 – 2. září 1425) byl čínský princ a vojevůdce, pátý syn Chung-wua, prvního císaře a zakladatele říše Ming. Roku 1370 obdržel titul kníže z Wu, roku 1378 se stal knížetem z Čou, od roku 1381 sídlil v Kchaj-fengu.\n\nČu Su obdržel posmrtné jméno Ting (), jeho plný posmrtný titul byl kníže Ting z Čou ().\n\nČu Su se narodil 9. srpna 1361 jako pátý syn Ču Jüan-čanga, jeho matkou byla podle oficiálních záznamů paní Ma, první z Čuových manželek. Ču Jüan-čang tehdy sídlil v Nankingu a jako jeden z generálů říše Sung bojoval v povstání rudých turbanů. Roku 1368 se Ču Jüan-čang stal císařem říše Ming a během několika let sjednotil Čínu pod svou vládou. V květnu 1370 udělil sedmi svým synům tituly knížat (, \"wang\"), Ču Su se stal knížetem z Wu (). Císař roku 1374 zamítl jeho usídlení v Chang-čou s tím, že příjmy z oblasti Wu (Ťiang-nan) jsou pro ústřední vládu velmi důležité a musí být pod její přímou kontrolou.\n\nČu Su se sblížil s o patnáct měsíců starším bratrem Ču Tim a přes odlišné povahy se stali nejlepšími přáteli. Roku 1376 přesídlil do Feng-jangu ve střední Číně, kde s dalšími princi trávil čas vojenským výcvikem. Roku 1378 císařský otec změnil jeho titul na kníže z Čou () a současně ho oženil s dcerou generála Feng Šenga, tehdy vojenského velitele v Kchaj-fengu, hlavnímu městu provincie Che-nan. Po dosažení dospělosti roku 1381 přesídlil do Kchaj-fengu a třebaže neměl pravomoci vůči místní správě, osobní garda i početná domácnost vedená zkušenými poradci a úředníky mu dávala nemalou moc. Společně se svým tchánem dozíral na vojska rozmístěná v provincii.\n\nRoku 1389 Ču Su bez vědomí císaře odejel z Kchaj-fengu do Feng-jangu, pravděpodobně navštívit Feng Šenga, kterého tam vypověděl císař za přestupky spáchané roku 1387 při úspěšném tažení proti Mongolům. Ču Su byl za to vypovězen do Jün-nanu na vzdáleném jihozápadě říše, fakticky však zadržován u císařského dvora v Nankingu; správu jeho domácnosti v Kchaj-fengu zatím převzal jeho nejstarší syn Ču Jou-tun, na jaře 1391 oficiálně jmenovaný Ču Suovým následníkem. Svolení k návratu do Kchaj-fengu se Ču Su dočkal až na přelomu let 1391 a 1392.\n\nPo nástupu císaře Ťien-wena nová vláda zahájila „politiku omezování knížat“. Ču Su se stal první obětí nových pořádků, na podzim 1398 ho jeho druhý syn Ču Jou-sün obvinil z přípravy vzpoury, načež byl Ču Su uvězněn, zbaven hodností a vypovězen do Jün-nanu. Po porážce Ťien-wena v občanské válce (kampani ťing-nan) a nástupu Ču Tiho na trůn jako císaře Jung-le se Ču Su vrátil do Nankingu (1402) a pak Kchaj-fengu (1403) ve starém postavení.\n\nPřestože mu Ču Ti přidělil dvojnásobek běžné knížecí renty, převedl na něj výnosy obchodních daní z Kchaj-fengu a věnoval vysoké dary, držel ho dále od politiky; Ču Su se proto obrátil k vědě. Věnoval se studiu botaniky a medicíny. Roku 1406 vydal botanickou monografii \"Ťiou-chuang pen-cchao\" (, doslova \"Herbář k zabránění hladomoru\"), popisující 414 jedlých divokých rostlin. Většina z nich (276) nebyla uváděna ve starších herbářích orientovaných na léčivé byliny. Cílem knihy bylo informování čtenářů o jedlých rostlinách použitelných v případě neúrody a hladomoru. Vydal i \"Pchu-č’-fang\" (\"Recepty pro všechny\"), soubor 61 739 lékařských předpisů. Byl nejen talentovaným spisovatelem, ale i dovedným kaligrafem.\nRoku 1420 byl povolán do Nankingu kvůli obvinění z přípravy povstání; přiznal se ke svým prohřeškům, císař mu udělil milost, omezil však jeho osobní gardu na minimum.\n\nČu Su zemřel 2. září 1425. Novým knížetem z Čou se stal jeho nejstarší syn Ču Jou-tun, plodný dramatik, který napsal více než třicet divadelních her žánru ca-ťü. Celkem měl Ču Su patnáct synů a jedenáct dcer. Jeho potomci drželi titul knížete z Čou do poloviny 17. století.\n"}
{"id": "815865", "url": "https://cs.wikipedia.org/wiki?curid=815865", "title": "Sariwon", "text": "Sariwon\n\nMěsto Sariwon ( – \"Sariwŏn-si\") je hlavní město severokorejské provincie Severní Hwanghe. Leží na západě provincie na železniční trati Pchjongjang – Kesong zhruba 57 kilometrů jižně od hlavního severokorejského města Pchjongjangu. Má zhruba 150 tisíc obyvatel.\n\nZa Korejské války byl Sariwon značně poničen americkým bombardováním.\n"}
{"id": "815871", "url": "https://cs.wikipedia.org/wiki?curid=815871", "title": "Zsuzsa Némethová", "text": "Zsuzsa Némethová\n\nZsuzsa Némethová, též Zsuzsa Németh (* 18. dubna 1959), byla československá politička ze Slovenska, maďarské národnosti a poslankyně Sněmovny národů Federálního shromáždění za Veřejnost proti násilí, respektive za Maďarskou nezávislou iniciativu po sametové revoluci.\n\nK roku 1990 se profesně uvádí jako ekonomka ve Výzkumném ústavu při VŠE Bratislava, bytem Šamorín.\n\nV lednu 1990 zasedla v rámci procesu kooptací do Federálního shromáždění po sametové revoluci jako bezpartijní poslankyně do slovenské části Sněmovny národů (volební obvod č. 91 - Želiezovce, Západoslovenský kraj). Ve Federálním shromáždění setrvala do konce funkčního období, tedy do voleb roku 1990. Do parlamentu byla zvolena jako společná kandidátka hnutí VPN a menšinové formace Maďarská nezávislá iniciativa. Od konce 80. let se podílela jako představitelka maďarskojazyčných intelektuálů a vypracování programu organizace maďarského vědeckého života v Československu.\n\n"}
{"id": "815880", "url": "https://cs.wikipedia.org/wiki?curid=815880", "title": "Ivo Novák (politik)", "text": "Ivo Novák (politik)\n\nIvo Novák (* 22. března 1958) byl československý a slovenský fyzik, politik, a poslanec Sněmovny národů Federálního shromáždění za Veřejnost proti násilí po sametové revoluci.\n\nK roku 1990 se profesně uvádí jako fyzik, bytem Bratislava.\n\nV lednu 1990 zasedl v rámci procesu kooptací do Federálního shromáždění po sametové revoluci jako bezpartijní poslanec, respektive poslanec za VPN, do slovenské části Sněmovny národů (volební obvod č. 93 - Zbehy, Západoslovenský kraj). Ve Federálním shromáždění setrval do konce funkčního období, tedy do voleb roku 1990.\n\n"}
{"id": "815881", "url": "https://cs.wikipedia.org/wiki?curid=815881", "title": "Magnetické kovové sklo", "text": "Magnetické kovové sklo\n\nMagnetická kovová skla jsou amorfní magnetické materiály neboli nekrystalická feromagnetika. Mimo magnetismu se vyznačují i výhodnými mechanickými vlastnostmi: jsou pevná, odolná proti mechanickým vlivům a snadno se zpracovávají. Aby kovová skla neoxidovala, přidává se do nich příměs křemíku a boru. Používají se do výkonových transformátorů do 500 kVA o frekvenčním rozsahu 1–100 kHz. Jejich výhodou jsou oproti kovovým feromagnetikům nižší ztráty vířivými proudy.\n\n"}
{"id": "815884", "url": "https://cs.wikipedia.org/wiki?curid=815884", "title": "Alfonso López Trujillo", "text": "Alfonso López Trujillo\n\nAlfonso López Trujillo (8. listopadu 1935, Villahermosa – 18. dubna 2008, Řím) byl kolumbijský kardinál a předseda Papežské rady pro rodinu v letech 1990–2008. \nNarodil se ve Villahermose v Kolumbii. Studoval v kolumbijské metropoli Bogotě a v Římě, kněžské svěcení přijal v roce 1960. Po dvouletém postgraduálním studiu se vrátil do vlasti, kde vyučoval filozofii.\n\nV roce 1971 jej papež Pavel VI. jmenoval pomocným biskupem pro arcidiecézi v Bogotě, roku 1978 byl jmenován arcibiskupem-koadjutorem v Medellínu. O rok později se v této arcidiecézi stal arcibiskupem, v této funkci působil do roku 1991. Současně se stal předsedou Rady latinskoamerických biskupských konferencí (CELAM). V této funkci působil do roku 1983, kdy jej papež Jan Pavel II. jmenoval kardinálem. Jako předseda Papežské rady pro rodinu proslul svým nekompromisním postojem proti uzavírání homosexuálních svazků a proti potratům. Sám však – dle tvrzení Fréderica Martela, uveřejněného roku 2019 – využíval služeb mužských prostitutů.\n\n"}
{"id": "815886", "url": "https://cs.wikipedia.org/wiki?curid=815886", "title": "Merthyr Tydfil FC", "text": "Merthyr Tydfil FC\n\nMerthyr Tydfil FC byl velšský fotbalový klub z Merthyr Tydfilu. Založen byl roku 1945. Zanikl roku 2010. V sezoně 2009/2010 hrál klub v sedmé nejvyšší anglické fotbalové soutěži Southern Football League. Tým hrával na stadionu Penydarren Park (10.000).\n\n\n\n"}
{"id": "815893", "url": "https://cs.wikipedia.org/wiki?curid=815893", "title": "Halogenovodíky", "text": "Halogenovodíky\n\nHalogenovodíky jsou dvouprvkové sloučeniny s molekulami skládajícími se z jednoho atomu vodíku a jednoho atomu halogenu, jejich obecný vzorec je tedy HX, kde X je halogen. Jejich rozpouštěním ve vodě vznikají halogenovodíkové kyseliny.\n\nVšechny halogenovodíky jsou za normálních podmínek plyny. S rostoucím protonovým číslem halogenu se jejich vlastnosti mění následovně:\n\nHalogenovodíky lze oxidovat na halogeny podle rovnice:\n\n2 HX → H + X.\n\nS rostoucím protonovým číslem halogenu roste reaktivita halogenovodíků; zoxidovat takto HF je velmi obtížné, HCl se oxiduje poněkud snadněji, HBr lze již snadno zoxidovat a HI se dokonce samovolně oxiduje na vzduchu.\n\nHalogenovodíky, a také halogenovodíkové kyseliny, mohou vzniknout buď přímým slučováním halogenu s vodíkem nebo působením minerálních kyselin na halogenidy neušlechtilých kovů, např.:\n\nCl + H → 2 HCl,\n\n2 NaCl + HSO → NaSO + 2 HCl.\n"}
{"id": "815898", "url": "https://cs.wikipedia.org/wiki?curid=815898", "title": "Alannah", "text": "Alannah\n\nAlanah je ženské křestní jméno. Může se odvozovat ze starého horního německého slova \"drahý\" či z gaelského termínu \"\"a leanbh\"\" což může znamenat \"krásná\" či \"dítě\". Další varianty jsou Alannah, Alanis, Alana i možná Alena. \"Alainn\" znamená \"krásný\".\n\n\n"}
{"id": "815899", "url": "https://cs.wikipedia.org/wiki?curid=815899", "title": "Vnitřní roviny", "text": "Vnitřní roviny\n\nVnitřní roviny (anglicky \"Interior Plains,\" francouzsky \"Plaines intérieures,\" španělsky \"Llanuras Interiores)\" jsou rozsáhlý fyzickogeografický region (geomorfologický systém) uvnitř severoamerického kontinentu, mezi Skalnatými horami na západě a Kanadským štítem, resp. Apalačským pohořím na východě. Zaujímají celou střední část Severní Ameriky od severního pobřeží Kanady přes Spojené státy na jih, malou částí zasahují i do Mexika.\n\nDělí se na osm hlavních fyzickogeografických provincií:\n\nKanada\n\nSpojené státy americké\n\nDelta Mackenzie se nachází na severozápadě Kanady na území Severozápadních teritorií a Yukonu. Typickými krajinnými prvky jsou zde pingo a permafrost, bezlesá tundra nebo lesíky zakrslých smrků, pohyblivé vodní kanály, mělká jezera a dočasné ostrovy. Dále na jih ve vnitrozemí navazují Northern Boreal Plains (\"Severní boreální roviny\") pokryté močály, meandrujícími toky, jezery a smrkovými lesy. Tato část leží převážně na území Severozápadních teritorií, částečně také Yukonu, Nunavutu, severovýchodní Britské Kolumbie a severní Alberty. Leží zde větší část Wood Buffalo National Parku. Southern Boreal Plains, které sahají dále na jih až k hranici Spojených států, jsou přechodnou oblastí mezi suchými prériemi na jihu a vlhkými boreálními lesy na severu. Jihozápadně od nich, na území jihovýchodní Alberty a jihozápadního Saskatchewanu, leží původně travnatá provincie Prairie Grassland. Obrovské rozlohy úrodné půdy jsou obdělávané, původní prérie se zachovala např. v národním parku Grasslands. V jižní Manitobě pak najdeme provincii Manitoba Lowland (\"Manitobská nížina\").\n\nNa území Spojených států na Manitobskou nížinu navazují tzv. Centrální roviny (\"Central Lowlands\") kolem Velkých jezer a podél řeky Mississippi. Dále na jihovýchod, podél Appalačské plošiny, leží Vnitřní plošiny (\"Interior Low Plateaus\"), v části států Ohio, Kentucky, Tennessee). Zbytek území dále na západ k úpatí Skalnatých hor, od kanadských prérií až po Mexiko, představují Velké roviny (\"Great Plains\"). Jejich nejjižnější podprovincie Edwards Plateau přesahuje z Texasu i na území Mexika.\n\nTato oblast začala vznikat, když se zde před 1,8 až 1,9 miliardy let (v paleoproterozoiku) srazily a spojily kratóny během tzv. transhudsonského vrásnění.\n\nPodklad Vnitřních rovin nyní tvoří předkambrijské přeměněné horniny a vyvřeliny. Tato oblast patří ke stabilnímu jádru Severní Ameriky. S výjimkou Black Hills v Jižní Dakotě má celý region plochý a z velké části nízko položený reliéf. Je to důsledek více než 500 miliónů let trvající relativní tektonické stability.\n\nVnitřní roviny byly v minulosti často pokryté mělkým mořem (tzv. Western Interior Seaway). Po milióny let se zde ukládaly usazeniny z Kanadského štítu a ze Skalnatých hor. Starší vrstvy usazenin byly stlačeny vahou novějších nánosů, čímž vznikla sedimentární hornina. Některé vrstvy usazenin obsahují zbytky korálových útesů, které se nacházely těsně pod hladinou moře během paleozoika.\n\nBěhem paleozoika a mezozoika byla nízko položená oblast Vnitřních rovin více méně ušetřena horotvorných procesů, které se odehrávaly na západním i východním okraji kontinentu. Po značnou část druhohor byl vnitřek severoamerického kontinentu nad mořskou hladinou, se dvěma hlavními výjimkami. V období jury zaplavila stoupající mořská hladina nízko položené partie a vzniklo moře Sundance Sea. V křídě pak větší část Vnitřních rovin zmizela pod hladinou Western Interior Seaway.\n\nVe Vnitřních rovinách se ukládaly další usazeniny z erodujících Skalnatých hor na západě a z Apalačských hor, Ozarku a Ouachity na východě a jihovýchodě.\n\nV kapitole Členění byly použity informace z článku Physiographic regions of the world na anglické Wikipedii\n"}
{"id": "815921", "url": "https://cs.wikipedia.org/wiki?curid=815921", "title": "Evropská silnice E32", "text": "Evropská silnice E32\n\nEvropská silnice E32 je evropskou silnicí 1. třídy. Začíná v anglickém Colchesteru a končí v Harwichi. Celá trasa měří 30 kilometrů a je tak jednou z vůbec nejkratších evropských silnic. Na území Spojeného království není stejně jako ostatní evropské silnice nijak označena.\n\n\n"}
{"id": "815942", "url": "https://cs.wikipedia.org/wiki?curid=815942", "title": "Obyčejný fašismus", "text": "Obyčejný fašismus\n\nObyčejný fašismus ( – \"Obyknovennyj fašizm\") je sovětský dokumentární film režiséra Michaila Romma z roku 1965, který se především formou komentovaného sestřihu archivních filmů snaží popsat vzestup a pád fašismu zejména na příkladu nacistického Německa. V ruském originále namluvil komentář sám režisér.\n"}
{"id": "815944", "url": "https://cs.wikipedia.org/wiki?curid=815944", "title": "Jordi Alba", "text": "Jordi Alba\n\nJordi Alba Ramos [žordy alba ramos] (* 21. března 1989, L'Hospitalet) je španělský fotbalista hrající za klub FC Barcelona v Primera División a za španělskou reprezentaci. Je to především levý obránce, ale může nastupovat i jako levý záložník.\n\nSvou kariéru začínal v L'Hospitalet de Llobregat a své fotbalové dospívání dokončil ve Valencii (po sedmi letech v barcelonské mládežnické akademii), kde také debutoval v Primera División. V létě roku 2012 se vrátil zpět do Barcelony.\n\nV létě 2012 byl napsán na soupisku pro Letní olympijské hry 2012 v Londýně. Španělsko (které mělo na soupisce i hráče z A-mužstva) zde bylo po vítězství na Euru 2012 největším favoritem, ale po dvou prohrách 0:1 (s Japonskem a Hondurasem) a jedné remíze s Marokem (0:0) vypadlo překvapivě již v základní skupině D. Alba absolvoval všechna tři utkání svého týmu.\n\nV A-mužstvu Španělska přezdívaném \"La Furia Roja\" debutoval 11. 10 2011 v Alicante v kvalifikačním zápase proti týmu Skotska (výhra 3:1)..\nReprezentoval Španělsko na EURU 2012, kde Španělé porazili ve finále Itálii 4:0 a získali svůj 3. titul v historii. Alba vstřelil ve finále svůj premiérový gól za A-mužstvo, v zápase zvyšoval na průběžných 2:0. Jordi Alba se díky svým výkonům dostal do nejlepší sestavy turnaje (UEFA Euro Team of the Tournament).\n\nTrenér Vicente del Bosque jej vzal na Mistrovství světa 2014 v Brazílii, kde Španělé jakožto obhájci titulu vypadli po dvou porážkách a jedné výhře již v základní skupině B.\n\nVicente del Bosque jej nominoval i na EURO 2016 ve Francii, kde byli Španělé vyřazeni v osmifinále Itálií po porážce 0:2. Jordi Alba nastoupil ve všech čtyřech zápasech svého mužstva na šampionátu.\n\n\n\n"}
{"id": "815955", "url": "https://cs.wikipedia.org/wiki?curid=815955", "title": "Evropská silnice E33", "text": "Evropská silnice E33\n\nEvropská silnice E33 je evropskou silnicí 1. třídy. Začíná v italské Parmě a končí také v Itálii, v La Spezii. Celá trasa měří 124 kilometrů. Zajímavostí je, že E33 není na cedulích nikde označena. Celý úsek oficiální E33 je značen jako E31, přestože se o E31 nejedná.\n\n\n"}
{"id": "815960", "url": "https://cs.wikipedia.org/wiki?curid=815960", "title": "James Herbert Brennan", "text": "James Herbert Brennan\n\nJames Herbert Brennan (* 5. července 1940, Irsko) je irský spisovatel fantastické literatury.\n\nSvou kariéru zahájil jako novinář ve věku 18 let. Když mu bylo 24 let, se stal nejmladším vydavatelem novin v Irsku. Od počátku své kariéry v literatuře jevil velký zájem o okultismus.\n\nJeho nejpozoruhodnější práce je \"Occult Reich\", kterou publikoval v roce 1974, kde vyšetřuje nacistickou mystiku.\n\n\n\n\n Oficiální stránky\n"}
{"id": "815961", "url": "https://cs.wikipedia.org/wiki?curid=815961", "title": "Marc Muniesa", "text": "Marc Muniesa\n\nMarc Muniesa Martínez (* 27. března 1992, Lloret de Mar, Španělsko) je španělský fotbalový obránce, který v současné době hraje za Stoke City.\n\nV profesionálním fotbale debutoval v dresu FC Barcelona. V červenci 2013 přestoupil do Anglie do klubu Stoke City.\n\nHrál za španělské mládežnické reprezentace.\nS týmem do 21 let vyhrál Mistrovství Evropy hráčů do 21 let 2013 v Izraeli, kde mladí Španělé porazili ve finále Itálii 4:2.\n\naltuálizováno:23. května 2012\n\n"}
{"id": "815967", "url": "https://cs.wikipedia.org/wiki?curid=815967", "title": "Jonathan dos Santos", "text": "Jonathan dos Santos\n\nJonathan dos Santos Ramírez (* 26. dubna 1990, Monterrey, Mexiko) je mexický fotbalista a reprezentant, který v současné době hraje v americkém klubu LA Galaxy jako záložník.\n\nDos Santos je syn bývalého brazilského fotbalisty Zizinha, který hrál za mexické kluby Club América a Club Leon v 80. letech. Jeho matka Liliana Ramírez je Mexičanka. Má 2 vlastní a 2 nevlastní bratry. Nejstarší z nich, Éder dos Santos, mj. hráč celku Club América v mexické Primera División působí jako defenzivní záložník, a Giovani dos Santos (se kterým společně působil v barcelonské akademii La Masia), mj. hráč klubu Villarreal CF.\n\nV červenci 2014 přestoupil z FC Barcelona do Villarrealu, kde se střetl se svým bratrem Giovanim.\n\nAktualizováno:3. června 2012\n\nFC Barcelona\n\n"}
{"id": "815969", "url": "https://cs.wikipedia.org/wiki?curid=815969", "title": "Tim Buckley", "text": "Tim Buckley\n\nTimothy Charles Buckley III (14. února 1947 Washington, D.C., USA − 29. června 1975 Santa Monica, Kalifornie, USA) byl americký kytarista a zpěvák. Svůj poslední koncert odehrál v Dallasu ve státě Texas. Tim Buckley zemřel ve 28 letech, jeho syn Jeff Buckley zemřel ve 30 letech.\n\n"}
{"id": "815971", "url": "https://cs.wikipedia.org/wiki?curid=815971", "title": "František Soukal", "text": "František Soukal\n\nFrantišek Soukal (20. července 1866, Dětenice – 12. července 1938, Sobotka) byl český katolický kněz, děkan v Sobotce, básník a spisovatel, biskupský notář a čestný konsistorní rada na litoměřickém biskupství.\n\nRodák z Dětenic absolvoval gymnázium v Mladé Boleslavi. Poté se přihlásil do kněžského semináře v Litoměřicích. Na kněze byl vysvěcen v roce 1892. Poté nastoupil jako kaplan do Mšena. Dále působil jako kaplan v Dolním Bousově a v Markvarticích. V roce 1903 byl přeložen do Sobotky. Nejprve na kaplanské místo, ve kterém setrval 15 let. V letech 1919 až 1920 byl opět Markvarticích, ovšem již ne jako kaplan, ale jako farář. Poté byl ustaven v Sobotce děkanem. Službu zde pak jako děkan vykonával až do své smrti.\n\nO jeho básnické tvorbě se s uznáním vyslovil i Fráňa Šrámek. Soukal byl přítelem profesora Josefa Pekaře a řady dalších osobností, s nimiž propracovával v Rakousko-uherském mocnářství českou otázku. Spisovatelská činnost Soukala se projevovala v článcích v regionálním tisku Jičínska. Kromě turistického průvodce lze asi za jeho nejvýznamnější básnické dílo považovat \"Sobotecké písničky\". Psal verše v lidovém tónu, některé byly pak zhudebněny Václavem Lemberkem.\n\nčlánky v regionálním tisku\n\n\n"}
{"id": "815972", "url": "https://cs.wikipedia.org/wiki?curid=815972", "title": "FK Viktorie Přerov", "text": "FK Viktorie Přerov\n\nFotbalový klub Viktorie Přerov byl moravský fotbalový klub z Přerova. V létě roku 2011 se sloučil s hlavním rivalem ve městě 1. FC Přerov. Nový klub nese název 1. FC Viktorie Přerov.\n\nSvé domácí zápasy odehrával na Městském stadionu s kapacitou 3 000 diváků.\n\n"}
{"id": "815976", "url": "https://cs.wikipedia.org/wiki?curid=815976", "title": "Buffalo (Iowa)", "text": "Buffalo (Iowa)\n\nBuffalo je město v okresu Scott County ve státě Iowa. Leží na jihozápadě státu na řece Mississippi. K roku 2010 zde žilo 1 270 obyvatel.\n\nVe městě se narodil profesionální wrestler Colby Daniel Lopez, který vystupuje v WWE jako Seth Rollins.\n"}
{"id": "815977", "url": "https://cs.wikipedia.org/wiki?curid=815977", "title": "Achatocarpaceae", "text": "Achatocarpaceae\n\nAchatocarpaceae je čeleď vyšších dvouděložných rostlin z řádu hvozdíkotvaré (\"Caryophyllales\"). Jsou to trnité, suchomilné, opadavé keře s jednoduchými střídavými listy a pravidelnými bezkorunnými květy. Plodem je bobule. Čeleď zahrnuje 10 druhů ve 2 rodech a je rozšířena výhradně v Latinské Americe. Její zástupci tvoří součást suchomilné keřové vegetace.\n\nZástupci čeledi \"Achatocarpaceae\" jsou opadavé dvoudomé keře a malé stromy s jednoduchými střídavými listy bez palistů. Čepel listů je celistvá, celokrajná, se zpeřenou žilnatinou. Listy obvykle při sušení nebo narušení černají. Větve jsou přinejmenším u některých druhů trnité. Květy rozkvétají u některých druhů v bezlistém stavu, jsou jednopohlavné, pravidelné, v úžlabních hroznech nebo latách. Kalich je složen ze 4 nebo 5 lístků a za plodu je vytrvalý, koruna chybí. Tyčinek je 10 až 20. Semeník je svrchní, srostlý ze 2 plodolistů, s jedinou komůrkou a 1 vajíčkem. Čnělky jsou 2. Plodem je průsvitná bělavá jednosemenná bobule.\n\nČeleď \"Achatocarpaceae\" zahrnuje 2 rody a 10 druhů. Rod \"Achatocarpus\" zahrnuje 9 druhů a je rozšířen v Latinské Americe od Mexika po Argentinu. Největší areál má druh \"Achatocarpus nigricans\", který se vyskytuje od Mexika až po Bolívii. Největší počet druhů roste v Paraguayi. V oblasti Gran Chaco tvoří podstatnou součást vegetace.\nRod \"Phaulothamnus\" je monotypický, jediný druh \"Phaulothamnus spinescens\" se vyskytuje na jihu USA v Texasu a v Mexiku. Zástupci čeledi nejčastěji rostou jako součást suchomilné trnité vegetace.\n\nV klasických taxonomických systémech byla čeleď \"Achatocarpaceae\" řazena stejně jako v molekulární taxonomii do řádu hvozdíkotvaré (\"Caryophyllales\"). \"Achatocarpaceae\" byly považovány za čeleď blízce příbuznou s čeledí líčidlovité (\"Phytolaccaceae\"). Podle kladogramů APG jsou \"Achatocarpaceae\" sesterskou větví čeledi hvozdíkovité (\"Caryophyllales\"). Obě čeledi tvoří spolu s čeledí laskavcovité (\"Amaranthaceae\") monofyletickou větev řádu hvozdíkotvaré.\n\nNenápadné bezkorunné květy s mnoha tyčinkami jsou opylovány větrem. O způsobu šíření semen není nic známo.\n\n\"Achatocarpus\", \"Phaulothamnus\"\n\n"}
{"id": "815978", "url": "https://cs.wikipedia.org/wiki?curid=815978", "title": "Marc Bartra", "text": "Marc Bartra\n\nMarc Bartra Aregall (* 15. ledna 1991, Sant Jaume, Španělsko) je katalánský fotbalový obránce a španělský reprezentant, v současné době hráč klubu Betis Sevilla.\n\nHrál za španělské mládežnické reprezentace.\nSe španělskou reprezentací do 20 let se zúčastnil Mistrovství světa hráčů do 20 let 2011 v Kolumbii, kde byl jeho tým vyřazen ve čtvrtfinále proti Brazílii v penaltovém rozstřelu.\nS týmem do 21 let vyhrál Mistrovství Evropy hráčů do 21 let 2013 v Izraeli, kde mladí Španělé porazili ve finále Itálii 4:2.\n\nV A-mužstvu Španělska debutoval 16. 11. 2013 v Malabu v přátelském zápase proti domácímu týmu Rovníkové Guiney (výhra 2:1).\n\nTrenér Vicente del Bosque jej nominoval na EURO 2016 ve Francii, kde byli Španělé vyřazeni v osmifinále Itálií po porážce 0:2. Bartra nenastoupil do žádného zápasu svého mužstva na šampionátu.\n\nMarc Bartra se stal obětí útoku na autobus jeho klubu Borussia před cestou na domácí čtvrtfinálové utkání Ligy Mistrů proti Monaku, které se mělo konat 11. dubna 2017. Část vybuchlé bomby mu způsobila řezné rány a zlomeninu zápěstí. Jeho spoluhráči vyvázli bez zranění.\n\nAktualizováno: 20. května 2012\n\n"}
{"id": "815979", "url": "https://cs.wikipedia.org/wiki?curid=815979", "title": "Barre des Écrins", "text": "Barre des Écrins\n\nBarre des Écrins (4102 m n. m.) je nejvyšší hora Dauphineských Alp. Leží ve východní Francii v regionu Provence-Alpes-Côte-d'Azur v departementu Hautes-Alpes. Je to směrem od jihu první alpská čtyřtisícovka. Při výstupu na vrchol možno využít chaty Refuge Glacier Blanc (2550 m n. m.) a Refuge des Écrins (3170 m n. m.). Pod horou se nachází ledovec Glacier Blanc.\n\nDo roku 1860, kdy bylo k Francii připojeno Savojsko, byl Barre des Écrins nejvyšší horou Francie. Jako první na vrchol vystoupili 25. června 1864 Edward Whymper, Michel Croz, A.W. Moore, Horace Walker a C. Almer.\n\n"}
{"id": "815984", "url": "https://cs.wikipedia.org/wiki?curid=815984", "title": "Andy Griffith", "text": "Andy Griffith\n\nAndrew Samuel Griffith (1. června 1926 Mount Airy, Severní Karolína, USA − 3. července 2012 Manteo, Severní Karolína, USA) byl americký herec, režisér, zpěvák a filmový producent. V letech 1961–1968 připravoval pořad \"The Andy Griffith Show\" a v letech 1986–1995 pořad \"Matlock\". V roce 2005 mu byla udělena Prezidentská medaile svobody.\n\n"}
{"id": "815987", "url": "https://cs.wikipedia.org/wiki?curid=815987", "title": "Martín Montoya", "text": "Martín Montoya\n\nMartín Montoya Torralbo (* 14. dubna 1991, Gavà, Španělsko) je katalánský fotbalový obránce, který v současné době hostuje v Betis Sevilla z FC Barcelona.\n\nAktualizováno:26. května 2012\nMontoya působil v několika mládežnických reprezentacích Španělska. S týmem do 21 let vyhrál roku 2011 Mistrovství Evropy U21 v Dánsku, když Španělé zvítězili ve finále nad Švýcarskem 2:0. \nS jedenadvacítkou vyhrál i následující Mistrovství Evropy hráčů do 21 let 2013 v Izraeli, kde mladí Španělé porazili ve finále Itálii 4:2.\n\nV létě 2012 byl napsán na soupisku pro Letní olympijské hry 2012 v Londýně. Španělsko (které mělo na soupisce i hráče z A-mužstva) zde bylo po vítězství na EURU 2012 největším favoritem, ale po dvou prohrách 0:1 (s Japonskem a Hondurasem) a jedné remíze s Marokem (0:0) vypadlo překvapivě již v základní skupině D. Martín nastoupil do utkání proti Japonsku a Hondurasu.\n\nFC Barcelona\nŠpanělsko U21\n\n"}
{"id": "815989", "url": "https://cs.wikipedia.org/wiki?curid=815989", "title": "Tito Vilanova", "text": "Tito Vilanova\n\nFrancesc „Tito“ Vilanova i Bayó (17. září 1968 − 25. dubna 2014, Bellcaire d'Empordà, Španělsko) byl katalánský fotbalista, který hrál na pozici středního záložníka, a fotbalový trenér. Tým FC Barcelona dovedl v sezoně 2012/13 k ligovému titulu.\n\nVilanova se narodil v Bellcaire d'Empordà, Girona, Katalánsko. V roce 1990, po absolvování mládežnické akademie Barcelony opustil klub, jelikož nebyl schopen se dostat do prvního týmu. Jeho další klub byl také v rodném regionu, UE Figueres. Tito týmu pomohl v sezóně 1991/92 k historicky nejlepšímu umístění v Segunda División (3. místo).\n\nNásledně se Vilanova přesunul na vrchol se Celtou Vigo, ale celé tři roky nastupoval jen zřídkakdy. V roce 1995 se vrátil zpět do Segunda División, kde hrál za tým CD Badajoz a později RCD Mallorca; UE Lleida a Elche CF. Kariéru ukončil v UDA Gramenet – v rodném regionu.\n\nV roce 1998, během své první sezóny v Lleidě, v zápase Copa Catalunya proti Barceloně trénované José Mourinhem (během turnaje zastupoval van Gaala jako hlavního kouče), dal Vilanova gól a stal se tak historicky prvním hráčem, který dal gól týmu vedenému tímto Portugalcem.\n\nPo své nenápadné hráčské kariéře – za 3 roky odehrál pouze 26 zápasů v Primera División – odešel pracovat do Barcelony (jeho první klub) jako asistent trenéra Pepa Guardioly. Byl součástí týmu, který vyhrál 14 titulů. Po odchodu Guardioly převzal v roce 2012 mužstvo a v sezóně 2012/13 jej dovedl (přes zdravotní potíže) k titulu ve španělské lize. V Lize mistrů 2012/13 byla Barcelona vyřazena v semifinále Bayernem Mnichov. \n\n19. července 2013 ze zdravotních důvodů musel opustit trenérskou funkci v Barceloně. Zemřel 25. dubna 2014 ve věku pětačtyřiceti let, podlehl rakovině příušní žlázy.\n\n"}
{"id": "815992", "url": "https://cs.wikipedia.org/wiki?curid=815992", "title": "Bílý znak", "text": "Bílý znak\n\nBílý znak (řídčeji \"bílé místo\", \"whitespace (character)\") je v informatice takový znak, který představuje prázdné místo. Typickým zástupcem bílých znaků jsou znaky zadávané na klávesnici mezerníkem a tabulátorem, v Unicode jich existuje mnohem více. V některých kontextech je za bílý znak také považován znak či znaky zadávané klávesou Enter (např. v HTML libovolně, v syntaxi Wikipedie pouze 1×).\n\nBílé znaky lze rozlišit na horizontální a vertikální. Mezi základní horizontální klávesu patří . Dále také klávesa , která se na rozdíl od mezerníku liší především v délce vložené mezery. Mezi vertikální bílé znaky patří klávesa , která vloží nový řádek. V závislosti na formátu může vložit řídicí znaky CR (\"carriage return\", ASCII kód 13), tt>LF (\"line feed\", ASCII kód 10) nebo oba.\n\nTermín „bílý znak“ vychází z podoby znaku na běžném papíru, kde se znak jeví jako neviditelný. To však neznamená, že se nenachází v kódu aplikace. Bílý znak je zpracováván stejně jako jakýkoliv jiný znak a programy s ním nakládají jako s plnohodnotným znakem.\n\nV rámci zdrojového kódu ve většině programovacích jazyků jsou přebytečné bílé znaky překladačem ignorovány (vícenásobné považovány za jediný), což umožňuje programátorovi využít této vlastnosti ke zpřehlednění kódu nebo jeho zarovnání podle svých vlastních představ. V řetězcových konstantách jsou bílé znaky zachovávány. Ovšem není to pravidlem všech programovacích jazyků, některé z nich, například u Haskellu nebo Pythonu, má zarovnání (indentace) bílými znaky své místo v syntaxi jazyka a ovlivňuje smysl programu. Esoterický programovací jazyk Whitespace je umělým příkladem jazyka, kde jsou naopak běžné bílé znaky nositeli informace a ostatní znaky jsou ignorovány.\n\nNejběžnější je ovšem přístup, kdy jsou bílé znaky uměřeně používány rozvržení kódu (horizontální – zalamování příliš dlouhých řádek a vertikální v oddělování logických celků kódu) a tím k zvýšení přehlednosti. Existují dokonce domluvené styly zápisu programu. Takto mohou být bílé znaky používány i v některých značkovacích jazycích, například v HTML. Zde má uměřenost v používání bílých znaků význam také v tom, že by neměly neúměrně prodlužovat velikost souboru a tedy nezhoršovat rychlost jeho přenosu. Naštěstí s bílými znaky servery umí pracovat: Nevýznamové mezery se pro server z dat odstraňují jejich předzpracováním, pro člověka se pro čitelnost zase doplňují a uspořádávají procesem \"tidyzace\", z anglického slova \"\" - úklid.\n\nDalším možným použitím bílých znaků je jejich záměrně nezvyklé použití k nenápadnému „podepsání“ zdrojového kódu za účelem ochrany autorských práv.\n\nStylistické editory rozlišují mezery (nebo obecněji bílé znaky) při zjišťování počtu znaků v dokumentu. Programátorské editory obsahují funkce pro práci s bílým místem (např. indentace, odstranění mezer na začátku/na konci řádků, apod.).\n\n"}
{"id": "815998", "url": "https://cs.wikipedia.org/wiki?curid=815998", "title": "Dithioničitan draselný", "text": "Dithioničitan draselný\n\nDithioničitan draselný (nezaměňovat s hypotetickým thiosiřičitanem draselným (KSO)) je nažloutlá anorganická chemická látka se vzorcem KSO.\n\nLaboratorně je možno tuto látku připravit reakcí hydrogensiřičitanu draselného s kovem, zejména zinkem:<br>\nJe to inhibitor polyfenoloxidázy. Je to nebezpečná látka, proto má UN kód UN 1929. Při styku s vodou a zejména kyselinami v nevelkém množství může dojít k samovznícení, navíc s uvolněním toxických, korozivních a dráždivých látek, zejména oxidu siřičitého. Při značném přebytku vody ale nebezpečí vznícemí nehrozí. Přesto se voda k hašení nedoporučuje.\n\n"}
{"id": "815999", "url": "https://cs.wikipedia.org/wiki?curid=815999", "title": "Koncová rekurze", "text": "Koncová rekurze\n\nKoncová rekurze, respektive koncové volání, je v informatice taková situace, kdy posledním příkazem funkce je rekurzivní zavolání sebe sama, respektive jiné funkce. Takové volání může šetřit místo na zásobníku volání, pokud to překladač umožňuje. Při předání řízení do podprogramu je totiž možné nahradit obsah rámce současného podprogramu (z něhož už většina informací nebude potřeba) novým obsahem a předat řízení na začátek podprogramu obyčejným skokem, místo aby se musel starý rámec zachovávat a na vrchol zásobníku navíc ukládat rámec nový.\n\nZ hlediska běžného procedurálního programování je chytrá úprava koncových volání určitou optimalizací umožňující hlubší „zanoření“ při rekurzi. Naproti tomu ve funkcionálním programování, kde je místo cyklů obvyklé používat rekurzi, je obvykle chytrý překlad koncových volání zaručen standardy daného jazyka (například ve Scheme). Hluboké rekurzivní zanoření je totiž předpokladem fungování programů a tedy není považováno za optimalizaci, ale za nezbytnou součást překladače.\n\nKoncové volání může být umístěno zkrátka na úplném konci funkce, například v následující ukázce\n\nje volání funkce codice_1 koncovým voláním, zatímco volání funkce codice_2 není koncovým voláním.\n\nFunkce ovšem může obsahovat i více koncových volání než jedno – podstatné je, že za koncovým voláním následuje návrat z podprogramu. Například v zdrojovém kódu\n\njsou volání funkcí codice_1 i codice_4 koncová, neboť po nich následuje návrat z podprogramu.\n\nSložitější ukázkou jsou následující případy volání funkce codice_2:\n\nVe funkcích codice_6 a codice_7 není funkce codice_2 volána koncově, neboť je její návratová hodnota v oněch funkcích zpracovávána a je nutné se do nich vrátit. Naproti tomu ve funkci codice_9 sice figuruje pomocná lokální proměnná, nicméně je zde víceméně zbytečně a pokud to interpret či překladač rozpozná, může volání optimalizovat coby koncové.\n\nNásledující program pro výpočet faktoriálu v jazyce Scheme je napsán tak, že nedochází ke koncovému volání:\n\nV takovém případě vypadá rekurzivní postup takto:\n\nPříklad lze ovšem předělat tak, aby byla použita koncová rekurze:\n\nBěh programu pak vypadá takto\n"}
{"id": "816000", "url": "https://cs.wikipedia.org/wiki?curid=816000", "title": "Pollux (hora)", "text": "Pollux (hora)\n\nPollux (4092 m n. m.) je hora ve Walliských Alpách. Leží na hranici mezi Itálií (region Valle d'Aosta) a Švýcarskem (kanton Valais). Přiléhá k Castoru, s nímž tvoří tzv. \"Dvojčata\" (něm. \"Zwillinge\"). Na vrchol je možné vystoupit z Gandegghütte (3030 m n. m.) a Monte Rosa Hut (2795 m n. m.) na švýcarské straně a z Rifugio Mezzalama (3036 m n. m.), Rifugio Teodulo (3327 m n. m.), Rifugio Guide Val d'Ayas (3420 m n. m.) a Bivacco Rossi e Volante (3750 m n. m.) na straně italské. Na horu lze vystoupit také od Malého Matterhornu, kam vede lanová dráha.\n\nJako první na vrchol vystoupili 1. srpna 1864 Jules Jacot, Josef-Marie Perren a Peter Taugwalder.\n\n"}
{"id": "816006", "url": "https://cs.wikipedia.org/wiki?curid=816006", "title": "Chomouty", "text": "Chomouty\n\nChomouty (\"německy\" Kommt) je název rekreační osady, dříve obce nedaleko Sloupu v Čechách, v okrese Česká Lípa. Vesnička je na katastrálním území jižně ležící vesnice Bukovany, administrativně patří pod Sloup v Čechách. Od Sloupu je 1 km na jih. První zmínka o původní obci pochází z roku 1454.\n\nVýznamným rodem v Chomoutech byli od roku 1729 Ostritzové, kterým patřila nejstarší usedlost ve vsi čp. 1, nazývaná „Komtschänke” a kteří přišli ze Slezska. Součástí statku byla i vlastní palírna alkoholu a hojně navštěvovaný zájezdní hostinec nedaleko staré zemské cesty z Prahy do Rumburku. V této usedlosti sídlila dlouhá léta také rychta. Posledním majitelem statku se stal Josef Beckel ze Sloupu († 1976 Bavorsko), který se oženil s Elisabeth Ostritz a statek vyženil.\n\nZakladatelem sklářské společnosti (1754–1772 „Gerthner Ostritz & spol.”) se stal řezník a rychtář Wenzel Ostritz, který se oženil s Annou Dorotheou Preissler, dcerou sklářského obchodníka Eliase Preisslera z Polevska (Blottendorf). Ve sklářském řemesle pokračoval i syn Johann Gottfried Ostritz (* 1725). V červnu 1736 zemřela manželka a matka Anna Dorothea a Wenzel Ostritz se po dvou letech znovu oženil. Druhou chotí se stala Anna Rosina, dcera rychtáře z Okrouhlé (Schaiba) jménem Wenzel Grossmann. W. Ostritz zemřel 14. června 1764 a v roce 1775 ho následoval i jeho syn. Oba byli pochováni ve Sloupu. \n\nDcera W. Ostritze z prvního manželství se provdala za sedláka Johanna Georga Hansela z Radvance (Rodowitz), skrze niž se stal členem společnosti. Vdova po synovi Johannu Gottfriedovi se po šesti letech provdala za mládka na vrchnostenském pivovaru Johanna Christopha Grulicha, který u společnosti působil až do roku 1790. Rod Gerthnerů pocházel z Radvance (Rodowitz) (1642 Christoph, 1656 Georg, 1682 Hans, 1689 Joseph), tak jako i první rodový společník firmy Christoph Gerthner (* 1692). Jeho syn Ludwig Gerthner (křtěný 26. října 1724) se roku 1758 psal již jako majitel usedlosti ve Sloupu (Bürgstein). Jeho chotí se stala Katharina, dcera Hanse Georga Grossmanna ze Sloupu. Ludwig Gerthner společnosti předsedal po smrti W. Ostritze a syna J. G. Ostritze, jeho syn Ludwig Gerthner jun. spol. vedl od roku 1799. Pravděpodobně přes rodinnou příbuznost se stal společníkem i Johann Antoni Grossmann ze Skalice (Langenau) (1773–1777 „Gerthner Grossmann & spol.”). \n\nV roce 1757 do společnosti přistoupil Athanasius Palme z Prysku (Preschkau), který před tím působil jako pomocný dělník ve sklářském obchodním domě v Amsterdamu, kde měla firma (1778–1789 „Gerthner Palme & spol.”,) taktéž obchodní dům. Druhý se nacházel v Haagu. Od roku 1812 společnosti předsedal Johann Josef Hansel jun., po jehož smrti v roce 1834 firma (1790–1835 „Gerthner Hansel & spol.”) činnost ukončila.\n\nDne 10. října 1677 se v Chomoutech (Komt) narodil rodičům Rautenstrauchovým (otci Christophovi a matce Dorothee) syn Christian Franz Rautenstrauch, který se oženil se Salome, dcerou Johanna Kaspara Kittel, sklářského řezače z Polevska (Blottendorf). Salome zemřela při porodu a Christian Franz Rautenstrauch se tamtéž podruhé oženil s Apollonií, dcerou Daniela Oppitze. Z manželství pošlo 16 dětí (11 synů a 5 dcer). Společně s Josefem Antonem Hiecke z Polevska (Blottendorf) založil sklářskou obchodní kompanii (Cádiz, Sevilla, Madrid), která po zapojení Johanna Antona Preisslera vystupovala od roku 1750 pod názvem „Hiecke, Rautenstrauch, Preissler & spol.” \n\nAugustin Rautenstrauch sen. se oženil s Marií Hiecke, pocházející z rodiny jednoho ze společníků, podruhé s Theresou Richter. Zemřel v roce 1791. Synové z prvního manželství Josef, Franz, Augustin a z druhého manželství Anton a Alois zemřeli v roce 1800 ve Španělsku na žlutou zimnici. Přeživší syn Wenzel Rautenstrauch spravoval obchody ve Španělsku (Cádiz, Sevilla) a syn Stefan Rautenstrauch v Boru (Haida).\n\nAugustin Rautenstrauch jun. a Johann Anton Hiecke jun. se kvůli neshodám rozešli se společníky Johannem Antonem Preisslerem a Josefem Preisslerem a společně s Johannem Antonem Zincke vedli od roku 1775 firmu pod názvem Hiecke, Rautenstrauch, Zincke & spol. V roce 1784 otevřela společnost pobočku v peruánské Limě, v roce 1787 v Mexiku (vedl J. Christoph Socher, od r. 1830 Emanuel rytíř von Payersfeld) a o obchody v Hamburku se starala firma „J. F. Scheinert & spol.”, v Alicante Josef Calasanz Kreibich. Město Bor se stalo postupně domovským sídlem obchodních společností (kompanií) čile obchodujících se Španělskem, Portugalskem, Holandskem a Amerikou. V roce 1848 ukončila firma Hiecke, Rautenstrauch, Zincke & spol. svoji činnost.\n\nNa pomezí Dolního Pihelu a Chomouty stojí u silnice kaple Máří Magdalény z roku 1774, památkáři zapsaná v Bukovanech. Je chráněna od roku 1958 jako kulturní památka České republiky. V osadě je také sousoší Nejsvětější trojice zhruba stejného stáří. Přes osadu vede modře značená turistická trasa pro pěší turisty od Sloupu na severu do České Lípy na jihu.\n\n"}
{"id": "816007", "url": "https://cs.wikipedia.org/wiki?curid=816007", "title": "SpVgg Greuther Fürth", "text": "SpVgg Greuther Fürth\n\nSpVgg Greuther Fürth (celým názvem: Spielvereinigung Greuther Fürth e. V.) je německý sportovní klub, který sídlí v bavorském městě Fürth. Založen byl 23. září 1903 pod názvem SpVgg Fürth. Svůj současný název nese od roku 1996. Od sezóny 2013/14 působí ve 2. Bundeslize, druhé německé nejvyšší fotbalové soutěži. Své domácí zápasy odehrává na stadionu Sportpark Ronhof Thomas Sommer s kapacitou 18 000 diváků.\n\nMimo mužský fotbalový oddíl má sportovní klub i jiné oddíly, mj. oddíl pozemního hokeje, lehké atletiky, plavání, stolního tenisu, gymnastiky a volejbalu.\n\nZdroj: \n\n\n\n\nZdroj: \n\n\n\nZdroj: \n\nSpVgg Greuther Fürth II, dříve znám také pod názvem SpVgg Greuther Fürth Amateure, je rezervním týmem Fürthu. Největšího úspěchu dosáhl v sezóně 2010/11, kdy se v Regionallize (4. nejvyšší soutěž) umístil na 4. místě.\n\n\nZdroj: \n\n\n\nZdroj: \n\n"}
{"id": "816008", "url": "https://cs.wikipedia.org/wiki?curid=816008", "title": "Algebraický uzávěr", "text": "Algebraický uzávěr\n\nV oboru abstraktní algebry (podoboru matematiky) se algebraickým uzávěrem tělesa \"T\" rozumí jeho algebraicky uzavřené algebraické nadtěleso. \n\nPomocí Zornova lemmatu lze ukázat, že každé těleso má svůj algebraický uzávěr a tento uzávěr je jednoznačný až na tělesový izomorfismus, který zachovává prvky \"T\".\n\nZákladní věta algebry lze jinými slovy vyjádřit tak, že těleso komplexních čísel je algebraickým uzávěrem tělesa reálných čísel.\n"}
{"id": "816012", "url": "https://cs.wikipedia.org/wiki?curid=816012", "title": "Schreckhorn", "text": "Schreckhorn\n\nSchreckhorn (4078 m n. m.) je hora v Bernských Alpách. Leží na území Švýcarska v kantonu Bern. Tento strmý a obtížně přístupný štít se nachází asi 10 km jihovýchodně od Grindelwaldu. Schreckhorn je nejsevernější alpskou čtyřtisícovkou. Na vrchol je možné vystoupit od Schreckhornhütte (2530 m n. m.m) a Glecksteinhütte (2317 m n. m.). Horu obklopují ledovce Oberer Grindelwaldgletscher a Unterer Grindelwaldgletscher.\n\nJako první na vrchol vystoupili 16. srpna 1861 Leslie Stephen, Christian Michel, Peter Michel a Ulrich Kaufmann.\n\n"}
{"id": "816013", "url": "https://cs.wikipedia.org/wiki?curid=816013", "title": "Nadtěleso", "text": "Nadtěleso\n\nNadtěleso neboli tělesové rozšíření je pojem z oboru abstraktní algebry, kde je studován zejména v teorii těles. Pro dané těleso se jeho nadtělesy rozumí taková tělesa, které jej obsahují. Konstrukce tělesových rozšíření je jedním ze standardních nástrojů oboru, vznikají takto například podílová nadtělesa, kořenová nadtělesa nebo rozkladová nadtělesa.\n\nNechť \"T\" je těleso. Pak pokud je \"K\" taková podmnožina nosiče \"T\", která je uzavřená s ohledem na tělesové operace a inverze v \"T\", pak je \"K\" spolu s restrikcí těchto operací podtěleso \"T\" a naopak \"T\" je nadtěleso \"K\". Taková situace bývá značena \"T\"/\"K\" a slovy popisována: „\"T\" nad \"K\" (je tělesové rozšíření)“.\n\nJe-li \"T\"/\"K\" tělesové rozšíření, pak \"T\" může být také uvažováno jako vektorový prostor nad \"K\". Prvky \"T\" hrají roli vektorů a prvky \"K\" hrají roli skalárů — sčítání vektorů a skalární násobení jsou pak přímo odrazem tělesovým operací. Dimenze tohoto vektorového prostoru se označuje jako stupeň tělesového rozšíření a značí [\"T\" : \"K\"].\n\nNadtěleso a podtěleso mají stejný neutrální prvek pro sčítání, neboli nulový prvek, a také stejný neutrální prvek pro násobení, neboli jednotkový prvek. Grupa (\"K\",+) je podgrupou grupy (\"T\",+) a násobicí grupa (\"K\"-{0},·) je podgrupou grupy (\"L\"-{0},·). Odpovídají si také inverzní prvky vzhledem ke sčítání i násobení.\n\nOdtud také vyplývá, že \"T\" a \"K\" mají nutně stejnou charakteristiku.\n\nTěleso komplexních čísel C je nadtělesem tělesa reálných čísel R a naopak R je nadtělesem tělesa racionálních čísel Q. Zjevně tedy také máme tělesové rozšíření C/Q.\n\nMnožina Q(√2) = {\"a\" + \"b\"√2 | \"a\", \"b\" ∈ Q} spolu běžnými operacemi na reálných číslech je jiným příkladem tělesového rozšíření Q. Jde o rozšíření stupně 2, neboť jako jeho bázi coby vektorového prostoru nad Q lze použít množinu {1, √2}. Konečná rozšíření Q se nazývají algebraická číselná tělesa a jsou důležitá v teorii čísel.\n\nJiným rozšířením tělesa racionálních čísel jsou tělesa p-adických čísel.\n"}
{"id": "816024", "url": "https://cs.wikipedia.org/wiki?curid=816024", "title": "Inland Empire", "text": "Inland Empire\n\nInland Empire (česky \"vnitrozemská říše\"), zkráceně I.E. je metropolitní oblast a region Jižní Kalifornie v USA. Nachází se východně od metropolitní oblasti města Los Angeles. Termín „Inland Empire“ je běžně používaný pro označení oblasti oficiálně definované Americkým úřadem pro sčítání lidu jako metropolitní oblast Riverside-San Bernardino-Ontario, která zabírá více než 70,000 km².\nOblast se skládá z okresů Riverside County a San Bernardino County a podle úřadu pro sčítání lidu je domovem více než 4 milionů lidí. Je 12. nejlidnatější metropolitní oblastí ve Spojených státech, a 3. nejrozlehlejší v Kalifornii. Většina obyvatelstva je koncentrovaná v jihozápadním rohu oblasti.\n\nKe konci 19. století bylo Inland Empire hlavním zemědělským centrem produkujícím citrusy, mléčné výrobky a víno. Zemědělství však během 20. století zaznamenalo úpadek, a od 70. let 20. století rychle rostoucí populace spolu s migrací rodin za levnějším bydlením vedly k více rezidenčnímu, komerčnímu a průmyslovému rozvoji. V Inland Empire se nachází také pouštní letoviska Palm Springs a Palm Desert. Úřad pro sčítání lidu někdy spojuje metropolitní oblasti Inland Empire a Los Angeles do většího regionálního celku známého jako Greater Los Angeles Area s populací přesahující 17 milionů.\n"}
{"id": "816036", "url": "https://cs.wikipedia.org/wiki?curid=816036", "title": "Inland Empire (rozcestník)", "text": "Inland Empire (rozcestník)\n\nInland Empire může znamenat:\n\nV geografii:\n\nV oblasti zábavy:\n"}
{"id": "816040", "url": "https://cs.wikipedia.org/wiki?curid=816040", "title": "Josef Novotný (bezpartijní politik)", "text": "Josef Novotný (bezpartijní politik)\n\nJosef Novotný (* 29. prosince 1949) je český a československý středoškolský pedagog, bývalý politik a poslanec Sněmovny národů Federálního shromáždění za Občanské fórum po sametové revoluci.\n\nMaturitu složil na Lepařově gymnáziu v Jičíně a vystudoval pak Filozofickou fakultu Univerzity Karlovy, obor čeština – anglický jazyk. Nastoupil jako učitel na nynější Masarykovu obchodní akademii v Jičíně, kde setrval po desítky následujících let. Před rokem 1989 on a Radek Schovánek publikovali samizdatovou edici \"Nos\". Byl sledován Státní bezpečností. K roku 1989 se profesně uvádí jako středoškolský učitel SeŠ, bytem Jičín.\n\nV prosinci 1989 zasedl v rámci procesu kooptací do Federálního shromáždění po sametové revoluci jako bezpartijní poslanec, respektive poslanec za OF, do české části Sněmovny národů (volební obvod č. 41 – Jičín, Východočeský kraj). Ve Federálním shromáždění setrval do konce funkčního období, tedy do voleb roku 1990.\n\nAngažoval se v ochotnickém divadle. V akademickém roce 1994/1995 po úspěchu ve výběrovém řízení nastoupil na učitelskou stáž v USA. V roce 2008 získal Cenu města Jičína. Dlouho vyučoval na Masarykově obchodní akademii (dřívější Střední ekonomická škola). V roce 2014 se uvádí, že nedlouho předtím odešel do důchodu.\n\n"}
{"id": "816044", "url": "https://cs.wikipedia.org/wiki?curid=816044", "title": "Václav Nový (politik)", "text": "Václav Nový (politik)\n\nVáclav Nový (* 18. září 1944) byl český a československý politik Komunistické strany Československa a poslanec Sněmovny národů Federálního shromáždění na konci normalizace.\n\nPo volbách roku 1986 zasedl za KSČ do české části Sněmovny národů (volební obvod č. 15 - Mladá Boleslav, Středočeský kraj). Křeslo nabyl až dodatečně v červnu 1989 po doplňovacích volbách do FS, které probíhaly v několika uvolněných obvodech v dubnu 1989 a to poprvé během komunistické vlády v systému, kdy o jedno poslanecké křeslo soutěžilo v některých obvodech (včetně tohoto) vícero kandidátů. Šlo o projev mírných politických změn, které přinesla perestrojka. Profesně se uvádí jako předseda JZD Luštěnice\".\n\nVe Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "816045", "url": "https://cs.wikipedia.org/wiki?curid=816045", "title": "Václav Nový", "text": "Václav Nový\n\nJméno a příjmení Václav Nový má více nositelů:\n\n"}
{"id": "816046", "url": "https://cs.wikipedia.org/wiki?curid=816046", "title": "Zajištění státní hranice Československa během studené války", "text": "Zajištění státní hranice Československa během studené války\n\nNa hranici komunistického Československa, hlavně podél hranice se Spolkovou republikou Německo a neutrálním Rakouskem vznikla během období studené války soustava překážek, která fungovala až do roku 1989. Překážky zabraňovaly emigraci občanů Československa na Západ, tehdejší propagandou však byly popisovány jako zábrana proti infiltraci nepřátelských agentů.\nPo 2. světové válce a rozdělení Německa v roce 1949 už byly hranice Československa „omezenou oblastí“. Od roku 1951 začalo budování „železné opony“ v praxi – neprodyšnost československých hranic byla jedna z priorit tehdejšího komunistického režimu a tak za účelem jejich hlídání bylo vynaloženo nemálo peněz a lidských zdrojů. Pohraniční oblast začínala už pár kilometrů do vnitrozemí, cca 100 m od hranice byly obehnány signální ploty a samotná hranice byla označena značkami a v prvním období i plotem z ostnatých drátů, který měl být pod napětím 5 kV. Od roku 1968 jej vystřídal dvojitý drátěný plot, podobný tomu na vnitroněmecké hranici. Součástí hranice bylo i vybudování strážních věží, většinou ne zděných, ale železné a převážně dřevěné konstrukce a další infrastruktury, která čítala pomocné budovy pro pohraniční stráž, různá terénní stanoviště, případné cvičiště pro psy, a cesty tyto objekty spojující. V některých oblastech byly dokonce pokládány miny, např. PP Mi-Ba, PP Mi-D a PP Mi. \n\nČeskoslovenská železná opona zaznamenala masivní „průlom“ v jedné specifické události, kterou byla na začátku listopadu 1989 vlna hromadné emigrace východních Němců do SRN se zastávkou před německou ambasádou v Praze. Nedošlo k žádné konfrontaci, protože tehdejší vedení dalo k tomuto přesunu souhlas.\n\nKrátce po sametové revoluci, od 5. prosince 1989 bylo pásmo překážek na hranici Československa zrušeno.\nV současnosti jsou Česko, Německo a Rakousko členy Schengenského prostoru, což znamená, že jejich společné hranice již nejsou střeženy a cestující je mohou svobodně překračovat, a to i bez pasové kontroly.\n\n\n"}
{"id": "816050", "url": "https://cs.wikipedia.org/wiki?curid=816050", "title": "Jozef Olej", "text": "Jozef Olej\n\nJozef Olej (* 3. února 1953) je slovenský právník a vysokoškolský učitel, bývalý československý politik Komunistické strany Slovenska (později Strany demokratické levice) a poslanec Sněmovny národů Federálního shromáždění po sametové revoluci.\n\nK roku 1990 se profesně uvádí jako vedoucí katedry trestního práva Právnické fakulty Univerzity Pavla Jozefa Šafárika v Košicích, bytem Košice.\n\nV lednu 1990 zasedl v rámci procesu kooptací do Federálního shromáždění po sametové revoluci do slovenské části Sněmovny národů (volební obvod č. 134 - Košice I, Východoslovenský kraj) jako poslanec za KSS, reprezentující novou garnituru komunistických politiků, nezatíženou výraznější politickou angažovaností během normalizace. Mandát obhájil za KSS ve volbách roku 1990, přičemž později přešel do klubu formace SDĽ, do níž se na Slovensku transformovala komunistická strana. Opětovně byl zvolen za SDĽ ve volbách roku 1992. Ve Federálním shromáždění setrval do zániku Československa v prosinci 1992.\n\nNa sjezdu KSS v prosinci 1989 se uvádí jako člen Výkonného výboru Ústředního výboru Komunistické strany Slovenska. Později působil dál jako učitel na košické univerzitě a jako advokát. Do roku 2008 zasedal v předsednictvu Slovenské advokátské komory (dočasně komoru i vedl a kandidoval na jejího předsedu). Pak rezignoval kvůli nesouhlasu s děním v komoře. Pro vysvětlení svých postojů si tehdy zaplatil celostátní reklamní prostor v deníku Sme.\n\n"}
{"id": "816052", "url": "https://cs.wikipedia.org/wiki?curid=816052", "title": "PKN Orlen", "text": "PKN Orlen\n\nPolski Koncern Naftowy ORLEN S.A. (zkráceně PKN Orlen) je polská petrochemická společnost. S obratem 107 mld. PLN (asi 620 mld. Kč) je pak největší nejen v Polsku, ale v celé Visegrádské skupině. Kromě Polska působí v České republice (mj. majoritní vlastník Unipetrolu a Spolany), Německu a Litvě. Akcie společnosti jsou obchodovány na Varšavské burze, polský stát drží 27,52 % akcií.\n\nKoncern vznikl v roce 1999 sloučením chemičky Petrochemia Płock a největšího polského prodejce pohonných hmot Centralą Produktów Naftowych, obě společnosti vznikly v 50. letech 20. století. Nový podnik byl pojmenován Polski Koncern Naftowy a několik měsíců později byla ke jménu přidána značka Orlen (novotvar vzniklý z „orzeł“ (polsky orel) a „energia“ (polsky energie)).\n"}
{"id": "816055", "url": "https://cs.wikipedia.org/wiki?curid=816055", "title": "Thórův vůz", "text": "Thórův vůz\n\nThórův vůz je 6. epizoda 2. řady sci-fi seriálu Hvězdná brána.\n\nV SGC je náhle zvenčí aktivována hvězdná brána. Všichni běží do řídící místnosti brány. Brána byla aktivována, ale IRIS zůstává zavřená a do prostoru brány přibíhá obranný tým. Ozve se náraz na IRIS. Vyšetřování odhalí, že objekt, který dopadl na IRIS je schránka ze Saganova institutu, kterou SG-1 nechala na Cimmerii v epizodě SG1:Thórovo kladivo.\n\nNa Cimmerii je odeslána sonda MALP, která ukazuje mrtvá těla obyvatel a Jaffů. Před kamerou sondy se objevuje žena, Gairwyn (se kterou se SG-1 setkala na své předchozí misi) prosící o pomoc, protože \"Ettinové\" – což znamená, Goa'uldi – přišli. SG-1 cítí zodpovědnost, protože zničili Thórovo kladivo, aby osvobodili Teal'ca a opustili planetu, která byla bezbranná proti Goa'uldům. Po příchodu na Cimmerii, objeví SG-1 armádu Jaffů pod vedením Heru'ura. Jdou s Gairwyn do hrobu Kendry, kde Samantha Carterová zjistí, že může používat ozbrojenou ruku, kterou Kendra zanechala na svém hrobě. Když Jaffové zaútočí musí SG-1 ustoupit s Gairwyn do jeskyní, kde se ukrývají ostatní přeživší obyvatelé. Po domluvě se Dr. Daniel Jackson, Carterová a Gairwyn jdou podívat na Thórovu \"Síň moci\", ve které by údajně měli být asgardské zbraně. Plukovník Jack O'Neill a Teal'c jdou bojovat s Jaffy.\n\nCarterová, Jackson a Gairwyn najdou Thórovu \"Síň moci\" a jsou konfrontováni s hologramem Thóra. Musí splnit náročné úkoly, aby dokázali, že jsou hodni Thórovy pomoci. Po úspěšném splnění úkolů se objeví Thór ve své skutečné podobě. Thór vysvětluje, že je skutečný a komunikuje s nimi z asgardské lodi Biliskner. Jackson a Carterová řeknou Thórovi, jak zničili jeho kladivo, aby zachránili Teal'ca a omlouvají se za to. Potom se Thóra zeptají na zbraně. Thór jim říká, že úkoly nebyly k ochraně žádných zbraní, ale k ověření, že Cimmeriané jsou dostatečně pokročilí na to, aby mohli Asgardi odhalit svou skutečnou podobu.\n\nCarterová a Jackson jsou náhle transportováni zpět na povrch planety. Zklamaní se vrací do jeskyní, kde se setkávají O'Neillem a Teal'cem, kteří se stáhli z boje proti Jaffům. Bohužel, jeskyně byla objevena a SG-1 je nucena se vzdát, aby zachránili zbývající Cimmeriany.\n\nKdyž je SG-1 doprovázena Jaffy k Ha'taku, na obloze se objeví asgardská mateřská loď. Náhle všichni Jaffové a jejich lodě mizí, jakmile se jich dotkne bílý paprsek vycházející z lodi. Heru'ur na poslední chvíli uniká hvězdnou bránou.\n\nNajednou se před SG-1 zhmotní Gairwyn, která jim předává vzkaz od Thóra. Asgardi vybudují na Cimerii nové kladivo, které bude mít výjimku u Jaffy jménem Teal'c.\n"}
{"id": "816058", "url": "https://cs.wikipedia.org/wiki?curid=816058", "title": "Igor Bališ", "text": "Igor Bališ\n\nIgor Bališ (* 5. ledna 1970, Križovany nad Dudváhom, Československo) je bývalý slovenský fotbalový obránce a reprezentant. Mimo Slovensko působil na vrcholové úrovni v Anglii v klubu West Bromwich Albion FC.\nVelkou část kariéry strávil v klubu FC Spartak Trnava, kde působil po skončení kariéry jistou dobu i jako vedoucí A-mužstva.\n\nJeho syny jsou fotbalisté Denis Bališ (* 1992) a Boris Bališ (* 1993).\n\nBališ započal svou fotbalovou kariéru v dresu FC Spartak Trnava, kde odehrál více než deset sezón. V roce 2000 trenér Spartaku Anton Jánoš obměnil kádr a Igor Bališ následně absolvoval krátkodobou anabázi ve Slovanu Bratislava, který tehdy koučoval bývalý trnavský trenér Stanislav Jarábek.\n\nZe Slovanu zamířil v listopadu 2000 do anglického West Bromwich Albion FC. V dresu WBA se přičinil k postupu do Premier League v sezóně 2001/02. V roce 2003 mu skončilo ve Velké Británii pracovní povolení (Slovensko tehdy ještě nebylo členem Evropské unie), výjimku nedostal a tak se vrátil na Slovensko. Krátce působil v Dunajské Strede a poté v nižších rakouských soutěžích. V evropských pohárech nastoupil v 6 utkáních.\n\nV A-mužstvu Slovenska debutoval 8. 5. 1995 v přátelském utkání v Bratislavě proti reprezentaci České republiky (remíza 1:1).\nZa slovenský národní tým nastoupil v letech 1995–2001 celkem ve 41 utkáních a dal 1 gól. V roce 2000 se zúčastnil japonského turnaje Kirin Cup.\n\n"}
{"id": "816059", "url": "https://cs.wikipedia.org/wiki?curid=816059", "title": "Manganistan vápenatý", "text": "Manganistan vápenatý\n\nManganistan vápenatý je fialová, anorganická sloučenina se vzorcem Ca(MnO). Tato látka sama o sobě je poměrně stabilní, v kombinaci s organickými materiály či silnými kyselinami se však stává nebezpečnou.\n\nTuto látku je možno v laboratorních podmínkách vyrábět reakcí manganistanu draselného a chloridu vápenatého, vzniká manganistan vápenatý, ale vzniká i chlorid draselný, který je ve vodě docela dobře rozpustný, proto je to těžko odstranitelná kontaminace.Rovnice probíhá následně:<br>\n2KMnO + CaCl → Ca(MnO) + 2KCl<br>\nOddělení těchto látek se provádí při snížené teplotě, kolem 0 °C, kdy je rozpustnost chloridu draselného nejnižší, cca 28 g/100 g (HO).\n\nDalší možností výroby jest reakce manganistanu hlinitého a oxidu vápenatého. Při reakci vzniká jako vedlejší produkt oxid hlinitý a malé množství hydroxidu hlinitého, které jsou nerozpustné, a dají se tedy jednoduše oddělit od manganistanu vápenatého. Reakce probíhá za zvýšené teploty, a bez přítomnosti vody. Probíhá dle rovnice:<br>\n\n2 Al(MnO) + 3 CaO → 3 Ca(MnO) + 2 AlO\n\nNakonec se produkty oddělují rozpuštěním ve vodě a filtrací.\n\nTato látka se při zahřívání na cca 140 °C rozpadá na oxid manganičitý, oxid vápenatý a kyslík, dle rovnice:<br>\n2Ca(MnO) —→ 2 CaO + 4 MnO + 3 O<br>\nProto je tato látka oxidačním činidlem (podstatně slabším, než kupříkladu manganistan draselný). Při kontaktu s organickými materiály (alkoholy, ketony, aldehydy, sulfid uhličitý, benzen, benzín, estery a ethery) se může vznítit, popřípadě explodovat, někdy je potřeba mírné zahřátí.<br>\nReaguje s kyselinou sírovou za vzniku kyseliny manganisté, a následně oxidu manganistého, který je rovněž explozivní:<br>\nCa(MnO) + HSO → CaSO + 2HMnO → CaSO + MnO + HO<br>\nNereaguje tak se všemi, kyselinami kupříkladu s kyselinou chlorovodíkovou uvolňuje plynný chlór:<br>\nCa(MnO) + 22HCl → CaCl + 8Cl + 2MnCl + 8HO + 3H\n\nTato látka se experimentálně používá na bělení zubů, dále tato látka má dezinfekční účinky, nepoužívá se však příliš často.\n\nPři kontaktu roztoku látky s kůží vzniká na místě hnědo-černá skvrna, která po čase zmizí. Zmizení této skvrny se dá urychlit kupříkladu použitím kyseliny octové, stejně tak se dá vzniká skvrna odstranit z oblečení. V případě kontaktu této látky s očima často dochází k poškození zraku, či až oslepnutí.\n"}
{"id": "816068", "url": "https://cs.wikipedia.org/wiki?curid=816068", "title": "Barum Czech Rally Zlín 2011", "text": "Barum Czech Rally Zlín 2011\n\nBarum Czech Rally Zlín 2011 byla 7. soutěž Intercontinental Rally Challenge 2011 a European Rally Championship. Soutěž měla 15. asfaltových rychlostních zkoušek, které se konali 26. - 28. srpen 2011. První RZ byla v Pátek za tmy v centru Zlína.\n\nBarum Rallye se jela jako 41. ročník. Soutěž začali již v Pátek ráno, kdy se jel shakedown. V odpoledních hodinách se konal slavnostní satrt ve Zlíně a v noce odstartovala 1. zkouška soutěže v centru Zlína. V sobot use jelo 8. rychlostních zkoušek, které měřili 124,04 km. Nedělní a poslední etapa měla 6. rychlostních zkoušek, které měřili 115,08 km.\n\nVítězem se stal domácí jezdec Jan Kopecký, která porazil belgičana Freddyho Loix o 1,2 sekundy (Nejmenší rozdíl mezi vítězem a druhým místem v historii Intercontinental Rally Challenge).\n"}
{"id": "816070", "url": "https://cs.wikipedia.org/wiki?curid=816070", "title": "Velká Baba (Brdská vrchovina)", "text": "Velká Baba (Brdská vrchovina)\n\nVelká Baba je lesnatý kopec v Brdské vrchovině, vysoký 614,5 m n. m. Nachází se zhruba 3 km jižně od města Hostomice pod Brdy.\n\nVelká Baba je opředena mnoha pověstmi o Fabiánovi, podle nichž zde měl hrad, po němž zde zůstalo tzv. Fabiánovo lože. Podle pověsti ho nechala zmizet Fabiánova zavržená milenka i s obyvateli.\n\nNa Velkou Babu vede modrá turistická značka, z jedné strany z rozcestí Křižatky, z druhé strany z Hostomic pod Brdy.\n"}
{"id": "816071", "url": "https://cs.wikipedia.org/wiki?curid=816071", "title": "Cikánský důl", "text": "Cikánský důl\n\nCikánský důl je údolí ve skalách na jižním okraji obce Sloup v Čechách v okrese Česká Lípa v Libereckém kraji. Jeho hlavní dominantou jsou Velká a Malá cikánské jeskyně, které se nacházejí na katastrálním území Bukovan, jež jsou administrativně částí města Nového Boru.\n\nNa křižovatce silnic na Zákupy, Bukovany a Sloup stojí restaurace U sedmi trpaslíků. Poblíž je i lesní skalní divadlo.\n\nZhruba 20 metrů pod restaurací je rozcestník U sedmi trpaslíků, kde z zalesněném terénu začíná 600 metrů dlouhé údolí, sevřené pískovcovými skalami, kterým prochází od České Lípy vedoucí modře značená turistická trasa pro pěší turisty, kterou lze dojít ke skalnímu hradu Sloup. Ve skalách je celá řada převisů a jeskyní. Některé z nich byly vytvořeny uměle při těžbě brusného písku pro potřeby první sloupské brusírny zrcadel. Spodní část údolí vytvaroval zde tekoucí Dobranovský potok s přitékajícím Chotovickým potokem. Tábořili zde občas potulní cikáni, po nichž jsou pojmenovány jeskyně i celé údolí. Spodní část lokality je součástí žlutě vyznačeného okruhu sloupské naučné stezky. \n\nDůl je předělem dvou katastrálních území, Sloup – 750 654 a Bukovany – 675 897. Geomorfologicky náleží do Zákupské pahorkatiny. Údolí pro turisty zpřístupnil Horský spolek na konci 19. století.\nTato jeskyně s tradičním názvem \"Brechstuhe\" je zřejmě přírodního původu. Je to mohutný skalní převis, hluboký téměř 30 metrů, vysoký 3 a široký 15 metrů. Od restaurace a rozcestí U sedmi trpaslíků je zhruba 300 metrů daleko.\n\nAsi sto metrů od velké je menší jeskyně vzniklá zřejmě v roce 1756 těžbou. Je široká zhruba 16 metrů, pod klenbou byly vytvořeny dva nosné skalní pilíře, hluboká je 6 metrů. Těžil se zde písek, ve východní části celé stavební kvádry. Na stěnách byly zachovány letopočty z let 1896 a novější.\n\n"}
{"id": "816072", "url": "https://cs.wikipedia.org/wiki?curid=816072", "title": "Radkovská pec", "text": "Radkovská pec\n\nRadkovská pec je kamenná stavba v lese u Velkého Radkova, zvaná také Smolná. Dosud není jisté, za jakým účelem byla vystavěna, nicméně se předpokládá, že měla sloužit k výrobě kosmetických prostředků z pryskyřice jehličnatých stromů. Stavba je technickou památkou.\n\nPec stojí severně od zeleně a modře značené turistické stezky mezi Malým a Velkým Radkovem. Jedná se o kamennou stavbu z počátku 20. století s kruhovým půdorysem o vnějším obvodu 11,2 m a výšce 3,6 m. Zdi mají šířku 47 cm a jsou zakončeny kopulovitě. V blízkosti se nachází zbytky či jen základy několika dalších staveb, snad louhovacích bazénů.\n\nTraduje se, že pec nechal vystavět holič z Vídně, jenž se do kraje přiženil, avšak neví se, zda si plány na stavbu a výrobu kosmetiky již s sebou přivezl či zda je získal později. Je možné, že měl obchodní vazby na podnikatele z Vídně, který mu poředal pouze plány stavební, ne však výrobní, a mohlo se tak jednat o podvodníka.\n\nV jiné domnělé verzi o vzniku pece se má za to, že obchod přerušily události první světové války, kdežto další očekává, že stavba byla po technické stránce prováděna chybně, pročež se od dokončení stavby upustilo. Jako nejpravděpodobnější se připouští, že došlo ke stavebním chybám z důvodu nepochopení plánu; možné je též, že samotné plány obsahovaly chyby. V každém případě nejsou důkazy o tom, že by pec někdy byla v provozu.\n\n"}
{"id": "816073", "url": "https://cs.wikipedia.org/wiki?curid=816073", "title": "Weberova cesta", "text": "Weberova cesta\n\nWeberova cesta (pův. německy \"Weber Weg\") je modře značená turistická magistrála v Krkonoších, vedoucí od Dívčích lávek kolem Boudy u Bílého Labe až k Luční boudě. Úsek Bouda u Bílého Labe - Luční bouda je v zimě uzavřen. Měří 7 kilometrů. Výškový rozdíl start - cíl je asi 650 metrů. V seznamu tras KČT nese číslo 1950.\n\nPojmenována je podle děkana a politika z Vrchlabí Wenzela Webera (1824–1888), který se angažoval v Rakouském krkonošském spolku (později Německý krkonošský spolek) a podporoval zřizování značených turistických tras v tomto regionu.\n\nTrasa začíná u Dívčích lávek. Vede kolem Bílého Labe, soutoku Bílého Labe a Hřímavé Bystřiny k Boudě u Bílého Labe po zpevněné cestě, vhodné i pro cyklisty. Tam ji kříží cesty Hofmanka a Dřevařská cesta, obě značené žlutě. Odtud Weberova cesta pokračuje již po nezpevněné cestě, zčásti stále kolem Bílého Labe až k Luční boudě, kde končí. Modře značená trasa 1950 pokračuje ještě o 2,5 km dále Schustlerovou cestou do Obřího sedla.\n"}
{"id": "816074", "url": "https://cs.wikipedia.org/wiki?curid=816074", "title": "Sojovský", "text": "Sojovský\n\nPříjmení Sojovský vyskytující se nejčastěji v České republice se podle nejstarších pramenů vyskytuje již v roce 1345 v obci Sojovice v přídomku jména Borzkonis de Swogiewicz. V dnešní době je tímto příjmením nejhustěji osídleno Mladoboleslavsko. Dříve zmíněná obec Sojovice a její jméno, které je patrně odvozeno od jejich majitelů, kteří se počeštěle mohli jmenovat např. Sovoj či Vsevoj.\n\nPrvním nám známým majitelem Sojovic byl Bořek, dále pak Ivan se synem Petrem. Další záznamy z toku 1392 mluví o vladykovi jménem Wlachen de Sowogiewicz. Dále v roce 1406 je uváděno jméno Johan de Sowgiowicz. Už v této době si jméno procházelo vývojem.\n\nKoncem 15. století členové vladyckého rodu ze Sojovic začali psát své příjmení jako Stránovští.\nNově psaní Stranovští měli ve štítu šachovnici. Na náhrobku Buriana Stranovského ze Sojovic se nalézalo šest svislých a čtyři vodorovné šachy, v dalším pak šest x sedm šachů. Ty byly šikmo rozděleny, horní polovina byla stříbrná, dolní polovina odshora dolů modrá, červená a zlatá. Vodorovně zprava doleva modrá, zlatá a červená. Štít měl v klenotu složená křídla, v nichž spodní křídlo bylo zespodu zlaté, pak modré a shora červené. Spodní část svrchního křídla bylo stříbrné, brka měla postupně barvu zlatou, modrou, červenou, modrou, červenou, zlatou a zakončení zlatou, modrou, zlatou a modrou.\n\nTito vladykové pobývali na malé tvrzi, která zhruba v roce 1500 zanikla. V dnešní době po této tvrzi nezůstaly žádné stopy a nedochovala se ani v paměti obyvatel.\n\nNejznámějším příslušníkem tohoto vladyckého rodu byl Jaroš Stránovský ze Sovojovic a z Nového Stranova byl významným státníkem a úředník v době Jiřího z Poděbrad. Roku 1505 se připomíná Jan ze Sovojovic a v roce 1526 Václav Amcha z Borovnice a na Sovojovicích. Díky Krajířům z Krajku, majitelům sousedního panství Brandýs, byly Sojovice spojeny s Brandýsem.\n\nNa místě dnešního zámku Stránov stála původně dřevěná tvrz, na které se připomíná v roce 1429 pan Bohuněk ze Stránova. Na jejím místě nechal postavit Jaroš ze Sovojovic v letech 1463 – 1468 pevný gotický hrad, který dostal jméno Nový Stránov.\nV letech 1545 – 1589 byl hrad v majetku známého rodu Berků z Dubé.\nO vladyckém rodě Stránovských ze Sovojovic se první prameny zmiňují v 15. století, kdy Jaroš ze Sovojovic získal hrad Stránov u Mladé Boleslavi. Jan byl velikým přívržencem Jiřího z Poděbrad a podílel se také v roce 1448 na obsazení Prahy. Stránovští postupně drží vesnice jako jsou např.: Kříčov, Niměřice, Vlašim, Chotělice atd. Rod vymírá roku 1617. Jeho posledním představitelem je Markvart Stranovský.\n\nNa město byla Vlašim povýšena v roce 1580. Do roku 1588 došlo ještě ke dvěma předáním města do rukou rytířů nejprve z rodu Markvartové Stranovští ze Svojovic a o čtyři roky později z rodu Klenovští ze Ptení.\n\n\n\n"}
{"id": "816075", "url": "https://cs.wikipedia.org/wiki?curid=816075", "title": "Isofix", "text": "Isofix\n\nISOFIX je mezinárodní standard (ISO 13216) ukotvení dětské autosedačky. U systému ISOFIX se výrobcem schválené dětské sedačky propojí s konstrukcí vozu pomocí pevných třmenů. Výhodou systému ISOFIX je jednoduché a pevné ukotvení sedačky ve vozidle. Normované kotevní body systému ISOFIX jsou na krajních sedadlech vzadu. Systém ISOFIX pomáhá spolehlivým propojením sedačky s vozidlem snížit riziko zranění dětí. Součástí volitelné výbavy mohou být kotevní body ISOFIX i pro sedadlo předního spolujezdce, ovšem jen pro ty modely, u kterých je možné deaktivovat airbagy na straně spolujezdce. Systém je používán od září 2002 (USA).\n\nPrvním automobilem se systémem ISOFIX se stal VW Golf IV. generace. Postupem času se tento systém stal mezinárodním standardem.\n\n"}
{"id": "816080", "url": "https://cs.wikipedia.org/wiki?curid=816080", "title": "Churchill County", "text": "Churchill County\n\nChurchill County je okres ve středu státu Nevada ve Spojených státech amerických. Žije zde přes 24 tisíc obyvatel. Správním sídlem okresu je město Fallon, které je také jedinou obcí okresu (ostatní sídla se nacházejí v nezařazeném území). Celková rozloha okresu činí 13 012 km². Založen byl roku 1861 a byl pojmenován podle Sylvestera Churchilla, amerického generála z mexicko-americké války.\n\nPočet obyvatel okresu narostl od roku 1990 do roku 2000 o 33,7 % a v letech 2000–2010 o 3,7 %.\n\n"}
{"id": "816087", "url": "https://cs.wikipedia.org/wiki?curid=816087", "title": "Ad limina", "text": "Ad limina\n\nTermínem návštěva Ad limina (\" Ad limina apostolorum\", česky \"K prahům apoštolů\") označujeme setkání, které každých pět let koná katolický biskup ve Vatikánu s papežem. Tato povinnost se týká diecézního biskupa a některých prelátů, kteří mají teritoriální jurisdikci (například územní opatové). Návštěva zahrnuje návštěvu hrobů apoštolů sv. Petra a Pavla a setkání s papežem, kterému podávají zprávu o stavu své diecéze nebo územní prelatury.\n\nTato povinnost byla zavedena v roce 1585 papežem Sixtem V. konstitucí \"Romanus Pontifex\", která zavedla čtyři normy pro návštěvu \"Ad limina\". 31. prosince 1909 papež Pius X. ustanovil konzistoriálním dekretem \"A remotissima\", že od roku 1911 musí diecézní biskup každých 5 let podávat osobně papeži zprávu o stavu své diecéze.\n\nV současné době je povinnost návštěvy \"Ad limina\" stanovena pro latinskou církev Kodexem kanonického práva z roku 1983, kánony 399–400 a Kodexem kánonů východních církví z roku 1990, kánonem 208.\n\n"}
{"id": "816090", "url": "https://cs.wikipedia.org/wiki?curid=816090", "title": "Klasik Frýdek-Místek", "text": "Klasik Frýdek-Místek\n\nKlasik Frýdek-Místek je frýdecko-místecký baseballový a bývalý softballový sportovní klub. V současné době hrají muži Českomoravskou baseballovou ligu (2010 - současnost), (změna názvu na 1. LIGA od roku 2016), v roce 2011 skončili v semifinále, když prohráli v play off 2:3 na zápasy s Olympií Blansko (pozdější vítěz) . Klub je registrován jako občanské sdružení.\n\nKlasik se může pyšnit svými odchovanci, kteří byli nebo jsou základními kameny extraligových týmů a členy reprezentačních výběrů České republiky. \n\nKlasik vůbec jako jediný z baseballových týmů ČR hrál dlouhých 22 let na nevyhovujícím škvárovém hřišti v blízkosti TJ Slezan Frýdek-Místek. Z tohoto důvodu museli muži hrát své zápasy v Ostravě, kde si pronajímali hřiště Arrows Ostrava, aby tak splnili podmínky dané soutěže. Zastupitelé města Frýdek-Místek proto schválili dne 3.12. 2012 plán výstavby nové baseballového areálu na ulici 28. října v lokalitě bývalé kotelny u sídliště Riviéra. Město podpořilo tento projekt 25 miliony Kč. Výstavba hřiště začala v roce 2014. Baseballový areál se dočkal svého prvního zápasu dne 22.8. 2015 v semifinále playoff ČML proti Třebíč Nuclears, domácí Klasik zvítězil 6:5 a mohl se tak radovat z vítězství před více než 400 diváky.  \n\n\nV roce 2010 Klasik postoupil do 1.ligy\n\n\n"}
{"id": "816091", "url": "https://cs.wikipedia.org/wiki?curid=816091", "title": "John Bennett Fenn", "text": "John Bennett Fenn\n\nJohn Bennett Fenn (15. června 1917 − 10. prosince 2010) byl americký profesor analytické chemie, který obdržel společně s Kóičim Tanakou podíl na Nobelově ceně za chemii za rok 2002 za jejich práci v oboru hmotnostní spektrometrie. Fenn byl průkopníkem v použití elektrosprejové ionizace.\n"}
{"id": "816095", "url": "https://cs.wikipedia.org/wiki?curid=816095", "title": "Peter Orban", "text": "Peter Orban\n\nPeter Orban (27. července 1935 - 2002) byl československý a slovenský politik, bezpartijní poslanec Sněmovny národů Federálního shromáždění po sametové revoluci a v 90. letech primátor města Zlaté Moravce.\n\nK roku 1990 se profesně uvádí jako odpovědný geodet Pozemní stavby Nitra, bytem Zlaté Moravce.\n\nV lednu 1990 zasedl v rámci procesu kooptací do Federálního shromáždění po sametové revoluci jako bezpartijní poslanec do slovenské části Sněmovny národů (volební obvod č. 94 - Zlaté Moravce, Západoslovenský kraj). Ve Federálním shromáždění setrval do konce funkčního období, tedy do voleb roku 1990.\n\nV letech 1991-1998 se Ing. Peter Orban uvádí jako primátor (starosta) Zlatých Moravců. Ve funkci se podílel mimo jiné na vzniku městské policie v září 1991. Post primátora obhájil v roce 1994 a do funkce kandidoval opětovně roku 1998. Tehdy je uváděn jako primátor, věk 63 let, kandidující za formaci NSK. Získal ale jen 663 hlasů a skončil na 6. místě. Byl katolického vyznání.\n\n"}
