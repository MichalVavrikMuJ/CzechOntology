{"id": "811828", "url": "https://cs.wikipedia.org/wiki?curid=811828", "title": "Háječek", "text": "Háječek\n\nHáječek může být:\n\n"}
{"id": "811831", "url": "https://cs.wikipedia.org/wiki?curid=811831", "title": "Mistrovství Evropy v atletice 2012", "text": "Mistrovství Evropy v atletice 2012\n\n21. mistrovství Evropy v atletice se konalo ve dnech 27. června – 1. července 2012 na olympijském stadionu ve finských Helsinkách. Na tomto stadionu se uskutečnil evropský šampionát již v roce 1971 a 1994. Dvakrát se zde konalo také MS v atletice. První ročník v roce 1983 a X. ročník v roce 2005.\n\nTitul mistryně Evropy v běhu na 800 metrů původně vybojovala Ruska Jelena Aržakovová v čase 1:58,51. Kvůli abnormálním krevním hodnotám v jejím biologickém pasu byla diskvalifikována a potrestána dvouletým zákazem startů.\n\nO pořadatelství rozhodla dne 9. listopadu 2009 na svém zasedání evropská atletická asociace v Barceloně. Dalším kandidátským městem byl německý Norimberk, kde atletické disciplíny měly probíhat na stadionu fotbalového týmu 1. FC Norimberk (EasyCredit-Stadion).\n\nLimity pro účast na ME 2012 mohli atleti plnit od 1. března 2012 do 17. června. Na programu bylo celkově 42 disciplín (21 mužských a 21 ženských), kterých se zúčastnilo celkově 1342 atletů, z toho 738 mužů a 604 žen z 50 členských zemí. Součástí programu tentokráte nebyl maraton a chodecké disciplíny (Chůze na 20 a 50 km). Ty se budou konat jen v neolympijských letech. Nově se totiž šampionát koná v pravidelných dvouletých cyklech. Následný ročník bude hostit švýcarský Curych již v roce 2014. Od roku 1974–2010 se ME konalo jednou za čtyři roky.\n\nZajímavostí byla snaha o propojení moderních technologií s designem. Jedním z příkladů byl maskot nazvaný Appy, který se podobal počítačové ikoně a jenž měl za úkol plnit nejen tradiční roli baviče na ploše stadionu, ale zprostředkovávat divákům i živé výsledky a další informace do mobilních telefonů, pro něž byl také optimalizován web ME. Slavnostní ceremoniál, při kterém nejlepší tři z každé disciplíny obdrželi medaile se poprvé nekonal přímo na stadionu, ale v Helsinkách tomu tak bylo v tzv. Event Parku (Park vítězů), který je součástí areálu. Vítězové dostali na stadionu jen kytici a diváci se následně dozvěděli informaci, kdy bude konkrétní atlet dekorován v Event Parku.\n\nEvropského šampionátu se nezúčastnila řada předních atletů, kteří dali přednost přípravě na letní olympijské hry v Londýně. Nejpočetnější výpravou byli Britové, jejich soupiska čítala 109 jmen. V ruské výpravě, která čítala 69 jmen mj. chyběli výškaři Ivan Uchov, Anna Čičerovová a Světlana Školinová, vícebojařka Taťána Černovová, oštěpařka Marija Abakumovová, kladivářka Taťjana Lysenková, mistryně Evropy v běhu na 400 metrů překážek Natalja Anťuchová či mistryně světa (2011) v běhu na 800 metrů Marija Savinovová. Z Běloruska do Helsinek neodcestovali kladiváři Ivan Tichon (trojnásobný mistr světa) a olympijská vítězka Oksana Miankovová. Ve vrhačském sektoru nenastoupila Nadzeja Astapčuková. Sedmiboje žen se nezúčastnila Britka Jessica Ennisová, která výkonem 6 906 bodů vedla tabulky aktuální sezóny. Titul vicemistra Evropy z předchozího šampionátu v Barceloně neobhajil německý oštěpař Matthias de Zordo, kterého sužuvalo zranění lokte a bulharská sprinterka Vanja Stambolovová (400 m přek.).\n\nEvropského šampionátu se zúčastnilo 43 českých atletů (25 mužů a 18 žen). Jedna z největších adeptek na medaili, oštěpařka Barbora Špotáková nakonec na kontinentální šampionát neodcestovala. Společně se svým trenérem Janem Železným se rozhodli dát přednost tréninku a přípravě na hlavní vrchol sezóny, olympijské hry v Londýně. Podobně se rozhodla také další oštěpařka Jarmila Klimešová. Chyběl také překážkář Petr Svoboda, který byl nucen kvůli vleklému zranění s achillovkou vynechat celou sezónu.\n\n\"(v závorkách uvedeny počty vyslaných sportovců)\"\n\n\n"}
{"id": "811833", "url": "https://cs.wikipedia.org/wiki?curid=811833", "title": "Česko na olympijských hrách", "text": "Česko na olympijských hrách\n\nČeská republika se olympijských her poprvé účastnila jako samostatný stát v roce 1994 a od té doby se zúčastnila všech letních i zimních olympijských her. V letech 1920 až 1992 soutěžili čeští sportovci za Československo a v letech 1900 až 1912 za Čechy.\n\nNárodní olympijský výbor pro Česko je Český olympijský výbor, který byl původně založen v roce 1899 a v jeho současné podobě došlo k uznání Mezinárodním olympijským výborem v roce 1993.\n\nSportovci z České republiky celkově vyhráli do roku 2014 33 medailí na letních hrách hlavně v kanoistice, střelbě a atletice.\n\nSportovci z České republiky celkově vyhráli do roku 2012 na zimních hrách 24 medailí především v běhu na lyžích, rychlobruslení a biatlonu.\n\n\n"}
{"id": "811834", "url": "https://cs.wikipedia.org/wiki?curid=811834", "title": "Eisgarn", "text": "Eisgarn\n\nEisgarn je městys v rakouské spolkové zemi Dolní Rakousy, v okrese Gmünd.\nK 1. lednu 2014 zde žilo 682 obyvatel.\n\nObec byla založena za dynastie Babenberků. Název obce pochází ze slovanského „izgorje“ a\nznamená „vypálené místo“. V psaných pramenech byla obec Eisgarn poprvé zmíněna v roce 1294 za\nvlády Habsburků.\n\nJohann von Klingenberg z Litschau založil mezi lety 1314 a 1346 u stávající kapličky sv. Marie kolegiátu\npro jednoho probošta a tři až pět kněží. První známý probošt obce Eisgarn byl probošt Konrád.\nKlášterní kostel v Eisgarn je 34 m dlouhý, 17 m široký a 11 m vysoký. Má tři gotické lodě a je zasvěcen\nNanebevzetí Panny Marie.\n\nRoku 1930 Eisgarn získal práva tržní obce.\n\nRoku 1998 proběhla renovace interiéru kostela a o dva roky později, roku 2000, následovala\nrekonstrukce jeho exteriéru.\n\nMěstys má čtyři části:\n\n"}
{"id": "811836", "url": "https://cs.wikipedia.org/wiki?curid=811836", "title": "Kamenáč", "text": "Kamenáč\n\nKamenáč může být:\nkopců:\nrybníku:\n\n\n\n"}
{"id": "811837", "url": "https://cs.wikipedia.org/wiki?curid=811837", "title": "Chlorid wolframový", "text": "Chlorid wolframový\n\nChlorid wolframový je tmavě modrá, anorganická látka s pronikavým zápachem a se vzorcem WCl. \n\nTato látka se vyrábí reakcí plynného chlóru s kovovým wolframem, dle rovnice:<br>\nW + 3Cl → WCl<br>\nPopřípadě lze použít místo chlóru chlorovodík:<br>\nW + 6HCl → WCl + 3H<br>\nPro reakci s chlorovodíkovém je však potřeba zajistit, že chlorovodík neobsahuje takřka žádnou vodu. Obě tyto reakce jsou exotermní.\n\nTato látka reaguje s vodou (na rozdíl od třeba fluoridu wolframového) za vzniku kyseliny wolframové a chlorovodíku.<br>\nWCl + 6HO → 6HCl + HWO + 2HO<br>\nProto tato látka musí být chráněna i před vzdušnou vlhkostí.<br>\nTato látka se používá na výrobu organowolframových sloučenin. Reaguje kupříkladu s trimethylhliníkem, dle rovnice:<br>\nWCl + 2Al(CH) → W(CH) + AlCl\n\nJelikož tato látka při reakci uvolňuje žíravý chlorovodík, je potřeba zacházet s touto látkou velice opatrně. Může poškodit kůži a při kontaktu s očima může způsobit oslepnutí. LD této látky pro myš při orálním podání je asi 1,08 g/kg, což vypovídá o mírné toxicitě při požití.\n"}
{"id": "811841", "url": "https://cs.wikipedia.org/wiki?curid=811841", "title": "UV index", "text": "UV index\n\nUV index je jednotka užívaná při měření slunečního ultrafialového záření, podle které bychom měli volit ochranu našeho těla. Jedna jednotka UV indexu má hodnotu 25 miliwattů na metr čtvereční.\n\nUV index je závislý hlavně na zeměpisné šířce. Nejvyšší hodnoty bývají naměřeny kolem rovníku, nejnižší pak na pólech. Dále je UV index závislý na nadmořské výšce, čím výše, tím vyšší UV index naměříme a to zhruba o jednu jednotku na každých 800 metrů nadmořské výšky.\nNa zeměpisné délce je UV index závislý pouze z důvodu různé síly ozónové vrstvy na různých částech Země. Z toho důvodu je také vyšší UV index na jižním pólu pod ozónovou dírou než na severním.\n"}
{"id": "811845", "url": "https://cs.wikipedia.org/wiki?curid=811845", "title": "Sokolík (rozcestník)", "text": "Sokolík (rozcestník)\n\nSokolík může být:\n\n\nPták z řádu Sokolovitých\n\n\n"}
{"id": "811851", "url": "https://cs.wikipedia.org/wiki?curid=811851", "title": "Kvalifikace na Mistrovství Evropy ve fotbale 1984 – skupina 4", "text": "Kvalifikace na Mistrovství Evropy ve fotbale 1984 – skupina 4\n\nZápasy kvalifikační skupiny 4 na Mistrovství Evropy ve fotbale 1984 se konaly v letech 1982 a 1983. Ze čtyř účastníků si postup na závěrečný turnaj vybojoval vítěz skupiny.\n\n"}
{"id": "811852", "url": "https://cs.wikipedia.org/wiki?curid=811852", "title": "Ioveta Jeruzalémská", "text": "Ioveta Jeruzalémská\n\nIoveta Jeruzalémská (někdy také Yvetta či Judita, 1120 – mezi 1174 a 1178) byla nejmladší dcera jeruzalémského krále Balduina II. a Morfie Arménské a od roku 1144 až do své smrti abatyše v klášteře svatého Lazara v Betánii.\n\nNarodila se roku 1120 jeruzalémskému králi Balduinovi II. a jeho choti Morfii Arménské. Byla nejmladším potomkem královského páru a měla tři starší sestry – Melisendu, Alici a Hodiernu. Když byly princezně tři roky, byl její otec zajat při pomocné výpravě. Během jednání o výkupném navrhl ortokidský vládce Timurtaš výměnu krále za malou Iovetu, mladého prince Joscelina z Edessy a několik dalších urozených dětí. Tento návrh byl přijat a Ioveta se v létě roku 1124 stala muslimskou vězeňkyní. Na svobodu se dostala po roce věznění roku 1125. Ioveta se, na rozdíl od svých třech starších sester, nemohla provdat; prý ji velmi postihlo věznění v raném věku. Vstoupila proto do kláštera svaté Anny v Jeruzalémě. Roku 1144 byla Ioveta zvolena abatyší kláštera svatého Lazara v Betánii, založeného o rok dříve její sestrou, královnou Melisendou. Po smrti svého synovce, Melisendina mladšího syna a jeruzalémského krále Amauryho I. roku 1174 byla Iovetě dána do výchovy jeho nezletilá dcerka Sibyla. Ještě před rokem 1178 princezna a abatyše Ioveta zemřela.\n"}
{"id": "811854", "url": "https://cs.wikipedia.org/wiki?curid=811854", "title": "Miroslava Pleštilová", "text": "Miroslava Pleštilová\n\nMgA. Miroslava Pleštilová (* 27. ledna 1966, Liberec) je česká divadelní a filmová herečka, dabérka a pedagožka na katedře činoherního divadla na DAMU.\n\nV dětství se věnovala hře na klavír a baletu. Její rodiče pracovali ve vratislavickém pivovaru. Její manžel je český herec a dabér Aleš Procházka, se kterým se seznámila v době studií na DAMU. Mají spolu dva syny, Aleše (proslulého rappera Gendera) a Zdeňka (producenta trapových beatů). Studovala na gymnáziu ve Frýdlantu v Čechách. Po úspěšném ukončení studia herectví na DAMU v roce 1988 nastoupila do Divadla S. K. Neumanna, což je nynější Divadlo pod Palmovkou. V roce 2012 toto angažmá ukončila. Hostovala také v Divadle na Vinohradech a v Divadle Na zábradlí. Kromě divadelního herectví se věnuje i dabingu a od roku 2006 vyučuje herectví na DAMU. \n\n\n\n"}
{"id": "811865", "url": "https://cs.wikipedia.org/wiki?curid=811865", "title": "Rozsocha (rozcestník)", "text": "Rozsocha (rozcestník)\n\nRozsocha obecně označuje něco rozeklaného či rozdvojeného, konkrétně se může jednat o:\n\n\n"}
{"id": "811872", "url": "https://cs.wikipedia.org/wiki?curid=811872", "title": "Marie Dominique Auguste Sibour", "text": "Marie Dominique Auguste Sibour\n\nMarie Dominique Auguste Sibour (4. srpna 1792 v Saint-Paul-Trois-Châteaux – 3. ledna 1857 v Paříži) byl francouzský římskokatolický kněz, biskup v Digne-les-Bains (1839–1848) a arcibiskup pařížský (1848–1857). V roce 1854 byl jmenován senátorem ve druhém francouzském císařství.\n\nMarie Dominique Auguste Sibour byl vysvěcen na kněze v Římě dne 14. června 1818 a poté působil v pařížské arcidiecézi. V roce 1822 byl jmenován kanovníkem u katedrály v Nîmes. V roce 1837 se stal administrátorem zdejší diecéze a o dva roky později byl jmenován biskupem v Digne-les-Bains. V roce 1848 se stal pařížským arcibiskupem poté, co arcibiskup Denys Affre zahynul během revoluce na barikádách.\n\nV roce 1853 oddal Napoleona III., který jej o rok později jmenoval senátorem. Ačkoliv ve své reakci Piovi IX. vyjádřil nevhodnost definice dogmatu o neposkvrněném početí Panny Marie, přesto jej pomáhal rozšiřovat a brzy jej zveřejnil ve své vlastní diecézi. Díky finanční pomoci císaře mohl ve své diecézi podporovat chudší kostely a založit několik nových farností.\n\nDne 3. ledna 1857 jej nožem zavraždil kněz Jean-Louis Verger.\n\n"}
{"id": "811876", "url": "https://cs.wikipedia.org/wiki?curid=811876", "title": "Artpop", "text": "Artpop\n\nArtpop (stylizováno jako ARTPOP) je třetí studiové album americké zpěvačky Lady Gaga, které v listopadu 2013 vydal label Interscope Records. Jeho nahrávání bylo zveřejněno v polovině roku 2011 zatímco se zpěvačka připravovala na třetí koncertní turné „Born This Way Ball“. V srpnu 2012 pak zveřejnila název nadcházejícího alba. Spolu s ním vyšla i speciální aplikace pro chytré telefony.\n\nPodle magazínu \"Billboard\" bude ARTPOP druhým nejočekávanějším albem roku, a to za nahrávku Britney Spears. V květnu roku 2014 vyjede umělkyně na koncertní turné „“, které propaguje toto album.\n\nV září 2011 Gaga oznámila, že začala promýšlet své čtvrté studiové album a začíná se připravovat na Born This Way Ball Tour. Později toho roku zveřejnila, že začíná psát a nahrávat nové album, a že už má pro něj děj a název. Na otázku jak bude album znít a z čeho se bude skládat odpověděl její producent Fernando Garibay: \"Je mi trochu úzko o tom mluvit právě tady a teď. Snažím se vždycky překonat naše písně a nás samotné. Jsou to vždycky neuvěřitelné písně, ale je tak mladá a má velký prostor pro růst. Je perfektní platforma k vyjadřování mě samotného. Můžete sní dělat věci, které s ostatními ne. Je to úžasné.\"\n\nV interview pro MTV se nechal DJ White Shadow slyšet, že bude součásti produkce alba: \"Myslím, že jejím hlavním cílem teď bude soustředit se na tourné a psaní nových písní. Poslal jsem ji pár šílených věcí. Něco zní jako písně a něco jako šílenství. Vím co pro ni je a co ne.\" V lednu 2012 zveřejnila na \"The Insider\" její plány na rok 2012: \"Chci jít dál. Nejsem posedlá cílem, ale procesem. Chci jenom psát hudbu. Těším se na vydání dalšího alba a vydání se na tourné. Cítím se požehnaná, že patřím mezi umělce, co se živí tím co milují. V květnu 2012 její manažer Vincent Herbert řekl, že slyšel materiál z alba a poznamenal, že jsou to \"šíleně skvělé záznamy\".\n\nV srpnu roku 2012 prozradila, že nové album se bude jmenovat ARTPOP. Také prohlásila, že během psaní materiálu pro album ARTPOP si byla mnohem jistější, než tomu bylo u předchozích studiových alb. Album popsala jako své první skutečné album, které zobrazí ji, jako \"fénixe vstávajícího z popela\". Od začátku navíc Gaga prohlašovala, že \"její ARTPOP může znamenat cokoliv\" a že její album je o \"možnostech\" – a vše je možné. Album by mělo být méně ve stylu Born This Way a více ve stylu The Fame a mělo vyjít na jaře 2013, ale kvůli jejímu zranění bylo vydání alba odloženo na podzim 2013, konkrétně na 11. listopadu. U alba prý už neudělá chyby, co udělala u Born This Way, protože fanoušky mrzelo, že z nejlepších skladeb neudělala singly a navíc, že světové turné přišlo až rok po vydání alba.\n\nV ARTPOP éře se dočkáme videoklipu, který uzavře trilogii „Paparazzi“ – „Telephone“. Tato skladba má název „Aura“, jejíž demo i předčasně uniklo na internet. První singl z ARTPOP, „Applause“ vyšel už 12. srpna 2013. Původně měla být pilotním singlem skladba \"Sexxx dreams\", ale tým Gaga ji přemluvil, aby vybrala Applause. Gaga dala na začátku září otázku, která skladba z těch, které fanoušci měli možnost slyšet na iTunes Festivalu, by měla být dalším singlem. Na výběr dala skladby \"Aura\", \"Swine\", \"MANiCURE\" a nebo \"Sexxx Dreams\". Gaga nakonec vybrala jako druhý singl skladbu, kterou ještě diváci neslyšeli a to skladbu „Do What U Want“„“ V pondělí 7. října Gaga zveřejnila obal k albu, odhalování po kouskách probíhalo na billboardech na Times Square v New Yorku.\n\nNa obalu alba je vyobrazena její socha, kterou speciálně pro obal vytvořil slavný umělec Jeff Koons. Koons je také autorem koláže, kterou album cover přestavuje. Dílo je zobrazením moderní Botticelliho Zrození Venuše ve stylu pop star. Prvních pul milionů kopií alba vyšlo ve speciálním obalu z růžové a stříbrné folie. 2. listopadu 2013 kvůli předčasnému prodeji alba v Japonsku a Austrálii se celé album dostalo na internet. Gaga 10. listopadu 2013 zahájila funkci aplikace ARTPOP pro chytré telefony, kde si fanoušci budou moct časem poslechnout i nevydané písně z alba. Album se dostalo na první místo v celosvětové hitparádě, čímž se Lady Gaga stala nejúspěšnější zpěvačkou roku 2013.\n\nDne 1. září Gaga vystoupila Lady Gaga na iTunes Festivalu v Londýně, kde poprvé zazpívala písně \"Aura\", \"MANiCURE\", \"ARTPOP\", \"Jewels N' Drugs\" společně s T.I, Too $hort a Twista. Show dále pokračovala s \"Sexxx Dreams\", \"Swine\", \"I Wanna Be With You\", která se na albu objevila v upravené verzi pod názvem \"Dope\" a celou show zakončila Applause. Propagace alba byla i při zveřejnění obalu alba, kdy se dalo přes oficiální internetové stránky Lady Gaga sledovat postupné odhalování z New Yorku.\n\nDne 9. října 2013 bylo na VEVO vydáno lyric video se sestříhanou verzí písně \"Aura\", která sloužila jako promo k jejímu filmovému debutu Machete Kills. 24. října 2013 uspořádala v Berlíně poslechovou akci ARTPOP. Při této příležitosti poskytla i rozhovor a vystoupila s akustickou verzí písně \"Gypsy\". 28. října 2013 vydala jako první oficiální promo singl skladbu Venus, která měla být původně druhým oficiálním singlem z alba. 4. listopadu vydala jako druhý oficiální promo singl z alba skladbu \"Dope\", kterou i živě představila na prvním ročníku předávání cen Youtube Awards v New Yorku . Dne 10. listopadu 2013 se v New Yorku uskutečnila akce, kterou Gaga nazvala \"artRave\", kde si fanoušci mohli poslechnou album a Gaga zde i živě vystoupila. Na akci byly i vystaveny sochy Gagy, které byly vyrobeny Jeffem Koonsem pro obal alba ARTPOP. Dokonce zde i předvedla létající šaty VOLANTIS, na kterých její tým Haus of Gaga pracoval přes 2 roky. Album podpořila i v Londýně na vánočním koncertě Jingle Bell Ball. Jelikož Gaga měla problémy se svou společností, tak se dlouho dobu žádná propagace alba nekonala. Poté vystoupila v únoru s písní \"ARTPOP\" v Tonight show. Pár písní z alba také představila v březnu na festivalu v Austinu. Na jaře roku 2014 Gaga sedmkrát vystoupila v Roseland Ballroom.\n\nPilotním singlem se stala poslední skladba z alba „Applause“. Původně měla vyjít 19. srpna 2013, ale kvůli úniku částí písně na internet ji Gaga vydala už 12. srpna 2013. Poprvé ho živě předvedla na udílení cen MTV Video Music Awards. Videoklip vyšel 19. srpna 2013 a jeho režiséry jsou nizozemští fotografové Inez van Lamsweerde and Vinoodh Matadin. V Americe se singl dostal nejvýše na 4. místo, proto ho někteří označovali za propadák. Singl se stal jejím nejúspěšnějším hitem v americký rádiích za celou její kariéru.\n\nDruhým singlem z ARTPOP se stala píseň „Do What U Want“ a vyšla 21. října 2013. Byla původně vydána jako promo singl, ale protože měla obrovský úspěch několik hodin po vydání, tak ho Gaga změnila na druhý singl místo Venus. Nejlepším umístěním v Billboard Hot 100 byl na 13. místě. Videoklip byl natočen, ale nevyšel kvůli tomu, že videoklip měl být příliš šokující, což vzhledem k minulosti R. Kellyho nebylo vhodné. Začátkem roku 2014 vyšel i úspěšný remix, kde R. Kellyho vokály vystřídala Christina Aguilera.\n\nTřetím singlem se po krátce odmlce, kdy řešila Gaga problémy se svým vydavatelstvím, manažerem a s videoklip k Do What U Want, stala píseň G.U.Y. Ta byla vyslána 28. března 2014 do italských rádií a do amerických až 8. dubna 2014. Videoklip vyšel již o několik dní dříve a to 22. března 2014. Jednalo se o speciální projekt, který dostal název \"An ARTPOP film\" a zahrnoval i kousky písní \"ARTPOP\" a \"Venus\".\n"}
{"id": "811877", "url": "https://cs.wikipedia.org/wiki?curid=811877", "title": "Jeřábník (rozcestník)", "text": "Jeřábník (rozcestník)\n\nJeřábník může být:\n\n"}
{"id": "811879", "url": "https://cs.wikipedia.org/wiki?curid=811879", "title": "FC Vysočina Jihlava 2012/13", "text": "FC Vysočina Jihlava 2012/13\n\nTento článek se podrobně zabývá soupiskou a statistikami týmu FC Vysočina Jihlava v sezoně 2012/2013.\n\nV dresu Vysočiny se v létě objevila pětice testovaných hráčů – Slováci Marián Štrbák a Kristián Kolčák, Ukrajinec Pavlo Rudnyckyj, Chorvat Miroslav Konopek a Čech Tomáš Josl, který nakonec jako jediný uspěl. Štrbák a Rudnyckyj nastoupili do čtyř přípravných zápasů, Kolčák do dvou a Konopek pouze do jednoho zápasu. Josl nakonec i přes zranění zasáhl do pěti zápasů a jako jediný z testovaných hráčů se také gólově prosadil, když se trefil do sítě Bohemians 1905.\n\nV rámci letní přípravy se Vysočina představila na turnaji v Berouně. Tady se postupně střetla s pražským Střížkovem (tehdy ještě Bohemians Praha) a Ústím nad Labem. Jihlava na turnaji obsadila poslední místo, když dokázala pouze remizovat s Ústím nad Labem (porážka na penalty).\n\nPo turnaji v Berouně zamířila Vysočina také na turnaj do Hluboké nad Vltavou. Tady ji nejprve čekalo druholigové Táborsko, nový tým vzniklý fúzí Sezimova Ústí a Tábora. Druhým soupeřem byly prvoligové České Budějovice. Ani na tomto turnaji se Jihlavě příliš nedařilo a dokázala pouze porazit na penalty České Budějovice.\n\nV rámci ostatních letních přípravných zápasů se Vysočina utkala především s týmy ze Slovenska (Senica, Trenčín, Trnava) či druhé české ligy (Viktoria Žižkov, Pardubice, Bohemians 1905). Jihlava si z těchto zápasů odnesla bilanci 1 vítězství, 4 remízy a 1 porážka při celkovém skóre 8:8. V generálce na Gambrinus ligu byl jejím soupeřem bosenský Velež Mostar. Vysočina zápas hraný v rakouském Dobersdorfu zvládla a vyhrála 2:0.\n\nŘíjnovou reprezentační přestávku se vedení Vysočiny rozhodlo využít k sehrání přátelského zápasu s Mladou Boleslaví. Utkání se uskutečnilo v ne zrovna tradiční fotbalový čas (11:00). Souboj nakonec, na rozdíl od ligového utkání v němž Jihlava vyhrála 3:1, skončil remízou 2:2.\n\nDo své druhé sezony v Gambrinus lize v historii vstoupila Vysočina smolnou remízou 3:3 na hřišti pražské Slavie, když v poločase vedla už 3:0 a ještě v poslední minutě držela těsný náskok 3:2. V nastavení však o dělbě bodů rozhodl Jan Vošahlík. Také další čtyři zápasy skončily remízou, vždy shodně 1:1. Teprve v 6. kole si Jihlava zajela pro první vítězství a to na hřiště Mladé Boleslavi. V této době také byla spolu se Spartou jediným týmem, který nepoznal hořkost porážky. V 7. kole se však situace změnila. Zatímco Jihlava doma porazila Baník Ostrava 3:2, pražská Sparta nestačila na Viktorii Plzeň (0:1). V dalším utkání Jihlavu čekalo derby na hřišti Brna, kde si připsala první porážku (1:5). Poté si sice spravila chuť vítězství 2:1 nad Příbramí, ale následovala série pěti zápasů bez vítězství. Nejprve nestačila na Teplice (1:3), následně remizovala se Spartou (1:1) a na Dukle (2:2) a porážku si připsala i soubojích s Jabloncem (0:1) a na Slovácku (0:3). V posledním domácím zápase podzimní části porazila díky brance mladíka Tomáše Kučery z 89. minuty České Budějovice (1:0) a následně venku smolně prohrála s Plzní 0:1.\n\nNa podzim tak Jihlavě patřila 10. příčka s 19 body za 4 vítězství, 7 remíz a 5 porážek s celkovým skóre 21:27. Na sestupové 15. místo měla náskok pouhé 4 body.\n\n\nPoznámky:\n\nStrategie zimních přestupů Vysočiny záležela na tom, zda odejde či neodejde útočník a kapitán týmu Stanislav Tecl. Již krátce po skončení podzimní části Gambrinus ligy přistála na stole vedení Jihlavy nabídka od Viktorie Plzeň, údajně za 20 milionů korun. Sám Tecl tehdy přestup do Plzně vyloučil a řekl, že chce v Jihlavě hrát i na jaře. Vše se pravděpodobně změnilo během vánočních svátků, kdy měl trenér František Komňacký v rozhovoru pro Rádio Impuls oznámit, že s Teclem již pro jaro nepočítá. Dlouhou dobu se spekulovalo o možnosti zapojení Sparty do přestupu. Ta to ze začátku odmítala, ale krátce před koncem roku se do hry vložila. Tecl se měl stát součástí výměny, kdy by se stěhoval do Jablonce a z něho by na Letnou přišel David Lafata. Na začátku ledna nakonec Tecl zamířil do Plzně, kde podepsal smlouvu na 3,5 roku. Částka, za kterou přestoupil, nebyla nikdy zveřejněna, nicméně podle spekulací mohlo jít až o 30 milionů korun. Trochu stranou zájmu pak zůstal David Helísek, u něhož se hostování ve Znojmě změnilo v přestup. V březnu 2013 pak v týmu skončil i chorvatský obránce Petar Gavrić, který se s vedením dohodl na předčasném ukončení smlouvy a dne 6. dubna odešel útočník Tomáš Sedláček formou hostování pomoci Žďáru nad Sázavou k záchraně v MSFL. K 1. květnu 2013 byla ukončena smlouva i s brazilským obráncem Gabrielem.\n\nZimní testování hráčů se neslo ve znamení hledání náhrady za střelce Stanislava Tecla. Proto se na testech objevila hned pětice útočníků – Darko Bjedov, Marin Glasnović, Karel Kroupa ml., Gheorghe Ovseannicov a David Vaněček. Z nich nakonec uspěl jen poslední jmenovaný. Kromě toho se pozornost trenéra zaměřila také na obránce, kteří byli na testech dva – Milan Kopic a Michal Leibl – a uspěl pouze prvně jmenovaný. Michal Leibl se sice také ocitl na soupisce Jihlavy pro jarní část Gambrinus ligy, nakonec ho nahradil Peter Čvirik. Smůlu měl záložník Marek Šichor, který se objevil na testech v první vlně, ovšem hned na prvním tréninku se zranil a testy pro něho předčasně skončily.\n\nJelikož většinu zimního přípravného období zabrala Tipsport liga a také soustředění v Turecku, stihla Vysočina odehrát jen dva další přípravné zápasy. V něm se nejprve utkala s rakouskou Admirou Mödling, které oplatila loňskou porážku, a poté i s druholigovým Varnsdorfem, se kterým utrpěla třetí porážku v řadě.\n\nPoprvé v historii odjela Vysočina v zimě na soustředění do zahraničí. Jejím útočištěm se stalo turecké město Antalya. Během soustředění se Jihlava utkala se srbským Radem Bělehrad, ukrajinským Kryvbasem Kryvyj Rih a polskou Jagiellonií Białystok. Posledním soupeřem měl být původně maďarský Paksi SE, na poslední chvíli však došlo ke změně a soupeřem byl rumunský Gaz Metan Mediaș. Z Turecka odjížděla Vysočina s bilancí 4 výher při celkovém skóre 14:5.\n\nGenerálku na jarní část Gambrinus ligy měla pro původně představovat odveta osmifinále Poháru České pošty s pražskou Spartou. Po přeložení tohoto zápasu na 5. března si Jihlava pozvala Táborsko, se kterým se naposledy utkala v letní přípravě na turnaji v Hluboké na Vltavou, kde prohrála 1:2. A Táborsko se z výhry radovalo i tentokrát.\n\nVysočina Jihlava vstupovala do Tipsport ligy jako obhájce celkového vítězství z roku 2012. V základní skupině, hrané ve Sportovním centru v Brně-Ivanovicích, se utkala s prvoligovou Zbrojovkou Brno a Slováckem a druholigovým Fastavem Zlín a Znojmem. Ve skupině ztratila body pouze v zápase se Zlínem, kdy uhrála remízu 1:1. V semifinále, hraném v areálu Český lev Union Beroun nestačila na Sigmu Olomouc a po porážce 1:3 obsadila spolu s Hradcem Králové dělené 3. místo.\n\n\nPoznámky:\n\n\n\n\nPoznámky:\n\n\n\n\n\n\n\n\n\n\n\n\n\n\n\n"}
{"id": "811881", "url": "https://cs.wikipedia.org/wiki?curid=811881", "title": "Skrz.cz", "text": "Skrz.cz\n\nSkrz.cz je vyhledávač slev (dříve agregátor), který založil v srpnu 2010 Martin Talavášek. V květnu 2011 došlo ke spojení s projektem Robox Petra Kováčika, který je ředitelem Skrz.cz do současnosti. Petr Kováčik založil v lednu 2011 slevový agregátor Robox.cz, který byl se Skrz.cz později spojen. Skrz.cz je v České republice dle založení (srpen 2010) prvním agregátorem slev vůbec. V začátku byl projekt programovaný pouze Martinem Talaváškem, po spojení s Robox.cz poskytla firma Melker Media, s.r.o. svoje technické zázemí pro další rozvoj projektu.\n\nSkrz.cz je největší vyhledávač slevových a akčních nabídek ze slevových serverů a eshopů v České republice včetně těch nejvýznamnějších jako jsou Slevomat, Pepa, SlevaDne nebo Vykupto. \n\nNa jaře 2012 přidává do svých služeb i databázi akčních letáků obchodů a doporučení akčního zboží z e-shopů. \n\nSkrz.cz od svého vzniku v srpnu 2010 Skrz.cz získal dominantní postavení mezi slevovými agregátory, usnadňuje uživatelům hledání slevových a akčních nabídek. \n\nOd roku 2014 Skrz.cz rozšiřuje spolupráci a významnými českými eshopy a denně vyhledává také zajímavé slevy z jejich aktuálních nabídek. \n\nMezi významné zákazníky tak patří jako Mall.cz, Kasa.cz, Euronics.cz, OKAY.cz a mnoho dalších.\n\nOd roku 2015 na něm také najdete nabídky pobytů cestovních kanceláři a dalších prodejců jako například Invia.cz, Zajezdy.cz, Čedok.cz, Fischer, NevDama atd.\n\nSkrz.cz byl první slevovým agregátorem v České republice. V celém slevovém on-line businessu je před ním pouze zakladatel tohoto odvětví Slevomat.cz. Pod Skrz.cz spadal také affiliate systém Rival, na jehož platformu byla do konce roku 2014 napojena většina českých agregátorů hromadných slev.\n\nV prosinci roku 2014 Skrz.cz spustil novou inzertní platformu MujSkrz.cz a rozšířil následně své klienty o další české eshopy a cestovní kanceláře.\n\nOd října roku 2014 se Skrz.cz zaměřuje také na práci s obsahem a aktivně několikrát týdně vybírá tematicky zaměřené nabídky pro své uživatele. Jak z oblasti pobytů, tak z oblasti zboží. Tyto nabídky jsou v březnu roku 2015 přejmenovány na Skrz Tipy. \n\n"}
{"id": "811882", "url": "https://cs.wikipedia.org/wiki?curid=811882", "title": "Hadí vrch (rozcestník)", "text": "Hadí vrch (rozcestník)\n\nHadí vrch může být:\n\n\n"}
{"id": "811886", "url": "https://cs.wikipedia.org/wiki?curid=811886", "title": "Camauro", "text": "Camauro\n\nCamauro je pokrývka hlavy papežů. Slovo pochází z latinského \"camelaucum\", nebo řeckého \"kamelauchion\" a znamená: čepice z velbloudí kůže. Původně se vyrábělo z velbloudí srsti. Postupně se z něho stala červená sametová čepice s hustým kožíškem uvnitř a bílým lemem. \n\nDo papežského šatníku patří od 12. století, ale až do roku 1464 bylo camauro používáno také kardinály, ovšem bez hermelínového lemování. Od roku 1464 se camauro stalo výlučeně papežským oděvem a kardinálové obdrželi místo něj od papeže šarlatový biret. Ve velikonočním období používali papežové camauro bílé barvy.\nCamauro bylo používáno prakticky nepřetržitě až do roku 1963. Naposledný ho použil ještě Jan XXIII., který v něm byl, jako celá řada jeho předchůdců, i pohřben. \nTradice použití camaura byla oživena při generální audienci 21. a 28. prosince 2005, kdy ho začal používat Benedikt XVI.; a to jednak z praktických důvodů (protože byla zima), a také, jak se někteří domnívají, ze symbolických důvodů.\nU camaura pro papeže Benedikta XVI. byl k výrobě použit červený aksamit s bílým lemováním.\n\nSymbolizuje univerzální učitelský úřad (na základě \"daru vyučovat\"; latinsky \"munus docendi\"). Obdobou camaura na symbolické úrovni jsou pokrývky akademických univerzitních hodnostářů, které se používají při promocích a jiných akademických obřadech. Svůj původ odvozuje v akademickém prostředí z praktické potřeby, kdy se snažili středověcí vzdělanci, kteří nosili na hlavě tonzuru, chránit při psaní teologicko-filozofických spisů nachlazení hlavy a akademický pileolus nebyl dostačující tepelnou ochranou. \n\nPodobnou tepelnou ochranou bývala i mozetta (límec), která se nosila společně s camaurem. Zatímco camauro se v liturgii nepoužívá, mozeta se používá při chórové modlitbě. Camauro pro liturgii bylo nahrazeno biretem.\n\nPříklady papežů v camauru a s mozetou\nVzhledem k tomu, že ve středověku camauro patřilo k běžné výbavě vzdělanců, používali ho i světští představitelé, jak to lze vidět u dóžat benátské či janovské republiky. V těchto případech camauro sloužilo jako podklad pro dóžecí korunu. Jedná se o camauro jiného typu než je camauro papežské.\n\nPříklady světských camaur \n\n"}
{"id": "811888", "url": "https://cs.wikipedia.org/wiki?curid=811888", "title": "Aerosvit", "text": "Aerosvit\n\nAeroSvit Airlines byla ukrajinská letecká společnost založená 25. března 1994 se sídlem v Kyjevě. Činnost zahájila v dubnu 1994 lety z Kyjeva do Tel Avivu, Oděsy, Soluně, Athén a Larnaky spoluprací se společností Air Ukraine.\n\nV březnu 2007 firma zaměstnávala 1447 pracovníků.\n\nFlotila společnosti se skládá z těchto letadel (březen 2012):\n"}
{"id": "811893", "url": "https://cs.wikipedia.org/wiki?curid=811893", "title": "Javorek (rozcestník)", "text": "Javorek (rozcestník)\n\nJavorek může být:\n\n"}
{"id": "811894", "url": "https://cs.wikipedia.org/wiki?curid=811894", "title": "Kanton Eybens", "text": "Kanton Eybens\n\nKanton Eybens (fr. \"Canton d'Eybens\") je francouzský kanton v departementu Isère v regionu Rhône-Alpes. Skládá se z pěti obcí.\n\n"}
{"id": "811895", "url": "https://cs.wikipedia.org/wiki?curid=811895", "title": "Wolfenbüttel", "text": "Wolfenbüttel\n\nWolfenbüttel je město v Německu, ve spolkové zemi Dolní Sasko. Leží na řece Oker, asi 12 km jižně od Braunschweigu. Město má asi 52 tisíc obyvatel a rozkládá se na ploše 7860 ha. Je sídlem luterského biskupa a několika škol. Také se zde vyrábí bylinný likér Jägermeister.\n\nOsada vznikla někdy v 10. století, když si saský sedlák Wulferi zřídil sídlo při brodu přes řeku Ocker. Na frekventované cestě, spojující přes Braunschweig, Halberstadt, Hildesheim a Lipsko Rýn a Labe, brzy vyrostlo živé město s vodním hradem. Kolem roku 1430 se město stalo residencí brunšvických hrabat a kolem 1500 bylo obehnáno hradbou. 1542 je zničili vojáci protestantského Šmalkaldského spolku. při obnově vznikla nová předměstí a Holanďan Hans Vredeman de Vries založil okolo města systém kanálů, jejichž stopy jsou dodnes patrné (Malé Benátky). Roku 1570 dostal Wolfenbüttel tržní právo, 1572 byla založena hraběcí knihovna, kde jako knihovníci sloužili Gottfried Wilhelm Leibniz (1690 až 1716) a Gotthold Ephraim Lessing (1770 až1781), který zde napsal své nejznámější dílo o moudrém Nathanovi.\n\nWolfenbüttel leží na dálnici A 395 a je přes spolkovou silnici B 79 připojen na dálnici A 39. V blízkosti města probíhá i silnice B 4.\n\nZa druhé světové války bylo město málo poškozeno a zachovalo si historický ráz s mnoha hrázděnými domy.\n"}
{"id": "811896", "url": "https://cs.wikipedia.org/wiki?curid=811896", "title": "Kanton Corps", "text": "Kanton Corps\n\nKanton Corps (fr. \"Canton de Corps\") je francouzský kanton v departementu Isère v regionu Rhône-Alpes. Skládá se ze 13 obcí.\n\n"}
{"id": "811897", "url": "https://cs.wikipedia.org/wiki?curid=811897", "title": "Kanton Pont-en-Royans", "text": "Kanton Pont-en-Royans\n\nKanton Pont-en-Royans (fr. \"Canton de Pont-en-Royans\") je francouzský kanton v departementu Isère v regionu Rhône-Alpes. Skládá se z 12 obcí.\n\n"}
{"id": "811898", "url": "https://cs.wikipedia.org/wiki?curid=811898", "title": "Kanton Saint-Martin-d'Hères-Nord", "text": "Kanton Saint-Martin-d'Hères-Nord\n\nKanton Saint-Martin-d'Hères-Nord (fr. \"Canton de Saint-Martin-d'Hères-Nord\") je francouzský kanton v departementu Isère v regionu Rhône-Alpes. Skládá se pouze ze severní části města Saint-Martin-d'Hères.\n"}
{"id": "811899", "url": "https://cs.wikipedia.org/wiki?curid=811899", "title": "Kanton Saint-Martin-d'Hères-Sud", "text": "Kanton Saint-Martin-d'Hères-Sud\n\nKanton Saint-Martin-d'Hères-Sud (fr. \"Canton de Saint-Martin-d'Hères-Sud\") je francouzský kanton v departementu Isère v regionu Rhône-Alpes. Skládá se pouze z jižní části města Saint-Martin-d'Hères.\n"}
{"id": "811900", "url": "https://cs.wikipedia.org/wiki?curid=811900", "title": "Kanton Fontaine-Seyssinet", "text": "Kanton Fontaine-Seyssinet\n\nKanton Fontaine-Seyssinet (fr. \"Canton de Fontaine-Seyssinet\") je francouzský kanton v departementu Isère v regionu Rhône-Alpes. Skládá se ze tří obcí.\n\n"}
{"id": "811902", "url": "https://cs.wikipedia.org/wiki?curid=811902", "title": "Kanton Monestier-de-Clermont", "text": "Kanton Monestier-de-Clermont\n\nKanton Monestier-de-Clermont (fr. \"Canton de Monestier-de-Clermont\") je francouzský kanton v departementu Isère v regionu Rhône-Alpes. Skládá se z 12 obcí.\n\n"}
{"id": "811903", "url": "https://cs.wikipedia.org/wiki?curid=811903", "title": "The Remix", "text": "The Remix\n\nThe Remix je první remixové album od americké zpěvačky Lady Gaga. Obsahuje remixy z jejího prvního studiového alba The Fame a jeho rozšířené verze The Fame Monster.\n"}
{"id": "811905", "url": "https://cs.wikipedia.org/wiki?curid=811905", "title": "Podkova (rozcestník)", "text": "Podkova (rozcestník)\n\nPodkova může být:\n\n\n\n"}
{"id": "811910", "url": "https://cs.wikipedia.org/wiki?curid=811910", "title": "Richard Burbage", "text": "Richard Burbage\n\nRichard Burbage (6. ledna 1568 – 13. března 1619) byl anglický herec, mladší bratr Cuthberta a syn Jamese Burbageho.\n\nJiž od svých 20 let byl oblíbeným hercem. Známým se stal především díky rolím v Shakespearových hrách jako byl \"Hamlet\", \"Othello\", \"Richard III.\" a \"Král Lear\". Kromě toho účinkoval i v dramatech např. Bena Jonsona či Johna Webstera.\n\n \n"}
{"id": "811913", "url": "https://cs.wikipedia.org/wiki?curid=811913", "title": "Paraguayská válka", "text": "Paraguayská válka\n\nParaguayská válka (španělsky \"Guerra de la Triple Alianza nebo Guerra del Paraguay\") byl vojenský konflikt mezi Paraguayí a aliancí Brazílie, Argentiny a Uruguaye trvající 6 let (1864–1870). Byla to nejkrvavější válka v dějinách latinské Ameriky, zdevastovala Paraguay a byla v ní zabita většina mužů z paraguayské populace.\n\nV Uruguayi zahájil v dubnu v roce 1863 vůdce Liberální strany (Colorados) Venancio Flores povstání proti vládě Konzervativní strany (Blancos), které bylo podporováno jak Argentinou, tak Brazílií. Vláda Uruguaye se tak dostala do nelehké situace a hledala pomoc u Paraguaye, která měla na tehdejší podmínky velké a dobře vycvičené vojsko, vyspělou ekonomiku, a byla proto považována za regionální velmoc. V Paraguayi vládl od roku 1862 diktátor Francisco Solano López. López se obával, že by se vítězstvím povstalců narušila regionální rovnováha sil a že by Brazilci a Argentinci mohli v případě úspěchu v Uruguayi stejným způsobem postupovat také proti jeho vládě. Přijal proto výzvu Blancos a žádal ukončení brazilského zasahování v Uruguayi. Protože Brazílie na jeho výzvu reagovala záporně, zabavil brazilskou loď na řece Paraguay, posádku a na palubě se nacházejícího se guvernéra provincie Mato Grosso uvěznil a vyhlásil Brazílii v prosinci roku 1864 válku. Nato paraguayské vojsko vniklo do provincie Mato Grosso, kde se setkalo jen se slabým odporem. Brazilci však soustředili své síly na daleko důležitější bojiště, na Uruguay. Tam byli úspěšní; 20. února 1865 dobyli a obsadili hlavní město Montevideo a dosadili Florese za prezidenta. Tím byla válka v Uruguayi pro Paraguayí podporovanou stranu prohraná.\n\nAby mohl López zakročit proti brazilským oddílům v Uruguayi, žádal od argentinského prezidenta Bartolomea Mitry povolení k přechodu svého vojska přes argentinskou provincii Corrientes. Argentina, která byla ve válce oficiálně neutrální, de facto ale nechala brazilské loďstvo pohybovat se ve svých výsostných vodách, odmítla. Na to 18. března 1865 Paraguay vypověděla válku Argentině. López disponoval dobře vycvičeným vojskem o síle asi 60 000 mužů (38 000 mužů v pozemní armádě, 22 000 v námořnictvu a milicích národní gardy) proti nepřipravenému protivníkovi, který ze začátku mohl povolat pouze asi 28 000 mužů (Brazílie 16 000, Argentina 8 000 a Uruguay 4 000).\n\nParaguayské oddíly postupovaly přes Corrientes rychle, nenarazily zde na téměř žádný odpor a dobyly město Corrientes. 1. května 1865 se Brazílie, Argentina a Uruguay spojily a vytvořily Trojspolek podepsáním smlouvy o společném postupu ve vedení války proti Paraguayi. Zavázaly se, že budou postupovat společně až do úplné porážky Lópeze.\nSpojeneckou armádu do boje s Paraguayí vedli Argentinec Bartolomé Mitre, Uruguayec Venancio Flores a Brazilec Lois Ozorio.\n\n11. června 1865 se odehrála námořní bitva u Riachuelo. Brazilské loďstvo vedené Franciscem Manuelem Barrosem da Silva bitvu vyhrálo, zcela zničilo silné paraguayské loďstvo, a předešlo tak okupaci Argentiny Paraguayí. Tato bitva předurčila další průběh války, protože umožnila spojencům kontrolovat ústí La Platy.\n\nV srpnu a září 1865 Lopezovy oddíly dvakrát těžce prohrály, u Yatai s jednotkami Venancia Florese a u Uruguayana s jednotkami Mitreho, který už mohl v Paraguayi operovat se 47 000 muži. López musel opustit své pozice u Itapua. 24. května 1866 utrpěla Lopezova armáda těžkou porážku v bitvě u Paso de Patria. Údaje o jejich ztrátách silně kolísají, ale v každém případě tu ztratili své nejlepší vojáky. Spojenci ale promeškali příležitost převzít ihned iniciativu, a tak mohla Paraguay mobilizovat, seskupit a doplnit stavy vojska.\n\nBrazilské loďstvo se svým silným dělostřelectvem ovládalo řeky Paraná a Paraguay, Paraguajci tak neměli spojení s Atlantikem. Spojenci chtěli postupovat podél řeky Paraguay k hlavnímu městu Paraguaye Asunción, který leží právě u této řeky. K tomu ale museli nejdříve dobýt pevnost Humaita. První útok na pobřežní pozice Curupaiti, jižně od Humaita, byl v září 1866 Paraguajci odražen. V únoru 1867 se musel Mitre kvůli vnitropolitickým problémům vrátit do Buenos Aires. Nejvyšší velení spojenců převzal brazilský generál Luís Alves de Lima e Silva, pozdější Duque de Caxias. V obou armádách zuřila cholera. V červenci 1868 Humaita po dlouhém obléhání padla.\nNavzdory úspěchům aliance byly Brazílie, Uruguay a Argentina válkou unaveny. Opakovaně pokusy ukončit boje však byly neúspěšné hlavně kvůli tomu, že López nebyl ochoten odstoupit.\n\nV prosinci 1868 došlo u Lomas Valentinas nedaleko od Asunciónu k poslední velké bitvě. Obě strany utrpěly velké ztráty a na konci bitvy byla paraguajská armáda zničena. López opustil hlavní město Asunción a stáhl se na sever. 1. ledna 1869 vtrhly do Asunciónu brazilské jednotky pod velením Herma Ernesta da Fonseca, otce pozdějšího prezidenta Herma Rodrigues da Fonseca. 5. ledna je následoval Caxias s ostatními jednotkami. López nechtěl kapitulovat, ale umožnil to dětem a starcům a přemístil hlavní město do Piribebuy.\n\nV závěrečné fázi války převzal 22. března 1869 velení aliančního vojska hrabě z Eu, zeť brazilského císaře. Osvědčil se jako schopný velitel a dovedl válku k vítěznému konci. V srpnu 1869 padl Piribebuy. Alianční oddíly pronásledovaly zbytky z Lópezovy armády po Paraguayi.\n\nNa severovýchodě Paraguaye shromáždil López několik tisíc bojovníků, ovšem 1. března 1870 byla tato skupina u Aquirabánu poražena a López byl zabit, když se nechtěl nechal zajmout.\n\nPodle mírové smlouvy z 20. června 1870 musela Paraguay přenechat asi 144 000 km² svého území (přibližně 50 %) Brazílii a Argentině. Argentina zabrala region Misiones a část regionu Chaco mezi řekami Bermejo a Pilcomayo. Brazílie připojila získané území k provincii (později spolkový stát) Mato Grosso; po rozčlenění Mato Grosso v roce 1979 patří dnes území k brazilskému spolkovému státu Mato Grosso do Sul. Poslední brazilská okupační vojska se stáhla ze zbytku Paraguaye až v roce 1876.\n\nVálka stála všechny zúčastněné země více než 2 miliony lidských životů a tím je v poměru k počtu obyvatel jednou z nejničivějších válek světových dějin. Podle odhadů byla paraguajská populace redukována z asi 500 000 obyvatel na asi 116 000; mnoho přeživších bylo invalidních a z mužské populace zůstal pouze zlomek. Paraguay byl dříve ekonomicky pokrokovým a silným státem, ale tohoto stavu se už nepodařilo dosáhnout.\n\nPo vypuknutí války se členové \"Asociacion Paraguaye\" nacházející se ve vyhnanství formovali do \"Legion Paraguaye\". Vůdci legionářů byli Juan Francisco Decoud a Fernando Iturburu. Až 20. března 1869, krátce před koncem války, jim dovolil generál Emilio Mitre bojovat jako samostatná jednotka pod paraguayskou vlajkou. Většina legionářů se vrátila po skončení války do Paraguaye a zajistila si vlivné pozice. Dodnes jsou členové pocházející z Liberální strany označování jako legionáři, ačkoli členy legie bylo 23 zakládajících členů tehdejší strany Colorado.\n\n"}
{"id": "811919", "url": "https://cs.wikipedia.org/wiki?curid=811919", "title": "Barkor", "text": "Barkor\n\nBarkor (Tibetsky: བར་སྐོར) je oblast ulic a náměstí kolem buddhistického chrámu Džókhang ve Lhase o délce přibližně 1 km. Každý buddhista by měl Barkor někdy navštívit. Význam má ale i pro žebráky, mezi nimi jsou často i handicapovaní lidé, kteří věří, že se nad nimi Tibeťané slitují, a je dobrý i pro trhovce, jelikož Barkorem proudí denně tisíce turistů. Trhovci tam zpravidla prodávají náboženské objekty, koberce, nebo keramiku.\n\n<br>\n"}
{"id": "811920", "url": "https://cs.wikipedia.org/wiki?curid=811920", "title": "Ústava z 3. května 1791", "text": "Ústava z 3. května 1791\n\nÚstava z 3. května 1791 (pol.: Konstytucja 3 maja) byla polská ústava schválená 3. května 1791. Ústava regulovala právní řád Polsko-litevské unie. Obecně se soudí, že Ústava z 3. května 1791 byla první moderní psanou ústavou v Evropě a druhou ve světě (po americké ústavě z r. 1787).\n"}
{"id": "811923", "url": "https://cs.wikipedia.org/wiki?curid=811923", "title": "Velké Zimbabwe", "text": "Velké Zimbabwe\n\nVelké Zimbabwe nebo také Království Zimbabwe byl státní útvar na území dnešního státu Zimbabwe, který největší rozkvět zažil ve 14. a 15. století. Vládnoucím etnikem byli Šonové, hlavní město je známo pod názvy Velké Zimbabwe nebo Dzimbabwe (Domy z kamene - doslovný překlad šonštiny), které se nacházelo blízko dnešního města Masvingo, západně od řeky Mutirikwe. Dnes je Dzimbabwe významnou archeologickou památkou.\n\nDo oblasti Dzimbabwe začali Šonové přicházet okolo roku 1100. Prvním písemným pramenem o existenci Zimbabwe je deník arabského cestovatele Ibn Saída, z poloviny 13. století, v němž je zmínka o národu Soyouna, což je zřejmě zkomolenina slova \"Šona\". Rozkvět státu přišel ve 14. a 15. století, kdy archeologické nálezy dávají důkazy o čilém obchodním styku s východním pobřeží Afriky a potažmo muslimskými kupci. Dzimbabwe bylo také zřejmě důležitým překladištěm zlata. Mohlo jít až o 1000 kg zlata ročně, které se pravděpodobně těžilo v dolech v dnešní oblasti Leopard's Kopje.\n\nV průběhu 16. století říše přestala existovat, důvody jsou neznámé, nic však nenasvědčuje tomu, že by do oblasti vnikla cizí vojska. Spekuluje se nad dlouhým obdobím sucha nebo epidemií nějaké nemoci.\n\nEvropané se do této oblasti vydali především proto, aby ověřili tvrzení Bible, podle níž se někde na jihu Afriky nachází zlatonosná země Ofir. Zmínka se nachází ve Starém Zákoně a to v 1. knize královské (9:28, 10:11, 22:49), v 1. knize Paralipomenon (29:4) a 2. knize Paralipomenon (8:18, 9:10), dále také také v knihách Job (22:24, 28:16), Žalmy (45:10) a Izajáš (13:12).\nZmínka o záhadné zemi plné zlata se objevuje i u řeckého zeměpisce Ptolemaia, který ji pojmenoval Sofala. Přístav Sofala skutečně existoval, byl to v té době nejjižnější arabský přístav. Na jeho místě později vzniklo město Nova Sofala.\n\nV roce 1502 do tohoto přístavu připlul Vasco da Gama, který odtud na evropský kontinent zlato opravdu přivezl, oblast však byla pod správou arabských kupců, proto evropská kolonizace této části Afriky začala až v 19. století.\n\nPrvní Evropan, který nalezl kamenné rozvaliny Dzimbabwe, byl v roce 1871 mladý německý cestovatel Karl Mauch, který poslal do Evropy zprávu, že se zde nachází velké množství starých a opuštěných zlatých dolů s tavícími pecemi. Bylo to v době objevení zlata v oblasti Kimberley a tak za řeku Limpopo vyrazila řada dobrodruhů, kteří se ale nesetkali s žádným velkým úspěchem. Karl Mauch také jako první vyslovil názor, že Dzimbabwe je rozvalinami biblické země Ofir, neboť podle tehdejších rasistických názorů nebyli černoši schopni vytvořit městské společenství.\n\nV roce 1876 Dzimbabwe navštívil Emil Holub.\n\nMýtus o říši Ofir podporoval i britský novinář Richard N. Hall, který v roce 1902 rozvaliny Dzimbabwe dostal do správy. Svými neodbornými vykopávkami způsobil nenapravitelné škody. Oproti tomu o několik let později egyptolog David Randal Mac-Iver provedl nové výzkumy a vyvrátil názory, že se jedná o fénické nebo arabské stavby, neboť na nich není poznat žádný z evropských nebo orientálních vlivů. U většiny nalezeného zboží, vyjma dovezených luxusních předmětů, prokázal jejich africký původ. Anglická archeoložka Gertruda-Caton Thompson v roce 1929 provedla rozsáhlý průzkum a potvrdila Mac-Iverovy závěry.\n\nVe třicátých letech u evropské veřejnosti uspěl Leo Frobenius s bizarní teorií, že Dzimbabwe patřilo pod říši Eritrea a že ve tvářích Šonů jsou jasně rozpoznatelné mongolské rysy - tedy že město bylo postaveno Araby a že až sem doléhal vliv Zlaté Hordy. K těmto závěrům došel po analýze místní orální historie.\n\nČistě africký původ Dzimbabwe potvrdil až radiokarbonový rozbor zbytků dřevěných trámů zachovaných jako součást kamenných zdí z roku 1952, který přinesl zjištění, že místní výstavba probíhala v rozmezí 12. až 15. století, čímž byly zcela vyvráceny mýty o fénickém či jakémkoliv jiném přispění.Přesto se legenda o nečernošském původu Dzimbabwe udržela až do 70. let dvacátého století, zejména v době vlády ministra Rhodesie Iana Smithe, protože ten věřil, že černoši ve své primitivnosti nemohli založit kamenné město.\n\n"}
{"id": "811939", "url": "https://cs.wikipedia.org/wiki?curid=811939", "title": "Přírodní park Radeč", "text": "Přírodní park Radeč\n\nPřírodní park Radeč se nachází severoseverovýchodně od Rokycan. Nejvyššími body jsou vrcholy Radeč (721 m n. m.) a Brno (718 m n. m.). Výměra přírodního parku Radeč je téměř 6000 ha. Kdysi zde stával hrad Mitterwald.\n\n\n"}
{"id": "811940", "url": "https://cs.wikipedia.org/wiki?curid=811940", "title": "Antihistaminikum", "text": "Antihistaminikum\n\nAntihistaminikum je chemická látka, používaná jako lék působící proti alergii.\n\nPoužívá se na oslabení nebo potlačení účinků vyvolaných histaminem na histaminovém receptoru. Histamin je endogenní chemický posel, který se uvolňuje při alergických reakcích. Podle selektivního působení na čtyři typy histaminových receptorů se také antihistaminika dělí na H-, H-, H- a H-, ale terapeutický význam mají pouze antihistaminika H- (léčení alergií) a H- (léčení žaludečních vředů).\n\nPrvní antihistaminika objevili Ernest Fourneau, Daniel Bovet a Anne-Marie Staub na Pasteurově ústavu v Paříži ve 30. letech 20. století (\"F 929\" v roce 1937). Na základě jejich prací vyvinul B. Halpern první terapeuticky použité antihistaminikum (Antergan, firma Rhone-Poulenc) v roce 1942.\n\n\n"}
{"id": "811944", "url": "https://cs.wikipedia.org/wiki?curid=811944", "title": "IceApe", "text": "IceApe\n\nIceApe byla odnož balíku webových aplikací Seamonkey. Jednalo se o projekt GNU, který se snažil o vytvoření svobodné verze Seamonkey. IceApe oproti „klasickému“ SeaMonkey neobsahoval nástroj na hlášení informací o pádu (Talkback) a logo Seamonkey, které je ochrannou známkou Mozilla Foundation. IceApe byl součástí linuxové distribuce Debian od verze 4.0 až do prosince 2013, kdy přestal být udržován.\n\n\nIceApe Composer je WYSIWYG HTML editor. Uživatelské rozhraní obsahuje 4 možnosti zobrazení, a to Normální (WYSIWYG), HTML značky, HTML kód a Náhled prohlížeče. Výchozí generovaný kód je v HTML 4.01 Transitional.\n\nIceApe Mail & Newsgroups je klasický emailový klient obsahující antispam, filtrování zpráv, adresář kontaktů nebo podporu více účtů.\n\nIceApe byl téměř totožný se Seamonkey, ale lišil se v následujících věcech:\n\n\nV závislosti na verzi pak mohl IceApe obsahovat i některé další modifikace zdrojového kódu.\n\n"}
{"id": "811945", "url": "https://cs.wikipedia.org/wiki?curid=811945", "title": "Uhličitan olovnatý", "text": "Uhličitan olovnatý\n\nUhličitan olovnatý je bílá, jedovatá, anorganická látka bez zápachu a chuti se vzorcem PbCO. Tato látka se v přírodě vyskytuje v nerostu zvaném cerusit.\n\nTato látka se vyrábí průmyslově reakcí ve vodě rozpustných olovnatých solí s uhličitanem sodným. Příkladem těchto solí jsou dusičnan olovnatý (drahá, ale velice snadná výroba), octan olovnatý či chlorid olovnatý (není moc dobře rozpustný). Reakce probíhá dle rovnice:<br>\nPb (aq) + NaCO (aq) → 2Na (aq) + PbCO (s)<br>\n\nTato látka se při zahřívání nad 315 °C rozpadá na oxid uhličitý a oxid olovnatý dle rovnice:<br>\nPbCO —→ CO + PbO<br>\nPodobně jako ostatní uhličitany, reaguje se silnými kyselinami, jako kyselina chlorovodíková či kyselina dusičná a jinými, za vzniku příslušných solí, vody a oxidu uhličitého.\n\nVe dnešní době je využití uhličitanu olovnatého kvůli jeho toxicitě redukováno na minimum, nejdůležitější využití je v chemickém průmyslu, nicméně dříve se tato látka používala jako barvivo. Používala se nejčastěji v kombinaci s jinými látkami, např. směs uhličitanu a hydroxidu olovnatého byla nazývána olovnatá běloba.\n\nUhličitan olovnatý je nerozpustný ve vodě, proto by teoreticky, podobně jako například síran olovnatý či sulfid olovnatý měl projít tělem bez větších následků. Problém však je, že tato látka pro požití reaguje s kyselinou chlorovodíkovou v žaludku za vzniku rozpustného chloridu olovnatého, který způsobuje otravu olovem. Proto se při práci s touto látkou musí zacházet nanejvýš opatrně.\n"}
{"id": "811947", "url": "https://cs.wikipedia.org/wiki?curid=811947", "title": "Egyptské muzeum Berlín", "text": "Egyptské muzeum Berlín\n\nEgyptské muzeum Berlíně (německy \"Ägyptisches Museum und Papyrussammlung\", tj. doslovně Egyptské muzeum a sbírka papyrů) je domovem jedné z nejvýznamnějších sbírek starověkých egyptských artefaktů na světě. Kolekce je od roku 2009 součástí Neues Muzea.\n\nMuzeum vzniklo v 18. století ze sbírky umění královského pruského krále. Většina z nich byla do té doby skladována na berlínském zámku. Alexander von Humboldt navrhl aby byla vytvořena první Egyptská sekce, první objekty byly dovezeny do Berlína v roce 1828 pod vedením Fridricha Viléma III. Sbírkové předměty pocházely od římských archeologů (např. Giovanni Pietro Bellori). Sbírky rozšířila i expedice do Egypta vedená Karlem Richardem Lepsidem, při níž bylo nalezena na 80 soch. Po druhé světové válce, kdy bylo museum velmi poškozeno, se rozdělilo na Východní a Západní Berlín, poté se znovu spojilo po znovusjednocení Německa.\n\nKolekce obsahuje artefakty od roku 4000 př. n. l. (Předdynastické období) do období Římského Egypta, i když většina se datuje do doby panovníka Achnatona (cca 1340 př. n. l.).\n\nMuzeum disponuje také rozsáhlou sbírkou vešebt. Exponáty pochází většinou ze šlechtických sbírek (např. od Fridricha III. či Fridricha Viléma III.), které spravovala šlechta ve svých kabinetech kuriozit. \n\nNejznámější dílo je výjimečně zachovalá busta královny Nefertiti. Kolekce byla přesunuta v roce 2005 z Charlottenburgu do Muzea Altes a trvale umístěna do Neues Muzea na Berlínském Ostrovu muzeí v říjnu 2009.\n\n"}
{"id": "811953", "url": "https://cs.wikipedia.org/wiki?curid=811953", "title": "Renaud Barbaras", "text": "Renaud Barbaras\n\nRenaud Barbaras [\"rnó barbara\"] (* 1955 Paříž) je francouzský filosof, profesor současné filosofie na pařížské Sorbonně. Zabývá se hlavně fenomenologií, dílem M. Merleau-Pontyho, E. Husserla a J. Patočky.\n\nVystudoval filosofii na \"École normale supérieure\" v Saint-Cloud, promoval prací o Merleau-Pontym, přednášel na různých univerzitách v USA a v současnosti vede katedru soudobé filosofie na univerzitě Paris I - Sorbonne. Publikoval 11 monografií, řadu článků a překladů z italštiny a portugalštiny.\n\n"}
{"id": "811954", "url": "https://cs.wikipedia.org/wiki?curid=811954", "title": "Dramatická tvorba Henrika Ibsena", "text": "Dramatická tvorba Henrika Ibsena\n\nHenrik Ibsen proslul především jako dramatik. Napsal celkem 26 dramat. Po Williamu Shakespearovi je nejhranějším světovým dramatikem. Je také nejvýznamnějším autorem skandinávského moderního průlomu a norským spisovatelem vůbec.\n\nIbsenovo dílo prošlo různými dramatickými formami a literárními styly. Od romantických dramat psaných většinou ve verších přes realistická společenská dramata až po prózou psané hry ovlivněné symbolismem a expresionismem.\n\nSvou první hru, historickou tragédii \"Catilina\", napsal již ve svých dvaceti letech (1850), kdy byl asistentem v lékárně u Larse Nielsena v Grimstadu. Vydal ji pod pseudonymem Brynjolf Bjarme. Je psána v blankversu a zřetelně inspirována Shakespearem a Schillerem.\nRoku 1852 napsal částečně ve verších pohádkovou komedii \"Svatojánská noc\" (Sancthansnatten). Tato hra zcela zjevně odkazuje na Shakespearův \"Sen noci svatojánské\". V jeho rané tvorbě převažují především historická dramata v duchu národního romantismu někdy s folklorními prvky: \"Paní Inger na Östrotě\" (Fru Inger til Østråt), \"Slavnost na Solhaugu\" (Gildet på Solhaug), \"Olaf Liljekrans\" (Olaf Liljekrans) a \"Válečníci na Helgelandu\" (Hærmændene på Helgeland). Plnokrevnou tragédií z té doby, která se tématem i kvalitou může měřit s Shakespearovými historickými hrami jsou \"Nápadníci trůnu\" (Kongs-emnerne, 1863). Jedná se o historické drama nového typu s výraznou psychologizující linkou. Paralelou k souboji Håkona a Jarla Skuleho o norský trůn byla skutečná rivalita mezi Henrikem Ibsenem a Bjørnstjerne Bjørnsonem. Drama napsal v próze, s použitím moderního a vesměs hovorového jazyka.\n\nPoté Ibsen Norsko na mnoho let opustil. Většinu svých slavných dramat napsal v zahraničí. Velkou pozornost zasluhují jeho dvě dramata psaná ve verších \"Brand\" (1866) a \"Peer Gynt\" (1867). Ta vznikla za pobytu v Římě. Dramatické básni \"Brand\" dominuje nekompromisní heslo: „všechno, nebo nic“. Jde o příběh fanatického kněze, idealisty, který své vizi obětuje všechno, včetně své rodiny. Do ideového základu se promítl vliv Sørena Kierkegaarda, přestože Ibsen znal jeho dílo pravděpodobně jen zprostředkovaně. Brand bojuje za křesťanský ideál a podněcuje lidi k vlastním názorům a činům, stejně jako Kierkegaard tvrdí, že „víra přísluší jen duši“. Nutno podotknout, že \"Brand\" i \"Peer Gynt\" jsou hry původně určené ke čtení a formálně vycházejí z estetiky romantického dramatu. Obsahově jsou ovšem antiromantické. Obě jsou kritikou domácích poměrů. Peer Gynt představuje protipól Branda. Hrdina je oportunista, zatímco Brand je idealista. V této pohádkové hře se mísí realita s fantazií. Peer putuje světem, aby se nakonec vrátil ke své milé Solvejg jejíž láska je pro něj nadějí na vysvobození ze světa, ve kterém nikdy nebyl sám sebou. V \"Peeru Gyntovi\" se setkáváme s toposem středověkého everymana i s norskou lidovou pohádkou. To vše zarámované existenciálním myšlením v Kierkegaardově duchu.\n\nPoté Ibsen upustil od verše a další hry napsal prózou. V roce 1873 vychází jeho poslední historická hra \"Císař a Galilejský\" (Kejser og Galilæer). Toto dvoudílné filozofické drama je stejně jako \"Brand\" a \"Peer Gynt\" určeno ke čtení a vzhledem k nadměrnému rozsahu a počtu postav těžko inscenovatelné.\n\nNásledovalo období společenských realistických dramat. Děj těchto her se odehrává většinou v měšťanských interiérech během krátké doby a týká se jen několika málo osob. Ibsen poukazoval na problémy obyčejných lidí z všedního středostavovského prostředí. Mužské postavy jsou norští učitelé, novináři, lékaři, kněží a důstojníci, nikoli šlechtici. Stejně tak ženské hrdinky jsou společensky definovány především jako manželky svých mužů. Ibsen v těchto hrách také novátorsky uplatňoval analytickou techniku (někdy též nazývanou retrospektivní) a dovedl ji k dokonalosti. V jeho hrách se minulost na jevišti odhaluje postupně v dialozích postav (případně vyplyne z nějaké současné dějové události). Divák pak na jevišti vidí především následky předešlé události, které se postupně vyjevují ruku v ruce s odhalováním minulosti. \n\nSpolečenskokritické období odstartovalo hrou \"Opory společnosti\" (\"Samfundets støtter\", 1877), dramatem o pokrytectví, životě ve lži a o moci získané podvodem. Ironický výraz „opory společnosti“ časem přešel do světových jazyků jako označení morálně prohnilých lidí ve vysokém postavení. Poté napsal Ibsen své nejznámější dílo \"Domeček pro panenky\" (\"Et dukkehjem\", 1879), často také uváděné pod názvem \"Nora\". Hlavním tématem je zde postavení ženy ve společnosti a prosazení vlastní identity. Nora nestrpí, aby s ní manžel zacházel jako s hračkou, panenkou, která nemá právo na vlastní názor. Vysvobození z této situace vidí v odchodu od rodiny. To však bylo pro velkou část publika nepřijatelné. \n\nJeště větší pohoršení vzbudila hra \"Přízraky\" (\"Gengangere\", 1881), a to proto, že poukazovala na taková společenská tabu jako pohlavní nemoci, incest a eutanazii. V mnoha zemích bylo její uvedení zakázáno. \"Nepřítel lidu\" (\"En folkefiende\", 1882) je o jedinci, který si jde za svojí pravdou, avšak společnost jej zavrhne a prohlásí za nepřítele lidu. Tato hra uzavřela Ibsenovo období klasického realismu. Od této chvíle se základní tematické konflikty odehrávají na úrovni individuální psychologie postav. V \"Divoké kachně\" (\"Vildanden\", 1884) vidíme následky odhalení nepříjemné pravdy, jež vede ke zničení rodinného štěstí. Otázkou tedy je, nakolik je pravda užitečná. Ibsen se čím dál tím více inspiroval symbolismem a tématy jako je životní lež, věrnost ideálům a stárnutí. Běžné objekty jsou nasyceny významem přesahujícím jejich doslovný smysl, takže rozšiřují implikace dramatického jednání.\n\nDivoká kachna už není pouhým slovním příznačným motivem. Je reálná i symbolická. Proměňuje svůj význam v průběhu děje a ve vztahu k postavám. Symbolismus se dále projevuje v \"Rosmersholmu\" (Rosmersholm, 1886) a \"Paní z moře\" (Fruen fra havet, 1888). V těchto hrách se autor dotkl problematiky lidského nevědomí, čímž předběhl svoji dobu o několik let. V \"Hedě Gablerové\" (Hedda Gabler, 1890) ustoupil od symbolických prvků, které nahradil tématem moci a psychologické manipulace. Prostředí, jež Hedu obklopuje, jí brání svobodně žít pro sebe. Její touha po sebeuplatnění se projeví zvráceně – manipulací druhými. Bezvýchodnost situace ji však nakonec donutí spáchat sebevraždu. \n\nV roce 1891 se Ibsen vrátil natrvalo do Norska. Jeho poslední čtyři hry, které zde napsal, poodhalují jeho osobní bilancování. Hry z tohoto období také stále častěji tématizují čas, respektive vztah mezi časem, který je stále v pohybu a lidskou potřebou chránit se proti změnám, jež čas přináší a které činí život nestabilním. \n\nIbsen vytvořil svým dílem zcela nový typ divadelní poetiky, která měla podstatný vliv na podobu moderního světového dramatu.\n\nZa průkopníky moderního divadla bývají pokládáni Ibsen, Zola, Wagner a Meiningenští, modernismus se však obvykle spojuje také se symbolisty. Ve druhé polovině devatenáctého století jak realisté, tak nerealisté zpochybnili názory, které převládaly v západním myšlení i umění od dob renesance a které shrnoval tzv. „humanistický ideál“. Od renesance vládlo v umělecké teorii i praxi přesvědčení, že pravda má být zobrazena názorně – že má existovat přímý vztah mezi normativně vnímanou realitou a jejím uměleckým znázorněním. Realisticko-naturalistický pokus redukovat pravdu na to, co je vědecky poznatelné, jen odhalil, kolik lidských hodnot je založeno na vědecky nepoznatelném. Modernisté se vzdali jak vědeckého, tak humanistického ideálu a svými vizemi a estetickými styly nahradili tradiční přístup. Modernistické přístupy si postupně získaly příznivce, až nakonec ovládly značnou část umění dvacátého století. Nakonec byly zpochybněny, ne-li nahrazeny postmodernismem.\n\nZnačná část Ibsenova díla přispěla k rozvoji realismu. V prozaických dramatech Ibsen zdokonalil Scribovu formuli „dobře udělané hry“ a přizpůsobil ji realistickému stylu. Zavrhl poznámky stranou, monology a jiné nerealistické prostředky a pečlivě motivoval všecky svoje expozice. Nejčastěji se postavy, které se vrátily po dlouhé nepřítomnosti, domáhají informací, vyptávají se, co se za jejich nepřítomnosti událo. Všechny scény jsou kauzálně spjaty a logicky vedou k rozuzlení. Dialog, scéna, kostýmy a scénické jednání jsou zvoleny tak, aby vypovídaly o postavách a o prostředí, a ve scénických poznámkách jsou jasně popsané. Každá postava je pojata jako osobnost, jejíž chování lze vysvětlit dědičností či prostředím. Henrik Ibsen rozvinul analytickou techniku, kdy se divák dozvídá minulost děje a hrdinů dramatu postupně a přirozeně v dialozích postav.\n\nIbsenovy hry vynikají neobyčejnou významovou nasyceností; mají v sobě víceznačnost, která se projevuje mimo jiné tím, že téměř nikdy nenabízejí jednoznačné závěry ani neodpovídají na otázku, jak by se dramatické konflikty měly nejlépe řešit. Toho si ostatně byl jejich autor dobře vědom. V Rýmovaném dopisu, který roku 1875 napsal Georgu Brandesovi, nacházíme verš: \"„Já se jen ptám, mým cílem není odpovídat“ \".\n\nUž autorova doba zaznamenala neobyčejné bohatství symbolů a významů v jeho díle. Tento rys sice nevyvolával stejné skandály jako jeho dřívější společenská kritičnost, přesto se však často ozývala námitka, že Ibsenovy hry jsou čím dál záhadnější a nesrozumitelnější. Sigmund Freud našel v Ibsenových hlubokých psychologických postřezích mnoho inspiračních podnětů a mimo jiné na základě dramatu \"Rosmersholm\" rozvinul svou teorii o oidipovském komplexu. Pozdější doba dospěla k závěru, že ve svém líčení dramatických postav předjal Ibsen řadu dalších Freudových poznatků a teorií.\n\nIbsenovy postupy posloužily jako vzor realistické školy, kdy vnitřní psychologické motivace jsou zdůrazněny víc než vnější vizuální detail. Autorovy pozdní hry ovlivnily nerealistické drama stejně extenzivně jako jeho raná prozaická díla ovlivnila realistickou tvorbu. Běžné objekty (jako kachna v \"Divoké kachně\") jsou v nich nasyceny významem přesahujícím jejich doslovný smysl, takže rozšiřují implikace dramatického jednání. Řada jeho děl nadto hraničí s fantastikou. V \"Rosmersholmu\" má důležité místo přízrak bělouše a v dramatu \"Když z mrtvých procitáme\" mají neodolatelnou přitažlivost horské výšiny. Pocit mystických sil působících na lidské osudy se stal jedním z hlavních témat symbolistického dramatu.\n\nIbsen svou moderní tragédií a realistickou metodou ovlivnil celé generace významných dramatiků, včetně Augusta Strindberga, Gerharta Hauptmanna, G. B. Shawa, Tennessee Williamse, Eugena O´Neilla a Arthura Millera. Novátorské prvky, které realistická část jeho díla vnesla do dramatické techniky, se během 20. století staly takovou samozřejmostí, že jejich historický přínos může být dnešním divákem těžko zřejmý. Nicméně je podstatné, že jeho hry nestárnou, a to především proto, že byl skvělý psycholog s hlubokým citem pro významové možnosti jazyka (z téhož důvodu patřili mezi jeho velké obdivovatele i básníci a prozaici, např. James Joyce). Vytvořil dlouhou řadu nesmírně životných mužských a ženských postav.\n\nZápadní svět dnes vyzvedává spíše „moderního“ Ibsena, inspirátora symbolistického, expresionistického i absurdního divadla a dalších divadelních směrů. Více než sto let po Ibsenově smrti divadelníci i publikum nicméně nadále oceňují dokonalou divadelní techniku jeho her, jejich realismus i společenskokritického ducha.\n\nTéměř všechno drama po Ibsenovi, ať realistické nebo nerealistické, bylo ovlivněno jeho přesvědčením, že umění má být zdrojem hlubšího poznání, podnětem k diskuzi, zprostředkovatelem idejí, něčím víc než pouhou zábavou. Ibsen dal dramatikům novou vizi jejich role.\n"}
{"id": "811956", "url": "https://cs.wikipedia.org/wiki?curid=811956", "title": "Braňo Holiček", "text": "Braňo Holiček\n\nBraňo Holiček, vlastním jménem Branislav Holiček (* 14. srpna 1985 Košice), je český a slovenský dabér, filmový herec, divadelní herec a režisér. Herecky a režisérsky působí v pražském souboru Ypsilonka.\n\nBraňo Holiček pochází z Košic. Jeho rodiče jsou Ľubica a Jaroslav Holičkovi. Má jednoho bratra a je ženatý.\n\nJelikož měl herecký a pěvecký talent, studoval na Základní umělecké alternativní škole v Košicích. Tam také účinkoval v dětských hrách a muzikálech. Zúčastnil se různých pěveckých soutěží. Poté vystudoval Pražskou konzervatoř, v současné době je studentem DAMU, obor režie alternativního divadla.\n\nV roce 1997 získal hlavní roli v muzikálu \"Oliver!\" který uvádělo Východoslovenské státní divadlo v Košicích.\n\nV roce 1. června 1998 mu vyšlo jeho první debutové CD \"Kik Flip\" s 11 písničkami různých žánrů (k písni \"Naše třída\" si dokonce složil text a hudbu sám). Nazpíval také dvě písničky na soundtracku filmu \"Fontána pro Zuzanu III.\"\n\nV roce 2001 se stává vegetariánem. A brzy se zúčastní Pražská konzervatoř.\n\nJiž při studiích na DAMU se začal profesionálně věnovat divadelní režii, v současné době působí jako kmenový režisér divadla Ypsilon, ale působí i v pražské Meet Factory, v Divadle v Dlouhé a dalších.\n\nV roce 2012 byl nominován na cenu Český tučňák se svým absolentským představením z DAMU Masakr v Paříži. V prosinci 2012 uvedl v pražském divadle Ypsilon satirickou politickou hru \"Demo Demokracie\".\n\nV březnu 2013 získal Cenu Alfréda Radoka jako Talent roku.\n\nS manželkou Vendulou mají 3 děti - syna Huga (2012?) a dvojčata dcerky Dorotku a Žofinku (2016).\n\n\n\n\n\n\n\n"}
{"id": "811960", "url": "https://cs.wikipedia.org/wiki?curid=811960", "title": "IceOwl", "text": "IceOwl\n\nIceOwl byla odnož kalendáře Mozilla Sunbird. Jednalo se o projekt GNU, který se snažil o vytvoření svobodné verze Mozilla Sunbirdu. IceOwl oproti „klasickému“ Sunbirdu neobsahoval nástroj na hlášení informací o pádu (Talkback) a logo Sunbirdu, které je ochrannou známkou Mozilla Foundation. IceOwl byl součástí linuxové distribuce Debian od verze 4.0. IceOwl byl stejně jako Sunbird založen na multiplatforním uživatelském rozhraní XUL.\n\nIceOwl byl téměř totožný se Sunbirdem. Lišil se však v následujících věcech:\n\n\nV závislosti na verzi pak mohl IceOwl obsahovat i některé další modifikace zdrojového kódu.\n\n"}
{"id": "811961", "url": "https://cs.wikipedia.org/wiki?curid=811961", "title": "Kanton Clelles", "text": "Kanton Clelles\n\nKanton Clelles (fr. \"Canton de Clelles\") je francouzský kanton v departementu Isère v regionu Rhône-Alpes. Skládá se z osmi obcí.\n\n"}
{"id": "811964", "url": "https://cs.wikipedia.org/wiki?curid=811964", "title": "Kanton Goncelin", "text": "Kanton Goncelin\n\nKanton Goncelin (fr. \"Canton de Goncelin\") je francouzský kanton v departementu Isère v regionu Rhône-Alpes. Skládá se z 12 obcí.\n\n"}
{"id": "811965", "url": "https://cs.wikipedia.org/wiki?curid=811965", "title": "Kanton Villard-de-Lans", "text": "Kanton Villard-de-Lans\n\nKanton Villard-de-Lans (fr. \"Canton de Villard-de-Lans\") je francouzský kanton v departementu Isère v regionu Rhône-Alpes. Skládá se ze sedmi obcí.\n\n"}
{"id": "811967", "url": "https://cs.wikipedia.org/wiki?curid=811967", "title": "Kanton Pont-de-Chéruy", "text": "Kanton Pont-de-Chéruy\n\nKanton Pont-de-Chéruy (fr. \"Canton de Pont-de-Chéruy\") je francouzský kanton v departementu Isère v regionu Rhône-Alpes. Skládá se ze šesti obcí.\n\n"}
{"id": "811968", "url": "https://cs.wikipedia.org/wiki?curid=811968", "title": "Kanton Vif", "text": "Kanton Vif\n\nKanton Vif (fr. \"Canton de Vif\") je francouzský kanton v departementu Isère v regionu Rhône-Alpes. Skládá se ze šesti obcí.\n\n"}
{"id": "811969", "url": "https://cs.wikipedia.org/wiki?curid=811969", "title": "Kanton Voiron", "text": "Kanton Voiron\n\nKanton Voiron (fr. \"Canton de Voiron\") je francouzský kanton v departementu Isère v regionu Rhône-Alpes. Skládá se z 10 obcí.\n\n"}
{"id": "811974", "url": "https://cs.wikipedia.org/wiki?curid=811974", "title": "Bitva u Trnavy", "text": "Bitva u Trnavy\n\nBitva u Trnavy se odehrála 28. dubna 1430 v lokalitě mezi městem Trnava a řekou Váh. Husité pod velením hejtmana Velka Koudelníka z Březnice zde v průběhu rejsy do Horních Uher svedli úspěšný obranný boj s moravskými, českými a uherskými oddíly krále Zikmunda Lucemburského. Ačkoli se husitům podařilo ubránit své pozice, v noci po střetnutí se odpoutali od protivníka a zahájili ústup na domovské území.\n\n16. dubna 1430 vytáhlo do pole husitské vojsko, jež shromáždil sirotčí hejtman Velek Koudelník z Březnice. Jeho cílem byl vpád na území Horních Uher, který byl patrně odvetou namířenou proti králi Zikmundovi Lucemburskému, jenž nedodržel slib, kterým bylo husitům zaručeno jednání o jejich požadavcích v německém Norimberku. Strukturu těchto sil tvořili zejména vojáci sirotčího a táborského svazu, spolu s jednou čtvrtí hotovosti z Nového Města pražského, podle starších odhadů v počtu 10 000 bojovníků. Mimo velitele výpravy k hlavním osobnostem této rejsy patřili duchovní správce sirotků Prokop Malý, táborský hejtman Jan Zmrzlík ze Svojšína a Filip z Padařova, velitel táborské posádky v Ostroměři. Při svém pochodu se toto vojsko ubíralo přes Moravu, Holíč a Bílé Karpaty směrem k bažinaté rovině mezi Trnavou a řekou Váh. K prvnímu jeho kontaktu s nepřítelem došlo pravděpodobně u vesnice Podivín na rakousko-moravských hranicích, kde se husité vítězně střetli s oddíly nejmenovaných moravských hejtmanů. Při srážce údajně ztratili více než 150 vojáků a nelze vyloučit, že podobné boje s předem zajištěnou obranou sváděli až k Trnavě. Patrně nejen tyto dílčí protivníkovy akce, ale také vědomí, že král Zikmund proti nim shromáždil značné vojenské síly, je přinutily celou cestu postupovat ve vozovém šiku.\n\nPro historické účely se zachovaly tři základní písemné prameny z provenience jak českých tak zahraničních autorů. První z nich pochází z kroniky \"Denkwürdigkeiten zur Geschichte des Zeitalters Kaiser Sigmunds\" sepsané dvorním kronikářem a životopiscem krále Zikmunda Lucemburského Eberhardem Windecke. Druhým je list Konráda mladšího Olešnického z 11. května 1430, adresovaný velmistrovi řádu německých rytířů, publikovaný Františkem Palackým v druhém díle \"Urkundliche Beiträge zur Geschichte des Hussitenkrieges\". Z českých autorů se o bitvě ve své latinsky psané \"Kronice\" zmiňuje katolický voják Bartošek z Drahonic: \n\nZe všech těchto záznamů lze usuzovat, že se král Zikmund, jenž řídil bojové operace z hradu Šintava, rozhodl svést bitvu v prostoru mezi Trnavou a řekou Váh z čistě taktického hlediska, neboť zdejší rovinatý terén umožňoval nejúčelnější využití jeho jízdního vojska. Z dřívějších zkušeností s husitským způsobem boje si byl pravděpodobně dobře vědom skutečnosti, že útok proti vozové hradbě mu neskýtá reálné šance na vítězství, rozhodl se proto napadnout husity ze dvou stran ještě za pochodu. Velením prvního oddílu pověřil zdejšího šlechtice Stibora ze Stibořic ml. do čela druhého postavil uhersko-srbského šlechtice Jana Marothiho. O tom, ve které lokalitě přesně se bitva odehrála nebo jakým způsobem došlo k napadení husitů, se lze jenom dohadovat. Známý je pouze fakt, že jako první zaútočily jednotky podřízené Stiborovi ze Stibořic a jejich úder byl natolik úspěšný, že se jim podařilo vniknout mezi vozy dříve, než se husitům podařilo uzavřít hradbu. Vojenský historik Otakar Frankenberger starší se v souvislosti s touto epizodou střetnutí domnívá, že královské síly napadly husity ze zálohy, přičemž se nejprve střetly s jejich předsunutým jezdeckým oddílem. Dále nevylučuje, že to byli právě tito jezdci, kteří znemožnili včasné zformování vozů, neboť síla útoku je přinutila vyhledat útočiště mezi pěchotou. I přes tento prvotní úspěch katolické strany se husité pokoušeli o houževnatou obranu, nicméně čelní oddíl byl za vysokých ztrát přinucen ustoupit. Jedním z mrtvých byl i hejtman Velek z Březnice. V tu chvíli však nedisciplinovaní uherští a srbští vojáci, kteří se pravděpodobně domnívali, že je boj rozhodnut, polevili v tlaku a značná část se jich začala zabývat rabováním vozů. Toho využili husité k protiútoku, díky němuž se jim podařilo protivníka vytlačit z dobytých pozic. Po tomto úspěchu ihned dokončili uzavření vozové hradby a Jan Marothi, který díky špatné koordinaci dorazil na bojiště se značným zpožděním a jehož úkolem bylo husity napadnout zezadu, se k útoku na jejich pevnou pozici neodhodlal.\n\nAčkoli husité vyšli z boje vítězně, vysoké počty mrtvých a zraněných, smrt vrchního hejtmana a patrně i značné ztráty mezi tažnými zvířaty, je přinutily ještě v noci po boji zahájit zpáteční cestu k moravským hranicím. Nezanedbatelným důvodem jejich ústupu bylo i vojsko krále Zikmunda, jež se shromažďovalo, aby opět pokračovalo v boji. Pokud jde o směr jejich pochodu, Eberhard Windecke konstatuje, že odtáhli \"do Brandenburku\", Konrád Olešnický dokládá jejich přítomnost k 11. květnu na osm mil od Opavy.\n\nPodle Bartoška z Drahonic byly ztráty na straně husitů značné. Jednak vyčísluje 2000 mrtvých bojovníků, posléze pak stejný počet tažných i jezdeckých koní. Je však pravděpodobné, že obě čísla jsou poměrně nadnesená. Pokud jde o ztráty na straně královských oddílů, udávají se třikrát vyšší než na straně husitů. Ani toto číslo se však pravděpodobně nezakládá na reálném základě.\n\n\n"}
{"id": "811977", "url": "https://cs.wikipedia.org/wiki?curid=811977", "title": "Kluci nepláčou", "text": "Kluci nepláčou\n\nKluci nepláčou, v originále Boys Don’t Cry je americké filmové drama režisérky Kimberly Peirce z roku 1999. Poprvé zde zazářila herečka Hilary Swank, která za svůj výkon získala Oscara v kategorii hlavní ženská role. Mistrovsky ztvárnila tragický osud a přeměnu křehké dívky Teeny Brandonové v hocha Brandona Teena.\n\nMladá Teena Brandonová (Hilary Swank) se po krádeži auta pokouší utéct spravedlnosti. V tom ji napadne, že by si také mohla změnit jméno, a z Teeny Brandonové se stává Brandon Teen. Touto změnou jména Teena mění i celou svoji osobnost a dosavadní život. Teena už dlouho žila s pocitem, že se narodila ve špatném těle. Cítila se být mužem a touto změnou jména se jím v podstatě i stala. V těchto obrovských zmatcích a pochybnostech o sobě sama se Teena seznamuje s dívkou jménem Lana, do které se bezhlavě zamiluje. Lanina rodina Teenu vezme k sobě do rodiny bez větších problémů a Lana s Teenou (Brandonem) prožívají šťastné chvíle. Zvrat přijde v okamžiku kdy policie přijde zatknout Brandona a uvězní ho v ženské věznici. Brandon se snaží mlžit a vymýšlet si lži o tom, proč je v ženské věznici, ale když pravda vyjde najevo ukáže se, že Lana Brandona bere takového jaký je a tato skutečnost jejich vztah nemůže vůbec ohrozit. Jinak to ale vidí Lanina rodina. Cítí se ponížení, oklamaní a rozhodnou se Lanu pomstít. Brandonovi a Laně se daří skrývat, ne však dlouho. Celé drama končí, když Lanina rodina zabije Brandona i Laninu kamarádku, u které se celou dobu skrývali.\n\n\n\n\n"}
{"id": "811982", "url": "https://cs.wikipedia.org/wiki?curid=811982", "title": "Zdeněk Porybný", "text": "Zdeněk Porybný\n\nZdeněk Porybný (* 3. prosince 1945 v Praze) je český novinář, většinový majitel a dlouholetý šéfredaktor deníku Právo a Novinky.cz. Je nejdéle sloužící šéfredaktor českých deníků.\n\nPřed rokem 1989 zástupce šéfredaktora Rudého práva, které v roce 1991 zprivatizoval. působil jako zpravodaj redakce ve Washingtonu. Bývalý člen KSČ.\n\nKrátce po sametové revoluci na podzim 1989 se stal šéfredaktorem deníku Právo a současně převzal i vedení vydavatelství Rudé právo, později vydavatelství Florenc. V září 1990 pak založil akciovou společnost Borgis a část akcií nabídl členům tehdejší redakce Rudého práva. Díky své trojjediné roli ředitele vydavatelství Florenc, šéfredaktora Rudého práva a předsedy představenstva a. s. Borgis se mu podařilo společně s dalšími členy redakce realizovat sled právních kroků, v jejichž důsledku začal od 1. ledna 1991 vydávat Rudé právo sám jako soukromý vydavatel. Podtitul „Deník KSČ“ byl pouze nahrazen obecnějším „levicový list“.\n\nVydavatelství Florenc na Porybného za tuto operaci podalo trestní oznámení, na jehož základě bylo proti němu zahájeno v roce 1992 trestní stíhání. Porybný byl okázale zatčen a transportován s pouty na rukou, což okamžitě vyvolalo hlasitou kritiku nejen na stránkách Rudého práva (pro nějž se trestní stíhání jeho šéfredaktora stalo hlavní náplní několika dalších vydání), ale bylo i předmětem interpelace několika levicových poslanců na tehdejšího předsedu české vlády Petra Pitharta. Porybný byl brzy propuštěn a o devět měsíců později bylo trestní stíhání zastaveno.\n\nDosud je šéfredaktorem a od dob pádu komunismu se mu podařilo deník zneutralizovat.\n\nJeho posledním článkem, který byl podepsán celým jménem, je sloupek Ferdinand Vaněk podruhé, který vyšel v deníku Právo 5. 10. 2019 na straně 6. Byl napsán v souvislosti se zveřejněním (ve stejném vydání novin) blahopřejného soukromého inzerátu, jenž byl obdobou inzerátu z roku 1989, doplněného fotografií Václava Havla. V závěru sloupku se mj. uvádí: „I když dnešní Právo není ani právním, ani ideovým nástupcem tehdejšího Rudého práva, považujeme za správné připomenout i tuto úsměvnou kapitolu české žurnalistiky. Zadavateli dnešního inzerátu děkujeme za vtipnou připomínku časů, které už jsou naštěstí navždy pryč.“\n"}
{"id": "811983", "url": "https://cs.wikipedia.org/wiki?curid=811983", "title": "Slivoň renklóda", "text": "Slivoň renklóda\n\nSlivoň renklóda, též slivoň italská či renklóda (\"Prunus italica\" případně \"Prunus domestica\" subsp. \"italica\") je ovocný strom z čeledi růžovitých. Český název renklóda (někdy též renkloda, renglóda a podobně) pochází z francouzského názvu \"Reine Claude\" (ovoce bylo nazváno po francouzské královně Klaudii Francouzské). Odrůdy a variety s kulatými plody bývají nazývány ryngle (var. \"Claudiana\"), ovoidní a protáhlé pak blumy (var. \"Ovoidea\" případně var. \"Subrotunda\").\n\nRenklódy, respektive jejich předchůdci, pocházejí z Malé Asie, odkud byly do Evropy dovezeny Římany. Později vymizely a opakovaně se na kontinent a následně i na území České republiky dostaly roku 1725.\n\nStromy mají oproti jiným slivoním řidší korunu, kdy každá kosterní větev působí jako samostatná jednotka. Renklódy je třeba řezat hlouběji než švestky, výchovný řez se uplatňuje do pátého roku života.\n\nVyšlechtěna byla řada velkoplodých odrůd a kříženců se švestkou.\n\n\n\n\n"}
{"id": "811996", "url": "https://cs.wikipedia.org/wiki?curid=811996", "title": "Hamleti (hudební skupina)", "text": "Hamleti (hudební skupina)\n\nHamleti je české hudební uskupení, původně z Prahy, která vzniklo v roce 1996 v divadelním klubu divadla ABC jako mejdanové těleso. Členové skupiny jsou Aleš Háma (zpěv, kytara), Hardy Marzuki (zpěv, kytara), Jakub Wehrenberg (basa) a Dalibor Gondík (bicí, zpěv). \n\nHudební uskupení Hamleti nemá ve svém repertoáru žádné vlastní skladby, na svých vystoupeních hrají skladby z repertoáru jiných českých i zahraničních hudebních skupin, jako například Olympic, Buty, Lucie, Beatles, Smokie, Kiss, ABBA a jiných.\n\n"}
{"id": "811997", "url": "https://cs.wikipedia.org/wiki?curid=811997", "title": "Kvalifikace na Mistrovství Evropy ve fotbale 1984 – skupina 5", "text": "Kvalifikace na Mistrovství Evropy ve fotbale 1984 – skupina 5\n\nZápasy kvalifikační skupiny 5 na Mistrovství Evropy ve fotbale 1984 se konaly v letech 1982 a 1983. Z pěti účastníků si postup na závěrečný turnaj vybojoval vítěz skupiny.\n\n"}
{"id": "811999", "url": "https://cs.wikipedia.org/wiki?curid=811999", "title": "Slečna Julie", "text": "Slečna Julie\n\n\"Slečna Julie (Fröken Julie)\" je patrně nejznámější hra Augusta Strindberga. Vznikla roku 1888. Byla napsaná za pobytu Strindbergovy rodiny na letohrádku Skovlyst v Dánsku, údajně během 14 dní. K sepsání hry autora inspiroval samotný pobyt na Skovlystu, svou tehdejší manželku Siri von Essenovou totiž podezíral z nevěry se správcem letohrádku. Ve stejné době jí byl však sám autor paradoxně nevěrný, a to se správcovou šestnáctiletou sestrou.\n\nNaturalistické ladění hry je inspirováno romány Émila Zoly, na reálném základě je rovněž založena sebevražda hlavní hrdinky. Stejný způsob sebevraždy – podřezání břitvou – zvolila v roce 1888 Strindbergova kolegyně, spisovatelka Victoria Benedictssonová.\n\nPředmluva dramatu představuje teoretický manifest divadelního naturalismu oplývající vtipem a ironií, který později silně ovlivnil moderní drama 20. století. Sám autor dílo označil za truchlohru, která by však v divákovi měla vyvolat pocity katarze. Hra byla nakladateli zpočátku odmítána, nakladatelství Josepha Seligmanna dílo posléze vydalo, ovšem značně zcenzurované. V plné verzi se hra objevila až v roce 1984.\n\nKompoziční struktura hry je rovněž přelomová – autor zrušil rozdělení na dějství. Vedle dialogu, který představuje základní jednotkou, do hry nově zakomponoval tři další výrazové prostředky: pantomimu, balet a monolog. Co se týče návrhů kulis, uvedených ve scénických poznámkách, inspiroval se asymetrií impresionismu, předepsán je nicméně realistický interiér. V předmluvě ke hře definoval další požadavky vztahující se k inscenaci. Navrhl zrušit spodní svícení, vyžadoval pouze boční a vrchní. Zasazoval se o nenápadné líčení, skrytý orchestr, úplnou tmu na jevišti i v hledišti a komorní divadelní prostor. Čas hry se téměř překrývá s reálným časem (drama se odehrává v průběhu jediného večera a noci).\n\nPoprvé měla být hra inscenována ve Strindbergově Experimentálním divadle, došlo však pouze na zkoušky, veřejná premiéra byla cenzurou zakázána. Uskutečnila se tedy pouze pro uzavřenou společnost ve studentském spolku. Hra se v roce 1893 dočkala triumfálního úspěchu ve francouzském Théatre Libre v režii André Antoina.\n\nDo češtiny drama přeložil Alois Lucek už v roce 1890, inscenována ale byla až v roce 1920 v Divadle na Vinohradech.\n\n\"Slečna Julie\" pojednává o překročení společenských přehrad mezi dvěma lidmi, kteří se vzájemně přitahují. Aristokratka Julie a sluha Jean spolu začnou koketovat na Svatojánskou noc, kdy se na panství koná lidová taneční zábava. Jejich flirt vyvrcholí pohlavním stykem. Hrdinové poté nevědí, jak se zachovat. Třídní propast není možné překlenout, proto nakonec sejde i z možnosti společného útěku. Julie v hypnotickém transu instruována Jeanem odchází spáchat sebevraždu.\n\n"}
{"id": "812004", "url": "https://cs.wikipedia.org/wiki?curid=812004", "title": "Austin a Ally", "text": "Austin a Ally\n\nAustin a Ally (v anglickém originále Austin & Ally) je americký sitcom vytvořený Kevinem Kopelowem a Heath Seifertem. Seriál pojednává o Austinovi Moonovi, extrovertnímu zpěvákovi a o brilantní, ale plaché, skladatelce písní Ally Dawsonové. Spolu s kamarády Trish a Dezem skládají písně, při tom se snaží se Austina představit jako zpěváka.\n\nPremiéra seriálu proběhla v USA 2. prosince 2011 na dětské stanici Disney Channel, poslední díl byl odvysílán 10. ledna 2016.\n\nHlavní role:\n\nVedlejší role:\n"}
{"id": "812006", "url": "https://cs.wikipedia.org/wiki?curid=812006", "title": "Kvalifikace na Mistrovství Evropy ve fotbale 1984 – skupina 6", "text": "Kvalifikace na Mistrovství Evropy ve fotbale 1984 – skupina 6\n\nZápasy kvalifikační skupiny 6 na Mistrovství Evropy ve fotbale 1984 se konaly v letech 1982 a 1983. Z pěti účastníků si postup na závěrečný turnaj vybojoval vítěz skupiny.\n\n"}
{"id": "812009", "url": "https://cs.wikipedia.org/wiki?curid=812009", "title": "Kvalifikace na Mistrovství Evropy ve fotbale 1984 – skupina 7", "text": "Kvalifikace na Mistrovství Evropy ve fotbale 1984 – skupina 7\n\nZápasy kvalifikační skupiny 7 na Mistrovství Evropy ve fotbale 1984 se konaly v letech 1982 a 1983. Z pěti účastníků si postup na závěrečný turnaj vybojoval vítěz skupiny.\n\n"}
{"id": "812017", "url": "https://cs.wikipedia.org/wiki?curid=812017", "title": "SK Strakonice 1908", "text": "SK Strakonice 1908\n\nSK Strakonice 1908 je český fotbalový klub ze Strakonic. Od roku 2012 hrál ČFL (třetí nejvyšší fotbalová soutěž v Česku), kterou hrál už v letech 2004−06.\n\nOd roku 2011 jsou Strakonice farmou druholigového SK Dynamo České Budějovice.\n\nJihočeská tělovýchovná jednota. V rámci reorganizace sportu je v roce 1948 tehdejší SK Strakonice 1908 převeden pod hlavičku Sokola. 12.května 1949 se Sokol stává součástí TJ Jiskra Strakonice a patronem je státní podnik Fezko Strakonice. Fotbalový oddíl následně působí pod názvy TJ Jiskra Strakonice a poté TJ Fezko Strakonice.\n\nOd roku 1948 A tým působí v 1.A třídě jihočeské župy fotbalové (tehdy nejvyšší krajská soutěž), po reorganizaci v krajském přeboru. V roce 1958 postup do divizní soutěže, další sezónu opět krajský přebor. V letech 1960 sestup do 1.A třídy, po roce návrat do krajského přeboru. V roce 1962 opět sestup do 1.A třídy, tam působí až do roku 1966, kdy se vrací do krajského přeboru. Zde klub se střídavými úspěchy účinkuje až do roku 1980, kdy končí na prvním místě a postupuje do divize. Po ročníku 1982-83 sestup do krajského přeboru. V sezóně 1984-85 vyhrává Fezko A skupinu Jihočeského krajského přeboru a v kvalifikaci proti VTJ České Budějovice vybojuje postup do divize. V ročníku 1989-90 končí na posledním místě a padá zpět do kraje. Po sezóně 1992-93 následuje další postup do divize. Tam se již objevuje pod historickým názvem SK Strakonice 1908, ke kterému se klub vrátil po sloučení strakonických klubů Fezko a ČZ.\n\nSvé zápasy hrálo Fezko na stadionu Na Křemelce, kde nyní působí následník nyní již zaniklého SK 1908, FK Junior Strakonice.\n\n\n\n"}
{"id": "812018", "url": "https://cs.wikipedia.org/wiki?curid=812018", "title": "Lytro", "text": "Lytro\n\nLytro, Inc. je firma, kterou založil v roce 2006 Ren Ng, vědec pracující na Stanfordově univerzitě. Společnost od roku 2011 vyrábí plenoptický fotoaparát Lytro, který umožňuje uživatelům měnit zaostření dodatečně po pořízení snímku. Podle serveru TechCrunch, jsou plenoptické fotografické kamery jako Lytro \"novým typem fotoaparátů, které dramaticky mění fotografii poprvé od 19. století\". První fotoaparát společnosti šel do prodeje 19. října 2011 s pamětí 8 GB (za 399 USD) a ve verzi 16 GB (za 499 dolarů), a do expedice 29. února 2012. V únoru 2012 získala firma cenu Silicon Valley/San Jose Business Journal’s Idea and Innovation Award v kategorii spotřební elektroniky.\n\nVýrobky firmy jsou určeny pro spotřebitelské použití, na rozdíl od německé společnosti Raytrix, která také vstoupila na trh plenoptických fotoaparátů, ale která své výrobky vyrábí pro průmyslové a vědecké aplikace na poli fotografie.\n\nKdyž Ren Ng pracoval ještě jako výzkumný pracovník ve Stanfordu, všiml si jak bylo neuvěřitelně obtížné zaostřit správně obraz a ve správnou chvíli zachytit letmý úsměv dcery jeho přítele. Po dokončení titulu Ph.D se Ng rozhodl využít svých zkušeností ve výzkumu světelného pole a \"odstartoval společnost, která dokázala vyrábět fotoaparáty využívající světelné pole, aby si jej mohli všichni „užít“\". Společnost se nejdříve jmenovala \"Refocus Imaging\", později se přejmenovala na \"Lytro\".\n\nŠéf společnosti Apple Steve Jobs se údajně před svou smrtí v roce 2011 setkal s generálním ředitelem Lytro Renem Ng, aby s ním probral vylepšení fotoaparátu iPhone.\n\nLytro je plenoptický fotoaparát vybavený maticí drobných čoček na snímacím čipu. Tato čidla zachytávají světlo z různých zdrojů a směrů. Fotoaparát samotný je hranol s čtvercovým průřezem, asi 12 centimetrů dlouhý, s objektivem na jednom konci a LCD dotykovým displejem na druhé straně. První generace fotoaparátu je dodávána ve dvou variantách: jedna s 8 GB paměti (za cenu 399 $ a uloží 350 obrázků) a druhá s 16 GB (za 499 $ a uloží 750 obrázků).\n\nDne 21. června 2011 Lytro navýšilo svou hodnotu přibližně na 50 milionů USD. \nFotografie s využitím světelného pole (známá jako plenoptická fotografie) zachycuje veškeré dostupné světlo ve scéně a jdoucí ve všech směrech. To funguje tak, že se hlavní obraz rozdělí řadou mikročoček nad obrazovým snímačem. Software fotoaparátu pak využívá tyto údaje k určení směrů příchozích světelných paprsků. Snímky se mohou ukládat na počítačích Apple; společnost však v roce 2012 plánuje uvolnit software pro Microsoft Windows.\n\nMožnosti plenoptického fotoaparátu:\n\n\n\n\n\n\n"}
{"id": "812025", "url": "https://cs.wikipedia.org/wiki?curid=812025", "title": "Pařez (rozcestník)", "text": "Pařez (rozcestník)\n\nPařez může být:\n\n\n"}
{"id": "812029", "url": "https://cs.wikipedia.org/wiki?curid=812029", "title": "Pelíšek", "text": "Pelíšek\n\nPelíšek může být:\n\n\n\n\n"}
{"id": "812033", "url": "https://cs.wikipedia.org/wiki?curid=812033", "title": "Pařízek (rozcestník)", "text": "Pařízek (rozcestník)\n\nPařízek může být:\n\n\n"}
{"id": "812044", "url": "https://cs.wikipedia.org/wiki?curid=812044", "title": "Spálenisko", "text": "Spálenisko\n\nSpálenisko může být:\n\n\n\n"}
{"id": "812048", "url": "https://cs.wikipedia.org/wiki?curid=812048", "title": "Placy", "text": "Placy\n\nPlacy je název více míst:\n\n"}
{"id": "812054", "url": "https://cs.wikipedia.org/wiki?curid=812054", "title": "Kvalifikace na Mistrovství Evropy ve fotbale 1988 – skupina 1", "text": "Kvalifikace na Mistrovství Evropy ve fotbale 1988 – skupina 1\n\nZápasy kvalifikační skupiny 1 na Mistrovství Evropy ve fotbale 1988 se konaly v letech 1986 a 1987. Ze čtyř účastníků si postup na závěrečný turnaj vybojoval vítěz skupiny.\n\n"}
{"id": "812069", "url": "https://cs.wikipedia.org/wiki?curid=812069", "title": "Rezervační smlouva", "text": "Rezervační smlouva\n\nRezervační smlouva je smluvním instrumentem při procesu převodu nemovitosti mezi kupujícím a prodávajícím, typicky při prodeji prostřednictvím realitní kanceláře. Rezervační smlouva zajišťuje rezervaci předmětné nemovitosti kupujícímu, tj. definuje dobu, během které nemůže prodávající nabízet předmětnou nemovitost jinému zájemci. V této době si může kupující zkontrolovat faktický i právní stav nemovitosti. Rezervační smlouva se týká i rezervačního poplatku, který může být započítán na úhradu kupní ceny i určen jako smluvní pokuta při nedodržení podmínek rezervační smlouvy. Pokud se převodu nemovitosti neúčastní realitní kancelář, skládá se rezervační poplatek většinou do notářské či advokátní úschovy. Rezervační smlouva předchází kupní smlouvě, může předcházet také smlouvě o smlouvě budoucí.\n\n"}
{"id": "812070", "url": "https://cs.wikipedia.org/wiki?curid=812070", "title": "Adam Kraus", "text": "Adam Kraus\n\nAdam Kraus (* 9. srpna 1982 Praha) je český herec a divadelní režisér.\n\nPochází z umělecké rodiny. Jeho matka je česká herečka a výtvarnice Jana Krausová a otec Jan Kraus je herec a moderátor. Má také staršího bratra Davida Krause, který se věnuje hudbě.\n\nStudoval na DAMU obor herectví, činohra (2009–2011).\n\n\n\n\n\n"}
{"id": "812085", "url": "https://cs.wikipedia.org/wiki?curid=812085", "title": "Christo Botev", "text": "Christo Botev\n\nChristo Botev, bulharsky Христо Ботев (6. ledna 1848 – 1. června 1876) byl bulharský básník, novinář a revolucionář. Pro Bulhary je národním hrdinou a symbolem boje za bulharskou nezávislost. V boji proti turecké nadvládě také padl.\n\nChristo Botev, se narodil jako Christo Boťov Petkov (lze nalézt i přepisy Botjov, Botyov) v učitelské rodině jako nejstarší z devíti dětí. Po dokončení základní školy v rodném Kaloferu v r. 1863 odešel studovat do Oděsy, kde získal stipendium na gymnáziu. Po dvou letech byl pro nedostatek zájmu o výuku ze školy vyloučen. Zůstal v Oděse, věnoval se soukromému studiu a pracoval jako domácí učitel v rodině polských emigrantů. Koncem října 1866 odejel do vesnice Zadunajevka v Besarábii, kde přijal místo učitele. V r. 1867 se vrátil domů do Kaloferu a suploval ve škole za svého nemocného otce. Z té doby se dochovaly jeho první literární pokusy. Jeho první báseň \"Majce si\" (Své matce) byla uveřejněna v časopise Gajda (Dudy). Aktivně se zapojil do veřejného života, vyzýval k boji za osvobození Bulharska. Protože na závěrečné školní slavnosti pronesl ostře protiturecký projev, musel emigrovat. Chtěl odejet zpět do Ruska, ale z finančních důvodů zůstal v Rumunsku, kde se podílel na přípravě ozbrojeného oddílu, který měl být vyslán do Bulharska. V r. 1869 se v Bukurešti seznámil s Vasilem Levským, významnou postavou osvobozeneckého boje. Žil ve velmi skrovných poměrech, onemocněl, ale přesto připravoval svou první knížku. Sbírka básní a prozaických prací pro nedostatek financí vydána nebyla. Pomáhal vydávat časopis Tapan (Buben). V roce 1869 se vrátil do Besarábie, kde po dva roky učil a zároveň udržoval úzké spojení s bulharskými emigranty. V r. 1871 odejel zpět do Rumunska a zde začal téhož roku vydávat noviny \"Duma na bulgarskite emigranti (\"Slovo bulharských emigrantů\")\", přispíval do časopisu \"Karles\" (Klíště), spolupracoval na časopise \"Svoboda.\" V novinách publikoval i svoje básně, z ruštiny přeložil učebnici aritmetiky. Rovněž se stal členem bulharského revolučního ústředního výboru. Pro svoji politickou činnost byl v Rumunsku několikrát zatčen. V r. 1873 pracoval pro časopis \"Nezavisimost\" (Nezávislost) a vydával satirický časopis \"Budilnik\" (Budíček). \n\nPo popravě Levského v Sofii v r. 1873 se Botev stal vůdcem radikální frakce a prosazoval ideu okamžitého ozbrojeného povstání. Následujícího roku se stal učitelem na bulharské škole v Bukurešti. Po zrušení časopisu Nezávislost založil týdeník \"Zname\" (Prapor), v němž prezentoval svoje politické, filozofické i umělecké ideje. V červenci 1875 se oženil s Venetou Minčevovou-Vezlerovou, která sdílela jeho politické názory a podpořila jej i finančně. Měli spolu dceru Ivanku, ale jejich rodinný život trval jen krátce. \n\nPo vypuknutí hercegovského povstání v r. 1875 odejel do Ruska s úkolem získat finanční podporu pro povstání v Bulharsku. Toto povstání však selhalo, protože vypuklo předčasně. V důsledku této porážky Botev abdikoval na funkce ve výboru, nicméně pokračoval ve své politické činnosti. Kromě toho se věnoval literární práci. Vydal \"Kalendáře\" pro r. 1875 a 1876 s články a básněmi věnovanými osobnostem bulharského národního hnutí a s přítelem Stefanem Stambolovem knihu \"Pesni i stichotvotrenija ot Boťova i Stambolova.\" Poté, co v r. 1876 vypuklo dubnové povstání, usoudili radikálové, že je čas na ozbrojený boj. Rozhodli se vytvořit ozbrojenou družinu a vniknout do vlasti; pro politické neshody se nakonec velení ujal Botev, ačkoli neměl žádné vojenské zkušenosti. V květnu se v převlečení za cestující zmocnili parníku Radecký a vylodili se poblíž Kozloduje. Dvousetčlenná jednotka se okamžitě stala terčem tureckých vojsk. Sice se jí podařilo probít do hor, ale zde 1. června (podle starého kalendáře 20. května) byla mezi vrchy Kamara, Kupena a Okolčiva obklíčena a podlehla přesile; padl zde i Botev. Traduje se, že na vrchu Vol mu byla useknuta hlava a spolu s ostatními bojovníky vystavena na náměstí ve městě Vraca. Mezi lidem vznikla legenda, že nezemřel a dál bojuje proti Turkům. \n\nZ díla Christo Boteva zůstalo zachováno 20 básní, které byly otiskovány v novinách a v r. 1875 vydány knižně. Psal také články do novin, humoristické a satirické fejetony i literární kritiku a recenze. Připravil překlady alespoň 5 ruských knih, ale z finančních důvodů byly vydány jen Učebnice aritmetiky a kniha D. I. Ilovajského o slovanském původu dunajských Bulharů.\n\nNese po něm jméno nejvyšší hora pohoří Stara planina Botev (2376 m), město Botevgrad, mnoho bulharských fotbalových klubů (mezi nimiž nejznámější je PFK Botev Plovdiv), jeden z kanálů bulharského veřejnoprávního rozhlasu či nejvýznamnější bulharská literární cena (\"Meždunarodna botevska nagrada\").\n\nV r. 1972 byla založena státní cena Christo Boteva, která byla udělována jednou za pět let vynikajícím literátům - umělcům, kteří se aktivně zapojili svou prací za upevnění míru a pokroku. Od roku 1972 do roku 1991 bylo uděleno celkem dvanáct titulů Laureátů této mezinárodní ceny.\n\n"}
{"id": "812086", "url": "https://cs.wikipedia.org/wiki?curid=812086", "title": "Zimbabwe Rhodesie", "text": "Zimbabwe Rhodesie\n\nZimbabwe-Rhodesie byl kompromisní název dnešního Zimbabwe užívaný od roku 1979 ve snaze ukončit občanskou válku mezi bílými a černošskými obyvateli Rhodesie. Tento název byl vyhlášen prostřednictvím nové ústavy, která zároveň měnila rozdělování mandátů v parlamentu tak, aby černoši a běloši měli stejný počet mandátů. Povstalecké skupiny nadále považovaly ústavu za nespravedlivou a nabídku míru ignorovaly.\n\nZimbabwe Rhodesie se udržela jen do roku 1980, kdy byli běloši špatně vyvíjející se občanskou válkou znovu nuceni změnit ústavu, která zemi přejmenovala na Zimbabwe a která umožňovala vznik většinové černošské vlády.\n\nPodobně jako předchozí Rhodesii, Velká Británie uznala suverenitu přejmenovaného státu de facto, ale odmítla ji uznat de iure, protože nesouhlasila s politickým zřízením a územním vymezením. Až do roku 1980 ji považovala za vzbouřeneckou kolonii a byla uváděná pod názvem Jižní Rhodesie.\n\n15. března 1980 se sešel nově zvolený parlament a se souhlasem Británie odhlasoval novu deklaraci nezávislosti, po které byla země přejmenována na Zimbabwe a její nezávislost byla konečně zbytkem světa uznána.\n\nSamotná nezávislost země byla vyhlášena 18. dubna 1980 při slavnostním ceremoniálu, kterého se bývalý bělošský premiér tehdejší Rhodesie Ian Smith odmítl zúčastnit. Na stadionu Rufaro byla za účasti britského následníka trůnu Charlese stažena ze stožáru britská vlajka.\n"}
{"id": "812093", "url": "https://cs.wikipedia.org/wiki?curid=812093", "title": "Valerij Lobanovskyj", "text": "Valerij Lobanovskyj\n\nValerij Vasyljovyč Lobanovskij, ukrajinsky Валерій Васильович Лобановський (6. ledna 1939, Kyjev – 13. května 2002, Záporoží) byl ukrajinský fotbalový trenér, tvůrce úspěchů Dynama Kyjev 70. a 80. let 20. století a dlouholetý trenér sovětské fotbalové reprezentace, kterou dovedl ke 2. místu na Euru 88.\n\nZačínal jako fotbalista, hrál za ukrajinské kluby Dynamo Kyjev (144 ligových utkání, 42 branek, mistrovský titul 1961, sovětský pohár 1964), Černomorec Oděsa a Šachťar Doněck. Dvakrát také nastoupil v reprezentaci Sovětského svazu.\n\nSvých největších úspěchů však dosáhl až jako trenér. Na lavičku usedl hned po skončení hráčské kariéry, nejprve v klubu Dnipro Dnipropetrovsk (1969–1973), avšak poté se na dlouhých 16 let (1974–1990) ujal vedení mužstva Dynamo Kyjev. Vytvořil nejlepší sovětské mužstvo své doby i všech dob, osmkrát s ním vybojoval sovětský titul (1974, 1975, 1977, 1980, 1981, 1985, 1986, 1990), šestkrát sovětský pohár (1974, 1978, 1982, 1985, 1987, 1990), ale především dvakrát Pohár vítězů pohárů (1975, 1986), v té době druhou nejprestižnější pohárovou soutěž Evropy. Největší sílu mělo mužstvo v polovině 70. let (vůdčí roli v něm hrál Oleg Blochin), kdy k Poháru vítězů dokázalo vybojovat i evropský Superpohár.\n\nJak bývalo v sovětském sportu zvykem, Lobanovskij jako trenér nejsilnějšího domácího týmu se několikrát ujal i řízení sovětské fotbalové reprezentace (1975–1976, 1982–1983, 1986–1990). Při prvním reprezentačním angažmá vybojoval bronzovou medaili na letních olympijských hrách roku 1976. Při třetím pak získal stříbrnou medaili na mistrovství Evropy 1988 a vedl tým na mistrovství světa 1986 (kde sborná ztroskotala v osmifinále) a na mistrovství světa 1990. Pád Sovětského svazu pro něj znamenal konec vrcholu jeho kariéry.\n\nVedl poté ještě reprezentaci Spojených arabských emirátů (1990–1993), Kuvajtu (1994–1996) a těsně před smrtí krátce i samostatné Ukrajiny (2000-2001). Vrátil se rovněž na lavičku svého Dynama Kyjev (1997-2002), vyhrál s ním pětkrát po sobě ukrajinský titul (1997, 1998, 1999, 2000, 2001), avšak v Evropě se mu na slavnou éru z časů SSSR již plně navázat nepodařilo (byť senzační porážka Barcelony 4:0 z roku 1997 vstoupila do historie). Ovšem objevil a vychoval v této éře jednu z největších hvězd evropského fotbalu, držitele Zlatého míče Andrije Ševčenka. V minulosti podobně vycepoval proslulými tvrdými trenérskými metodami k nadstandardním výkonům Blochina (Zlatý míč 1975) i Ihora Belanova (Zlatý míč 1986).\n\nStadión Dynama Kyjev dnes nese jeho jméno. Když krátce po jeho smrti roku 2003 AC Milan vyhrál Ligu mistrů se Ševčenkem v sestavě, Ševčenko vzápětí odjel na Ukrajinu a svou medaili odevzdal na hrob svého učitele Lobanovského na hřbitově Baikove v Kyjevě.\n\n"}
{"id": "812099", "url": "https://cs.wikipedia.org/wiki?curid=812099", "title": "Světlana Kapaninová", "text": "Světlana Kapaninová\n\nSvětlana Vladimirovna Kapaninová (; narozená 28. prosince 1968 Ščučinsk, Kokčetavská oblast, dnes Kazachstán) je ruská akrobatická pilotka a sedminásobná absolutní mistryně světa žen v letecké akrobacii.\n\nS létáním začala v roce 1988. Roku 1995 absolvovala Kalužskou školu letecké techniky. Absolutní mistryní světa žen v akrobatickém létání se stala sedmkrát v letech 1996, 1998, 2001, 2003, 2005, 2007 a 2011, vícekrát než, kterýkoli jiný pilot v této kategorii. Vyhrála také celkové hodnocení World Air Games v letech 1997 a 2001.Roku 2008 spolu s Michailem Mamistovem a Olegem Spoljanskim zvítězila v týmech na 16. FAI Mistrovství Evropy v letecké akrobacii v Hradci Králové. V jednotlivcích se umístila jako nejlepší žena na čtvrtém místě.\n\nV roce 1996 se stala zasloužilou mistryní leteckého sporu a roku 2002 zasloužilou trenérkou Ruské federace.\n\nZ roku 1997 je držitelkou ocenění Paul Tissandier Diploma udělovaného Mezinárodní leteckou federací (FAI). V roce 2005 získala Medaili Sabihy Gökçen a také Centenary Medal FAI.\n\nS manželem a dvěma dětmi žije v Moskvě.\n\n"}
{"id": "812100", "url": "https://cs.wikipedia.org/wiki?curid=812100", "title": "Občanská válka v Rhodesii", "text": "Občanská válka v Rhodesii\n\nObčanská válka v Rhodesii, také známá pod názvem The Rhodesian Bush War, zimbabwská válka za osvobození nebo druhá chimurenga (chimurenga - \"revoluční boj\" v jazyce šona) byl konflikt mezi bílou minoritou a černošskou majoritou, který se odehrával mezi roky 1964 až 1979 na území dnešního státu Zimbabwe, tehdy nesoucího název Republika Rhodesie. \n\nKonflikt se odehrával vesměs mezi třemi organizacemi: \n\nV roce 1964 byla bělošskou minoritou unilaterálně vyhlášena nezávislá Republika Rhodesie, která nebyla nikým uznána. Ústava nového státu upírala černochům mnoho práv a jejich nespokojenost přerostla v ozbrojený odpor, který byl materiálně podporován černošskými nacionalisty ze Zambie a později komunisty z Mosambiku.\n\nPartyzáni si nedokázali vytvořit významnou převahu nad vládními vojsky. Vyhýbali se přímým střetům, přepadávali bílé farmy a kladli na cesty miny. Významnou partyzánskou základnou se stala řídce osídlená hornatá severozápadní část Zimbabwe při hranici se Zambií. Navíc přes tyto propustné hranice se snadno pašovaly zbraně a munice. \n\nPolicie tvrdě trestala vesničany, kteří partyzánům pomáhali, často za užití principu kolektivní viny. Obyvatelstvo bylo navíc stěhováno do chráněných vesnic. Jihoafrická republika poskytovala významnou leteckou podporu. Podél hranice se Zambií byl vybudován \"koridor sanitare\", který se skládal z oplocení z ostnatého drátu a pásu nášlapných min.\n\nStále vyhrocenější situace vedla bílou vládu k vytváření čím dál více rasističtějších a přísnějších zákonů. \n\n25. dubna 1974 došlo v Mosambiku ke státnímu převratu, čímž byl dramaticky zvrácen poměr sil v regionu a bílá vojska začala postupně ztrácet kontrolu na částmi země. Po ztrátě podpory Jihoafrické republiky a nátlaku USA začaly první pokusy o příměří. První rozhovory započaly v roce 1974 v Lusace, jednotlivé strany si však kladly vzájemně neakceptovatelné podmínky.\n\nV roce 1977 proběhly volby, které měly situaci uklidnit. Volební systém byl apriori nastaven tak, aby v parlamentu měli černoši a běloši stejný počet mandátů s příslibem, že příští volby už proběhnou na principu jeden člověk - jeden hlas. Vojenští vůdci na tuto nabídku ke smíru nereflektovali, naopak ji považovali za důkaz pokračujícího apartheidu. Nicméně vláda pod vedením Abela Muzorewa zrušila některé rasistické zákony.\n\nV září 1978 povstalci sestřelili raketou země-vzduch civilní letadlo, v únoru 1979 pak další. Na konci roku 1978 provedla rhodeská vláda mohutnou leteckou ofenzivu a zabila přitom tisíce bojovníků a zničila velké množství munice a zbraní. \n\nRoku 1979 spatřila světlo světa nová ústava, která umožňovala černošskou většinovou vládu a která přejmenovávala zemi na Zimbabwe Rhodesie. S novou ústavou nebyla spokojená snad ani jedna politická frakce - běloši jí vytýkali příliš velké ústupky černým nacionalistům a černoši byli rozhořčeni, že ústava potvrzuje bělošské právo držet velké farmy. Nicméně běloši hlasovali v referendu a 85% z nich se vyslovilo pro ústavu. \n\nPřed volbami se zvýšila aktivita radikálních partyzánů, kteří v nich viděli ohrožení své moci. Přepadávání farem se zintenzivnilo a byl vypálen i největší sklad pohonných hmot v zemi v blízkosti hlavního města. \n\nVzniklá většinová černošská vláda nedokázala dalším aktivitám partyzánů zabránit. Nakonec musela mírové rozhovory zprostředkovat Velká Británie. 19. září 1979 se v londýnském paláci Lancaster House začala konat konference, která trvala měsíc. Komplikované rozhovory mezi vládní delegacemi a dvěma vůdci povstalců - Robertem Mugabem a Joshuou Nkomem nakonec dospěly ke zdárnému konci a oba vůdci povstalců slíbili ke 28. prosinci ukončit všechny bojové operace. Odzbrojení pak probíhalo pod dohledem pěti set příslušníků britské monitorovací jednotky.\n"}
{"id": "812101", "url": "https://cs.wikipedia.org/wiki?curid=812101", "title": "Běda tomu, skrze něhož přichází pohoršení", "text": "Běda tomu, skrze něhož přichází pohoršení\n\nBěda tomu, skrze něhož přichází pohoršení je krátkometrážní (13 minut dlouhý) propagandistický dokument natočený Přemyslem Freimanem v roce 1950.\n\nÚčelem filmu bylo pošpinit katolickou církev a zastrašit věřící. Dokument režiséra Přemysla Freimana je situován do obce Číhošť na Havlíčkobrodsku, kde dne 11. prosince 1949 došlo k nevysvětlitelnému pohybu křížku na oltáři ve zdejším kostele – tzv. číhošťský zázrak.\n\nTento krátký propagandistický film byl promítán ve většině kin v tehdejším Československu. Měl v něm vystupovat sám farář Josef Toufar. S jeho účastí byla však natočena pouze policejní \"rekonstrukce\", v jejímž závěru se zhroutil a začal umírat. Krátce poté byl hospitalizován v prominentním sanatoriu v Praze (byla snaha jej zachránit pro připravovaný monstrproces) a přes veškerou snahu lékařů zemřel na následky mučení. Zamýšlená Toufarova účast na natáčení Freimannova filmu proto nemohla být realizována. Freimann proto získal několik vteřin záznamu z policejní \"rekonstrukce\", a tento záznam byl do filmu vlepen. Později vznikla teorie o tom, že místo Toufara ve filmu vystoupil figurant, podle některých teorií jím měl být sám generální prokurátor Karel Čížek. Ten ve filmu skutečně vystoupil, ale pouze jako figurant v civilu, který \"demaskoval\" údajný podvod s křížem. Estébáci vytvořili z lanek a kladek mechanismus, jehož pomocí měl farář křížem na oltáři hýbat. Vše zamaskovali květinami – což byla chyba, jelikož v adventní době je v katolické liturgii zákaz dávat do kostelů jakoukoliv květinovou výzdobu. K \"odbornému dozoru\" nad filmem byl přizván bývalý duchovní Československé církve, Vladimír Průša. Dokument byl však natolik neodborný a amatérský, že na účastníky promítání působil zcela jinak, než jeho tvůrci zamýšleli. \n\n\n"}
{"id": "812114", "url": "https://cs.wikipedia.org/wiki?curid=812114", "title": "Rudolf Zukal (fotograf)", "text": "Rudolf Zukal (fotograf)\n\nRudolf Zukal (7. června 1935 Holštejn - 17. prosince 2010) byl český fotograf, který svou profesní i uměleckou činnost úzce spojil s městem Moravská Třebová, ačkoliv se tu nenarodil. Jeho posledním významným počinem bylo založení a organizace Fotofestivalu Moravská Třebová, na který se sjíždí umělci z celé republiky i ze zahraničí.\n\nV roce 1977 vystudoval dvouletou Školu výtvarné fotografie v Brně. Roku 1986 absolvoval ústřední dvouleté kvalifikační studium lektorů a porotců amatérské fotografie v Ústav pro kulturně výchovnou činnost v Praze. Roku 1994 založil \"Nadaci pro rozvoj umělecké fotografie v České republice\", v rámci jejíž činnosti dne 7. dubna 1995 vernisáží slavnostně otevřel \"Galerii umělecké fotografie\" v Moravské Třebové.\n\n\n"}
{"id": "812115", "url": "https://cs.wikipedia.org/wiki?curid=812115", "title": "Státoprávní pokroková strana", "text": "Státoprávní pokroková strana\n\nStátoprávní pokroková strana nebo také Česká strana státoprávně pokroková byla českou nacionální politickou stranou v době Rakouska-Uherska. Strana vznikla 20. dubna 1908 při sloučení stran Radikálně pokrokové a Státoprávně radikální. Zanikla roku 1918, kdy vstoupila do strany Česká státoprávní demokracie.\n\nStrana zastupovala část české inteligence a středních vrstev. Otevřeně a radikálně bojovala o samostatnost českého státu, založenou na historickém právu. Přála si politickou demokratizaci a hospodářské reformy. V roce 1914 se v tzv. \"Manifestu k Evropě\" obrátila pro podporu k politickému bloku Dohoda.\n\nBěhem první světové války se podílela na domácím odboji. Roku 1918 splynula do strany České státoprávní demokracie.\n\nPo vzniku republiky se strana již neobnovila, avšak názorová skupina blízká straně v čele s Emanuelem Čapkem vydávala časopis \"Nové Čechy\".\n\nPrvním předsedou strany byl zvolen Antonín Hajn, bývalý předseda strany Radikálně pokrokové. Funkci vykonával do roku 1912. Do roku 1911 byl také poslancem Říšské rady. Pod jeho vedením strana vydávala časopis \"Samostatnost\", ve kterém šířila protirakouské nálady. Na počátku války byl časopis zakázán. Obnoven byl roku 1918.\n\nHlavním ideologem a mluvčím strany byl Lev Borský.\n\nDalšími osobnostmi strany byli: \n\nTomeš, Josef: Nás bylo málo jen, než přišly tisíce...: Česká strana státoprávně pokroková (1908-1918). Praha: Academia, 2018. ISBN 978-80-200-2894-5.\n"}
{"id": "812117", "url": "https://cs.wikipedia.org/wiki?curid=812117", "title": "ORBIS PICTUS PLAY", "text": "ORBIS PICTUS PLAY\n\nORBIS PICTUS PLAY autorů Jiřího a Radany Waldových je mezinárodní projekt putovních výstav a doprovodných akcí, které jsou umělecky koncipovány výtvarníkem a performerem Petrem Niklem za účasti českých i zahraničních výtvarníků. Jednotlivé expozice rozvíjejí imaginaci, fantazii a tvořivost a jsou plně interaktivní. Koncept exponátů přímo stojí na tom, že se jich lidé dotýkají, vstupují do nich, hrají si s nimi a vlastně je dotváří. Exponáty jsou nástroje, z nichž tvůrčí dílo vzniká teprve po zapojení aktivní fantazie diváka. Jsou to tedy jakési biostroje na kreativitu.\n\nProjekt ORBIS PICTUS PLAY je ale také původní metoda kreativního a nového, originálního poznání světa. Je integrální naukou o jevech, které nás obklopují. Projekt je koncept dlouhodobý, v této chvíli jeho plán sahá až do roku 2023, kdy bude v nizozemském Naardenu prezentována výstava u příležitosti 400. výročí dokončení díla Jana Amose Komenského \"Labyrint světa a ráj srdce\", který se stal inspirací projektu.\n\nProjekt ORBIS PICTUS PLAY je hravý na všech úrovních, od interakce s jednotlivými exponáty, po vytváření a hledání spojitostí a odkazů skrytých ve výstavě (hra) či workshopech a pokračuje internetovým portálem www.orbis-pictus.com.\n\nVýznam projektu ORBIS PICTUS PLAY autorů Jiřího a Radany Waldových stvrdil evropský komisař Ján Figeľ prohlášením, ve kterém navrhl rok 2009 za \"Evropský rok kreativity a inovací\": „Komenského myšlení mě inspirovalo k tomu, abych navrhl rok 2009 za Evropský rok tvořivost a inovací. Expozice ORBIS PICTUS je ukázkovým příkladem poslání tohoto Evropského roku.“ Projekt také získal statut oficiální doprovodné akce v rámci předsednictví České republiky v Radě Evropské unie v prvním pololetí roku 2009. Prestižní televizní zpravodajský kanál CNN natočil o ORBIS PICTUS samostatný dokument a newyorský The Times doporučil ve svém článku návštěvu výstavy Labyrint světla v Praze a seznámení s projektem ORBIS PICTUS.\n\nVšechny výstavy konané v rámci projektu ORBIS PICTUS PLAY navštívilo k dnešnímu dni již téměř 3 miliony návštěvníků po celém světě.\n\nZákladem projektu, který vznikl v roce 2005, jsou interaktivní expozice \"Orbis pictus aneb Brána do světa tvořivé lidské fantazie\", \"Labyrint světla\", \"Leporelohra\", \"Golem\", \"PLAY,\" \"Sensorium \"a\" Vikýře PLAY\", inspirované dílem humanistického myslitele J. A. Komenského \"Labyrint světa a ráj srdce\". Výstavy jsou připravovány podle umělecké koncepce Petra Nikla ve spolupráci s českými a zahraničními umělci. Jejich scénář vychází ze zkušenosti nabytých při interaktivních výstavách Hnízda her - Galerie Rudolfinum 2000 a Zahrada fantazie a hudby – česká expozice na EXPO 2005 v japonském Aichi. \n\nVýstava \"Orbis pictus aneb Brána do světa tvořivé lidské fantazie \"je souborem výtvarných interaktivních děl, vytvořených českými a zahraničními výtvarníky. Jednotlivá díla jsou představena jako nástroje, které využívají mechanismů kinetického pohybu, světla a stínu a hudebních a zvukových tónů, přičemž každý objekt má svůj originální charakter a formu interakce s návštěvníky. Výstava se tím stává prostorem pro hru, jejímž prostřednictvím výstava ožívá a získává tak další výjimečný rozměr. Při instalaci a prezentaci celého souboru není kladen důraz na autorství jednotlivých děl, naopak, jednotlivá díla na sebe funkcí i instalací navazují. Objekty jsou instalovány vždy novým způsobem v závislosti na výstavním prostoru, a tím pokaždé vzniká unikátní a překvapující umělecký celek.\n\nBrána je v celém projektu do současné chvíle nejúspěšnější, nejstarší i nejrozsáhlejší expozicí. Premiéra první expozice se uskutečnila v roce 2006 v Paříži a od té doby již navštívila řadu měst v České republice i v zahraničí.\n\n2014 - 2015\n2012\n\n2009\n\n2008\n\n2007\n\n2006\n\nExpozice \"Labyrint světla \"je interaktivní instalací vizuálních a světelných nástrojů a objektů, založených na principu vnímání světa a jeho znovuobjevování prostřednictvím hry a fantazie. Koncepci výstavy připravili Petr Nikl a Ondřej Smeykal. Na výstavě se podílí mezinárodní skupina výtvarníků, participujících na společných koncepcích již od roku 2000. Návštěvník se ocitá ve scenérii světelných interakcí ve ztišeném prostoru, s měnícími se světelnými proudy barev a tvarů. Sám se stává aktérem a tím vytváří unikátní prostor pro vzájemnou komunikaci a tvořivost. Pojícím faktorem je interaktivita, dotykovost a otevřenost pro aktivní účast návštěvníka.\n\n2014 - 2015\n2012\n\n2010\n\n2009\n\n\"Leporelohra \"je specifický koncept výstavy – kontinuálního tvůrčího procesu, který vznikl pod vedením Petra Nikla a Ondřeje Smeykala. Výstava je postavena na zaznamenávání neustálého tvůrčího procesu. Klíčovým komunikačním médiem všech objektů je papír, na který návštěvníci výstavy zaznamenávají své pocity a reakce na záznamy jiných lidí. Vzniká tak nikdy nekončící kniha zápisů, která se pohybuje na pomezí dokumentu výstavy, deníku či kroniky. Papír je představen nejen jako záznamové médium, ale také jako plocha pro obraz, jako zvukový nástroj, jako kinetický objekt, nebo jako měkký absorpční prostor pro vrypy a údery, stejně jako pro stopu tuhou, a zároveň jako masivní hmota a nástroj pro zvukovou komunikaci. \n\n2014 - 2015\n2012\n\n2011\n\n2010\n\n2009\n\nNovou podobu Golemovi dává dotykový objekt Petra Nikla, určený ke kresbě světlem. Jeho prostřednictvím každému nabízí jedinečnou možnost probudit vlastního imaginárního golema, skrytého v objektu a vlastních představách. Kreslit lze prstem, světlem či hudbou. Objekt se skládá ze dvou částí, které samy o sobě působí abstraktně a jsou především plochami pro zobrazení a pro zachycení tváře, symbolu, znaku, písmene či slova. Toto zobrazení, zapsání či zaznamenání záleží v plné míře na každém z návštěvníků. Všichni návštěvníci mají stejnou měrou možnost propsáním se pískem k prosvícenému sklu vykroužit znak, jenž se stínohrou promítne na projekční plochu.\n\n2014 - 2015\n2012\n\n2011\n\n2010\n\n2009\n\n\"Sensorium \"dvanácti smyslů si klade za cíl představit člověku formou hry smysly, které nám nejsou běžně známé, ale jsou důležité pro život moderního člověka. Interaktivní objekt \"Sensorium \"tedy nepředstavuje pouze pět běžně známých lidských smyslů (hmat, čich, chuť, zrak a sluch), ale hravou formou rozvíjí také náš životní smysl, smysl pro pohyb, rovnováhu, teplo nebo slovo, stejně jako smysl pro myšlenky druhého člověka a pro Já druhého člověka. Skrze prožívání zážitkových prvků pro každý ze smyslů může každý návštěvník pocítit esenci hlubokého niterného naplnění a vnitřního setkání s jednotlivými smysly. Člověk současnosti tak může formou hry rozvíjet svoje schopnosti.\n\nPrůchodem \"Sensoriem \"dvanácti smyslů se dá zažít, zjistit a ukázat, co všechno se dá udělat pro rozvoj jednotlivých smyslů. Co se dá rozvíjet pro zdokonalení jejich činnosti. \"Sensorium \"dává návštěvníkům možnosti zamyšlení nad složitostí lidské bytosti. Formou hry si může každý vyzkoušet, jaké je pozadí existence našich dvanácti smyslů. Záměrem je poskytnout podněty k vlastnímu rozvoji a k zamyšlení nad prožíváním života.\n\n2014 - 2015\n2012\n\n2010 - 2011\n\nExpozice \"PLAY \"je interaktivní instalace vizuálních a světelných nástrojů a objektů, kde se návštěvníci stávají zároveň aktéry a vytváří tím unikátní prostor pro vzájemnou komunikaci a tvořivost. Atraktivitu výstavy potvrzuje fakt, že na přelomu let 2010/11 ji za necelé čtyři měsíce v pražské Výstavní síni Mánes navštívilo více než 107 000 návštěvníků (v průměru 1154 návštěvníků denně). V souladu s koncepcí výstav v rámci celého projektu i \"PLAY \"klade důraz na vytvoření mnohovrstevnatého prostoru, který umožňuje několik úrovní aktivity pro jednotlivé návštěvníky, od prohlédnutí si expozice přes vlastní tvůrčí činnost na výstavě až po setkání s umělci a tvůrci exponátů. Do projektu \"PLAY \"však byly zapojeny i nové prvky odrážející současné tendence ve výtvarném a audio-vizuálním umění a v hudbě. Projekt tak byl posunut do další roviny interakce mezi návštěvníkem, uměleckým dílem a procesem jeho tvorby, a to s cílem rozvíjet kreativní myšlení a vzdělávání.\n\n2014 - 2015\n2012\n\n2011\n\n2010\nVšech šest interaktivních výstav, které jsou od roku 2006 součástí projektu ORBIS PICTUS PLAY autorů Jiřího a Radany Waldových, tedy \"Brána do světa tvořivé lidské fantazie\", \"Leporelohra\", \"Labyrint světla\", \"Golem\", \"PLAY\" a \"Sensorium\", byly od 14. 6. do 20. 9. 2012 představeny pod souhrnným názvem Labyrint smyslů (v Rakousku Sinnesrausch) návštěvníkům hornorakouského kulturního centra OÖ Kulturquartier v Linci – galerie vznikající propojením renomovaného centra současného výtvarného umění OK Offenes Kulturhaus a přilehlého Landeskulturzentrum Ursulinenhof.\n\nVýstava Vikýře PLAY byla na jaře 2013 připravena speciálně pro vybrané sály, místnosti a podkroví Malostranské besedy v Praze. Jednalo se o soubor herních podkrovních hnízd, využívajících magického potenciálu půdního prostředí s výhledy na Malostranské náměstí. Atmosféra půdního prostoru v samém srdci Prahy inspirovala k vytvoření tajůplného kabinetu, koncentrujícího souhrn zážitků pro všechny smysly.\n\nHlavní částí expozice se stal systém pěti podstřešních komůrek, patřících jednotlivým oknům půdy. Kromě soustředěného pohledu do okolí chrámu svatého Mikuláše poskytla tato hnízda kreativní výbavu v podobě nejrůznějších zvukových, optických a kinetických nástrojů. Středová patrová věžička se pak stala hlavní pozorovatelnou se stojícím zvukovým nástrojem, jakousi ztišenou zvonicí. Intimní místnost s oknem do dvora se změnila ve Studio PLAY, opatřené menším nahrávacím zařízením, které umožnilo jednotlivcům i skupinám \"nastudovat\" vlastní hudební dílka.\n\n2013\n"}
{"id": "812124", "url": "https://cs.wikipedia.org/wiki?curid=812124", "title": "PTS-DOS", "text": "PTS-DOS\n\nPTS-DOS je diskový operační systém, klon DOSu, vyvíjený v Rusku PhysTechSoftem.\n\nPhysTechSoft vznikl v roce 1991 v Moskvě absolventy a členy Moskevského institutu fyziky a technologii, neformálně známého jako PhysTech. Ke konci roku 1993 PhysTechSoft vydává první komerčně dostupné PTS-DOS jako PTS-DOS v6.4 V číslování verzí následoval MS-DOS čísla verzí, jak Microsoft vydal MS-DOS 6.2 v listopadu 1993.\n\nV roce 1995 někteří programátoři opustili PhysTechSoft a založili Paragon Software Group. S sebou si vzali zdrojový kód a vydali svou vlastní verzi s názvem PTS-DOS v6.51 CD. Podle oficiálního oznámení PhysTechSoft porušili tito programátoři autorská práva.\n\nPhysTechSoft pokračoval ve vývoji a v roce 1997 byl vydán PTS-DOS v6.6. Další verze od PhysTechSoft, formálně PTS/DOS Extended verze 6.70 byla označena PTS-DOS 2000 a je stále byla distribuována jako poslední 16-bit systém PTS-DOS. Poté ještě vydal PTS-DOS 32, formálně PTS-DOS7.0, který obsahoval podporu souborového systému FAT32.\n\n\n"}
{"id": "812126", "url": "https://cs.wikipedia.org/wiki?curid=812126", "title": "In nomine patris", "text": "In nomine patris\n\nIn nomine patris je český televizní film z roku 2004. Jeho námětem je historická událost z konce roku 1949 zvaná Číhošťský zázrak a následné represe komunistického režimu vůči zúčastněným osobám. Film podle scénáře Jana Drbohlava režíroval Jaromír Polišenský a účinkovala zde řada známých herců.\nDěj se odehrává v malé vesničce Číhošť, kde koncem roku 1949 probíhá nedělní kázání, během něhož se pohne na oltáři kříž. Zázrak spatří většina lidí, kromě faráře Toufara.\nZačnou se sem sjíždět davy lidí, které přilákal právě onen zázrak, což však neujde pozornosti příslušníků StB. Ti si pro faráře Toufara přijdou na faru, vydávajíce se za dva novináře, kteří chtějí psát o zázraku článek. Zatknou jej a odvezou do Valdic k vyšetřování.\nMezitím je kostel uzavřen a probíhá tu vyšetřování a také natáčení dokumentárního filmu o zinscenování celého „zázraku“. Kněz Toufar umírá na následky brutálního mučení užitého na něm během výslechů, jeho příbuzným však o jeho smrti není podána žádná zpráva. Marie, jeho neteř a hospodyně, se za pomoci místního strážmistra pokouší svého strýce najít, avšak bez úspěchu.\nTěsně před svým uvedením na obrazovku obdržel film na Mezinárodním filmovém a televizním festivalu dětí a mládeže FILMÁK 2004 cenu za nejlepší televizní dramatický pořad pro mládež. Později slavil velký úspěch při udělování výročních cen za televizní tvorbu ELSA (za rok 2005). Získal celkem čtyři ceny. Sošku lvice Elsy získali: režisér Jaromír Polišenský za nejlepší režii, scenárista Jan Drbohlav za nejlepší scénář, herec Viktor Preiss za roli faráře Toufara a samotný film jako nejlepší původní dramatický pořad. \n\n\n"}
{"id": "812130", "url": "https://cs.wikipedia.org/wiki?curid=812130", "title": "Ignacy Łukasiewicz", "text": "Ignacy Łukasiewicz\n\nJan Józef Ignacy Łukasiewicz [\"vukaševič\"] (8. března 1822, Zaduszniki u Baranów Sandomierski – 7. ledna 1882, Chorkówka) byl polský lékárník a chemik, průkopník zpracování nafty a vynálezce petrolejové lampy. \n\nNarodil se v malé obci v jihovýchodním Polsku (tehdejší Haliči), v letech 1832-1836 studoval gymnázium v nedalekém Řešově a pak vstoupil do učení jako lékárník v Łańcutu. Roku 1846 byl zatčen jako člen tajné odbojové skupiny, ale v následujícím roce propuštěn. Od roku 1848 pracoval v lékárně ve Lvově, od roku 1850 studoval farmacii na Jagellonské univerzitě v Krakově a pracoval jako laborant v továrně v Dabrowé. Mezi lety 1856-1865 založil tři rafinerie nafty, která se tehdy v okolí těžila. Roku 1857 se oženil a od roku 1858 byl nájemcem lékárny v Jasło. Zemřel jako bohatý muž a mecenáš, člen Haličského sněmu. \n\nUž v Dabrowé se poprvé setkal s naftou, která se tehdy těžila ze studní. Rozpoznal možnosti této látky a podle postupu, který vynalezl Kanaďan Abraham Gesner, začal ve Lvově destilovat petrolej. Roku 1853 zkonstruoval po mnoha pokusech funkční petrolejovou lampu. Téhož roku byl pozván do piaristické nemocnice ve Lvově, aby zajistil osvětlení pro operaci slepého střeva. Jasné a klidné světlo udělalo takový dojem, že nemocnice objednala větší počet petrolejek, které Lukasiewicz s klempířem vyráběli a prodávali. Nedali si však vynález patentovat a velmi brzy se lampy vyráběly i ve Vídni, v Paříži, v Praze a v USA. Roku 1853 zařídil první veřejné osvětlení v Gorlici a v okolí Krosna pak se společníky dále zdokonalovali také těžbu nafty z hlubších šachet, kde byla kvalitnější. Celá oblast se tak v druhé polovině 19. století rozvinula ve třetí největší oblast těžby na světě. \n\n"}
{"id": "812131", "url": "https://cs.wikipedia.org/wiki?curid=812131", "title": "Jiří Zych", "text": "Jiří Zych\n\nJiří Zych (* 3. února 1952, Lipník nad Bečvou) je český odborný publicista, písničkář a textař, původním povoláním farmaceut.\n\nJde o absolventa Farmaceutické fakulty Univerzity Karlovy v Hradci Králové, lékárníka, autora tří odborných knih a několika set písní, které v sedmdesátých a osmdesátých letech zpíval Petr Lutka.\n\nNarodil se 3. února 1952 v Lipníku nad Bečvou, matka pracovala jako dělnice, otec byl středoškolský učitel. Dětství a středoškolská studia prožil v Lipníku na Bečvou, spolužákem a přítelem od dětství byl Petr Lutka, který jej dovedl i do okruhu písničkářského sdružení Šafrán. Hrával v amatérských skupinách, napsal několik set písní a občasně vystupoval. Po maturitě vystudoval Farmaceutickou fakultu Univerzity Karlovy v Hradci Králové, dnes žije ve východních Čechách a pracuje jako lékárník. Jeho písně byly publikovány na dvou singlech Petra Lutky a na gramofonovém albu sdružení Šafrán, jehož celý náklad byl v roce 1977 na příkaz StB zlikvidován. V roce 2012 vydal souborné knižní vydání svých písňových textů \"Zběsilé balady\" , spolu s CD \"Dva tucty písní Jiřího Zycha\".\n\n\n\n\n"}
{"id": "812140", "url": "https://cs.wikipedia.org/wiki?curid=812140", "title": "Mistrovství Evropy ve fotbale 2012 – skupina A", "text": "Mistrovství Evropy ve fotbale 2012 – skupina A\n\nSkupina A byla jednou ze čtyř skupin turnaje Mistrovství Evropy ve fotbale 2012. Nalosovány do ní byly týmy Česka, Polska, Ruska a Řecka. Zápasy se hrály ve dvou Polských městech - ve Varšavě a Vratislavi mezi 8.–16. červnem 2012.\n"}
{"id": "812154", "url": "https://cs.wikipedia.org/wiki?curid=812154", "title": "Pargali Ibrahim Paša", "text": "Pargali Ibrahim Paša\n\nPargali Ibrahím paša (1493 nebo 1494, Parga – 1536, Istanbul; , v překladu Ibrahím paša z Pargy) byl druhý velkovezír Osmanské říše za sultána Sulejmana I..\n\nByl také znám jako Pargali Damat Ibrahím paša („Zeť“), Frenk Ibrahím paša („Zápaďák“) a Makbul Ibrahím paša („Oblíbenec“). To bylo později po jeho popravě v serailu paláce Topkapı změněno na Maktul Ibrahím paša („Popravený“).\n\nIbrahím byl jako dítě křesťanských rodičů (Řeků) z Pargy unesen piráty a prodán jako otrok do paláce v Manise, kde byl vzděláván a na vládu připravován şehzade (korunní princ) Sulejman. Ibrahím konvertoval, dá-li se to o dítěti říci, k islámu. Spřátelili se a Ibrahím spolu s ním na tomto Osmanském dvoře dostal vynikající islámské a turecké vzdělání a díky svému talentu a píli se stal polyglotem a polyhistorem. Ibrahím byl výjimka z pravidla „poturčenec horší Turka“: jeho vztahy ke křesťanům i západním byl vcelku vstřícný.\n\nIbrahím paša byl první velkovezír Osmanské říše designovaný Suleimanem I. Nádherným. Roku 1523, nahradil Piri Mehmeda pašu, jenž byl jmenován roku 1518 ještě Sulejmanovým otcem předcházejícím sultánem Selim I, a tento úřad zastával 13 let. Dosáhl takové úrovně moci a vlivu, jež je srovnatelná jen s hrstkou velkovezírů Osmanské říše. Kromě ostatních funkcí a titulů se stal i seraskerem - nejvyšším velitelem vojsk. Jeho moc byla skoro tak veliká jako sultánova. Své rodiče našel a přestěhoval k sobě do Istanbulu. Oženil se se sultánovou sestrou Hatice [hatydže] a tím se stal Damatem - členem dynastie (zetěm). Měli spolu tři děti: syna Mehmeta Šaha a dcery Hanim a Fülane.\n\nIbrahím paša byl pravděpodobně obětí intrik a vzrůstajícího vlivu haseki Hürrem Sultan, zvláště kvůli podpoře şehzade (korunního prince) Mustafy, nástupce a nejstaršího žijícího sultánova syna s Mahidevran.\nHürrem Sultan chtěla, aby se na trůn dostal její syn a Ibrahím byl pro to asi největší překážkou.\nOficiální záminkou bylo, že si Ibrahím během tažení proti perské Safíovské říši přisvojil titul sultána.\nIbrahím paša byl popraven roku 1536 a jeho majetek byl konfiskován. Şehzade Mustafa byl později obžalován ze zrady a uškrcen na rozkaz svého otce 6. října 1553.\n\nSulejman později velmi hořce litoval, že dal Ibrahíma popravit. Svou lítost vyjadřoval v básních a začal se stranit vládních povinností.\n\nPostava Ibrahíma se výrazně objevuje v celosvětově populárním seriálu Velkolepé století.\n"}
{"id": "812159", "url": "https://cs.wikipedia.org/wiki?curid=812159", "title": "Chládek", "text": "Chládek\n\nChládek je zdrobnělina slova chlad. Je používána také jako expresivní označení věznice. Jde také o české příjmení například těchto osobností:\n\n\n"}
{"id": "812161", "url": "https://cs.wikipedia.org/wiki?curid=812161", "title": "Tricha orlí", "text": "Tricha orlí\n\nTricha orlí (\"Psittrichas fulgidus\") nebo též papoušek orlí je druh papoušků z Nové Guiney, který je zároveň jediným druhem z rodu trich. Tento papoušek je velký do 50 cm, charakteristické je pro něj černočervené zbarvení, přičemž červená se objevuje hlavně na břišní části těla. Vzhledem připomíná spíše supa než papouška, což je nejvíce markantní na jeho vyloženě supí hlavě, která je v přední části lysá. Váží od 600 do 800 gramů. Obývá deštné lesy Nové Guiney v nadmořské výšce od 800 do 2000 metrů nad mořem. Pro potravu nejraději vyhledává fíky, nepohrdne však ani jiným zralým ovocem, květy a nektarem. Hnízda si staví v dutinách stromů, snáší pravidelně dvě vejce s inkubační dobou 27—31 dní.\n\nTrichy mají charakteristicky zbarvené tělo, které je téměř celé černé, pouze na břiše najdeme červeně zbarvené peří. Mají typické znaky papoušků, zavalité tělo, výrazně zahnutý zobák, který slouží jako nástroj při pojídání ovoce a masivní prsty na nohou, dva a dva proti sobě, které slouží k pevnému úchytu na větvích. Na rozdíl od alexandrů, loriů a arů mají jen krátký uťatý ocas. Pro trichy je charakteristický jejich vzhled, kterým připomínají supa, hlavně hlavou. Hlava je více protáhlá a v přední části lysá. Lysina má podobný význam jako pro supy, brání tak umazání peří od potravy, u trich však ne od krve, ale od ovocných šťáv. Trichy dorůstají nejčastěji do 46 cm délky a váží od 600 do 800 gramů. Samečci a samičky jsou si podobní, samička je většinou štíhlejší a má jemnější hlavu. Samečci mají za očima červená kopinatá pírka. Tricha orlí je endemitem Nové Guiney, vyskytuje se v deštných lesích od 800 do 2000 metrů nad mořem.\n\nTrichy podobně jako většina papoušků žijí v párech, které zůstávají po celý život neměnné. Hnízda si staví v dutinách stromů, samice pravidelně snáší 2 vejce s inkubační dobou od 27 do 30 dní. Mezi větvemi stromů nešplhá, ale přelétává. Létá pomalu pomocí mohutných záběrů křídel, za letu pronikavě křičí. Při letu vypadá podobně jako plachtící sup. Většinou létají osamoceně nebo v párech, ale byla spatřena i hejna o 20 jedincích.\n\nPopulace trich v současné době již po tři generace klesá. Podle IUCN seznamu ohrožených druhů je klasifikován jako zranitelný. Za pokles populace může člověk. Trichy trpí úbytkem svého přirozeného prostředí v důsledku kácení deštných pralesů na Nové Guineji. Pro své krásné dlouhé peří byl (a dodnes je) zároveň často loven. Ornitologové odhadují jejich počet na 21 tisíc párů, které obývají území 278 000 km.\n\nTrichy jsou v zajetí chovány jen vzácně. Jsou velmi drahé, jeden pták stojí okolo 300 000 korun. Samičky jsou vzácnější a dražší než samečci. Samečkům někteří překupníci vytrhávají jejich kopinatá červená pírka u očí a poté je podvodně vydávají za samičky. Do Evropy byli zavezeni poprvé v roce 1831. Jsou velmi nároční na chov, potřebují stálou teplotu kolem 20 stupňů Celsia a poměrně vysokou vlhkost vzduchu. Nejvíce náročné je krmení, trichy vyžadují tropické ovoce své domoviny, hlavně fíky, papáju a mango. Tyto potraviny lze sice částečně nahradit místním ovocem (jablka, hrušky či hroznové víno), nicméně tropické ovoce nesmí chybět, protože z něj trichy přebírají důležité enzymy pro správné zažívání.\n\nTento druh je v zoo chován velmi výjimečně. V rámci evropských zoo se v září 2019 jednalo o šest zařízení. Mezi nimi je také česká Zoo Praha.\n\nTricha orlí je v Zoo Praha od roku 2014, kdy byla dovezena jedna samice. Dva samci pak byli získáni v roce 2016. Ke konci roku 2018 byli chováni dva samci a dvě samice. Od 28. 9. 2019 jsou poprvé v historii českých zoo k vidění v Rákosově pavilonu v dolní části zoo, a to jako hlavní druh v expozici představující horské lesy Nové Guiney (vystaven je jeden pár).\n\n"}
{"id": "812168", "url": "https://cs.wikipedia.org/wiki?curid=812168", "title": "Kyretáž", "text": "Kyretáž\n\nKyretáž (z francouzského \"curette\", od \"curer\", vyškrabovat, čistit) neboli výškrab je krátký operační zákrok v oboru gynekologie, jehož podstatou je částečné odstranění děložní sliznice s pomocí kyrety a při kterém dojde k vyčištění dutiny děložní. Mimo jiné se jedná o dnes již jen řídce používaný způsob provedení interrupce. Zároveň může být kyretáží získaná tkáň zkoumána při dalším určování zdravotního problému.\n\nPřed zákrokem bývá nejprve roztaženo děložní hrdlo. Samotný zákrok se v České republice nejčastěji provádí v celkové anestezii, v mnoha zemích dostává pacientka na výběr z více druhů anestezie (epidurální, lokální).\n\nVýkon se užívá terapeuticky k zástavě silného menstruačního krvácení, ale také diagnosticky při nejasném nálezu (podezření na polyp, myom, nebo nádor) v dutině děložní, nebo při odstranění nežádoucích zbytků po porodu/potratu v dutině děložní.\n\nVýkon může být součástí hysteroskopie. Získaný materiál se odesílá k histologickému vyšetření.\n\nBezpečnější alternativou kyretáže je hysteroskopie. Při hysteroskopickém výkonu jsou totiž veškeré úkony prováděny pod kontrolou zraku.\n\nDříve byla kyretáž známa především jako metoda chirurgické interrupce. Dnes je již Světovou zdravotnickou organizací (WHO) doporučována spíše vakuumaspirace nebo nechirurgické metody interrupce. \n\nTento výkon má díky pokrokům v medicíně minimum komplikací. Mezi komplikace kyretáže řadíme ty, které souvisejí s výkonem samotným – proniknutí kyrety dutinou děložní, silné krvácení, operace může být znesnadněna nitroděložními srůsty (Ashermanův syndrom, není-li taková komplikace řešena, může to v budoucnu zvyšovat pravděpodobnost například mimoděložního těhotenství.). Jedním z rizik je také možné proděravění dělohy, které může být nutné řešit pomocí laparoskopického zákroku. Další komplikace mohou být komplikace spojené s celkovou anestezií, které mohou být i při takto krátkém výkonu závažné.\n\n"}
{"id": "812170", "url": "https://cs.wikipedia.org/wiki?curid=812170", "title": "Seznam parků a zahrad v Českých Budějovicích", "text": "Seznam parků a zahrad v Českých Budějovicích\n\nSeznam obsahuje parky a zahrady v Českých Budějovicích.\n\n"}
{"id": "812173", "url": "https://cs.wikipedia.org/wiki?curid=812173", "title": "Mistrovství Evropy ve fotbale 2012 – vyřazovací fáze", "text": "Mistrovství Evropy ve fotbale 2012 – vyřazovací fáze\n\nVyřazovací fáze Mistrovství Evropy ve fotbale 2012 začala prvním čtvrtfinálovým zápasem 21. června 2012 a skončila 1. července 2012 finálovým zápasem na Olympijském stadionu v Kyjevě. Španělsko nakonec ve finále porazilo Itálii 4:0 a obhájilo tak vítězství z roku 2008.\n"}
{"id": "812177", "url": "https://cs.wikipedia.org/wiki?curid=812177", "title": "Dreamlinux", "text": "Dreamlinux\n\nDreamlinux je brazilský operační systém založený na distribuci Debian. Může být spuštěn z Live CD, z USB nebo může být nainstalovaný na pevný disk. Uživatelské rozhraní je podobné tomu z Mac OS X, s centrovaným animovaným toolbarem.\n\nDreamLinux Multimedia Edition 2.2 s AIGLX poskytuje Beryl-AIGLX ve výchozím nastavení, který může být využíván po počáteční instalaci. Jedním z klíčových rysů je její schopnost automaticky konfigurovat AIGLX pro karty nVidia a ATI. Distribuce obdržela dobré recenze pro její vzhled a funkčnost.\n\nDreamlinux Desktop Edition 3.0 nabízí kompletní redesign. Podporuje naprosto nezávislé architektury s názvem Flexiboost, založené na překrytých modulech. Tato funkce umožňuje spuštění dvou (nebo více) samostatných okenních manažerů (v současnosti Gnome a Xfce), v témže vzhledu.\n\nKromě souboru ISO 700 MB (CD obraz) je také k dispozici 130MB velký multimediální modul, včetně podpory DVD. Ten je primárně určen pro použití při spuštění z jednotky USB flash, nikoli z režimu live CD.\n\nTyto aplikace nebyly zahrnuty v předchozích verzích:\n\n\nDreamlinux 3.5 je aktualizací původního Dreamlinuxu 3.0. Tato verze nabízí jako novinku nové rozhraní Xfce mimo tradičního Gnome. Obsahuje Linux kernel verze 2.6.28.5 a také nové ikony a nový motiv GTK+. Existuje také možnost instalace přímo na USB Memory Stick ve dvou režimech.\n\nDreamLinux 5.0. je založen na Debian Squeeze 7.0 se spoustou dalších komponent, k dispozici je pouze otisk disku ISO o velikosti 965MB, který se ovšem nevejde na klasická CD.\n\nLive USB verzi Dreamlinuxu můžete vytvořit například pomocí programu UNetbootin.\n\n"}
{"id": "812178", "url": "https://cs.wikipedia.org/wiki?curid=812178", "title": "Zákal", "text": "Zákal\n\nZákal může být:\n\n\n"}
{"id": "812181", "url": "https://cs.wikipedia.org/wiki?curid=812181", "title": "Markéta Fridrichová", "text": "Markéta Fridrichová\n\nMarkéta Fridrichová (* 22. července 1995, Zlín) je česká topmodelka.\n\nV roce 2009, kdy jí bylo 14 let, se stala českou vítězkou Elite Model Look, poté reprezentovala Českou republiku na světovém finále, které se konalo 18. října 2009 v čínské San-ja, kde se probojovala do TOP 15.\n\n"}
{"id": "812190", "url": "https://cs.wikipedia.org/wiki?curid=812190", "title": "Guadalinex", "text": "Guadalinex\n\nGuadalinex je operační systém založený na Debianu, podporovaný místní vládou v Andalusii (Španělsko). Používá se například v místních školách, veřejných knihovnách, centra pro seniory nebo v Guadalinfo Centrech.\n\nExistuje pět různých verzí tohoto operačního systému\n"}
{"id": "812191", "url": "https://cs.wikipedia.org/wiki?curid=812191", "title": "Born to Die (album, Lana Del Rey)", "text": "Born to Die (album, Lana Del Rey)\n\nBorn to Die je v pořadí druhé studiové album americké zpěvačky Lany Del Rey. Na albu se podílela spousta producentů, jako třeba Patrik Berger, Jeff Bhasker, Chris Braide, Emile Haynie, Justin Parker, Rick Nowels, Robopop a Al Shux. Album vyšlo 27. ledna 2012 u vydavatelství Interscope Records a Polydor Records. Album se umístilo na druhém místě v americkém žebříčku Billboard 200 s prodejem 77 000 kopií v prvním týdnu. Později byl v USA oceněn platinovou certifikací za prodej 1 000 000 kusů a jeho celosvětový prodej je 7 000 000 kusů. Po velkém úspěchu videoklipu \"Video Games\" na internetu, který měl premiéru 29. června 2011, byla píseň 17. října 2011 vydána jako pilotní singl z plánovaného alba. Singl se dostal na 91. místo v americkém žebříčku Billboard Hot 100 a ve spoustě evropských zemích se dostal až do top 10. Z alba vyšly singly \"Born to Die\", \"Blue Jeans\", \"Summertime Sadness\", \"National Anthem\" a \"Dark Paradise\". Na podporu alba vyšli i dva propagační singly, \"Off to the Races\" a \"Carmen\". \"Summertime Sadness\" byl 11. července 2013 znovu vydán jako remix od Cedrica Garvaise, který singlu pomohl se dostat v Billboard Hot 100 až na 6. místo. Lana album propagovala i v televizích a byla velmi negativně zkritizována za svůj výkon v pořadu Saturday Night Live. 9. listopadu 2012 se album dočkalo re-edice. K \"Born to Die\" se přidalo EP Paradise a neslo tak podtitul \"Born to Die: The Paradise Edition\".\n\nV roce 2007 se Elizabeth Grant upsala nahrávací společnosti 5 Point Records a začala plánovat své debutové album. Převzala si pseudonym Lana Del Ray a začala se věnovat přípravě alba. Poté ale začali problémy s její společností a producentem Davidem Kahnem a vydala album Lana Del Ray a.k.a. Lizzy Grant. To však nebylo k dostání příliš, dlouho, protože bylo staženo z prodeje. Poté změnila jméno na Lana Del Rey a v červnu 2011 podepsala smlouvu se Strange Records. Vydala pod jejich jménem na internet videoklip k \"Video Games\", který sklidil velký úspěch a Lanu proslavil po celém světě. Později v listopadu 2011 ve francouzském televizním pořadu oznámila, že její nové album se bude jmenovat \"Born to Die\". Titulní fotografii alba nafotila Nicole Nodland. Ta byla později magazínem Complex zařazeno do seznau \"50 nejlepších obálek popových alb za posledních pět let\". 9. ledna 2012 byl oznámen seznam skladem a 31. ledna bylo album vydáno.\n\nJejí singly \"Video Games\" a \"Born to Die\" byly popsány jako \"kabaretní balady\", \"mdlé a někdy i uspávací\" a \"popové\". Její vlastní popis své hudby je \"Hollywoodský sadcore\". Del Rey byla taky jednou popsána jako \"Gangsterská Nancy Sinatra\". Jako své vzory uvedla Britney Spears, Elvise Presleyho a Antony and the Johnsons. Jednou o svém stylu také řekla: \"Chtěla jsem být součástí indie komunity, ale nebyla jsem. Hledala jsem komunitu, ze které ani nikoho neznám. Nikdy jsem nepotkala slavné indie lidi, nebo kdo to kurva vlastně je. Kdo je indie? Zaprvé si ani neumím srovnat co to vlastně indie hudba je. Protože jestli jste o tom někdy slyšeli, tak je to tak trochu pop music, že? Protože je to jako populární? Nebo je to to, co není v rádiu? Není to jako bych byla v idie komunitě a pak vybouchla. Žila jsem na ulici a nejsem tím, jako fakt, víte co tím myslím?\"\n\nTřetí singl \"Blue Jeans\" byl inspirován hip hopem a má minimalistický beat. \"Off to the Races\" byla textově popsána jako \"přehlídka stvůr s nezdravou závislostí\", s refrénem jako \"Leaving Las Vegas\", singlem od Sheryl Crow z roku 1994. \"Off to the Races\", \"National Anthem\" a \"Diet Mountain Dew\" používají alternativní rapovou techniku. \"Million Dollar Man\" byl přirovnán k písním Fiony Apple. Dále bylo album přirovnáno k soundtrackům z Jamese Bonda. Album obsahuje trip hopové bubnování a kinematografický zvuk připomínající 50. léta. Tematicky je \"Born to Die\" o sexu a drogách a Laně ztvárňující Lolitu. About.com napsal, že \"National Anthem\" je o penězích, sexu a chamtivosti, ale je geniální v tom, že odráží dnešní společnost, která je stejně chaotická jako text písně.\" NME zkritizovalo píseň po hlasové stránce, podle nich zní Lana jako \"perfektní manekýna\". Lana také nahrála pro album píseň \"Ghetto Baby\", ta se však nakonec na album nedostala, ale odkoupila ji Cheryl Cole, pro své třetí studiové album \"A Million Lights\".\n\nLanina píseň \"Video Games\" byla poprvé použita 28. září 2011 do reklamy pro televizní seriál \"Ringer\". Lana také začala propagovat v televizních a na svém turné Born to Die Tour. Její skandální vystoupení s \"Blue Jeans\" a \"Video Games\" v Saturday Night Live bylo popsáno jako \"nejhorší v historii pořadu\". Poskytla spoustu rozhovorů pro časopisy a rádia. \"Blue Jeans\" zazněla v poslední scéně třinácté epizody \"Ringer\".\n\n\"Video Games\" byla vydána jako Lanin debutový singl 17. října 2011. Písni se dostalo převážně kladných recenzí, které chválily Laniny vokály a označili píseň za jednu z nejlepších roku 2011. Singl dostáhl celosvětového úspěchu a to převážně v Evropě, kde se dostal na první místo v Německu a do top 10 v Rakousku, Belgii, České republice, Francii, Nizozemsku, Irsku, Polsku, Skotsku, Švýcarsku a ve Spojeném království. Videoklip byl natočen samotnou Lanou a obsahuje záběry skateboardistů, kreslených pohádek a scén ze starých filmů. Druhým singlem se stala titulní píseň, \"Born to Die\", která byla vydána 30. prosince 2011. Videoklip byl vydán již 14. prosince 2011 a scénář napsala sama Lana a režie se chopil Yoann Lemoine.\n\n\"Blue Jeans\" byl oznámen jako třetí singl z alba a byl oficiálně vydán 6. dubna 2012, video spatřilo světlo světa již 19. března 2012. Čtvrtým singlem byla původně oznámena píseň \"National Anthem\", avšak ještě předtím byl 22. června 2012 vydán singl \"Summertime Sadness\" a videoklip k písni 20. července 2012. Nakonec pátý singl \"National Anthem\" byl vydán 9. července 2012, ale videoklip již 22. června 2012. Posledním singlem byla oznámena píseň \"Dark Paradise\" a vyšel 1. března 2013, ale pouze pro Německo, Švýcarsko, Rakousko a Polsko.\n\n\"Off to the Races\" byl vydán 6. ledna 2012 jako propagační singl v Nizozemsku a Spojeném království. Hudební video režírovala sama Lana a bylo vydáno již 22. prosince 2011. \"Carmen\" se stal druhým propagačním singlem pro Německo, Rakousko a Švýcarsko 26. ledna 2012 a hudební video bylo vydáno 21. dubna 2012.\n\nOd Metacritis dostalo album 62 bodů ze 100. BCC Music řeklo, že album \"není dokonalé\" a kritizovalo produkci písní jako \"Dark Paradise\". Na druhou stranu ale přiznal, že album je velmi originální. Slant Magazine dal albu 4 hvězdičky z 5 a zmínil, že je škoda, že písně \"National Anthem\" a \"This is What Makes Us Girls\" nejsou udělány více pro rádia. The Guardian dal albu 4 hvězdičky z 5 a třekl, že \"Born to Die\" je \"krásně laděné popové album, které je úžasné.\" Chicago Tribute zhodnotil album velmi negativně kvůli jeho opakující se produkci.\n\nRolling Stone popsal texty z alba jako \"popový-odpad plný perverzity\" a její hlas jako \"příliš vysoký a napjatý\", a že \"ještě nebyla připravená udělat album\". Sputnikmusic také zhodnotil album velmi negativně a pronesl, že \"Nejhorší věc na Born to Die je, že i ty dobré písně mají nějakou chybu\".Los Angeles Times prohlásil, že její vokály mají hodně potenciálu a jsou ještě docela nenalezeny. Také dodal, že navzdory úžasným písním \"National Anthem\" a \"Dark Paradise\" působí album unaveně a mdle. Pitchfork dal albu 5,5 hvězdiček z 10 a okomentoval to: \"Album je z jistého úhlu pohledu trapné a zastaralé.\" NME dal albu pozitivní recenzi a 8 hvězdiček z 10, napsali: \"I když to není perfektní popové album, Video Games nás vede k závěru, že je album osvěžují.\"\n"}
{"id": "812192", "url": "https://cs.wikipedia.org/wiki?curid=812192", "title": "National Defense Authorization Act", "text": "National Defense Authorization Act\n\nNational Defense Authorization Act (česky přibližně \"zákon schvalující národní obranu\", zkratka NDAA) je americký federální zákon specifikující především rozpočet a výdaje amerického ministerstva obrany. Dělí se do vícero sekcí, které se mohou zabývat i dalšími tématy a efektivně tak odrážejí americkou zahraniční politiku, energetickou strategii, vztahy k ostatním zemím a organizacím, jimiž jsou USA členem.\n\nTento zákon se schvaluje jednou za fiskální rok a každý rok se trochu liší, neboť se uzpůsobuje aktuální situaci. \n\nNDAA pro fiskální rok 2012 vstoupil v platnost podepsáním Barackem Obamou 31. prosince 2011, poté, co v kongresu prošel většinou 283 hlasů proti 136. Zákon vyhrazuje 662 mld. dolarů na financování „obrany USA a jejich zájmů v zahraničí“, krom jiného.\n\nKontroverzní je ovšem záhlaví X – „Counter-Terrorism“, podsekce 1021 a 1022, které dávají americké armádě možnost zasahovat na území Spojených států, stejně jako umožňují zatýkání osob včetně Američanů na území USA a jejich neomezené věznění bez sdělení obvinění a řádného soudního procesu. Několik organizací podalo proti této části zákona stížnost. Federální soud Spojených států ji prohlásil za neústavní.\n\n"}
{"id": "812193", "url": "https://cs.wikipedia.org/wiki?curid=812193", "title": "Dionysio Miseroni", "text": "Dionysio Miseroni\n\nDionysio Miseroni (1607 Praha – 29. června 1661 Vídeň) byl český glyptik a brusič kamenů z původem italského rodu Miseroni.\n\nNarodil se v Praze do rodiny zlatníka a glyptika Ottavia Miseroni, kterého z Itálie povolal do svých služeb císař Rudolf. Po svém otci převzal správu uměleckých sbírek císaře Rudolfa II. a vedení brusičské dílny v Císařském mlýně. Jako správce pokladu byl v roce 1648 přinucen Švédy vydat klíče. V roce 1653 byl povýšen do českého rytířského stavu. Po smrti císaře Ferdinanda III. přesídlil do Vídně. V otcově odkazu pokračoval Dionysiův druhý syn Ferdinand Eusebius Miseroni.\n\nJeho dílo převážně spadá do období pozdního manýrismu s vlivy raného baroka. Důležité jsou jeho vázy z broušeného horského křišťálu (\"Pyramida\" ad.). Miseroni je také známý tím, že ho zachytil Karel Škréta okolo roku 1653 na rozměrném plátně \"Podobizna řezáče drahokamů Dionysia Miseroniho a jeho rodiny\", kde jsou krom rodiny zachyceny v pozadí také těžké brusířské stroje a některá Miseroniho díla (včetně \"Pyramidy\"). Snad Misroniho dílna provedla Škrétův znak nákladnou florentskou mozaikou.\n\n"}
{"id": "812195", "url": "https://cs.wikipedia.org/wiki?curid=812195", "title": "Microsoft Surface", "text": "Microsoft Surface\n\nMicrosoft Surface je označení série dotykových zařízení s operačním systémem Windows od firmy Microsoft.\n\nTablety, laptop a 2v1 řady Surface mají speciální magnetický konektor SurfaceConnect, který slouží pro nabíjení zařízení, a připojení k Surface Dock.\n\n\"Tablety řady Surface se vyznačují vyklápěcím stojánkem zvaným \"kickstand\" a také nechvalně známým nízkým počtem I/O portů.\" \"Také k nim neodmyslitelně patří dotykové pero Surface Pen, klávesnice Type Cover, Touch Cover, Type Cover 2 a Touch Cover 2, které se k zařízení připojí pomocí magnetického konektoru a pokud klávesnici nepoužíváte, můžete ji použít jako ochranný kryt na displej.\"\n\n\"Tablety Surface RT a Surface 2 s procesory ARM byly mířeny spíše proti tabletům iPad, zatímco tablety řady Surface Pro\" \"byly propagovány jako \"tablet, jenž může nahradit váš notebook\" (orig. \"Tablet, that can replace your laptop\"\".\n\nSurface RT byl vydán 26. října 2012. Jednalo se o vůbec první osobní počítač, jenž byl vyroben Microsoftem. Na Surface RT běžel operační systém Windows RT, tedy verzi Windows 8 přizpůsobenou pro ARM procesory. Tento operační systém spouštěl pouze aplikace z Windows Store, tedy na něm nebylo možné spustit běžné exe programy. Spolu se Surface RT jste obdrželi i speciální vydání Microsoft Office 2013. Bylo možné k němu dokoupit Touch Cover, nebo Type Cover (magneticky přichytitelné klávesnice). Kickstand bylo možno naklonit o 22°.\n\nSurface Pro byl vydán 9. února 2013. Na Surface Pro běžela 64-bitová verze operačního systému Windows 8 Pro, kterou bylo možno zdarma upgradovat na Windows 8.1 Pro, popř. také na Windows 10. K tomuto modelu bylo možno dokoupit Type Cover nebo Touch Cover, stejně jako k Surface RT. K Surface Pro bylo také dotykové pero s digitalizérem.\n\nSurface 2 byl vydán 22. října 2013. Spolu se Surface 2 jste obdrželi 200 GB úložiště navíc na OneDrive na 2 roky, na 1 rok hovory zdarma ze Skype na pevné linky a přístup k Skype WiFi hotspotům. \n\nSurface 2 měl, stejně jako Surface RT, operační systém Windows RT. Kickstand bylo možné naklonit o 55°. Podobně jako Surface RT, byl rozšířitelný o Touch Cover 2 a Type Cover 2. \n\nSurface Pro 2 byl vydán 22. října 2013. Na Surface Pro 2 byl operační systém Windows 8.1 Pro, ale od 29. července 2013 bylo možno jej upgradovat na Windows 10. K Surface Pro 2 bylo, stejně jako k Surface Pro, dotykové pero s digitalizérem.\n\nSurface Pro 3 byl vydán 20. června 2014. Surface Pro 3 má tělo vyrobeno z magnézia, které mu dodává šedý matný povrch. Kickstand na SP3 je možno nastavit mezi 22° a 150°. Také se jedná o jedno z prvních zařízení s Windows 64bit, které disponuje funkcí InstantGo. Type Cover pro Surface Pro 3 má hned několik vylepšení. Jedno z nich je větší touchpad, a magnetický pásek, který se přichytí na spodní okraj displeje, čímž získáte lepší polohu pro psaní. Od této verze, mají všechny následující tablety Surface poměr stran 3:2, jenž usnadňuje a zpříjemňuje využití displeje v režimu na výšku.\n\nSurface 3 byl vydán 5. května 2015. Na rozdíl od Surface RT a Surface 2 má Surface 3 x86 Intel Atom procesor, jedná se tedy o první Surface, který není z řady Pro, a zároveň je na něm plná verze Windows na které můžete spustit běžné programy a první Surface, který není z řady Pro, a zároveň je k němu možno dokoupit dotykové pero s digitalizérem. Je na něm již od výroby nový operační systém Windows 10. Spolu se Surface 3 také vychází nový Type Cover za 129 USD (nutno dokoupit zvlášť).\n\nSurface Pro 4 byl vydán 26. října 2015. Surface Pro 4 obsahuje šestou generaci procesorů Intel Core Skylake. Modely s procesorem m3 mají pasivní chlazení. Surface Pro 4 se dodává s 64bitovou verzí Windows 10 Pro a 30denním trialem Microsoft Office. Se Surface Pro 4 se dodává nová vylepšená verze Surface Pen. Surface Pro 4 disponuje kamerou, která je kompatibilní s funkcí Windows Hello, která usnadňuje a velmi zrychluje přihlášení k zařízení díky rozpoznání obličeje pomocí běžné a infračervené kamery. SP4 je zpětně kompatibilní s veškerým příslušenstvím jeho předchůdců. SP4 je nechvalně známý problémem blikání displeje známým Flickergate. K SP4 je také možno dokoupit Type Cover z nové kolekce Type Cover Alcantara.\n\nPátý model řady Pro který je Microsoftem označován jako Surface Pro (zavádějící název, vzhledem k názvu prvního modelu řady Pro) byl vydán 15. června 2017. SP17 disponuje sedmou generací procesorů Intel Kaby Lake. Příslušenství je stejné jako u SP4, až na Surface Dial. Stejně jako SP4 podporuje Windows Hello.\n\nÚdajně nejmenší a nejlevnější Surface. Prodává se ve dvou variantách. Jedna levnější, se 4 GB RAM a 64 GB eMMC. A druhá dražší, s 8 GB RAM a 128 GB SSD.\n\n\"Surface Laptop je kompatibilní se Surface Pen.\"\n\nSurface Laptop byl vydán 15. června 2017. Surface Laptop je dodáván s operačním systémem Windows 10 S (možná je jen náhodná podobnost označení \"10S\" názvu systému \"iOS\" ( ͡° ͜ʖ ͡°)), který je omezený podobně jako Windows RT, tedy je povoleno instalovat pouze aplikace z Windows Store. Zařízení však můžete bezplatně upgradovat na operační systém Windows 10 Pro, čímž se zbavíte těchto omezení. Na rozdíl od ostatních produktů, je Surface Laptop zaměřen na studenty. Microsoft tvrdí, že s operačním systémem Windows 10 S můžete dosáhnout až 14.5 hodin práce na jedno nabití.\n\n\"Obě verze Surface Book jsou kompatibilní se Surface Pen.\"\n\nDalo by se říci, že Surface Book je něco mezi Surface Pro a Surface Laptop. Alespoň tedy využitím. Jedná se totiž o laptop s odnímatelnou klávesnicí. Surface Book se vyznačuje především zajímavě vypadajícím pantem mezi klávesnicí a obrazovkou. Byl vydán 26. října 2015. V Surface Book je procesor šesté generace Intel Core Skylake. Stejně jako Surface Pro 4 má kameru kompatibilní s Windows Hello. Velkou specialitou je to, že Surface Book může mít v klávesnici ukrytou grafickou kartu (Nvidia GeForce GTX965M) - tzv. Performance Base. Performance Base dovoluje přepínání mezi integrovanou a dedikovanou grafickou kartou bez restartu (přepínání mezi režimem tabletu a notebooku). Performance Base se dodává k modelům SB s vyššími parametry, ale zajímavostí je, že pokud máte SB s nižšími parametry, ke kterému je klávesnice bez GPU a připojíte k němu Performance Base (klávesnici s GPU), tak bude normálně fungovat s připojenou GPU.\n\nSurface Book 2 byl vydán 16. listopadu 2017. Na rozdíl od SB podporuje Surface Dial. Je velmi podobný SB.\n\nSurface Studio bylo vydáno 15. prosince 2016. Jedná se o PixelSense obrazovku připevněnou k malé základně, která je součástí držáku a obsahuje šestou generaci procesorů Intel Core Skylake a buďto Nvidia GeForce GTX 965M, nebo GeForce GTX980M. Surface Studio je určeno především pro umělce, jelikož se dá dotyková obrazovka kompatibilní se Surface Pen a Surface Dial velmi přizpůsobit.\n\nSurface Hub je druh interaktivní tabule určené pro týmovou práci a porady. Dostupná je ve velikostech úhlopříčky 140 cm nebo 210 cm. Surface Hub obsahuje čtvrtou generaci procesorů Intel Core Haswell. K dispozici jsou dvě výše zmíněné verze které se liší kromě rozměrů, také grafickou kartou. V menším Surface Hubu je Intel HD Graphics 4600 a ve větším je Nvidia Quadro K2200. Obě obrazovky mají obnovovací frekvenci 120 Hz. SH je samozřejmě kompatibilní se Surface Pen. Surface Hub disponuje verzí Windows 10 Team (upravenou verzí Windows 10 Enterprise).\n\n"}
{"id": "812199", "url": "https://cs.wikipedia.org/wiki?curid=812199", "title": "Jaroslav Pospíšil (nakladatel)", "text": "Jaroslav Pospíšil (nakladatel)\n\nJaroslav Pospíšil (13. září 1812 Hradec Králové — 13. března 1889 Praha), vl. jm. Jan Pospíšil, byl český tiskař, nakladatel a knihkupec. Od 30. let 19. století pracoval v pražském závodě svého otce Jana Hostivíta Pospíšila, v roce 1842 jej převzal do vlastnictví a velmi jej zvelebil. Vydával především beletrii, povídky pro mládež a učebnice pro nižší třídy; oblíbené byly i jeho časopisy \"Květy\", \"Pražský posel\" a \"Obzor\" a edice \"Divadelní bibliotéka\". Účastnil se veřejného života (např. jako člen Národního výboru 1848 a předseda pražského grémia knihtiskařů 1861–65). Roku 1871 předal tiskárnu svému zeti Janu Ottovi a ze zdravotních důvodů postupně utlumoval činnost nakladatelství. Byl oceňován pro své vlastenectví, které projevil především péčí o rozvoj české literatury v nepříznivé době.\n\nNarodil se 13. září 1812 v Hradci Králové s křestním jménem Jan jako nejstarší syn tiskaře a nakladatele Jana Hostivíta Pospíšila. Studoval nejprve na gymnáziu v rodném městě, kde jeho učiteli byli mimo jiné Václav Kliment Klicpera a Josef Chmela, a pak rok v Praze u Josefa Jungmanna. Vyučil se rovněž sazečem a získal praxi v korektuře. Potom pracoval na různých pozicích v rodinném podniku.\n\nVe třicátých letech mu otec svěřil řízení svého pražského závodu. Pod Pospíšilovým vedením se knihkupectví v pražské Liliové ulici stalo střediskem českého literárního života. Scházeli se tu mladí spisovatelé, jako např. Karel Hynek Mácha, František Jaromír Rubeš, Josef Kajetán Tyl, Josef Bojislav Pichl a další. Osobní přátelství vázalo Pospíšila zejména s Boleslavem Jablonským a A. J. Vrťátkem. Roku 1837 převzal na tři roky od J. K. Tyla redakci časopisu \"Květy\", který jeho závod vydával již od r. 1834. V letech 1837–39 vydal za redakce B. Jablonského tři ročníky almanachu \"Vesna\".\n\nRoku 1842 se oženil s devatenáctiletou Julií Machytkovou a téhož roku převzal otcův pražský závod do vlastnictví. Pokračoval v rozvoji podniku, například založením vlastního knižního skladu. V letech 1843–47 vydal například dvanáct svazků Tylova \"Pražského posla\", práce Prokopa Chocholouška, Boženy Němcové, Václava Bolemíra Nebeského aj.\n\nV roce 1848 poklesl zájem čtenářů o nepolitickou literaturu, což mělo mimo jiné za následek zánik stěžejního časopisu \"Květy\". Místo něj založil Pospíšil politický časopis \"Květy a plody\" pod vedením redaktora K. B. Štorcha. Změnil rovněž \"Pražský posel\" na politický list a ve svém podniku tiskl Havlíčkovy \"Národní noviny\". Účastnil se také veřejného dění jako člen nejprve Svatováclavského, později Národního výboru.\n\nNástup reakce po roce 1848 vedl k zániku řady nakladatelství; Pospíšil pokračoval jako jeden z mála. Politické časopisy byly zastaveny a ostatní zápasily s nedostatkem čtenářů. Pokus o obnovu \"Květů\" a \"Pražského posla\" skončil nezdarem; tentýž osud potkal i nový časopis \"Obzor\" (s redaktorem K. B. Štorchem), který se měl stát konkurencí \"Musejníku\". Některé z vydaných knih byly konfiskovány, což způsobovalo hospodářské ztráty. Například v letech 1850–52 vycházel u Pospíšila na pokračování Rittersbergův \"Kapesní slovníček novinářský a konversační\", ale vydávání bylo úředně zastaveno u písmene M (údajně kvůli heslu Malefikant — zločinec, zlosyn — které vyvolalo nelibost vojenské vlády). a příslušný díl zabaven. Úspěch naopak v této době slavila \"Babička\" Boženy Němcové (první vydání v roce 1855), Jablonského \"Básně\", Erbenova \"Kytice\" (první vydání 1853), reedice \"Domácí kuchařky\" Rettigové (vydáváno od roku 1826) a další díla. Velký ohlas měla i edice \"Divadelní bibliotéka\", která přinášela řadu dramatických děl v příznivé ceně a byla využívána zejména kočovnými divadelními společnostmi.\n\nPo ukončení Bachova absolutismu se Pospíšil opět vrátil do veřejného života. V letech 1861 až 1865 zastával funkci přednosty pražského grémia knihtiskařů, poté ale odstoupil pro zaneprázdněnost. Do konce života byl předsedou spolku knihkupců. Roku 1869 zasedal jako porotce v tiskovém soudním sporu proti novináři A. Polákovi z časopisu \"Pokrok\"; jménem poroty pak vyhlásil osvobozující rozsudek, což vyvolalo velký ohlas na veřejnosti.\n\nV březnu 1871 předal tiskárnu svému zeti Janu Ottovi, a po čase i knihkupectví. Nakladatelství si ponechal; protože však byl zvyklý většinu práce vykonávat sám, klesala s jeho zhoršujícím se zdravím i nabídka nových titulů. Zemřel 13. března 1889 po krátké nemoci na zánět mozkových blan. Pohřben byl na Olšanech.\n\nPospíšil byl oceňovaný pro své vlastenectví, svědomitost a horlivost, s nimiž přispěl k rozšíření a zdokonalení českého jazyka a literatury v jejich obtížných začátcích. Ve třicátých a čtyřicátých letech 19. století bylo více překladů než původních děl a jejich kvalita byla tak nízká, že — slovy Jana Nerudy — korektor byl často důležitější než spisovatel. Pospíšil byl v této situaci mužem na svém místě — dbal o jazykovou správnost a ve vydávaných dílech kombinoval zábavu s poučením. Kromě běžné korektury také sledoval, aby díla odpovídala realitě. Jednomu dramatiku např. vytkl, že jeho hrdinka slyšela v Bubenečské oboře zpívat slavíky — protože v tomto parku žádní slavíci nejsou, musí dramatik uvést jiného ptáka. Když tentýž spisovatel v jiném díle napsal o mladíkovi, že vypil čtyři láhve vína, vyžádal si Pospíšil, aby počet upravil na dvě, protože řádný člověk takové množství nemůže vypít.\n\nNevydával nejnáročnější díla, jako např. Jungmanna nebo Čelakovského (to dělala Matice česká), přesto uvedl ke čtenářům řadu významných autorů. Byl příznivcem svobody a pokroku. Vyučila se u něj řada typografů a knihkupců. Vlídně zacházel se svými podřízenými, kteří se mu odvděčovali dlouhodobou loajalitou. Hospodaření jeho podniku bylo vždy spořádané.\n\n\nVedle vydavatelské činnosti byl autorem např. těchto publikací:\n\nPřeklady:\n\nRoku 1837 přispěl do almanachu \"Vesna\" cestopisem \"Vzpomínky na Halič\", v němž popisoval své zážitky z roku 1834. Článek pochválil František Palacký v \"Musejníku\".\n\n"}
{"id": "812203", "url": "https://cs.wikipedia.org/wiki?curid=812203", "title": "Thomas Wyatt", "text": "Thomas Wyatt\n\nThomas Wyatt [\"vajat\"] (10. září 1521 – 11. dubna 1554) byl anglický povstalec za vlády Marie Tudorovny. Jeho povstání dostalo název \"Wyatt's rebellion\" (Wyattovo povstání).\n\nThomas Wyatt byl synem sira Thomase Wyatta, což byl známý anglický básník a diplomat, prý první milenec druhé ženy Jindřicha VIII. Anny Boleynové. V 15 letech přišel ke dvoru a v roce 1547 bojoval s Jindřichem VIII. proti Francouzům. Později doprovázel svého otce do Španělska, kde se stal svědkem chování španělské inkvizice. Tyto zkušenosti z něj udělaly zapřisáhlého nepřítele Španělska. Po smrti svého otce roku 1542 zdědil Allingtonský zámek a Boxleyské opatství. Během dospívání byl několikrát zadržen za výtržnosti v opilém stavu, a jednou ho a jeho společníky zavřeli i do Toweru.\n\nAž do roku 1553 žil poklidně na svém panství. Pak ale zemřel Eduard VI. a situace v Anglii se začala komplikovat. Po smrti Eduarda se Wyatt přidal k neúspěšnému pokusu dosadit na anglický trůn Lady Jane Grey místo Marie I. I když tento pokus selhal, Wyatt unikl trestu. Až do zasnoubení Marie s Filipem II. Španělským se nijak neangažoval v politice, ale po vyhlášení zásnub se přidal ke spiknutí, které mělo za úkol zabránit tomuto sňatku. Naplánovali společné povstání, ale Wyatt dohodu nedodržel a povstal mnohem dříve než byli ostatní připraveni. Přitáhl do Londýna s třemi tisíci muži a prohlásil: \"\"Nechceme činit újmu královně, chceme však lepší radu a rádce.\"\" Ačkoliv královně byla nabízena možnost utéci do Windsoru, zůstala v Londýně s tím, že se Wyattovi postaví. Nakonec to nebylo nutné, Wyatt sám udělal osudovou chybu a odtáhl s vojskem do Kingstonu, kde ho porazila královská armáda. Nedlouho po porážce bylo popraveno sto rebelů, včetně Thomase Wyatta. Ostatní plánované vzpoury vyšly naprázdno. Wyattova vdova a pět dětí měli být podle dobových zvyků vyhnáni na ulici, královna Marie jim však udělila malou penzi.\n\n\n"}
{"id": "812206", "url": "https://cs.wikipedia.org/wiki?curid=812206", "title": "Seznam odrůd hrušek", "text": "Seznam odrůd hrušek\n\nNásledující seznam odrůd hrušek zahrnuje především odrůdy a variety hrušně obecné a hrušně plané, které jsou (nebo byly) pěstovány na území České republiky. Seznam není kompletní.\n\n\n"}
{"id": "812209", "url": "https://cs.wikipedia.org/wiki?curid=812209", "title": "Kvalifikace na Mistrovství Evropy ve fotbale 1988 – skupina 2", "text": "Kvalifikace na Mistrovství Evropy ve fotbale 1988 – skupina 2\n\nZápasy kvalifikační skupiny 2 na Mistrovství Evropy ve fotbale 1988 se konaly v letech 1986 a 1987. Z pěti účastníků si postup na závěrečný turnaj vybojoval vítěz skupiny.\n\n"}
{"id": "812211", "url": "https://cs.wikipedia.org/wiki?curid=812211", "title": "Levý blok (koalice)", "text": "Levý blok (koalice)\n\nLevý blok byla československá předvolební koalice, kterou před volbami v roce 1992 v Česku utvořily Komunistická strana Čech a Moravy a Demokratická levice ČSFR. Sdružovala i další levicové skupiny a politické formace. Zanikla po roce 1994 rozkladem koalice a jejího poslaneckého klubu na samostatné komunistické, postkomunistické a levicové strany. \n\nLevý blok vznikl před volbami v roce 1992. Jeho řídícím orgánem byla Rada Levého bloku. Koalici tvořila Komunistická strana Čech a Moravy coby nástupkyně Komunistické strany Československa v českých zemích a Demokratická levice ČSFR (levicová formace ustavená v Brně v roce 1990 pod názvem Demokratická levice). Do Levého bloku přistoupila také další menší uskupení Mladá levice, Demokratická strana práce, Demokratický svaz Romů, Levicové kluby žen, Politická strana žen a matek Československa, Levá alternativa, České národní hnutí za mír a lidská práva, Hnutí angažovaných Romů, Hnutí za spravedlivou společnost a lásku k bližním a Shromáždění politických stran, hnutí a sdružení – sociální levicové orientace.\n\nKoalice se účastnila voleb do ČNR, voleb do Sněmovny lidu a voleb do Sněmovny národů Federálního shromáždění. V ČNR obdržela 14,05 % hlasů, ve Sněmovně lidu 14,27 % a Sněmovně národů 14,48 %. S 35 mandáty se Levý blok stal nejsilnější levicovou politickou silou v českých zemích. \n\nV září 1992 bylo fungování Levého bloku nově vymezeno podpisem Dohody o součinnosti v Levém bloku. Kromě KSČM a Demokratické levice ČSFR k dohodě přistoupilo i České národní hnutí za mír a lidská práva, Hnutí za spravedlivou společnost a lásku k bližním, Hnutí 90, Demokratická strana Československa a Levicová romská organizace. Další levicové skupiny získaly status pozorovatele. V následujících letech ale Levý blok procházel rozkladem. Od KSČM se odtrhla samostatná politická strana Levý blok, nezávisle postupovala i Strana demokratické levice coby nástupce Demokratické levice ČSFR a Rada Levého bloku zanikla oficiálně k 31. květnu 1994. Po zbytek volebního období českého parlamentu v něm působily tři nástupnické politické kluby bývalého Levého bloku.\n\n"}
{"id": "812215", "url": "https://cs.wikipedia.org/wiki?curid=812215", "title": "Kaigun heigakkó", "text": "Kaigun heigakkó\n\nKaigun heigakkó ( ), neboli japonská císařská námořní akademie, zkráceně pak Kaihei (), byla námořní škola Japonského císařství zaměřená na výcvik důstojníků pro císařské námořnictvo.\n\n\"Hjóbušó\" ( ~ vojenské ministerstvo) ji založilo v roce 1869 v Cukidži (čtvrť v Čúó, Tokio) jako \"Kaigun sórendžo\" ( ~ námořní výcvikové středisko) na základě staršího výcvikového centra z dob šógunátu. Dne 28. září 1876 bylo \"Kaigun sórendžo\" přejmenováno na \"Kaigun heigakkó\" a roku 1888 byla akademie přesunuta na ostrov Etadžima, nedaleko Kure. V říjnu 1945 byla \"Kaigun heigakkó\" spojeneckými okupačními jednotkami uzavřena. 74 ročníků ( \"ki\") absolvovalo 12 433 kadetů: první ročník promoval v roce 1873 (ze 114 kadetů jej dokončili pouze dva), poslední 30. března 1945. Ročníky 75 až 78 (dalších víc než 10 000 studentů) byly předčasně ukončeny japonskou kapitulací a zrušením \"Kaigun heigakkó\".\n\nBěhem své existence \"Kaigun heigakkó\" spadalo pod \"Kaigunšó\".\n\nBudoucí kadeti se hlásili po ukončení základní školní docházky a jejich věk se zpravidla pohyboval mezi 16 až 22 lety.\n\nZpočátku se budoucí důstojníci hlásili především z řad bývalých samurajů z tradičních námořních provincií: Sacumy, Hizenu a Čóšú. Již roku 1871 ale vydala vláda nařízení, že mají být přijímáni adepti bez ohledu na původ a na základě přijímacích zkoušek (do roku 1889 konaných pouze v Tokiu). V devadesátých letech 19. století již kadeti pocházeli z téměř celého Japonska. Rovněž třídní složení se měnilo: zatímco v roce 1874 bylo 90 % nováčků ze samurajských rodin, v roce 1891 již \"heimin\" ( ~ prostý lid) tvořili přes 21 % absolventů a v roce 1901 dokonce 34 %. Zájem o kariéru námořního důstojníka byl obrovský: v letech 1894 a 1895 se na 40 míst hlásilo 500 uchazečů, v roce 1906 se na 181 míst hlásilo 2981 uchazečů.\n\nStudium trvalo zpravidla tři až čtyři roky a jeho náplní byla výuka námořního umění, navigace, dělostřelby, angličtiny, matematiky, fyziky a chemie. Součástí též bylo utužování fyzické kondice adeptů. Po absolvování získal kadet hodnost \"šó'i kóhosei\" ( ~ námořní kadet/lodní poddůstojník). Po absolvování transoceánské výcvikové plavby a přibližně roce služby byli \"šó'i kóhosei\" povýšeni na \"šó'i\" ( ~ podporučík).\n\nTi nejlepší absolventi obdrželi jako \"onši\" ( ~ císařský dar) \"tantó\".\n\nAbsolvování \"Kaigun heigakkó\" (a následného leteckého výcviku) bylo též jednou ze tří možností, jak se stát důstojníkem–příslušníkem létajícího personálu (t.j. pilotem, pozorovatelem, střelcem, …) císařského námořního letectva.\n\nVe svých počátcích císařské námořnictvo čerpalo z britských námořních tradic a zkušeností a ani \"Kaigun heigakkó\" nebyla výjimkou. V roce 1873 přijela do Japonska britská námořní mise, kterou vedl Kanaďan \"Lt Cdr\" ( ~ komandér poručík) Archibald L. Douglas, který následně vyučoval na akademii. Dělostřelbu a navigaci od roku 1879 do roku 1885 na akademii vyučoval \"Lt Cdr\" L.P. Willan.\n\n\n"}
{"id": "812217", "url": "https://cs.wikipedia.org/wiki?curid=812217", "title": "Colhué Huapi", "text": "Colhué Huapi\n\nColhué Huapi ( ) je jezero v provincii Chubut v Argentině. Nachází se východně od jezera Musters. Má rozlohu 810 km². Dosahuje maximální hloubky 5,5 m. Leží v nadmořské výšce 258 m.\n\nJezero je napájeno řekou Senguerr, která přitéká z jezera Musters při vyšším stavu vody. Z jezera odtéká občasně řeka Chico do povodí Chubutu, většinou je však bezodtoké a voda se z něj ztrácí vypařováním.\n"}
{"id": "812219", "url": "https://cs.wikipedia.org/wiki?curid=812219", "title": "Špendlíček", "text": "Špendlíček\n\nŠpendlíček znamená malý špendlík, může to také být:\n\n\n"}
{"id": "812222", "url": "https://cs.wikipedia.org/wiki?curid=812222", "title": "Kozí cecky", "text": "Kozí cecky\n\nKozí cecky či kozí cicky je krajové (případně historické) označení pro:\n\n\n\n"}
{"id": "812224", "url": "https://cs.wikipedia.org/wiki?curid=812224", "title": "Starý židovský hřbitov v Praze-Libni", "text": "Starý židovský hřbitov v Praze-Libni\n\nStarý židovský hřbitov v Praze-Libni byl založen asi koncem 16. století a poté několikrát rozšiřován. Rozkládal se zhruba v trojúhelníku mezi Libeňským mostem, bývalým nádražím Dolní Libeň a Vojenovou ulicí. Tento dnes již nenávratně zaniklý židovský hřbitov se stal „typickou obětí moderní doby“, když nejprve kolem roku 1875 přišel o jižní část pozemku kvůli stavbě nádraží Dolní Libeň, načež byla severní část zrušena v druhé polovině 20. let 20. století při stavbě východního předmostí Libeňského mostu. Došlo přitom i ke zbourání obřadní síně, jež v této části stála. Poslední ránu hřbitov utrpěl v letech , kdy byla jeho „největší část s cennými náhrobky ze 17., 18. a 19. století bezdůvodně zasypána“. Hřbitov, na němž se přestalo pohřbívat v roce 1892, kdy byl v Davídkově ulici na hranicích Libně a Ďáblic založen nový židovský hřbitov, dnes připomínají pouze zbytky hřbitovní zdi.\n\n"}
{"id": "812225", "url": "https://cs.wikipedia.org/wiki?curid=812225", "title": "Přízraky (Ibsen)", "text": "Přízraky (Ibsen)\n\nPřízraky (originální název Gengangere, česky také Strašidla) je divadelní hra světově proslulého norského autora Henrika Ibsena z roku 1881.\n\nPřízraky (česky také Příšery nebo Strašidla) napsal Ibsen roku 1881, za svého pobytu v Římě. Tiskem hra vyšla ještě v témže roce a to v nákladu deseti tisíc kusů v Kodani. Druhé vydání vyšlo v roce 1894. Hra byla skandinávskými divadly odmítnuta, a tak byla poprvé uvedena v Chicagu v Aurora Turner Hall, roku 1882, což bylo zároveň i první uvedení Ibsena a jeho dramatického díla na americkém kontinentu (inscenováno skandinávskými imigranty). První uvedení v Evropě se konalo o rok později v Hälsingborgu, roku 1883, v provedení švédské divadelní společnosti Augusta Lindberga. \n\nJe den před desátým výročím úmrtí kapitána a komořího Alvinga. Druhého dne se chystá slavnostní otevření Dětského domova kapitána Alvinga, jehož zakladatelkou je vdova Alvingová. Ta je o to šťastnější, protože se jí po letech vrací z ciziny syn Osvald. Na večeři přijde také rodinný přítel pastor Manders, který vše okolo domova formálně zařizuje a pomáhá paní Alvingové. Ještě před večeří se začnou otevírat staré rány. Všichni okolo paní Alvingové se celou dobu domnívali, že komoří Alving byl řádný manžel, který žil spořádaným životem i přes své bujné mládí. Paní Alvingová se pastoru Mandersovi svěří s manželovou zhýralou minulostí a na důkaz odhalí původ své schovanky Reginy. Regina je oficiálně dcerou truhláře Engstranda, ten ale ví, že Regina je nemanželskou dcerou kapitána Alvinga. Osvald a Regina v sobě nacházejí zalíbení, což paní Alvingovou přinutí zbavit Osvalda ideálů o otci, které v něm sama dopisy živila. Šokovaná Regina odchází „využít svého mládí“ bez ohledu na možné důsledky. Osvald se matce svěří, že je těžce nemocný a pro všechny případy má morfium. Hra končí Osvaldovým záchvatem, po kterém se z něj stane apatická troska, „živá mrtvola“. Jeho matka se odhodlává pomoci Osvaldovi zemřít. \nMotiv Přízraků se týká především postavy paní Alvingové, která je vidí všude kolem sebe v živých i neživých a dokonce i nehmotných věcech. Vnímá Přízraky jako lži, popírání a skrývání pravdy, neupřímnost, povrchnost, strach, konvence maloměšťáctví. Je jí nevolno ze společnosti, ve které žije a která žije v pokrytectví a přetvářce. Tak jako v jiných Ibsenových dramatech, například v Domečeku pro panenky, se zde objevuje motiv nakažení, nebo přenesení viny a prohřešků rodičů na děti. Přízraky jsou autorovou nejnaturalističtější hrou, a to jak z důvodů otevřeného líčení temných stránek života měšťanské společnosti, tak z hlediska důrazu na důsledky dědičnosti. Přízraky jsou tragédií ženy, která se řídila pravidly měšťácké morálky. Paní Alvingová se z „povinnosti“ vdala za zhýralce, který později zemřel na syfilidu. Když od něho kdysi chtěla utéci, na radu přítele, pastora a falešného moralisty, který odmítl její lásku, se k manželovi z „povinnosti“ opět vrátila. Postupně tak byla nucena přistoupit na dlouhou řadu lží, z kterých se skládá celý její život. K dovršení svého zoufalství stojí v závěru hry před rozhodnutím, zda synovi, jenž byl jejím jediným štěstím a nyní umírá na syfilidu zděděnou po otci, podat smrtelnou dávku morfia, a zbavit ho tak utrpení. Tragédie paní Alvingové je tak hrůzným obrazem možných následků opačného kroku než toho, který na konci Domečku pro panenky učiní Nora, následků rezignace na vlastní štěstí v zájmu manželské „povinnosti“. \n\nPrvní český překlad zhotovil Alois Lucek roku 1891 pod názvem Příšery. V roce 1955 pak vyšel další překlad od Dagmar Chvojkové-Pallasové. Zatím poslední překlad je od Františka Fröhlicha z roku 1986. \n\n"}
{"id": "812226", "url": "https://cs.wikipedia.org/wiki?curid=812226", "title": "Evropská liga UEFA 2012/13", "text": "Evropská liga UEFA 2012/13\n\nEvropská liga UEFA 2012/13 byla 4. ročníkem klubové soutěže hrané pod názvem Evropská liga UEFA a celkově 42. ročníkem soutěže dříve zvané Pohár UEFA. Finálový zápas se odehrál 15. května 2013 v nizozemském Amsterdamu. Hostila jej tamní Amsterdam ArenA. Vítěz ročníku se kvalifikoval do Superpoháru UEFA 2013. Obhájcem triumfu z minulého ročníku byl španělský klub Atlético Madrid.\n\nPro tento soutěžní ročník připravila UEFA dvě změny oproti ročníku 2011/12:\n\nPrávo účasti v tomto ročníku mělo 193 týmů z 53 členských zemí UEFA. Účastnická místa byla přidělena na základě ligového koeficientu UEFA, který hodnotil účast týmu v evropských pohárech v letech 2006/07 - 2010/11:\n\n\n\nVzhledem k několika různým důvodům došlo k změnám pravidel pro nasazení:\n\nPouze 14 (namísto původních 15) týmů, poražených ve 3. předkole Ligy mistrů 2012/13, přejde do Play Off Evropské ligy (opatření kvůli Chelsea FC, která zvítězila v Lize mistrů 2011/12), což má za následek nutné úpravy:\n\n\nV závorkách uvedeno místo odkud tým postoupil.\n\n\nPoznámka: Rozvrh soutěže představený UEFA.\n\nVšechno losování se uskuteční v \"Nyonu\" (Švýcarsko), pokud není uvedeno jinak.\n\nLos prvních dvou předkol – 25. června 2012. Úvodní zápasy 5., odvety 12. července 2012.\n\nÚvodní zápasy 19., odvety 26. července 2012.\n\nTermín losu – 20. července 2012. Úvodní zápasy 2., odvety 9. srpna 2012.\n\nTermín losu – 10. srpna 2012. Úvodní zápasy 23., odvety 30. srpna 2012.\n\nTermín losu – 31. srpna 2012.\n\nV průběhu vyřazovací fáze soutěže hraje tým v každém kole proti jednomu soupeři dvojzápasovým systémem \"doma-venku\". Z tohoto souboje je jeden vyřazen a druhý postupuje, díky čemuž již po 4. takto hraném kole zbudou pouze dva týmy. Ty pak utvoří finálovou dvojici a utkají se na předem určeném (až 2 roky předem) neutrálním hřišti.Los šestnáctifinálových a osmifinálových dvojic proběhl 20. prosince 2012. K rozlosování čtvrtfinále došlo 15. března 2013 a zbytek soutěže bude rozlosován 12. dubna 2013.\n\nPři losu šestnáctifinálových dvojic bylo 32 týmů rozděleno do dvou košů po šestnácti. Vítězové skupin byli v koši nasazených, kvalifikanti z druhých míst jako nenasazení. Týmy postupující ze třetích míst základních skupin Ligy mistrů byly seřazeny do žebříčku a nejlepší čtyři se přidali k nasazeným týmům a zbylí čtyři k nenasazeným. Do jedné dvojice nemohly být nalosovány dva kluby, které se již utkaly v základní skupině ani dva kluby z jedné země. Zároveň bylo nalosováno, na čím hřišti souboj začne (kromě šestnáctifinále, kde se začíná na hřišti nenasazeného).\n\nPři losu osmifinále a zbytku pavouku soutěže pak již kluby nebyly nijak nasazeny a mohl se utkat každý s každým včetně souboje klubů z jedné země.\n\n\nLos šestnáctifinále a osmifinále proběhl 20. prosince 2013. Úvodní zápasy 14. února, odvety 21. února 2013.\n\nÚvodní zápasy 7. března, odvety 14. března 2013.\n\nLos čtvrtfinále proběhl 15. března 2013. Úvodní zápasy byly na programu 4. dubna, odvety 11. dubna 2013.\n\nLos semifinále proběhl 12. dubna 2013. Úvodní zápasy byly na programu 25. dubna, odvety 2. května 2013.\n\n\n"}
{"id": "812230", "url": "https://cs.wikipedia.org/wiki?curid=812230", "title": "Adolf Medzihradský", "text": "Adolf Medzihradský\n\nAdolf Medzihradský (2. duben 1835, Leštiny - 13. prosinec 1919, Dolný Kubín) byl slovenský pedagog, národně-kulturní pracovník.\n\n\nPocházel ze šlechtického rodu Medzihradských z Medzihradného. Studoval na gymnáziu v Banské Bystrici, 1852-1855 v Kežmarku. Přední pedagog, sestavitel učebnic zeměpisu, dějepisu, přírodopisu. Ovlivnil tvorbu P.O. Hviezdoslava, zasloužil se o jeho slovenské národní probuzení. Zakládající člen Matice slovenské a organizátor ochotnictví v Dolním Kubíně. Věnoval se malířství, 1873 u něj tvořil Peter Bohuň. Studoval oravskou a liptovskou genealogii.\n\n"}
{"id": "812231", "url": "https://cs.wikipedia.org/wiki?curid=812231", "title": "Mikuláš Zmeškal", "text": "Mikuláš Zmeškal\n\nMikuláš Zmeškal (20. listopad 1759, Leštiny – 26. červen 1833, Vídeň) byl hudební skladatel a úředník.\n\n\nPocházel z oravského zemanského rodu, matka Katarína rozená Meerwaldtová byla Banskobystričanka. Studoval na evangelickém gymnáziu v Banské Bystrici, 1770–1778 s podporou K. Pálfiho ve Vídni, 1782 složil advokátní zkoušku v Budapešti. Základy hry na klavír získal pravděpodobně v rodišti, pak studoval hru na violoncello u A. Krafta ve Vídni. Byl úředníkem Hontianské stolice, advokátní kandidát v Budapešti, úředník, nakonec jeden z ředitelů a cen dvorské kanceláře ve Vídni. Vynikající violoncellista, věnoval se i tvorbě komorní hudby. Ve Vídni získal významné postavení v hudebním životě města, jeden z nejbližších přátel L. van Beethovena, přítel J. Haydna. Beethoven mu věnoval Qurtetto serioso f moll, op. 95 (1810) a Haydn 6 ze svých tzv. Slunečních kvartet, op 20. Z jeho korespondence s Beethovenem se zachovalo kolem 150 listů a odkazových lístků.\n"}
{"id": "812233", "url": "https://cs.wikipedia.org/wiki?curid=812233", "title": "Gabriel Zmeškal", "text": "Gabriel Zmeškal\n\nGabriel Zmeškal (20. listopad 1755, Banská Bystrica – 19. století) byl advokát a veřejný činitel.\n\n\nPocházel z oravského zemanského rodu, matka Katarína, rozená Meerwaldtová, byla Banskobystričanka. Vystudoval právo, působil jako advokát v Banské Bystrici, později městský rychtář v Banské Štiavnici. V roce 1825 byl poslancem uherského sněmu za Banskou Štiavnici a členem komise pro důlní záležitosti.\n"}
{"id": "812237", "url": "https://cs.wikipedia.org/wiki?curid=812237", "title": "Ocasnatec", "text": "Ocasnatec\n\nOcasnatec (\"Stachyurus\") je jediný rod čeledi ocasnatcovité (\"Stachyuraceae\") vyšších dvouděložných rostlin z řádu \"Crossosomatales\". Rod zahrnuje 5 druhů dřevin s nápadně prodlouženými květenstvími, rostoucích v Asii. Některé druhy jsou v Česku zřídka pěstovány jako okrasné a sbírkové dřeviny.\n\nOcasnatce jsou opadavé či stálezelené keře, liány nebo nevelké stromy se střídavými jednoduchými listy s úzkými opadavými palisty. Větévky jsou nejčastěji lysé, řidčeji za mlada pýřité. Čepel listů je na okraji pilovitá, se zpeřenou žilnatinou.\n\nKvěty jsou pravidelné, drobné, oboupohlavné nebo řidčeji jednopohlavné, kompletně 4-četné, v převislých hroznech nebo v klasech. Kališní i korunní lístky jsou volné. Tyčinek je 8. Semeník je svrchní, srostlý ze 4 plodolistů, částečně rozdělený na 4 komůrky. Čnělka je jediná, krátká, na vrcholu s lehce 4-laločnou bliznou. Plodem je mnohasemenná bobule.\n\nRod ocasnatec zahrnuje 12 druhů a je rozšířen výhradně v Asii. Areál rodu zahrnuje Himálaj, Čínu, Indočínu a Japonsko.\nCentrum druhové diverzity je v Číně, odkud je uváděno 8 druhů, z toho 5 endemických.\n\nTaxonomická pozice čeledi ocasnatcovité byla dlouho nejasná. Rozliční autoři ji řadili do příbuzenstva čeledí aktinidiovité (\"Actinidiaceae\"), jochovcovité (\"Clethraceae\"), \"Crossosomataceae\", \"Flacourtiaceae\", vilínovité (\"Hamamelidaceae\"), klokočovité (\"Staphyleaceae\"), čajovníkovité (\"Theaceae\") nebo violkovité (\"Violaceae\").\n\nV současném systému je čeleď ocasnatcovité řazena do řádu \"Crossosomatales\". Nejblíže příbuznou větví je podle kladogramů APG čeleď \"Crossosomataceae\".\n\nNěkteré druhy jsou celkem zřídka pěstovány v botanických zahradách a arboretech, zejména ocasnatec čínský (\"Stachyurus chinensis\") a ocasnatec časný (\"Stachyurus praecox\").\n"}
{"id": "812252", "url": "https://cs.wikipedia.org/wiki?curid=812252", "title": "Okres Kreuzlingen", "text": "Okres Kreuzlingen\n\nOkres Kreuzlingen je švýcarský okres v kantonu Thurgau. Skládá se ze 14 obcí a jeho správním centrem je město Kreuzlingen. Rozloha okresu činí 129 km² a v roce 2009 zde žilo 41 598 obyvatel.\n\n"}
{"id": "812253", "url": "https://cs.wikipedia.org/wiki?curid=812253", "title": "Tacoma Link", "text": "Tacoma Link\n\nTacoma Link je 2,6 kilometru dlouhá linka rychlodrážní tramvaje ve městě Tacoma v americkém státě Washington. Její stavba byla dokončena roku 2003 a nyní linka obsluhuje centrum města, které spojuje s dopravním uzlem a parkovištěm u stadionu Tacoma Dome. Na lince se neplatí jízdné, je bezplatná.\n\nPřed stoletím měla Tacoma, podobně jako většina amerických měst, rozšířený systém tramvajové dopravy. První dvě tramvajové linky byly postaveny roku 1888 podél ulic Pacific Avenue a Tacoma Avenue. Každou z těchto žlutých tramvají táhl pár koní. Od samého začátku byla tramvaj úspěšnou formou dopravy a díky velkému počtu cestujících se mohla brzy rozšířit. Z původních dvou linek se začaly větvit další, všechny spojující centrum s odlehlejšími částmi města, které tak mohly prosperovat a růst.\n\nOkolo roku 1912 se ve městě nacházelo již 200 kilometrů většinou elektrifikovaných tramvajových tratí, které tvořily 30 tramvajových linek a jednu meziměstskou vedoucí do Seattlu. Dále měla Tacoma malou smyčku lanových tramvají, která pomohla sjednotit troleje různých úrovní. Také byla důležitá při přepravě cestujících přes strmé kopce, které jsou pro Tacomu typické, a tudíž spojit západní a východní část centra města.\n\nTramvajový systém ale za padesát let své existence zaznamenal mnoho neblahých událostí, mezi které patřily ekonomické problémy, stávky a jedna tragická nehoda. Při deštném dni v červenci 1900 jedna tramvaj vykolejila a spadla do rokle. Na místě zahynulo 43 osob.\n\nSystém byl ale velice úspěšný a stále efektivně přepravoval cestující. V nejúspěšnější době zaznamenala společnost Tacoma Railway and Power Company 30 milionů cestujících za rok, kam se ještě nikdy nedostal nynější dopravní podnik ve městě, Pierce Transit. Vláda se ale snažila při dotacích upřednostňovat konstrukci silnic, což vedlo k obtížnějšímu provozu tramvají, jelikož jim velice výrazně konkurovala silniční doprava. V roce 1926, kdy byla dokončena silnice U. S. Route 99, zaznamenala meziměstská tramvajová linka mezi Tacomou a Seattlem 40% pád počtu cestujících, což značí konec éry tramvají. Poslední tramvaje byly v Tacomě v provozu v dubnu 1938 a systém byl nahrazen novými autobusy, které se snadněji pohybovaly po městě i mimo něj. Tento systém ale po nějakém čase také selhal a nakonec jej muselo koupit město Tacoma. Nyní existuje pod názvem Pierce Transit.\n\nV polovině 90. let minulého století se oblast Pugetova zálivu potýkala s nárůstem dopravy, který byl spuštěn internetovým boomem a nedaleko sídlící společností Microsoft. Voliči tehdy schválili založení dopravního podniku Sound Transit, který obsluhuje všechny tři okresy kolem zálivu. Tacoma Link se pak stal nejdůležitějším projektem společnosti pro město Tacoma a okres Pierce.\n\n2,6 kilometru dlouhá linka Tacoma Link spojuje stadion Tacoma Dome, centrum města a kulturní jádro zvané Theater District. To umožňuje cestujícím zaparkovat mimo město nebo přestoupit z autobusů či vlaků Sounder přímo na Tacoma Link, který je doveze do centra. Každá stanice obsahuje umělecká díla poukazující na historii okolí stanice.\n\nStanice u stadionu Tacoma Dome je konečnou stanicí linky a nabízí přestup na vlaky Sounder, příměstské autobusy společností Sound Transit a Pierce Transit a meziměstské autobusy Greyhound Lines. Nedaleko stanice se nachází stadion Tacoma Dome a obchodní centrum Freighthouse Square.\n\nUmění na stanici spojuje historii okolí stanice se železnicí (obchodní centrum Freighthouse Square bylo dříve skladem pro železnici Chicago, Milwaukee, St. Paul and Pacific Railroad a s četnými pilařskými závody, které se kolem ní nacházely. Mezi umění patří lávka připomínající bárkový most, vysušené říční koryto s různými průmyslovými symboly, sochy prachojemů z pil, stanice ve tvaru drobného kolejiva a hodiny ukazující čas pomocí magnetického sbírání kovových úlomků.\n\nPředtím, než linka zatočí na ulici Pacific Avenue, zastavuje na ulici South 25th Street. Tam se nachází zastávka s jednou kolejí na jediné straně ulice. Hlavním účelem zastávky je přestup na autobusy, ale také se nachází blízko části města, která bude brzy přestavěna, a nedaleko cukrárny Brown and Haley. Umění na stanici připomíná především zdejší rybářskou tradici a nachází se na její střeše.\n\nTato stanice je nejspíše tou nejdůležitější na celé lince a obsluhuje četná muzea a další kulturní místa v centru Tacomy. Jedná se o dvoukolejnou stanici na ostrůvku a obsluhuje tacomskou pobočku University of Washington, Muzeum skla, Muzeum historie státu Washington, Tacomské muzeum umění a Union Station, bývalý železniční uzel, v jehož budově nyní sídlí federální soud, restaurace a jehož budova má rovněž rezidenční využití. Při akcích na kanále They Foss, jako jsou závody velkých plachetnic, slouží jako hlavní přestupní bod. Mnoho studentů Tacomské umělecké školy také využívá zastávku při dojíždění na přednášky, které se konají v centru města.\n\nZdejší umělecká díla pojednávají o historii indiánů a o průmyslu a stavbě lodí, která se odehrávala v nedalekých budovách. Na ostrůvku se nachází vyobrazení indiánských rybářských nástrojů, střecha stanice má připomínat lodní pilíře a na nástupišti se nachází fotky a básně o průmyslu a rybářství v oblasti.\n\nTato stanice obsluhuje Tacomské kongresové centrum, Hotel Murano a hlavní zaměstnavatele v centru města jako DaVita nebo Umpqua Bank. Nástupiště se nachází na obou stranách ulice. Umění na stanici v podobě barevných panelů na střeše a hromádek kamenů představují bývalý buddhistický chrám, který kdysi na místě stál.\n\nMomentálně konečná linky, která obsluhuje kulturní jádro města Theater District, městskou radnici nebo pobočku Russell Investments. Je zde pouze jedna kolej na jediné straně ulice. Mezi umění patří sedačky na stanici připomínající divadelní sedadla, bronzové plakety v zemi připomínající divadelní plakáty a velká plátna, na které jsou v noci promítány divadelní scény.\n\nLinku obsluhují tři částečně nízkopodlažní tramvaje Škoda 10T vyrobené v Plzni.\n\nKrátce po otevření linky uskutečnil indiánský kmen Pujalupů studii zkoumající možnost prodloužení linky k jeho plánovanému kasinu kousek na východ od nynější konečné stanice. Projekt stále může být realizován.\n\nSama společnost Sound Transit navrhla již několik projektů prodlužovacích tacomskou linku:\n\nTento projekt by prodloužil linku dále po jedné z ulic South 19th Avenue a 6th Avenue a ukončil ji v dopravním centru při Tacoma Community College. Prodloužení by bylo na úrovni země a používalo by buď tramvaje Škoda 10T nebo Kinki Sharyo z linky Central Link. Tato potenciální linka by mohla zaznamenávat velká množství cestujících, jelikož Tacoma Community College je velice důležitým dopravním uzlem. Navíc je ulice 6th Avenue rostoucím centrem tacomského nočního života.\n\nTento projekt by linku prodloužil podél silnice U.S. Route 99 přes města Fife, Federal Way a SeaTac na stanici South 200th Street linky Central Link nedaleko mezinárodního letiště Seattle-Tacoma International Airport. To by prakticky obnovilo meziměstské tramvajové spojení Tacomy se Seattlem, potenciálně severní části Tacomy se seattleskou čtvrtí Northgate.\n\nPřestože toto téma nepatří přímo k lince Tacoma Link, populární organizace Tacoma Streetcar se v poslední době snaží o obnovu původního tramvajového systému, který v Tacomě existoval roku 1938. Organizace by pak chtěla obnovený systém spojit s linkou Tacoma Link a případně i s dalšími druhy dopravy ve městě.\n"}
{"id": "812268", "url": "https://cs.wikipedia.org/wiki?curid=812268", "title": "Zelený vrch", "text": "Zelený vrch\n\nZelený vrch může být názvem:\n\nkopce:\n\nsídla:\nodvozený název:\nna Slovensku\n\n"}
{"id": "812269", "url": "https://cs.wikipedia.org/wiki?curid=812269", "title": "Luz", "text": "Luz\n\nLuz může být:\n\n\n\n\n"}
{"id": "812272", "url": "https://cs.wikipedia.org/wiki?curid=812272", "title": "Süchbátar", "text": "Süchbátar\n\nSüchbátar může být:\n\n\n"}
{"id": "812274", "url": "https://cs.wikipedia.org/wiki?curid=812274", "title": "Kvalifikace na Mistrovství Evropy ve fotbale 1988 – skupina 3", "text": "Kvalifikace na Mistrovství Evropy ve fotbale 1988 – skupina 3\n\nZápasy kvalifikační skupiny 3 na Mistrovství Evropy ve fotbale 1988 se konaly v letech 1986 a 1987. Z pěti účastníků si postup na závěrečný turnaj vybojoval vítěz skupiny.\n\n"}
{"id": "812279", "url": "https://cs.wikipedia.org/wiki?curid=812279", "title": "Studniční vrch", "text": "Studniční vrch\n\nStudniční vrch může být:\n\n\n"}
{"id": "812282", "url": "https://cs.wikipedia.org/wiki?curid=812282", "title": "Básně sebrané", "text": "Básně sebrané\n\nBásně sebrané je sbírka básní českého básníka J. H. Krchovského.\nVyšla v brněnském vydavatelství Host v roce 2010 , a sice ve vázaném i brožovaném vydání.\n\nJedná se o souborné vydání téměř všech publikovaných sbírek autora do roku 2010 včetně výborů z rukopisných sbírek. Obsahuje knihy:\n\nVe sbírce se nenachází sbírky juvenilií \"Mladost – Radost…\" (2005), \"Vše nejlepší\" (1998) a nové dílo \"Dvojité dno\" (2010).\n\n"}
{"id": "812285", "url": "https://cs.wikipedia.org/wiki?curid=812285", "title": "Milan Janák", "text": "Milan Janák\n\nMilan Janák (30. dubna 1910, Oravský Podzámok - 6. listopadu 1982, Bratislava) byl ekonom a vysokoškolský pedagog.\n\n\nDo roku 1931 studoval na Obchodní akademii v Košicích, 1931-1933 na Vysoké škole obchodní v Praze, 1941-1944 v Bratislavě. V roce 1944 se stal Ing., 1956 doc., 1964 CSc., 1968 vysokoškolským profesorem. V letech 1937-1939 byl prof. Obchodní akademie v Banské Bystrici a v Nitře. Později působil jako ekonom na různých místech Československa. V letech 1950-1976 přednášel na VŠE v Bratislavě. Specializoval se na faktory neinvestičního rozvoje průmyslu, snižování vlastních nákladů, rozmísťování průmyslu, byl spoluautorem vysokoškolských učebnic, odborných článků a studií.\n\n"}
{"id": "812286", "url": "https://cs.wikipedia.org/wiki?curid=812286", "title": "Borůvkový vrch", "text": "Borůvkový vrch\n\nBorůvkový vrch může být:\n\n"}
{"id": "812289", "url": "https://cs.wikipedia.org/wiki?curid=812289", "title": "František Paňák", "text": "František Paňák\n\nFrantišek Paňák (25. leden 1908, Oravský Podzámok – 28. říjen 1997, Košice) byl římskokatolický kněz, náboženský publicista a překladatel\n\nStudoval filozofii (1939–1941) a teologii (1941–1944) v Banské Bystrici. Náboženský publicista, překladatel, římskokatolický kněz, jezuita. Působil jako operárius mezi mládeží v Bratislavě. Nábožensky pronásledován po roce 1950. Přispěl k činnosti podzemní církve na Východním Slovensku. Autor knihy o zednářích a překladu filozofického díla ze slovinštiny.\n\nJozef Gnip: \"Páter František Paňák SJ : pokračovateľ v diele troch svätých Košických mučeníkov\", Trnava, Dobrá kniha, 2008\n"}
{"id": "812291", "url": "https://cs.wikipedia.org/wiki?curid=812291", "title": "Čojbalsan", "text": "Čojbalsan\n\nČojbalsan může být:\n\n"}
{"id": "812293", "url": "https://cs.wikipedia.org/wiki?curid=812293", "title": "John Alexander Macdonald", "text": "John Alexander Macdonald\n\nJohn Alexander Macdonald (11. ledna 1815 – 6. června 1891) byl kanadský politik skotského původu, jeden ze zakladatelů Kanady, historicky první ministerský předseda Kanady.\n\nPremiérskou funkci zastával 19 let (1. července 1867 – 5. listopadu 1873 a 17. října 1878 – 6. června 1891), což je druhý nejdelší výkon funkce premiéra v historii Kanady (po Williamu Lyonu Mackenzie Kingovi). Začínal jako právník v Kingstonu v Ontariu. Výrazně se podílel na formulaci Zákona o Britské Severní Americe, který de facto založil Kanadu jako nezávislý stát. Poté byl klíčovou figurou při tvorbě kanadské konfederace. Svou funkci musel na několik let opustit kvůli tzv. Pacifickému skandálu (odhalené korupci při stavbě Canadian Pacific Railway).\n\n\n"}
{"id": "812295", "url": "https://cs.wikipedia.org/wiki?curid=812295", "title": "Kvalifikace na Mistrovství Evropy ve fotbale 1988 – skupina 4", "text": "Kvalifikace na Mistrovství Evropy ve fotbale 1988 – skupina 4\n\nZápasy kvalifikační skupiny 4 na Mistrovství Evropy ve fotbale 1988 se konaly v letech 1986 a 1987. Ze čtyř účastníků si postup na závěrečný turnaj vybojoval vítěz skupiny.\n\n"}
{"id": "812296", "url": "https://cs.wikipedia.org/wiki?curid=812296", "title": "Daniel Paulina", "text": "Daniel Paulina\n\nDaniel Paulina (?, Prievidza – 1623, Oravský Podzámok) byl slovenský evangelický kněz, náboženský spisovatel a filozof.\n\n\nZákladní vzdělání získal v Považské Bystrici (1601–1603), Bytči (1608) a Spišské Nové Vsi. Studoval ve Wittenbergu (od roku 1614). Byl učitelem v Bytči a Banské Bystrici, rektorem školy v Bánovcích (1616), dvorním kazatelem vdovy Thurzové na Oravském Podzámku. Ve Wittenbergu vydal několik publikací o metafyzických a teologických otázkách.\n\n"}
{"id": "812300", "url": "https://cs.wikipedia.org/wiki?curid=812300", "title": "Ján Sinapius-Horčička", "text": "Ján Sinapius-Horčička\n\nJán Sinapius-Horčička (1. listopad 1625, Oravský Podzámok - 6. srpen 1682, Halle) byl evangelický kněz, spisovatel.\n\n\nStudoval ve Wittenbergu. Byl rektorem školy v Hlohovci (1649), farářem v Skalici, ve Veličné, v Trenčíně, v Brezně (1668–1669) a v Hlohovci od roku 1672 senior dolnotrenčianské župy. Pronásledován pro víru, musel opustit Uhersko. Žil v Německu, kde umřel během morové epidemie. Autor latinské, zejména příležitostné poezie a latinské učebnice protestantského náboženství pro studenty teologie v Uhersku \"Parvo schola\" (Skalica, roku 1658).\n"}
{"id": "812303", "url": "https://cs.wikipedia.org/wiki?curid=812303", "title": "Leopold Filip z Arenbergu", "text": "Leopold Filip z Arenbergu\n\nLeopold Philipp vévoda z Arenbergu (14. října 1690, Brusel – 4. března 1754, zámek Heverle u Löwenu) byl rakouský polní maršál.\n\nDo rakouské armády vstoupil v mladém věku. Roku 1716 se stal majitelem 28. pěšího pluku. V bitvě o Bělehrad roku 1717 velel pravému křídlu. V roce 1719 byl jmenován guvernérem v Monsu. Ve válce proti Francii roku 1733 sloužil pod Evženem Savojským na Rýně. V roce 1736 byl povýšen do hodnosti polního generála a stal se generalissimem v Nizozemí. Roku 1743 velel v bitvě u Dettingenu rakouským jednotkám a byl v ní raněn.\n\nZa manželku si vzal 29.3.1711 v Bruselu Marii Franciscu Pignatelli, Princeznu z Bisaccia, hraběnku z Egmontu (1696–1766) s kterou měl 6 dětí:\n\n"}
{"id": "812305", "url": "https://cs.wikipedia.org/wiki?curid=812305", "title": "Seznam obětí vyhlazení Ležáků", "text": "Seznam obětí vyhlazení Ležáků\n\nSeznam obětí vyhlazení Ležáků uvádí přehled všech obyvatel této osady, kteří přišli o svůj život v rámci Heydrichády v roce 1942. Někteří obyvatelé osady totiž pomáhali skupině parašutistů Silver A ve složení Alfréd Bartoš, Josef Valčík a Jiří Potůček. Tu nechala nad Protektorátem Čechy a Morava vysadit československá exilová vláda v Londýně. Parašutisté vybavení vysílačkou s krycím jménem Libuše informovali londýnskou vládu o situaci v protektorátu. Současně měli vytvořit středisko, jež by koordinovalo akce ostatních parašutistů.\n\nVšechny dospělé, za které pokládali osoby starší patnácti let, nacisté popravili v pardubickém Zámečku.\nDěti, tedy mladší 15 let, byly zavražděny v plynovém voze ve vyhlazovacím táboře Chelmno.\n"}
{"id": "812306", "url": "https://cs.wikipedia.org/wiki?curid=812306", "title": "Stříbrný vrch (rozcestník)", "text": "Stříbrný vrch (rozcestník)\n\nStříbrný vrch může být:\n\n\n"}
{"id": "812310", "url": "https://cs.wikipedia.org/wiki?curid=812310", "title": "Evropská silnice E14", "text": "Evropská silnice E14\n\nEvropská silnice E14 je evropskou silnicí 1. třídy. Začíná v norském Trondheimu a končí ve švédském Sundsvallu. Celá trasa měří 461 kilometrů.\n\n\n\n"}
{"id": "812325", "url": "https://cs.wikipedia.org/wiki?curid=812325", "title": "Tkalcovský vrch", "text": "Tkalcovský vrch\n\nTkalcovský vrch může být:\n\n\n"}
{"id": "812326", "url": "https://cs.wikipedia.org/wiki?curid=812326", "title": "Dmitrij Alexejevič Komar", "text": "Dmitrij Alexejevič Komar\n\nDmitrij Alexejevič Komar () (6. listopadu 1968, Něstěrovo – 21. srpna 1991, Moskva) byl řidič vysokozdvižného vozíku zaměstnaný v podniku Interiér v Moskvě. Zahynul v noci 21. srpna 1991 během Srpnového puče.\n"}
{"id": "812327", "url": "https://cs.wikipedia.org/wiki?curid=812327", "title": "Franc Rodé", "text": "Franc Rodé\n\nFranc kardinál Rodé CM (* 23. září 1934, Lublaň, Slovinsko) je slovinský římskokatolický kněz, kardinál.\n\nPo 2. světové válce v roce 1945 odešel s rodinou do Rakouska, kde strávil rok v utečeneckém táboře Peggetz u Lince a dva roky ve Spittal an der Drau. V roce 1948 opustila rodina Evropu a emigrovala do Argentiny.\n\nV roce 1952 vstoupil do řádu k lazaristům a studoval katolickou teologii na Gregorianě a na Institut catholique de Paris. V roce 1957 složil řeholní sliby a byl vysvěcen na kněze 29. června 1960 v Paříži. Ve stejném roce promoval na doktora teologie.\n\nOd roku 1965 působil jako farář ve Slovinsku až do roku 1987, kdy ho Jan Pavel II. povolal do Říma a stal se tajemníkem výboru pro dialog s nevěřícími. V roce 1993 se stal tajemníkem Papežské rady pro kulturu.\n\n5. března 1997 byl jmenován arcibiskupem v Lublani. Biskupské svěcení provedl arcibiskup Alojzij Šuštar 6. dubna tého roku. Spolusvětiteli byli Franc Perko a Alojzij Ambrožič. Krátce poté se stal představeným Slovinské biskupské konference. 11. února 2004 byl povolán zpět do Říma a stal se prefektem Kongregace pro společnosti zasvěceného života a společnosti apoštolského života. Benedikt XVI. ho po svém zvolení v úřadu potvrdil.\n\n24. března 2006 bylo oznámeno jeho jmenování kardinálem, které bylo dovršené na konsistoři o měsíc později. Papež Benedikt XVI. ho jmenoval kardinálem jáhnem (\"San Francesco Saverio alla Garbatella\").\n\nBenedikt XVI. Rodého 19. září 2008 jmenoval papežským legátem na oslavách jubilea kláštera Waldsassen.\n\nDne 4. ledna 2011 odstoupil z místa prefekta z důvodu dovršení kanonického věku. Jeho nástupcem se stal kardinál João Braz de Aviz.\n\n\n"}
{"id": "812333", "url": "https://cs.wikipedia.org/wiki?curid=812333", "title": "Palladiánská architektura", "text": "Palladiánská architektura\n\nPalladiánská architektura je evropský architektonický styl odvozený z prací benátského architekta Andrey Palladia (). Termín „palladiánský“ se běžně používá pro stavby ve stylu inspirovaném vlastními Palladiovými pracemi. Styl, který je dnes označován jako palladianismus je rozpracováním Palladiových původních koncepcí. Jeho práce byly založeny na symetrii, perspektivě a na zásadách klasické chrámové architektury starých Řeků a Římanů. Z palladiovských interpretací klasické architektury prováděných v 17. století vznikl styl, který dnes známe jako palladianismus a který se dál rozvíjel ještě v následujícím století. \nKolem poloviny 17. století se palladianismus nakrátko stal populárním architektonickým stylem v Anglii. Počátkem 18. století se pak vrátil do módy nejen v Anglii, ale rozšířil se i do Pruska a jiných evropských zemí. Později, když o něj začal v Evropě opadat zájem, stal se populární v anglických severoamerických koloniích.\n\nV 19. a počátkem 20. století se v Evropě v tomto stylu často stavěly veřejné budovy. Od druhé poloviny 19. století mu však byla velkým soupeřem novogotika. Nicméně jako architektonický styl si palladianismus dále udržoval své příznivce a vyvíjel se. Jeho prvky lze nalézt i v designu řady moderních budov. \n"}
{"id": "812338", "url": "https://cs.wikipedia.org/wiki?curid=812338", "title": "Fosforečnan amonný", "text": "Fosforečnan amonný\n\nFosforečnan amonný je bílá krystalická látka rozpustná ve vodě se vzorcem (NH)PO. Tato látka běžně krystalizuje jako trihydrát.\n\nTato látka se běžně vyrábí reakcí kyseliny fosforečné a amoniaku (obvykle roztoku), dle rovnice:<br>\nHPO + 3NH → (NH)PO<br>\nV případě nedostatku kyseliny fosforečné vznikají dihydrogenfosforečnan amonný a hydrogenfosforečnan amonný.<br>\nAlternativní metodou je použití apatitu (fosforečnanu vápenatého) s vodným roztokem amoniakem:<br>\nCa(PO) (s) + 6NH (aq) + 6 HO → 3Ca(OH) (s) + 2(NH)PO (aq) <br>\nApatit se obvykle rozdrtí na malé kousky před použitím, vzniklý hydroxid vápenatý je následně odfiltrován.\n\nTato látka je používaná jako významné hnojivo, obsahuje totiž fosfor a dusík. Obvykle se sice nepoužívá samotná, ale je součástí vícesložkových hnojiv.<br>\nDále se tato látka používá na srážecí analýzu.<br>\nMimo tohle všechno je to potravinářské aditivum, ale obvykle bývá nahrazeno fosforečnanem sodným.\n"}
{"id": "812339", "url": "https://cs.wikipedia.org/wiki?curid=812339", "title": "Kvalifikace na Mistrovství Evropy ve fotbale 1988 – skupina 5", "text": "Kvalifikace na Mistrovství Evropy ve fotbale 1988 – skupina 5\n\nZápasy kvalifikační skupiny 5 na Mistrovství Evropy ve fotbale 1988 se konaly v letech 1986 a 1987. Z pěti účastníků si postup na závěrečný turnaj vybojoval vítěz skupiny.\n\n\n"}
{"id": "812341", "url": "https://cs.wikipedia.org/wiki?curid=812341", "title": "Franc Perko", "text": "Franc Perko\n\nFranc Perko (* 19. listopadu 1929, Krka, Slovinsko – 20. února 2008, Lublaň, Slovinsko) byl v období 1986 až 2001 arcibiskup Bělehradu.\n\nFranc Perko studoval v letech 1945 až 1949 na gymnáziu a poté na teologické fakultě v Lublani. Na kněze byl vysvěcen 29. června 1953 biskupem Antonem Vovkem. Byl nucen nastoupit na vojnu a přerušit svá studia. Za své názory byl na tři roky uvězněn. Poté sloužil jako duchovní a pokračoval ve studiu. V roce 1963 složil doktorát z teologie. V roce 1986 ho Jan Pavel II. jmenoval arcibiskupem v Bělehradu. Biskupské svěcení provedl 6. ledna 1987 sám papež, spolusvětiteli byli Eduardo Martínez Somalo a José Tomás Sánchez.\n\nV roce 2001 Perko z úřadu arcibiskupa odstoupil, jeho nástupcem se stal Stanislav Hočevar.\n\nPerko se angažoval v událostech kolem rozpadu Jugoslávie a následujících národnostních konfliktech.\n\n"}
{"id": "812342", "url": "https://cs.wikipedia.org/wiki?curid=812342", "title": "Pim Fortuyn", "text": "Pim Fortuyn\n\nWilhelmus Simon Petrus Fortuijn, známý jako Pim Fortuyn (19. ledna 1948, Dreihuis, Nizozemsko – 6. května 2002, Hilversum, Nizozemsko) byl nizozemský politik, řazený obvykle ke krajní pravici.\n\nVystudoval sociologii na Amsterdamské univerzitě. Zabýval se převážně marxistickou sociologií a k marxismu se v té době též hlásil. Později vstoupil do nizozemské Strany práce. Na začátku 90. let se však posunul vpravo a stal se lídrem volební kandidátky nově založené strany \"Leefbaar Nederland\", která měla kořeny v regionální politice, označovala se za středovou, chtěla bojovat proti zatuchlým tradičním politickým stranám a využívat hojně přímé demokracie. V rozhovoru pro list \"Volkskrant\" v únoru 2002 začal Fortuyn prvně hovořit o nutnosti zastavit islámskou migraci do Nizozemska. To vyvolalo velký rozruch ve straně a Fortuyn byl sesazen z čela kandidátky. Vzápětí, 11. února 2002, Fortuyn založil vlastní politickou stranu \"Lijst Pim Fortuyn\", která bývá označována za krajně pravicovou.\n\nFortuyn označení krajní pravice odmítal, distancoval se od jiných pravicových radikálů Evropy (Jörga Haidera či Jean-Marie Le Pena) a vytvořil jakýsi vlastní koncept nové radikální pravice, který se skládal z neoliberalismu (laissez faire, deregulace, malý stát, malá vláda), euroskepticismu, antiklerikalismu, republikánství (Nizozemsko je monarchií), boje za přímou demokracii, obhajoby práv žen a homosexuálů (sám Fortuyn byl gay), absolutní svobody projevu a silné kritiky multikulturalismu a islámu. Podporoval též liberální drogovou politiku či právo na eutanazii. Tento nový koncept je někdy nazýván „fortuynismus“. Sám Fortuyn ho pojmenovával jako „pragmatismus“. Za své vzory Fortuyn označoval Silvia Berlusconiho a Johna F. Kennedyho.\n\nNejvětší kontroverze vyvolávala jeho kritika islámu, neboť v Nizozemsku je hodně přistěhovalců islámského náboženství. Tento spor ho stál i život, neboť byl kvůli němu zavražděn během volební kampaně roku 2002, a to radikálním bojovníkem za práva zvířat Volkertem van der Graafem, který sám za důvod vraždy označil právě to, že chtěl zastavit očerňování islámských obyvatel Nizozemska.\n\nAtentát na Fortuyna vyvolal v Nizozemsku šok. Tradiční politické strany začaly hovořit o tom, že je třeba zabránit střetu kultur v Nizozemsku a atakům na tradiční evropské hodnoty. Přijaly mnohé z Fortuynovy agendy.\n\nV následujících volbách získala Fortuynova strana 17 procent křesel v parlamentu a vstoupila do vlády v koalici s pravo-středovou Křesťanskodemokratickou výzvou a konzervativně-liberální Lidovou stranou pro svobodu a demokracii. Spory v kabinetu však brzy vedly k pádu vlády a novým volbám. Strana bez Fortuyna ovšem rychle ztrácela podporu, až se kolem roku 2006 stala zcela marginální (hlasy jejích voličů zřejmě získala strana Geerta Wilderse).\n\nFortuyn se stal pro Nizozemce mučedníkem a symbolem boje za svobodu projevu. Jako takový byl zvolen Největším Nizozemcem všech dob v televizní anketě pořádané roku 2004.\n\n"}
{"id": "812343", "url": "https://cs.wikipedia.org/wiki?curid=812343", "title": "Evropská silnice E15", "text": "Evropská silnice E15\n\nEvropská silnice E15 je evropskou silnicí 1. třídy. Začíná ve skotském Inverness a končí ve španělském Algeciras. Celá trasa měří 3 610 kilometrů. Na trase mezi jižní Anglii a Francií silnice překonává Lamanšský průliv. Lze využít trajektu mezi Doverem a Calais, nebo vlakové spojení Eurotunelem mezi Folkestone a Calais.\n\n\n\n"}
{"id": "812346", "url": "https://cs.wikipedia.org/wiki?curid=812346", "title": "Kalkbrenner", "text": "Kalkbrenner\n\nKalkbrenner je příjmení těchto osob:\n"}
{"id": "812365", "url": "https://cs.wikipedia.org/wiki?curid=812365", "title": "Zázrivka (potok)", "text": "Zázrivka (potok)\n\nZázrivka je potok na dolní Oravě, v západní části okresu Dolný Kubín. Je to významný pravostranný přítok Oravy s délkou 21,5 km a je tokem IV. řádu.\n\nPotok pramení v Oravské Maguře na jihozápadním svahu Príslopce (1 258,0 m n. m.) v nadmořské výšce přibližně 1 130 m n. m.\n\nOd pramene teče nejprve na západ, pak se obloukem stáčí a na horním toku teče jihozápadním směrem (po obec Zázrivá). V obci se stáčí a dále pokračuje severojižním směrem, přičemž se několikrát esovitě vlní. Za rekreační osadou Lučivná už teče k ústí jihovýchodním směrem, u obce Párnica se zleva odděluje vedlejší rameno a potok teče na krátkém úseku na jih.\n\n\nZázrivka se vlévá do Oravy u obce Párnica v nadmořské výšce 445,3 m n. m.\n"}
{"id": "812367", "url": "https://cs.wikipedia.org/wiki?curid=812367", "title": "Kančí vrch", "text": "Kančí vrch\n\nKančí vrch může být:\n\n"}
{"id": "812369", "url": "https://cs.wikipedia.org/wiki?curid=812369", "title": "Karel Spinola", "text": "Karel Spinola\n\nBlahoslavený Karel Spinola (1564 – 10. září 1622) byl jezuitský misionář, mučedník upálen v Japonsku 10. září, kdy se připomíná jeho svátek.\n\nNarodil se v roce 1564 v Madridu. Jeho otec Ottavio Spinola pocházel z italského Janova, oženil se s českou šlechtičnou a působil na dvoře Rudolfa II. Většinu dětství však strávil Karel ve Španělsku.\n\nUž v mládí zatoužil sloužit Bohu v Asii a zemřít pro Něj mučednickou smrtí. Tento zpočátku romantický sen jej však nikdy neopustil. Jeho rozhodnutí vstoupit do Tovaryšstva Ježíšova vyvolalo v rodině silné rozhořčení. On však zůstal neoblomný a obrátil se o pomoc ke svému strýci kardinálu Filipu Spinolovi. \n\n\"„Míní-li Vaše Eminence, abych čekal, dokud nebude můj otec souhlasit, rád bych Vám řekl, že nepovažuji jeho svolení za nezbytné. Nikdy mým rozhodnutím neotřese, ať už dá souhlas či ne. A jestli jsem se v této záležitosti obrátil na Vaši Eminenci, pak se tak nestalo proto, že jsem myslil, že to musím udělat z úcty k Vám. Vždyť vlastně nepotřebuji žádné svolení. Nebude-li má prosba splněna, budu trvat na svém právu. Doufám, že kardinál svaté Matky církve neuplatní vliv své vysoké hodnosti, aby připravila jeho synovce o tak veliké štěstí. A jakým právem by mohla Vaše Eminence odepřít pomoc povolání mému, když jste poskytl pomoc a podporu tolika jiným v povolání jejich.“\"\n\nNakonec dal otec svolení, které si Karel tolik přál; roku 1584 vstoupil do noviciátu v Nole, kde žil a jako kardinál působil jeho strýc Filip Spinola. Vizionář, jezuitský kněz Bartoloměj Ricci mu tehdy údajně předpověděl smrt v Japonsku.\n\nJiž jako novic se hlásil do indické misie. Patřil k velké skupině „Indipatae“, která se hlásila u řádového generála dobrovolně do východoasijské misie. V této době napsal své \"Nabídnutí\", v němž ke konci opět ozývá jeho touha po mučednictví:\n\n\"„Naplň mé srdce duchovní útěchou, abych Tě neustále nacházel ve všech věcech, vždy a všude, a abych byl s Tebou konečně spojen v mučednictví.“\"\n\nPůsobil v Lecce a Apulii a potom v Neapoli, kde v r. 1586 složil řeholní sliby. V Neapoli poznal sv. Aloise. Po studiích filosofie působil v Římě a v Miláně. Otec mu v r. 1592 v Praze zemřel. Po vysvěcení na kněze v r. 1594 zaznamenal první úspěchy jako kazatel v Cremoně. Tamější biskup z vděčnosti k Spinolovi otevřel v Cremoně novou jezuitskou kolej.\n\nV roce 1595 byl Karel určen do japonské misie. Jeho rodina opět vyvinula všechno úsilí, aby jeho odjezdu zabránila. Nakonec odplul z Janova do Barcelony, prošel Španělsko až do portugalského Lisabonu a 10. srpna 1596 vyplul s několika jezuity na cestu kolem Afriky. Stalo se něco nečekaného, v blízkosti mysu Dobré naděje se zlomilo kormidlo a vítr hnal koráb stále na západ. Lidé na lodi umírali a Spinola pomáhal nemocným. Loď se dostala až na pobřeží Brazílie. Po pětiměsíčním pobytu v městě Salvador loď opravili, avšak další cestu po moři zakončila 25. března 1597 bouře, v níž ztroskotala loď u San Juanu na Portoriku. Téměř půl roku zde Spinola šířil víru mezi domorodci. Koncem srpna opravená loď opět sloužila. 17. října 1597 byla však celá posádka zajata Angličany, kteří tehdy válčili proti Španělům. Spinola se dostal do Yarmouthu v Kanadě a odtud v lednu 1598 zpět do Lisabonu. Zde zažil epidemii moru, při níž účinně pomáhal nemocným.\n\nV březnu 1599 odjel s přítelem do Indie. Přistáli v kolonii Goa, někdejším působišti sv. Františka Xaverského. V listopadu 1600 připluli do Macaa, portugalské kolonie na čínském pobřeží. Zde se Spinola v jezuitské koleji učil japonsky. Pokračoval po stopách Františka Xaverského a v květnu 1602 připlul do japonského Nagasaki. Zdokonaloval se v japonštině a po dvou letech studia působil dalších sedm let jako dozorce jezuitské koleje v Miace (dnešní Kjóto). Počátkem roku 1612 byl povolán do Nagasaki a stal se generálním vikářem misií a provinčním prokurátorem.\n\nV roce 1614 vypuklo všeobecné pronásledování křesťanů. P. Spinola pracoval nadále v Nagasaki jako prokurátor a duchovní pastýř. V noci 14. září 1618 byl zatčen se svým průvodcem Fr. Ambrožem Fernandesem a po prvním výslechu v Nagasaki byl odveden spolu se dvěma dominikány a třemi japonskými křesťany do vězení v Suzuta (u Omury). Tušil, že jeho touha po mučednictví bude brzy naplněna. „Konečně jsem byl zatčen a jako lupič za velkého sběhu lidí vlečen ulicemi a uvržen do vězení. Teď tu žiji radostně a spokojeně, plný vděčnosti Pánu, který mi udělil takovou milost“. Podobná radost a hrdost nad tím, že se podobá svému trpícímu Spasiteli, naplňuje všechny jeho četné dopisy, které napsal ve vězení. Vždy se podepisoval \"Carolus incarceratus\" nebo \"Carolus pro Christo captus\".\n\nCelé čtyři roky musel se svými druhy snášet strádání ve vězení, jež se podle P. Porro rovnalo téměř živému mučednictví. Spinola však toto strádání považoval za přípravu na konečné dokonání.\n\"„Není toho moc, co jsem vytrpěl, toužím po daleko větších útrapách. První rok mého noviciátu se blíží ke konci; protože však doufám, že budu v nebi připuštěn k profesi, chci vzít na sebe mnoho jiných těžkých zkoušek.“\"\n\nV té době žádalo více japonských spoluvězňů, ponejvíce bývalí seminaristé a katechumeni, o přijetí do Tovaryšsta Ježíšova. S provinciálovým svolením jich mohlo sedm po skončení noviciátu ve vězení složit svaté sliby.\n\nDo těsného vězení, jež nazval P. Spinola humorně „ptačí klecí“, bylo nacpáno nejprve sedmnáct, poté čtyřiadvacet a nakonec třiatřicet vězňů. Místnost byla tak úzká, že se zde nedalo v noci ani ležet, ani ve dne udělat nejmenší pohyb. Protože tam museli vykonávat své potřeby a nemohli se po celou dobu ani mýt, ani vyměnit šaty, byl tam neustále zápachem zamořený vzduch. \n\nPřesto, že byli přísně střeženi, podařilo se křesťanům propašovat do vězení vše potřebné pro slavení mše svaté, takže denně mohl jeden z kněží přinést Nejvyšší Oběť. Zbytek dne byl na návrh P. Spinoly rozdělen pevným řádem na meditaci, recitováni malých denních hodinek a růžence, duchovní četbu, a po skromném jídle zpívané nešpory, zpytování svědomí atd. Tak se nejen čelilo mučivé nečinnosti, ale všeho času bylo využito pozitivně k náboženskému prohloubení a vnitřnímu pokroku.\n\n28. srpna 1622 napsal P. Spinola provinciálovi list na rozloučenou: \n\n\"„Včera vtrhli do našeho vězení soudní pohunkové s nepříčetnou zuřivostí. Na základě pověstí, jež pronikly k našemu sluchu, jsme se domnívali, že nás chtějí okamžitě usmrtit. Zatím však jen spočítali vězně a zapsali jejich jména“.\" \n\nDopis je podepsán Carlo, odsouzený pro jméno Ježíšovo k smrti. 9. září bylo dvacet pět vězňů převezeno do Nagasaki. Dorazili příštího dne a byli vyvedeni na „Svatou horu“, na totéž místo, kde zemřelo roku 1597 dvacet šest svatých mučedníků (Nishiaza, místo dnešní jezuitské rezidence). O hodinu později se dostavila skupina třiceti křesťanů z Nagasaki. Celkový počet mučedníků tak stoupl na padesát pět. Z toho bylo třicet popraveno a dvacet pět upáleno. P. Spinola se zhroutil v plamenech první a naplnil tak svůj život v pravém slova smyslu jako celopal (holocaustum) pro Krista. Jako poslední zemřel P. Šebestián Kimura. Byl jedním ze dvou japonských jezuitů, které vysvětil biskup Cergueira roku 1601 v Nagasaki jako první domorodé kněze. Pocházel z Hirado, kde byl roku 1550 jeho děd pokřtěn svatým Františkem Xaverským.\n\nOstatní jezuité, kteří zemřeli při tomto „Velkém mučednictví“, bylo oněch sedm Japonců, které přijal P. Spinola ve vězení do Tovaryšstva Ježíšova. Jmenovali se: Antonín Kijuni, Gonsalves Fuzai, Tomáš Akahaži, Pert Sampo, Michael Saito, Ludvík Karwara, Jan Yamaguchi. Všechny umučené včetně Karla Spinoly prohlásil papež Pius IX. roku 1867 za blahoslavené.\n\nKarel Spinola bývá zobrazován jako jezuita přivázaný ke kůlu na hořící hranici. Smrt upálením u kůlu na hořící hranici byla podle životopisců již od středověku pokládána za úděl mučedníků. Kůl představuje světovou osu, mučednictví apod. Hořící hranice je nástrojem umučení mnoha světců.\n\nKarlu Spinolovi a jezuitské misi v Japonsku věnoval Jaroslav Durych svůj čtyřdílný román \"Služebníci neužiteční\" (1. díl 1940, 4dílný komplet 1969 a 1996).\n\n\n"}
{"id": "812376", "url": "https://cs.wikipedia.org/wiki?curid=812376", "title": "Slovinská biskupská konference", "text": "Slovinská biskupská konference\n\nSlovinská biskupská konference (slovinsky.: \"Slovenska škofovska konferenca (SŠK)\") je ústřední shromáždění katolických biskupů ve Slovinsku. V roce 1993 se stala nástupcem biskupské konference v Jugoslávii a své sídlo má v Lublani. Je členem obou evropských biskupských organizací (CCEE a COMECE).\n\nPrezidentem je arcibiskup Anton Stres CM.\n\n\n\n"}
{"id": "812384", "url": "https://cs.wikipedia.org/wiki?curid=812384", "title": "Kvalifikace na Mistrovství Evropy ve fotbale 1988 – skupina 6", "text": "Kvalifikace na Mistrovství Evropy ve fotbale 1988 – skupina 6\n\nZápasy kvalifikační skupiny 6 na Mistrovství Evropy ve fotbale 1988 se konaly v letech 1986 a 1987. Ze čtyř účastníků si postup na závěrečný turnaj vybojoval vítěz skupiny.\n\n"}
{"id": "812387", "url": "https://cs.wikipedia.org/wiki?curid=812387", "title": "Šafařík (planetka)", "text": "Šafařík (planetka)\n\n(8336) Šafařík je planetka nacházející se v hlavním pásu asteroidů. Objevil ji český astronom Antonín Mrkos 27. září 1984. Byla pojmenována podle českého chemika a astronoma Vojtěcha Šafaříka. Kolem Slunce oběhne jednou za 5,45 let.\n\n\n"}
{"id": "812389", "url": "https://cs.wikipedia.org/wiki?curid=812389", "title": "Úlet (povídka)", "text": "Úlet (povídka)\n\nÚlet (anglicky „Whacky“) je krátká vědeckofantastická povídka britského spisovatele Arthura C. Clarka z roku 1950.\n\nČesky vyšla povídka ve sbírce \"Směr času\" (Polaris, 2002) v překladu Josefa Hořejšího. Je to jedna z nejkratších povídek autora, zabírá necelé dvě stránky A5. Vzhledem k tomu, že se jedná skutečně o „úlet“, nelze příběh jednoznačně interpretovat.\n\n"}
{"id": "812390", "url": "https://cs.wikipedia.org/wiki?curid=812390", "title": "Martin Prokop", "text": "Martin Prokop\n\nMartin Prokop (* 4. října 1982 v Jihlavě) je český automobilový závodník, mistr Junior World Rally Championship 2009 a současný jezdec v týmu Czech Ford National Team. Jezdí s vozem Ford RS WRC, což je nejvyšší kategorie závodních vozů v rally. Martin bydlí v Praze, ale team má zázemí v Jihlavě.\n\nV roce 2018 obdržel druhé místo v kategorii dospělí muži v soutěži Sportovec kraje Vysočina. Roku 2019 v téže ankět uspěl a stal se sportovcem roku Kraje Vysočina.\n\nV sezoně 2011 jel opět v kategorii SWRC a vybojoval 3. místo celkově. Na poslední soutěži Wales Rally se představil s Fordem Fiestou RS WRC a soutěž dokončil na 21. místě. V roce 2012 přestoupil do kategorie WRC s Fordem Fiesta RS WRC a opět vyměnil spolezdce, kterým se stal Zdeněk Hrůza. V roce 2014 zavodil ve Fordu RS WRC, jeho spolujezdec je Jan Tománek. V dubnu roku 2015 přesedl do nejnovější specifikace Fiesty RS WRC a odjel celou sezónu až na Australskou rally, která by byla ke vzdálenosti pro tým finančně náročná. V roce 2016 získal Martin Prokop Nejvyšší ocenění kraje Vysočina, přesná kategorie byla uveřejněna v říjnu 2016, získal skleněnou medaili Kraje Vysočina.\n\n<nowiki>*</nowiki> Season still in progress\n\n"}
{"id": "812393", "url": "https://cs.wikipedia.org/wiki?curid=812393", "title": "Smolný vrch", "text": "Smolný vrch\n\nSmolný vrch může být:\n\n"}
{"id": "812399", "url": "https://cs.wikipedia.org/wiki?curid=812399", "title": "HTC Desire S", "text": "HTC Desire S\n\nHTC Desire S, známý také jako HTC Saga je smartphone navržený a vyrobený společností HTC se systémem Android 2.3.5 \"Gingerbread\". První oznámení bylo na Mobile World Congress 15. února 2011 a jako nástupce HTC Desire byl vypuštěn 8. března 2011 na trh.\n\nHTC Desire S nese podobný vnitřní hardware jako jeho předchůdce. Jedno z nejvýznamnějších zlepšení v oblasti hardwaru Desire S je 33% nárůst paměti RAM a 100% nárůst vnitřního úložného prostoru. Připojení telefonu k mobilnímu internetu také doznalo výrazného vylepšení: 14,4 Mbit/s HSDPA a bezdrátové připojení 802.11 b/g/n. Desire S má většinu těla z hliníku a došlo k odebrání mechanických tlačítek včetně trackballu a byly nahrazeny dotykovými klávesami.\n\nDisplej s úhlopříčkou 3,7 palce je stejný jako u HTC Desire: kapacitní dotykový SuperLCD je překrytý sklem gorila glass. Byla přidána přední VGA kamera, ale fotoaparát zůstal nezměněn a je tedy stejný jako u Desire.\n\nZařízení bylo původně dodáváno s Android 2.3 včetně HTC Sense 2.1. Dne 2. října 2011, bylo oznámeno, že Desire S dostane Android 2.3.5 a HTC Sense 3.0. Nová aktualizace přináší HTC Watch do seznamu aplikací, stejně jako nový design zámku obrazovky a možnost přidání ikon a widgetů na zámek obrazovky.\n\nTelefon je součástí nové generace HTC zařízení, které vlastní podepsané zavaděče, které zvyšují obtížnost při využívání vlastního firmwaru na tomto zařízení.\n\nAndroid 2.3.5 Aktualizace také přidala nové pohybové funkce, například když vám někdo volá, tak se jednoduchým otočením telefonu na stranu přepne na hlasitý telefon, pokud zase přiblížíte telefon k uchu pak sníží úroveň hlasitosti vyzvánění.\n\n\n"}
{"id": "812400", "url": "https://cs.wikipedia.org/wiki?curid=812400", "title": "Selský vrch", "text": "Selský vrch\n\nSelský vrch nebo Selské vrchy může být:\n\n"}
{"id": "812405", "url": "https://cs.wikipedia.org/wiki?curid=812405", "title": "Kostel svatého Františka Xaverského v Garbatelle", "text": "Kostel svatého Františka Xaverského v Garbatelle\n\nKostel svatého Františka Xaverského v Garbatelle je římský kostel ve čtvrti Ostiense, na náměstí Damiana Sauliho.\n\nPři kostele, postavené podle návrhu Biniho, byla zřízena 1. května 1933 Piem XI. (apoštolskou konstitucí \"\"Quo omnes sacrorum\"\") farnost, jako sídlo kardinálů jáhnů. Proslavila se jako první farnost, kterou po svém zvolení navštívil Jan Pavel II..\n\nFasáda je zděná a travertinová; nad centrálním portálem je v lunetě velké okno a nad ním znak papeže Pia XI..\n\nInteriér je trojlodní s jónskými sloupy a transeptem\n\nV apsidě je velký obraz se světci a v příčné lodi malba \"Madona boží lásky\" a \"Ježíš ve slávě s anděli\". Po stranách jsou bronzy \"Ukřižování\" a \"Madonna\".\n\n\n"}
{"id": "812414", "url": "https://cs.wikipedia.org/wiki?curid=812414", "title": "Kostel svatého Františka a Viktora", "text": "Kostel svatého Františka a Viktora\n\nŘímskokatolický farní kostel svatého Františka a Viktora je jedinou architektonickou památkou v ostravské místní části Hrušov. V roce 1997 byl zasažen ničivou povodní. Od 29. března 2010 je památkově chráněn.\n\nPředchůdcem kostela byl dřevěný kostelík svaté Marie Magdaleny ze 14. století. Chátrající stavba však nemohla pokrýt potřeby věřících, proto bylo koncem 19. století rozhodnuto o stavbě nového svatostánku. V čele skupiny občanů stál majitel zdejší továrny na sodu Viktor rytíř Miller zu Aichholz, který věnoval značnou finanční částku. Projektu se ujal vídeňský architekt Max Schweda s Leopoldem Theyerem, přičemž byly použity skici Heinricha von Ferstela. Navržena byla jednolodní novogotická stavba z režného zdiva, ze stejného materiálu je také věž. Základní kámen byl položen 4. července 1886, stavba byla dokončena na konci roku 1887, avšak vysvěcena byla za účasti kardinála Jiřího Koppa až 23. května 1893.\n\nInteriér je převážně původní. Tvoří jej:\n\nSocha Panny Marie z bočního oltáře byla během povodní v roce 1997 zcela zničena, zůstaly pouze její sepjaté ruce. Ty jsou dnes vystaveny před zpovědnicí.\n\nSoučasné varhany od firmy Rieger pocházejí z roku 1954. Jde o jedny ze tří největších varhan v Ostravě, avšak na jejich generální opravu farnost zatím nemá peníze.\n\nKostel s příchodem faráře Piotra Marka Kowalskiho výrazně ožil. Byla provedena oprava vnějších zdí, nyní (léto 2012) se opravuje věž a okenní vitráže. V plánu jsou kostelní věžičky a varhany. Snahou farníků je celková obnova kostelního prostranství a zřízení parkoviště. Finance na obnovu jsou získávány prostřednictvím sbírek věřících a darů od nadací. Známou podporovatelkou kostela je zpěvačka Marie Rottrová, která je hrušovskou rodačkou. Od roku 2017 farářem je P.Mgr. ThLic. Krzysztof Szewczyk Th.D., Ph.D.\n\n"}
{"id": "812417", "url": "https://cs.wikipedia.org/wiki?curid=812417", "title": "Evropská silnice E16", "text": "Evropská silnice E16\n\nEvropská silnice E16 je evropskou silnicí 1. třídy. Začíná v Severním Irsku v Londonderry a končí ve švédském Gävle. Celá trasa měří 1 679 kilometrů. E16 je hlavním silničním tahem mezi dvěma největšími norskými městy Oslem a Bergenem. V Norsku trasa vede skrz nejdelší silniční tunel na světě. V roce 2011 bylo rozhodnuto o prodloužení trasy z Osla dál na východ až do švédského do Gävle.\n\nNa trase protíná E16 několik dalších evropských silnic. V Belfastu E1 a E18, v Glasgow E5, v Edinburghu E15, v Bergenu E39 a nakonec v Sandvice znovu E18. Po zmíněném rozšíření protíná E16 ještě E6 u Gardermoenu, E45 mezi Torsby a Malungem a E4 v Gävle.\n\n\n\n\n"}
{"id": "812421", "url": "https://cs.wikipedia.org/wiki?curid=812421", "title": "Kvalifikace na Mistrovství Evropy ve fotbale 1988 – skupina 7", "text": "Kvalifikace na Mistrovství Evropy ve fotbale 1988 – skupina 7\n\nZápasy kvalifikační skupiny 7 na Mistrovství Evropy ve fotbale 1988 se konaly v letech 1986 a 1987. Z pěti účastníků si postup na závěrečný turnaj vybojoval vítěz skupiny.\n\n"}
{"id": "812423", "url": "https://cs.wikipedia.org/wiki?curid=812423", "title": "Gitta Sereny", "text": "Gitta Sereny\n\nGitta Sereny, CBE (13. března 1921 Vídeň, Rakousko − 14. června 2012 Cambridge, Anglie) byla v Rakousku narozená britská spisovatelka a novinářka. V roce 1995 získala cenu James Tait Black Memorial Prize. V roce 2004 Řád britského impéria za přínos novinařině. Byla také autorkou pěti knih, mezi něž patří i \"The Case of Mary Bell: A Portrait of a Child Who Murdered\" (1972), \"Into That Darkness: From Mercy Killing to Mass Murder\" (1974) a \"Albert Speer: His Battle with Truth\" (1995). Zemřela v Addenbrooke's Hospital v Cambridge ve věku 91 let.\n"}
{"id": "812424", "url": "https://cs.wikipedia.org/wiki?curid=812424", "title": "Martha Cowles Chase", "text": "Martha Cowles Chase\n\nMartha Cowles Chase (30. listopadu 1927 Cleveland Heights, Ohio, USA – 8. srpna 2003 Lorain, Ohio), známá také jako Martha Cowles Epstein, byla americká genetička známá jako členka týmu, který v roce 1952 experimentálně dokázal, že DNA je nositelkou genetické informace.\n\nNarodila se v roce 1927 v Clevelandu v Ohiu. V roce 1950 získala bakalářský titul na College of Woodster a v roce 1964 titul PhD na Univerzitě jižní Kalifornie.\n\nV roce 1952 pracovala jako asistentka v laboratoři amerického odborníka na bakteriofágy Alfreda Hersheyho v Cold Spring Harbour Laboratory na Univerzitě Jižní Kalifornie. Zde společně provedli tzv. Hershey-Chase experiment spočívající v ověření, která z radioaktivně značených komponent (DNA nebo proteinová kapsida) fágu T2 zůstane v peletě infikovaných bakterií.\n\n\n"}
{"id": "812427", "url": "https://cs.wikipedia.org/wiki?curid=812427", "title": "Cybersquatting", "text": "Cybersquatting\n\nCybersquatting (též doménový squatting) je označení pro registraci a následné užívání doménového jména ve zlé víře na úkor obchodní značky, názvu anebo jména jiné osoby. Ve většině případů je na zaregistrovanou doménu umístěna reklama a nabídka k prodeji domény. Je běžným jevem i přímá nabídka odprodeje domény vlastníkovi, na jehož úkor byla doména registrována. \n\nSlovo cybersquatting je kombinací slov cyber (ze slova Kybernetika) a squatting (obsazování prázdných domů a jejich obydlování bez povolení majitele objektu). S cybersquattingem se zvláště potýkají velké společnosti, protože domény jejich produktů mají větší návštěvnost a mohou tak svému majiteli vydělat více peněz.\n\nCybersquatteři si vytipovávají domény většinou podle potenciální návštěvnosti. Pokud se například chystá televize spustit nový pořad, snaží se registrovat doménu jakmile je vybráno jméno. \n\nNe vždy se musí jednat přímo o přesný název.\n\nTato taktika je založena na národnostní preferenci užívání domén prvního řádu. Například pokud si firma zvolí jako svou stránku domena.com, pak si cybersquatter registruje domény na národních doménách prvního řádu jako domena.cz, domena.sk atd.\n\nTyposquatting je postaven na překlepech uživatelů, kteří zadávají název webu přímo do adresního řádku v prohlížeči. \nPříklady k překlepům domena.cz:\n\nJakmile doméně skončí expirační období je smazána. V tento okamžik si jí může znovu zaregistrovat kdokoliv. Pokud byla smazána kvůli nedbalosti majitele a získá jí cybersquatter, většinou nezbývá nic jiného, než nového majitele kontaktovat a pokusit se domluvit.\n\nZa cybersquatting se považuje i použití obchodní značky v názvu domény bez vědomí majitele a její následné užívání ve zlé víře. \nPříklady:\n\nVšechny výše zmíněné příklady jsou běžnou ukázkou cybersquattingu.\n\nDříve se využívaly soudy. Podala se žaloba k soudu, ten musel vydat předběžné opatření na zablokování domény, aby jí nemohl majitel převést na někoho jiného. Tohle vše ale byl často problém udělat bez vyjádření protistrany. Případné spory tak byly zdlouhavé.\nDnes se vše řeší pomocí arbitráže UDRP. Navrhovatel musí prokázat, že doména je matoucí/zavádějící s jeho značkou. Dále, že je doména využívána bezúčelně a současný majitel s ní nemá plány, které by nebyly v rozporu s obchodní značkou navrhovatele. A také musí prokázat zlou víru.\n\nkomercnibanka.biz - Komerční banka měla zájem o odkoupení domény komercnibanka.biz od majitele. Nedošlo však k \"dohodě smírnou cestou\" a došlo na arbitráž, kterou Komerční banka vyhrála. V současnosti je doména přesměrována na domovskou stránku Komerční Banky.\n\nceskapojistov­na.cz - spor se táhl od roku 2001 do konce roku 2004, než Vrchní soud udělil právo nakládat s doménou České Pojišťovně. Článek do pravidel o registraci .cz domén byl přidán do podmínek registrace až v polovině roku 2004.\n\nministerstvo-spravedlnosti.cz, obvodnisoud.cz, okresnisoud.cz, mestskysoud.cz, krajskysoud.cz, vrchnisoud.cz a nejvyssisoud.cz - Začátkem roku 2012 dospěl Rozhodčí soud při Hospodářské komoře ČR a Agrární komoře ČR k poměrně přelomovému rozsudku. Přiznal názvu ministerstvo spravedlnosti ochranu podle předpisů o ochraně práva právnické osoby na ochranu jejího názvu, a to s přihlédnutím k zvláštní povaze ministerstva jako organizační složky státu. Opřel se i o rozhodnutí Městského soudu v Praze, který označil užívání domén za nekalou soutěž. \n"}
{"id": "812430", "url": "https://cs.wikipedia.org/wiki?curid=812430", "title": "Paul Jenkins (malíř)", "text": "Paul Jenkins (malíř)\n\nPaul Jenkins, rodným jménem William Paul Jenkins (12. července 1923 Kansas City, Missouri, USA − 9. června 2012 Manhattan, New York, USA) byl americký abstraktní expresionistický malíř. V roce 1948 se přestěhoval do New Yorku, kde studoval na Art Students League of New York u Yasuo Kuniyoshiho.\n"}
{"id": "812432", "url": "https://cs.wikipedia.org/wiki?curid=812432", "title": "Matt Stone", "text": "Matt Stone\n\nMatthew Richard \"Matt\" Stone (* 26. května 1971, Houston, Texas, USA) je americký herec, dabér, animátor, scenárista, producent, hudebník, známý především jako spoluzakladatel seriálu \"South Park\".\n\nS Trey Parkerem začali svoji spolupráci projektem \"Jesus vs. Frosty\", který fungoval jako prototyp South Parku, jelikož přinesl na svět postavy Kennyho, Cartmana, Kyle, Stana, Ježíše a Santa Klause.\nV roce 1993 oba vystoupili v černohumorném snímku \"Alferd Packer: The Musical\" načež v podobném rázu produkovali a vystoupili v \"Orgazmo\" (1997) a \"BASEketballu\" (1998).\n\nZa seriál \"South Park\", Stone má na kontě 4 ocenění Emmy ('Outstanding Programming More Than One Hour' a 'Outstanding Programming Less Than One Hour').\n"}
{"id": "812433", "url": "https://cs.wikipedia.org/wiki?curid=812433", "title": "Nokia 1011", "text": "Nokia 1011\n\nNokia 1011 je první masově vyráběný mobilní telefon pracující v GSM pásmu. Byl prodáván i pod názvem Mobira Cityman 2000. Datum vydání telefonu je 10. listopadu 1992.\n\nTelefon má rozměry 195 x 60 x 45mm a jako zobrazovací zařízení používá monochromatický displej a vnější anténu. Paměť může mít 99 telefonních čísel. Nevlastnila ještě charakteristické vyzvánění pro dnešní nokie, protože to bylo zavedeno až v roce 1994. Telefon používá GSM pásmo 900 MHz. V roce 1992 stál asi 2500 německých marek.\n\nTelefon byl schopen přijímat a odesílat SMS zprávy, i když se říká, že první Nokia schopná přijímat SMS zprávy je Nokia 2110.\n\nNokia 1011 byla vyráběna až do roku 1994, poté byla představena Nokia 2110 jako nástupce předešlého modelu.\n\n"}
{"id": "812434", "url": "https://cs.wikipedia.org/wiki?curid=812434", "title": "LeRoy Neiman", "text": "LeRoy Neiman\n\nLeRoy Neiman (8. června 1921 Saint Paul, Minnesota, USA − 20. června 2012 New York City, New York, USA) byl americký malíř. Je autorem obrazů (často sítotisku) sportovců, hudebníků a sportovních událostí. V roce 1954 zahájil svoji spolupráci s časopisem Playboy. Byl oficiálním malířem pěti olympijských her.\n"}
{"id": "812439", "url": "https://cs.wikipedia.org/wiki?curid=812439", "title": "Andrew Sarris", "text": "Andrew Sarris\n\nAndrew Sarris (31. října 1928 Brooklyn, New York City, New York, USA – 20. června 2012 Manhattan, New York City, New York, USA) byl americký filmový kritik. Jeho rodiče se do New Yorku přestěhovali z Řecka. V roce 1969 se oženil s Molly Haskell. Zemřel v St. Luke’s Hospital na Manhattanu ve věku 83 let.\n"}
{"id": "812441", "url": "https://cs.wikipedia.org/wiki?curid=812441", "title": "2030", "text": "2030\n\nRok 2030 (MMXXX) gregoriánského kalendáře začne v úterý 1. ledna a skončí v úterý 31. prosince. V České republice bude mít 251 pracovních dnů a 13 státních a ostatních svátků, z toho 10 jich připadne na mimovíkendové dny. Dle židovského kalendáře nastane přelom roků 5790 a 5791, dle islámského kalendáře 1451 a 1452.\n\n\nZde jsou uvedena některá díla, jejichž děj se odehrává (zcela nebo částečně) v roce 2030.\n\n\n\n\n\n"}
{"id": "812442", "url": "https://cs.wikipedia.org/wiki?curid=812442", "title": "Nádraží Veleslavín (stanice metra)", "text": "Nádraží Veleslavín (stanice metra)\n\nNádraží Veleslavín je, společně se stanicemi Bořislavka, Petřiny a Nemocnice Motol, jedna ze čtyř stanic úseku V.A pražského metra. Počátkem března 2015 byla uvedena do ověřovacího provozu, slavnostní otevření proběhlo 6. dubna 2015.\n\nPracovní název stanice byl Veleslavín a ten byl potvrzen v prvním schvalování pražských radních v červnu 2012. V lednu 2013 místopisná komise pražského magistrátu doporučila přejmenování dvou chystaných stanic, aby přesněji odpovídaly pražskému místopisu. Dosavadní pracovní název Veleslavín se tak měl změnit na Nádraží Veleslavín, podle blízké železniční stanice i stávající zastávky tramvají i autobusů.\n\nStanice se nachází v prostoru mezi stávající tratí SŽDC obvod železniční stanice Veleslavín a východní částí ulice K Červenému vrchu, se středem přibližně pod ulicí Evropskou. Je mělce ražená, asi 20,5 m pod zemí, s jedním podpovrchovým vestibulem situovaným mezi železniční trať a křižovatku ulic Evropská – Kladenská. Délka nástupiště je 201 metrů.\n\nPoloha stanice, vestibulu a jednotlivých výstupů jsou takové, aby umožňovaly v etapě přímé vazby na dočasný autobusový terminál a zároveň bez nutnosti přestavby v předstihu reagovaly na předpokládanou modernizaci stávající tratě Českých drah (zastávka v zahloubené poloze). Rovněž budoucí urbanizace prostoru mezi železniční tratí a Evropskou ulicí je z takto umístěné stanice dobře možná. Uvedeným předpokladům odpovídá navržený princip uspořádání podchodu a  vestibulu ve dvou výškových úrovních. Autobusový terminál má umožnit ukončení části městských, příměstských a regionálních autobusových linek namísto Dejvické (Vítězného náměstí).\n\nProjekt stanice vznikl v kancelářích Metroprojektu, autorkou je architektka Hana Vermachová.\n\nStanice byla slavnostně otevřena 6. dubna 2015, testování probíhalo ale i v roce 2015.\n\nDopravní podnik spolu s otevřením stanice (i celého úseku) upravil desítky pražských autobusových a tramvajových řádů a některé linky upravil, jiné zcela zrušil. V blízkosti stanice bylo také vybudováno parkoviště P+R a zastávky pro autobusy, na které byly přesměrovány meziměstské linky z Kladna, Slaného a ostatního západního/severozápadního okolí Prahy (ty předtím končily na stanici Dejvická).\n\nSoučástí projektu nové stanice původně nebyly eskalátory vedoucí od horního vestibulu až ven. Lidem, co přijíždí s kufry a dalšími zavazadly z letiště museli pomáhat speciální zaměstnanci – nosiči. Tento stav byl ale kritizován, tak se rozhodlo o dodatečné výstavbě eskalátorů. Jejich výstavba probíhala mezi 1. listopadem 2017 až 13. dubnem 2018. Jde o dvoje pohyblivé schody, široké 80 cm. Vyšly celkem na 33 milionů korun.\n\nStanice byla odzačátku kritizována za neexistující eskalátory na stanici, ze které jezdí lidé na letiště. Architekt Adam Gebrian ve svém pořadu na stanici kritizoval špatné napojení na blízké vlakové nádraží (pouze prašnou cestou).\n\n"}
{"id": "812443", "url": "https://cs.wikipedia.org/wiki?curid=812443", "title": "Kyle Broflovski", "text": "Kyle Broflovski\n\nKyle Broflovski (někdy též Kyle Broflovsky) je fiktivní postava z amerického animovaného seriálu \"South Park\", vysílaného na Comedy Central, kde společně s Ericem Cartmanem, Stanem Marshem a Kenny McCormickem patří mezi hlavní postavy. Jedná se o postavu částečně založenou na spolutvůrci South Parku, Mattu Stoneovi.\n\nStejně jako i Kylovi přátelé, i sám Kyle je často vulgární a nebere si servítky před ničím, zvláště útokům Erica Cartmana na jeho náboženství a pohledy na svět. Kyle tak jako Stone je svéhlavý a tvrdohlavý, jelikož se nerad podílí na aktuálních trendech, čímž dochází k problémům se zapadáním do kolektivu. Kyle patří mezi nejmorálnější hlavní postavy a často se vyjadřuje k cenzuře v televizi, právu, globální ekonomii a též občanské svobodě.\n\nKyle má rád fekální humor, seriál Family Guy a také kanadské duo Terrance a Phillip.\nPokaždé když má Kyle morálně laděný proslov na konci epizody, začíná větou „You know, I learned something today...“, kterou používají i jiné postavy, nejméně však Cartman.\n\nKyleovi rodiče jsou Sheila a Gerald Broflovski, původem polští Židé, kteří pocházejí z New Jersey, ale usadili se v South Parku, ve státě Colorado. Gerald se živí jako právník, zatímco Sheila je žena v domácnosti, která se stará (někdy až přehnaně) o svého syna (stereotyp židovské matky). Zatímco Sheila se snaží manipulovat svého syna emocionálně, Gerald svému synovi obvykle poskytne racionálně založené rady, které často pomáhají osobnostnímu rozkvětu Kyla Broflovského.\n\n"}
{"id": "812444", "url": "https://cs.wikipedia.org/wiki?curid=812444", "title": "Michael Palliser", "text": "Michael Palliser\n\nSir Arthur Michael Palliser GCMG PC (9. dubna 1922 − 19. června 2012) byl britský diplomat. Jeho otcem byl Arthur Palliser. Vzdělával se na Wellington College a Merton College. V roce 1948 se jeho manželkou stala Marie Marguerite Spaak, jejíž otcem byl Paul-Henri Spaak. Jejich syn, malíř Anthony Palliser, se narodil v roce 1949. Dalším synem byl Peter, který je snénáristou a Nicholas je herec. V roce 1983 mu bylo udělano ocenění Privy Council. jeho manželka Martie zemřela v roce 2000.\n"}
{"id": "812446", "url": "https://cs.wikipedia.org/wiki?curid=812446", "title": "Alfred Hershey", "text": "Alfred Hershey\n\nAlfred Day Hershey (4. prosince 1908, Owosso, Michigan, USA) – 22. května 1997, Syosset, New York) byl americký bakteriolog a genetik. \n\nVystudoval Michigan State University, kde v roce 1930 získal bakalářský titul následovaný titulem PhD. v roce 1934. V roce 1969 získal Nobelovu cenu za fyziologii a medicínu. Je známý podáním definitivního důkazu, že DNA je nositelkou genetické informace. Tuto skutečnost dokázal v roce 1952 spolu se svou asistentkou Marthou Chase provedením dnes tzv. Hershey-Chase experimentu.\n\n"}
{"id": "812447", "url": "https://cs.wikipedia.org/wiki?curid=812447", "title": "Caroline John", "text": "Caroline John\n\nCaroline John (19. září 1940 York, Anglie − 5. června 2012 Londýn, Anglie) byla britská herečka. Jednou z jejích nejznámějších rolí byla Liz Shaw v seriálu \"Pán času\". Hrála také například ve filmech \"The Woman in Black\" (1989) a \"Láska nebeská\" (2003). Jejím manželem byl herec Geoffrey Beevers, se kterým měla tři děti.\n"}
{"id": "812452", "url": "https://cs.wikipedia.org/wiki?curid=812452", "title": "Kreuzlingen", "text": "Kreuzlingen\n\nKreuzlingen je město ve Švýcarsku v kantonu Thurgau. Leží u Bodamského jezera.\n\nK 31. prosinci 2015 zde žilo 21 542 obyvatel, z toho 54 procent cizinců.\n\n\n\n"}
{"id": "812453", "url": "https://cs.wikipedia.org/wiki?curid=812453", "title": "Papežská rada pro kulturu", "text": "Papežská rada pro kulturu\n\nPapežská rada pro kulturu (lat.: \"Pontificium Consilium de Cultura\") byla zřízena Janem Pavlem II. 20. května 1982.\n\nZ motu proprio \"Inde a Pontificatus\" z 25. března 1993 byla sloučena s \"Radou pro dialog s nevěřícími\", která vznikla v roce 1965. Benedikt XVI. v roce 2012 nejprve s touto radou sloučil Papežskou komisi pro kulturní dědictví církve a posléze jí podřídil nově vzniklou Papežskou latinskou akademii.\n\n\n"}
{"id": "812454", "url": "https://cs.wikipedia.org/wiki?curid=812454", "title": "Základní potraviny", "text": "Základní potraviny\n\nZákladní potraviny jsou takové potraviny, které tvoří v určité geograficky vymezené oblasti základní součást jídelníčku. Tyto potraviny lidé konzumují pravidelně a a v takovém množství, že zajišťují velkou část jejich přísunu energie a nutrientů.\n\nVětšina obyvatel světa konzumuje potravu tvořenou pouze malým množstvím základních potravin. Základní potraviny se liší místo od místa, ale je pro ně typická nízká cena, snadná dostupnost a obsah nejméně jednoho ze tří makronutrientů: karbohydrátů, proteinů a tuků. Jako typické příklady základních potravin můžeme označit obiloviny jako pšenice, ječmen, žito, kukuřice, rýže a hlízy jako brambory, jamy, taro a kasava. Mezi další základní potraviny se řadí fazole, ságo, chlebovník a banány. Základní potraviny mohou také obsahovat sorghum, olivový olej, kokosový olej a cukr.\n\nJídla vyrobená ze základních potravin se na mnoha místech jedí každý den, např. chléb, rýže či obilná kaše. Rané civilizace si základních potravin cenily hlavně z toho důvodu, že kromě výživné hodnoty poskytovaly i snadnou skladovatelnost (tzn. rychle se nekazily a daly se skladovat i po delší období). Některé základní potraviny jsou jako základní potraviny používány pouze v obdobích nedostatku, např. chladné zimy či období sucha. V čase úrody mohou základ stravy tvořit i jiné právě dostupné potraviny.\n"}
{"id": "812457", "url": "https://cs.wikipedia.org/wiki?curid=812457", "title": "Halina Frackowiak", "text": "Halina Frackowiak\n\nHalina Frackowiak (polsky: \"Halina Frąckowiak\") (*10. dubna 1947, Poznaň, Polsko) je polská zpěvačka, textařka a skladatelka.\n\nZpívá od roku 1963. Svoji pěveckou kariéru započala v roce 1972 na festivalu v Opole. V roce 1973 vystupovala v československých městech Karviná, v Bohumíně a také v Praze.\n\nV roce 1972 vyhrála festival v německém Ostende. V 70. letech vystupovala rovněž v SSSR, Bulharsku, Rumunsku, Maďarsku, Jugoslávii a USA. V 80. letech byla v Polsku velmi populární. V roce 1984 byla speciálním hostem festivalu v Sopotech.\n\nJe to jedná z nejoblíbenějších zpěvaček Michaila Gorbačova. Její manžel spolupracoval s Rádiem Svobodná Evropa do roku 1985 (byl zatčen do roku 1989). Na cestě ke koncertu v roce 1989 se stala nehoda, kterou sotva přežila.\n\n"}
{"id": "812459", "url": "https://cs.wikipedia.org/wiki?curid=812459", "title": "Liberální demokracie", "text": "Liberální demokracie\n\nLiberální demokracie, dnes často označovaná jen jako demokracie, je politický režim, který vládne demokraticky, který oficiálně uznává a chrání práva jednotlivců a který je právním státem, tedy omezuje výkonnou moc zákonem. Podobný význam mají pojmy ústavní demokracie (s důrazem na to, že moc státu je limitována zákonem) a moderní západní demokracie (s odkazem na to, že vznikla a nyní převládá v západních zemích). To ovšem neznamená, že by demokratické státy musely mít psanou ústavu (nemá ji např. Velká Británie) anebo že by musely patřit k západnímu kulturnímu okruhu (nepatří tam např. Japonsko). \n\nLiberální demokracie není vázána na konkrétní státní zřízení. Může být republika (např. Francie, Německo či Spojené státy americké), anebo monarchie (např. Japonsko, Španělsko, Spojené království nebo Kanada). Mohou mít různé formy vlády. Existují demokratické prezidentské republiky (např. Brazílie, Mexiko, Spojené státy), poloprezidentské republiky (např. Francie, Taiwan) nebo parlamentní republiky (např.Německo, Indie nebo Česko).\n\nLiberální demokracie zásadně prosazuje volební právo bez ohledu na rasu, pohlaví či majetek jednotlivce. Dříve bylo v zemích, které byly považované za liberální demokracie, volební právo omezenější. Existoval také zákon přikazující registraci voličů před tím, než půjdou volit. \n\nÚstava liberálně demokratického státu určuje jeho charakter. Stanovuje dobu vlády zvolených stran, klade důraz na jejich pravomoci, na nezávislé soudnictví a na kontrolu vládních zastupitelstev. Vládní orgán může započít činnost pouze v souladu s přijatými písemnými zákony a v souladu se schváleným postupem. Hodně demokratických států je orientováno federativně za účelem zabránit zneužívání pravomocí a rozdělení pravomocí vlád v daném městě, kraji nebo v národních vládách. (př. Německo)\n\nI přesto, že by měli demokratické státy chránit práva jednotlivců, objevují se určitá omezení konkrétních svobod. Různá právní omezení, jako jsou například autorská práva, zákony proti pomluvě nebo omezení kritiky demokracie a podpory terorismu, jsou často nezbytná pro zajištění existence demokracie. \n\nStále existuje mnoho vlád, které jsou lidmi považovány za demokratické, i přesto, že potlačují svobodu projevu. Tato omezení svobody se vyskytují například ve formě omezení možnosti získat pracovní místo, zákazu přistoupit k volbám nebo jako diskriminace rasy či náboženství, které jedinec uznává.\n\nNěkterá práva, která prosazuje demokracie v dané zemi, můžou být pro jiné demokratické země zcela neznámá. Například zákony Kanady, Indie, Izraele, Mexika a USA zaručují ochranu před dvojitým potrestáním za tentýž trestný čin (angl. \"double jeopardy\", ekvivalent českého \"ne bis in idem\"), což je právo, které ostatní demokratické státy nezaručují. Mnoho Američanů pokládá za důležité právo na vlastnictví zbraně, kdežto jiné země tohle právo nestanovují.\n\nVlády, které jsou součástí systému, slibují ekonomické svobody, vedou k prosperující občanské společnosti a k vytvoření významné střední třídy. Jedná se o vlády liberálních demokracií. V autokratických nedemokratických zemích, kde chybí velký počet jedinců, kteří stojí o demokracii, někdy stačí málo k demokratickému převratu a zavedení svobodných voleb. Posun v politické kultuře a postupné dosažení k vytvoření demokratických vlád jsou zcela potřebné. Existují příklady jako v Latinské Americe, kde se povedlo demokracii udržet jen dočasně nebo v omezené době až do širších kulturních změn, které ustanovily podmínky, za kterých je možno, aby zde demokracie rozkvétala.\n\nJedním z klíčových bodů demokratické kultury je představa o \"„loajální opozici“\". Tento kulturní posun je ale obtížný uskutečnit v zemích, kde došlo k demokratickému převratu násilnou cestou. Znamená to, že všechny strany odlišného názoru o demokracii budou sdílet společný závazek k jejich základním hodnotám. Političtí konkurenti mohou nesouhlasit, ale musí respektovat jeden druhého a uznávat legitimní a důležité role, kterou každý jedinec hraje. Základní pravidla o společnosti musí podporovat toleranci a zdvořilost ve veřejné debatě. V takovéto společnosti musí poražená strana ve volebních výsledcích přijmout svou porážku a pokojně předat moc vítězné straně. Poražení by měli žít v uspokojení a s vědomím, že jejich život a svoboda nekončí a že se mohou podílet na vládě. Nemusí být loajální vůči politice vítězné vlády, ale vůči základní legitimitě státu a demokratických procesů.\n\nPojem liberální demokracie je těžké definovat vzhledem k míře jeho využívání v různých kontextech, zejména je problematické jeho vymezení, resp. odlišení od klasické demokracie. Není proto jasné, co přesně znamená. Na začátku 21. století je stále častější užívání tohoto pojmu určitými zájmovými skupinami. Kritika proto upozorňuje na uzurpování pojmu liberální demokracie v rámci politického boje, resp. jeho zneužití a naplnění obsahem, který nemá s klasickým liberalismem ani s demokracií mnoho společného.\n\nNěkolik organizací a vědců tvoří seznam svobodných a nesvobodných států na světě, a to jak v současnosti, tak i o pár století zpět. Asi nejznámější seznam těchto údajů (Polity Data Set) je vyráběný organizací Freedom House.\n\nExistuje také shoda mezi několika vědci a organizacemi (jako např. již zmiňovaná Freedom House), že státy Evropské Unie, Norsko, Island, Švýcarsko, Japonsko, Argentina, Brazílie, Chile, Jižní Korea, Taiwan, USA, Indie, Kanada, Izrael, Mexiko, JAR, Austrálie a Nový Zéland jsou liberální demokracie, však s Kanadou, která má největší rozlohu a Indií, která je svou demokracií na světě nejlidnatější.\n\nFreedom House se domnívá, že mnoho oficiálních demokratických vlád v Africe a bývalém Sovětském svazu jsou nedemokratické, obvykle proto, že vláda, která je u moci má silný vliv na volební výsledky.\n\nOficiálně jsou nedemokratické diktátorské státy s vládou jedné strany obyčejné ve východní Asii, na středním východě a severní Africe.\n\nVětšinový volební systém přiděluje křesla v závislosti na regionální většině. Vítězný kandidát či politická strana obsazuje křeslo, které představuje daný region. Existují i jiné demokratické volební systémy, jako jsou například různé formy poměrného zastoupení, které přiděluje křeslo podle podílu jednotlivých hlasů, které strana obdržela celostátně nebo v určitém regionu.\n\nPrezidentský systém je systém republiky, ve které legitimita výkonné i zákonodárné moci je odvozena od občanů. Parlamentní systém se vyznačuje výkonem vlády, která je závislá na přímé či nepřímé podpoře parlamentu, většinou vyjádřením důvěry. Legislativa tak má legitimitu odvozenu od občanů, zatímco vláda získává legitimitu nepřímo od parlamentu.\n\n\n"}
{"id": "812460", "url": "https://cs.wikipedia.org/wiki?curid=812460", "title": "Public Image Ltd", "text": "Public Image Ltd\n\nPublic Image Ltd (zkráceně PiL) je britská rocková skupina, kterou v roce 1978 založil John Lydon po odchodu ze skupiny Sex Pistols. Skupina se rozpadla v roce 1992, od roku 2009 je znovu aktivní.\n\n"}
{"id": "812466", "url": "https://cs.wikipedia.org/wiki?curid=812466", "title": "Klokočovité", "text": "Klokočovité\n\nKlokočovité (\"Staphyleaceae\") je nevelká čeleď vyšších dvouděložných rostlin řazená dnes do řádu \"Crossosomatales\". Jsou to dřeviny se vstřícnými složenými listy a pětičetnými květy. Čeleď zahrnuje asi 45 druhů ve 2 až 4 rodech. V Evropě roste pouze klokoč zpeřený, některé další druhy klokočů se zřídka vysazují jako okrasné dřeviny.\n\nKlokočovité jsou stromy a keře se vstřícnými složenými listy. Listy jsou nejčastěji lichozpeřené, řidčeji trojčetné. Čepel listů je na okraji pilovitá, se zpeřenou žilnatinou. Květy jsou pravidelné, pětičetné. Kališní i korunní lístky jsou volné nebo do různé míry srostlé. Tyčinek je 5. Semeník je svrchní, srostlý nejčastěji ze 2 až 3 plodolistů. Plodem je tenkostěnná tobolka připomínající měchýřek.\n\nČeleď zahrnuje 45 druhů ve 2 až 4 rodech v závislosti na taxonomickém pojetí. Je rozšířena především v severním mírném pásu, v některých oblastech však přesahuje i do tropů. Roste v Evropě, Asii od Himálají a Číny po Japonsko a jihovýchodní Asii, v Severní Americe, v Karibiku a v horách Střední a Jižní Ameriky.\nV evropské květeně jsou klokočovité zastoupeny jediným druhem, kterým je klokoč zpeřený (\"Staphylea pinnata\").\n\nČeleď klokočovité byla v klasických systémech řazena jako jedna z bazálních čeledí do řádu mýdelníkotvaré (\"Sapindales\"). Za znaky shodné s mýdelníkovitými (\"Sapindaceae\") byly považovány zejména pětičetný kalich a koruna, nektáriový disk v květech, zpeřené listy a měchýřkovité plody. Molekulární analýzou rbcL však bylo prokázáno, že zde není přímá vazba a naopak byla zjištěna příbuznost s čeledí \"Crossosomataceae\".\n\nPojetí čeledi prošlo několika změnami a její rodové rozčlenění není dosud zcela vyřešeno. Rody \"Huertea\" a \"Tapiscia\" byly s nástupem molekulárního systému přeřazeny do čeledi \"Tapisciaceae\" v rámci řádu \"Huerteales\". V klasickém pojetí zahrnovala čeleď \"Staphyleaceae\" 3 rody: \"Staphylea\", \"Turpinia\" a \"Euscaphis\". Později byl na základě výsledků molekulárních studií rod \"Euscaphis\" a americké druhy rodu \"Turpinia\" vřazen do široce pojatého rodu \"Staphylea\", zatímco druhy \"Turpinia\" ze Sterého světa byly vyčleněny do rodu \"Dalrympelea\". Podrobnější molekulární studie, vydaná v roce 2017, toto rozdělení zpochybňuje. Druhy čeledi \"Staphyleaceae\" jsou v ní uspořádány do celkem 5 kladů: 1. americké druhy \"Turpinia\", druhy \"Turpinia\" ze Starého světa, druhy \"Staphylea\" výhradně ze Starého světa, druhy \"Staphylea\" z Ameriky a část asijských druhů tohoto rodu a \"Euscaphis\". Taxonomická revize celé čeledi nebyla dosud vydána.\n\n\nNěkteré druhy klokoče (\"Staphylea\") jsou občas pěstovány jako okrasné dřeviny. Ze semen našeho domácího klokoče zpeřeného se dříve dělaly růžence.\n\n\"Dalrympelea\", \"Euscaphis\", \"Staphylea\", \"Turpinia\"\n\n"}
{"id": "812476", "url": "https://cs.wikipedia.org/wiki?curid=812476", "title": "Strasburgeriaceae", "text": "Strasburgeriaceae\n\nStrasburgeriaceae je malá čeleď vyšších dvouděložných rostlin z řádu \"Crossosomatales\". Zahrnuje jen 2 druhy stromů ve 2 rodech a je rozšířena na Novém Zélandu a na Nové Kaledonii.\n\nZástupci čeledi \"Strasburgeriaceae\" jsou stromy s jednoduchými střídavými, vstřícnými nebo přeslenitými listy bez palistů nebo s intrapetiolárními palisty. Čepel listů je na okraji zubatá, se zpeřenou žilnatinou. Květy jsou jednotlivé úžlabní nebo v latách. Kalich je 5-četný a na bázi srostlý (\"Ixerba\") nebo je tvořený 8 až 10 volnými dužnatými a za plodu vytrvalými lístky (\"Strasburgeria\"). Koruna je 5-četná, volná. Tyčinek je 5 (\"Ixerba\") nebo 10 a jsou volné, navzájem nesrostlé. Semeník je svrchní, srostlý z 5 plodolistů, s jedinou čnělkou. V každém plodolistu jsou 2 vajíčka. Plodem je tobolka nebo bobule.\n\nČeleď zahrnuje jen 2 druhy ve dvou monotypických rodech. \"Strasburgeria calliantha\" roste na Nové Kaledonii, \"Ixerba brexioides\" je endemit severního ostrova Nového Zélandu.\n\nV klasickém Tachtadžjanově systému byly oba rody řazeny do monotypických čeledí. Čeleď \"Strasburgeriaceae\" byla řazena do řádu \"Ochnales\" v rámci nadřádu \"Theanae\", zatímco \"Ixerbaceae\" do řádu \"Brexiales\" v nadřádu \"Celastranae\".\n\nNejblíže příbuznou větví je podle kladogramů APG čeleď \"Geissolomataceae\".\n\n\"Ixerba\", \"Strasburgeria\"\n\n"}
{"id": "812480", "url": "https://cs.wikipedia.org/wiki?curid=812480", "title": "Anděla Mericiová", "text": "Anděla Mericiová\n\nSvatá Angela Merici, (21. března 1474, Desenzano del Garda – 27. ledna 1540, Brescie), byla italská zakladatelka řádu svaté Voršily. Žila v období renesance, čase největšího rozkvětu italského umění a velkých objevů, a taktéž zažila i dobu rozčarování po vyplenění Říma roku 1527. Byla současnicí takových osobností, jako byli například Michelangelo, Kryštof Kolumbus, Mikuláš Koperník a světců Terezie z Ávily nebo Ignáce z Loyoly a Františka Xaverského.\n\nAngela byla dcerou Jana Mericiho a Kateřiny dei Bianchi ze Salò, měla měděné vlasy, sama se údajně naučila číst a mimo jiné prý byla obdařena schopností urovnávat spory a naslouchat lidem, utišit jejich duševní bolest. Spolu se starší sestrou a bratrem vyrůstala na statku v Grezze. Po krátké době jí ovšem zemřela matka, otec i starší sestra, kterou měla nejraději. Po její smrti měla první vidění, ve kterém se jí zjevila u místa zvaného \"Machetto\" duše její zemřelé sestry, jak stoupá k nebi obklopena anděli. Spolu s bratrem se roku 1492 odstěhovala ke strýci do Salò, mezitím vstoupila do františkánského třetího řádu (terciáři) a měla své druhé vidění, ve kterém měla být pokoušena satanem v podobě krásného anděla, kterému se ale vzepřela, načež zmizel. Po návratu na usedlost v Grezze již byla oslovována \"sur Anzola\" – sestra Anděla. Třetí zjevení mělo proběhnout blízko Maguzzana na místě zvaném \"Brudazzo\", kde se jí zjevil žebřík, spojnice mezi nebem a zemí, po němž stoupali andělé a panny i s její zemřelou sestrou.\n\nV roce 1516 se odstěhovala zpátky do rodné provincie Brescia, aby na návrh františkánů pečovala o vdovu Kateřinu Patengolovou. V té době byla již Angela duchovní matkou a rádkyní vévody Františka II. Sforzy, setkává se s Gabrielem Cozzanem a Isabettou Pratovou. Mezi lety 1520-1530 podnikla Angela poutě na svatá místa, v roce 1529 se přestěhovala do Cremony a v roce 1532 byla zproštěna na vlastní žádost povinnosti být pohřbena ve františkánském kostele.\n\nJejí osobnost lze vykládat ve dvojím smyslu, které si ovšem ve výsledku neprotiřečí. Angelu Merici, i když není možné potvrdit ani vyvrátit, zda skutečně v Boha věřila nebo ne, si lze stejně dobře představovat bez všech katolických přídavků o neuvěřitelných zázračných viděních, nebo o jejím oslepnutí a znovuobnovení zraku, které o ní vznikly, aby mohla být kanonizována, jako obyčejnou ženu, která prostě jen usilovala na svou dobu přijatelnými prostředky o zajištění lepšího života sobě a stejně smýšlejícím ženám, které toužily po svobodném životě bez nutnosti finanční závislosti na muži. Lidského práva, které bylo tehdy a ještě na dlouhou dobu poté dosažitelné pro obyčejné ženy jen pod klauzurou v klášteře, nebo u žen s dostatečnými finančními prostředky „urozeného“ původu, které si takový rovnoprávný život mohly dovolit i bez klauzury, ovšem s manželem po svém boku (například Isabela Kastilská).\n\nAngelin počin byl tedy na svou dobu velice odvážný a v jistém ohledu šokující. Mohla si to ovšem dovolit jako sestra františkánského řádu, zasvěcená bohu - proti tomu nemohl nic namítat ani papež. A tak v roce 1535, pět let před svou smrtí, ustanovila spolu s 28 pannami Společnost svaté Voršily (pro srovnání - ve Španělsku založil roku 1539 Ignác z Loyoly Tovaryšstvo Ježíšovo) a roku 1536 byla schválena její řehole, kterou nadiktovala Gabrielovi Cozzanovi, svému kancléři, a která vznikla právě kvůli nedotknutelnosti Společnosti svaté Voršily, a církevnímu, právnímu a politickému uznání. Angela Merici nadiktovala Gabrielu Cozzanovi celkem 3 spisy: \"Řeholi\", \"Rady pro kolonely\" a \"Závěť neboli Odkazy pro správce z řad šlechtičen\". Ve své Závěti zmiňuje Angela mimo jiné jistou Isabettu Pratovou, bohatou vdovu, která již v roce 1533 věnovala vznikající společnosti prostory na Dómském náměstí v Brescii.\n\nPanny voršilky nebyly mnišky, nenosily stejný hábit, nebyly vázány na mužský řád, neskládaly veřejné sliby, nežily v klauzuře, neměly společný život. Společnost dostala svoje jméno po legendární ženě jménem Voršila, žijící na rozmezí 3. a 4. století v Británii, narozené do královské rodiny, která poté, co byla požádána o ruku pohanským synem jednoho krále, souhlasila se sňatkem pod podmínkou, že bude smět ještě tři roky s jedenácti tisíci pannami na jedenácti lodích křižovat světem a žít v panenství. Jednoho dne údajně bouře zahnala lodě na řeku Rýn, plavba pokračovala k Basileji, odtud do Říma a nakonec do Kolína, kde byly napadeny kmenem Hunů a umučeny. Katolická církev celou legendu vykládá ve smyslu boje křesťanství s pohanství, jako obranu panenství, odvahu čelit neznámému pro uskutečnění vůle boží.\n\nDíky Angele Merici tak byl v době reformace umožněn „život zasvěcený bohu“, nevázaný na řeholní jurisdikci a legitimizující nový životní styl žen, který měl přestat být považován za něco společensky nevhodného a méněcenného, ovšem nezůstalo tomu tak na dlouho dobu, neboť již v sedmnáctém století musely sestry voršilky klauzuru přijmout.\n\nAngela Merici bývá zobrazována v řádovém oděvu, někdy se žebříkem (který jinde nahrazuje hůl - větev s osekanými větvemi), křížem, nebo růžencem, knihou, lilií (symbol panenství) a dětmi, které vyučuje. Roku 1768 ji blahořečil papež Klement XIII. a roku 1807 svatořečil papež Pius VII.\n\n\n\n"}
{"id": "812484", "url": "https://cs.wikipedia.org/wiki?curid=812484", "title": "Dôme du Goûter", "text": "Dôme du Goûter\n\nDôme du Goûter (4304 m n. m.) je hora v Montblanském masivu v Grajských Alpách. Jejím vrcholem prochází státní hranice mezi Francií (region Rhône-Alpes) a Itálií (region Valle d'Aosta). Horu traverzuje \"cesta hřebenem Bosses\", jedna z výstupových cest na Mont Blanc, jehož vrchol se nachází 2 km na jihovýchod. Vrcholu je možno dosáhnout z chaty Refuge de Tête Rousse (3167 m n. m.) nebo z chaty Refuge del Goûter (3817 m n. m.).\n\nPrvní výstup na vrchol uskutečnili 17. září 1784 Jean-Marie Couttet a François Cuidet.\n\nV roce 2014 se otevřela horká chata Refuge du Goûter.Tato horská chata známá svým moderním stylem.Z chaty na vrchol Dome du Goûter je to asi dvě hodiny pěšky. Chata se nachází nad skálou a je vyrobena z oceli, dřeva a ve zhruba tvaru vejce.Starší přístřešek byl více základní, který seděl na ledu, zatímco nová budova má podpěry navrtané do skály.\n\n"}
{"id": "812485", "url": "https://cs.wikipedia.org/wiki?curid=812485", "title": "Hvězdnice zlatovlásek", "text": "Hvězdnice zlatovlásek\n\nHvězdnice zlatovlásek (\"Aster linosyris\") je vzhledově poměrně odlišný druh rodu hvězdnice, o problémech s jeho taxonomickým zařazením svědčí i počet synonym kterými je mnohde dosud nazýván.\n\nTato hvězdnice se vyskytuje téměř v celé Evropě, severní hranice probíhá jihem Skandinávie a Britských ostrovů. Dále její areál pokračuje do evropské části Ruska, Malé Asie, na Kavkaz a také se objevuje na severozápadě Afriky. Vyrůstá ve stepních oblastech, na teplých výslunných pastvinách a vápencových skalách, vyžaduje zásaditou vysychavou půdu a dostatek slunečního svitu.\n\nV České republice je rozšířena ve středních a východních Čechách a na jižní Moravě, téměř výhradně v oblasti termofytika. Vyrůstá nejčastěji v nížinách, v pahorkatinách ji spatříme jen zřídka. Je součásti teplomilné vegetace společenstev svazů \"Bromion erecti\", \"Festucion valesiaceae\" a teplomilných křovin svazu \"Geranion sanguinei\".\n\nVytrvalá trsnatá rostlina s lodyhou obvykle přímou, někdy krátce vystoupavou, vyrůstající z krátkého dřevnatějícího oddenku. Tuhá lodyha, teprve v horní části se větvící, dorůstá do výšky 10 až 50 cm a je hustě olistěná střídavě postavenými listy. Ty jsou přisedlé, čárkovitě kopinaté, celokrajné, z obou stran lysé, po okraji drsné a mají zřetelnou střední žilku. Bývají dlouhé 3 až 4 cm a široké jen 1 až 2 mm, v době kvetení listy od spodu postupně usychají. Rostlina má obnovovací pupeny u země (hemikryptofyt).\n\nKvětenství, sestavené do chocholičnaté laty, se skládá z četných úborů velkých asi 1,5 cm které mají zelené zákrovní listeny. Žluté květy úborů mají pěticípou korunu a jsou trubkovité, jen vzácně se vyskytující jazykovité jsou bílé nebo nafialovělé. Vykvétá až v druhé polovině léta, v srpnu a září. Plodem jsou podlouhlé, smáčknuté chlupaté nažky s pérovitým chmýrem jen o málo delším než jsou samy.\n\nHvězdnice zlatovlásek je v České republice klasifikována jako rostlina sice s pomalým, přesto trvalým ústupem. Je proto vyhláškou MŽP ČR č. 395/1992 Sb. ve znění vyhl. č. 175/2006 Sb. a \"Černým a červeným seznamem cévnatých rostlin České republiky z roku 2000\" prohlášena za ohrožený druh.\n\nPro své výrazně žluté, pozdně rozkvétající květy a nenáročnost při pěstování se hvězdnice zlatovlásek vysazuje do ozdobných skalek a sušších záhonů s trvalkami na slunných stanovištích. Okrasná zahradnictví tuto chráněnou rostlinu množí řízkováním ze zahradnických kultur, v malém množství ji lze také rozmnožit dělením trsů v předjaří.\n\n\n \n"}
{"id": "812486", "url": "https://cs.wikipedia.org/wiki?curid=812486", "title": "Tattoo You", "text": "Tattoo You\n\n\"Tattoo You\" je album The Rolling Stones vydané v roce 1981.\n\nŠestnácté studiové album Rolling Stones dodnes patří k nejuznávanějším nahrávkám této skupiny od dob \"Exile On Main St\" a bylo také poslední deskou Stones, která se vyšplhala na přední pozice v mezinárodních žebříčcích. Ačkoliv sami členové skupiny hovořili o \"Tattoo You\" bezprostředně po jeho vydání jako o podivné změti různých hudebních nápadů z uplynulých osmi let, kritika i příznivci skupiny jej přijali s nadšením. Tattoo You skutečně vznikalo postupně z nedokončených nebo přepracovaných skladeb, a některé písně včetně závěrečného tanečního hitu \"Waiting On A Friend\" byly poprvé nahrávány už během práce na Goats Head Soup. Přesto, nebo právě proto je výsledné dílo sevřené a velmi vyrovnané. Celkové ladění tohoto alba je postavené na ostrém, poněkud prázdném zvuku perkusí, kytar i ostatních nástrojů, který díky plejádě navzájem velmi odlišných písní vytváří jeho typickou atmosféru svěží a neotřelé muziky. Úvodní raggabeatová \"Start Me Up\" s neodolatelnými riffy se stala jednou z nejznámějších stounovských vypalovaček, ale i další skladby na této desce zasluhují pozornost, například šestiminutová, téměř jazzová koda \"Slave\" s brilantními instrumentálními sóly, Richardsova syrová \"Little T&A\", ortodoxní boogie ze staré školy \"Black Limousine\", temná dechberoucí kompozice s použitím syntetizéru \"Heaven\", nebo báječné \"Woried About You\" a \"Tops\". Na desáté pozici pak dohání k slzám \"No Use In Crying\", jedna z nejprocítěnějších balad Rolling Stones vůbec. Mnozí odborníci i laičtí posluchači označují Tattoo You za poslední významné album Rolling Stones. I když to jistě neplatí doslova, tato deska je nepochybně jednou z těch, které by si žádný příznivec bluesrockové hudby neměl nechat ujít.\n\nAutory všech písní jsou Mick Jagger a Keith Richards, pouze píseň No Use In Crying napsali společně Mick Jagger, Keith Richards a Ronnie Wood.\n\n\n"}
{"id": "812488", "url": "https://cs.wikipedia.org/wiki?curid=812488", "title": "Aiguille d'Argentière", "text": "Aiguille d'Argentière\n\nAiguille d'Argentière (3901 m n. m.) je hora v Montblanském masivu v Grajských Alpách. Jejím vrcholem prochází státní hranice mezi Francií (region Rhône-Alpes) a Švýcarskem (kanton Valais). Na vrchol je možné vystoupit z chaty Rifugio d'Argentière přes ledovec Glacier du Milieu.\n\nJako první na vrchol vystoupili 15. července 1864 horolezci Edward Whymper, A. Reilly, Michel Croz, M. Payot a H. Charlet.\n\n"}
{"id": "812490", "url": "https://cs.wikipedia.org/wiki?curid=812490", "title": "Vodní elektrárna Mohelno", "text": "Vodní elektrárna Mohelno\n\nVodní elektrárna Mohelno je průtočná vodní elektrárna v okrese Třebíč v kraji Vysočina v Česku. Vlastní objekt průtočné elektrárny je umístěn přímo v tělese hráze Vodní nádrže Mohelno. Přívod vody na Kaplanovu turbínu zajišťuje potrubí o průměru 1200 mm a délce 30 m. Napětí generátoru je 6,3 kV. Vtok i výtok je možné hradit ocelovými vraty. K Francisově turbíně se přivádí voda potrubím o průměru 800 mm a délce 12 m. Uspořádání soustrojí je horizontální, uložené ve speciálním ložisku. Napětí generátoru je 0,4 kV. Vlastní elektrárna je schopna najet do provozu bez pomocí vnější sítě a tím zprovoznit v době krize elektrárnu Dalešice, z níž je dálkově ovládána.\n"}
{"id": "812491", "url": "https://cs.wikipedia.org/wiki?curid=812491", "title": "Republika Rhodesie", "text": "Republika Rhodesie\n\nRhodesie (anglicky Rhodesia, (UK /roʊˈdiːʃə/; US /roʊˈdiːʒə/),), oficiálně Republika Rhodesie, byl mezinárodně neuznaný stát, který vznikl jednostranným vyhlášením nezávislosti na Velké Británii 11. listopadu 1965. Roku 1979 byl přejmenován na Zimbabwe Rhodesii ve snaze zklidnit černošské povstání. Po celou dobu existence Spojené království považovalo Republiku Rhodesii za vzbouřenou kolonii a referovalo o ní pod názvem Jižní Rhodesie. Stát byl pojmenován po Cecilu Rhodesovi, majoritnímu akcionáři Britské Jihoafrické společnosti, z jejíž iniciativy byla tato oblast kolonizována.\n\nTento vnitrozemský stát sousedil s Jižní Afrikou na jihu, Botswanou na jihozápadě, Zambií na severozápadě a Mosambikem na východě. Státu vládla až do roku 1979 bílá minorita, která praktikovala obdobu jihoafrického apartheidu. Nespokojenost černochů vyústila v roce 1972 v občanskou válku, za jejíž definitivní vítěze lze označit právě černochy.\n\nRhodesie byla parlamentní demokracií, přičemž hlasy byly přepočítávány tak, aby většinu v dvoukomorovém parlamentu měli bílí.\n\nSpojené království zákonem Southern Rhodesia Act 1965 formálně zneuznalo veškeré rhodeské vládní instituce a zároveň rozhodlo, že nebude uznávat její pasy. V roce 1966 bylo rozhodnuto uznávat pouze ty pasy, které byly vydány před rokem 1965 a je v nich napsáno Jižní Rhodesie.\n\nJihoafrická republika, v té době praktikující apartheid a řešící podobné problémy jako Rhodesie, v občanské válce dodávala logistickou podporu a zároveň se jihoafrická vojska, zejména letectvo, účastnilo akcí rhodeské armády vůči komunistickým povstaleckým a partyzánským skupinám sponzorovanými státy z Východního bloku a Číny, které v Rhodésii od roku 1964 a později i z Mosambiku podnikali bojové akce, jak vůči autoritám, tak proti civilnímu obyvatelstvu zejména z řad farmářů. Dne 3. září 1978 byl sestřelen civilní letoun Vickers Viscount 782D společnosti Air Rhodesia Zimbabwskou lidovou revoluční armádou (ZIPRA). Kvůli mezinárodnímu tlaku byla vojenská pomoc Rhodesii v roce 1978 zastavena, což byl jeden z nejzásadnějších obratů občanské války.\n\nPortugalsko mělo s Rhodesií navázané diplomatické styky. Ačkoliv Rhodesii nikdy plně neuznalo, António Salazar pozval do Lisabonu rhodeské diplomaty a také dovolil využívat přístavů v tehdejší portugalské kolonii Mosambik. Diplomatické styky byly přerušeny svrhnutím portugalského autoritářského režimu v roce 1974. Export přes Mosambik se zastavil v roce 1977, kdy se v něm komunisté pokusili o převrat, což vyústilo ve vleklou občanskou válku.\n\nSpojené státy Rhodesii neuznaly, ale ve Washingtonu byl přítomen rhodeský velvyslanec. Ten působil v rámci „informační kanceláře“, která ale neměla status ambasády.\n\nZambie Rhodesii nikdy neuznala. Nicméně s ní musela navázat pragmatickou spolupráci vzhledem k tomu, že přes Rhodesii vede železnice k oceánu, na které byla Zambie životně závislá.\n\n"}
{"id": "812493", "url": "https://cs.wikipedia.org/wiki?curid=812493", "title": "Stanislav Strnad", "text": "Stanislav Strnad\n\nJméno a příjmení Stanislav Strnad nosily tyto osobnosti:\n\n"}
{"id": "812495", "url": "https://cs.wikipedia.org/wiki?curid=812495", "title": "Strnad (příjmení)", "text": "Strnad (příjmení)\n\nPříjmení Strnad nosí více různých osobností:\n\n"}
{"id": "812496", "url": "https://cs.wikipedia.org/wiki?curid=812496", "title": "François-Henri de Montmorency, vévoda lucemburský", "text": "François-Henri de Montmorency, vévoda lucemburský\n\nFrançois Henri de Montmorency, vévoda z Piney, nazývaný Luxembourg (8. ledna 1628, Paříž – 4. ledna 1695, Versailles) byl francouzský generál, Maršál Francie, slavný jako kamarád a vojenský nástupce Velkého Condé.\n\nFrançois Henri de Montmorency se narodil v Paříži. Jeho otec, hrabě z Bouteville, byl popraven šest měsíců před jeho narozením za účast na souboji proti markýzu z Beuvron. Ujala se ho jeho teta, Charlotte Marguerite de Montmorency, princesse de Condé, a vychovávala jej jako vlastního společně se svým synem vévodou z Enghien. Mladý Montmorency (nebo Bouteville, jak býval tehdy nazýván) se připojil ke svému bratranci a sdílel jeho úspěchy i neúspěchy během období Frondy. Do Francie se vrátil roku 1659 a byl pardonován a Condé, tehdy velmi blízký vévodkyni z Châtillonu, Montmorencyho sestře, intrikánce Isabelle-Angélique de Montmorency (byl její obdivovatel a milenec a společně tehdy vedli nejsilnější šlechtické uskupení protivící se králi a kardinálovi Mazarinovi), zaranžoval sňatek svého příznivce a bratrance s nejbohatší dědičkou Francie, Madeleine Lucemburskou, princeznou z Tingry a dědičkou vévodství Piney (1661), jehož majitelé byli někdy také tradičně zváni vévody lucemburskými a titul byl spojen s postavením paira Francie, kterého tím dosáhl i její nastávající manžel.\n\nNa počátku devoluční války (1667–68) sice Condé, a tudíž ani Luxembourg, nebyli ve velení, ale během druhého tažení sloužil jako Condého generálporučík při dobývání Franche-Comté. Během následujících čtyř mírových let si Luxembourg pěstoval oblibu u ministra Louvoise a v roce 1672 obdržel za francouzsko-nizozemské války vrchní velení sboru útočícího přímo na Holanďany. Porazil protiútok podniknutý silami Viléma III. Oranžského u Woerdenu, ale jeho další postup byl zablokován holandskou vodní linií. Sice 27. prosince zaplavené plochy zamrzly a Luxembourg zahájil jejich překračování po ledě, ale náhlé tání odřízlo jeho síly právě v polovině. Když Luxembourg ustupoval, zjistil, že pevnostní město Bodegraven bylo opuštěno svou posádkou a nařídil všechno civilní obyvatelstvo nechat zaživa spálit se svými domy. Holandská protifrancouzská propaganda tohoto masakru rychle využila. Když se pak Luxembourg chvástal před Ludvíkem XIV., že nechal urožnit každého Holanďana, kterého mohl najít ve městě, byl překvapen, když se na dvoře našli i takoví, kteří nepovažovali tyto krutosti za nutné. V roce 1673 provedl slavný ústup z Utrechtu do Maastrichtu s pouhými 20 000 muži čelícími 70 000 nepřátelům. Tento husarský kousek mu zajistil místo mezi nejvyšší generalitou.\n\nRoku 1674 byl jmenován kapitánem Garde du Corps a roku 1675 maršálem Francie. V roce 1676 byl umístěn do čela rýnské armády, ale nezvládl udržet vévodu lotrinského mimo Philipsburg. V roce 1677 ztekl Valenciennes a roku 1678 porazil Prince Oranžského, který na něj zaútočil u St. Denis těsně po podpisu míru v Nijmegen. V tu dobu byla jeho reputace velice silná a bývá zmiňováno, že se pohádal s Louvoisem, který zařídil, aby byl zatažen do \"jedové aféry\" a nechal jej poslat do Bastilly. Rousset ve své \"Histoire de Louvois\" ukázal, že tato roztržka je pravděpodobně smyšlená. Luxembourg však nepochybně strávil několik měsíců roku 1680 v Bastille, ale po svém propuštění převzal zpět svůj post u dvora jako \"capitaine des gardes\".\n\nK roku 1690, během války Velké Aliance, byl Luxembourg pověřen velením vojsk krále Ludvíka ve Španělském Nizozemí, kde nahradil Louise de Crevanta, vévodu z Humières. Již 1. července 1690 dosáhl velkolepého vítězství nad Vilémovým spojeneckým velitelem, the knížetem z Waldecku u Fleurus. V následujícím roce byl opět vítězný v bitvě u Leuze (18. září 1691).\n\nV dalším tažení kryl královo obléhání Namuru a porazil Viléma v bitvě u Steenkerque roku 1692 a 29. července 1693 dosáhl svého největšího vítězství nad svým starým adversary u Neerwinden, po němž byl nazýván \"le tapissier de Nôtre Dame\" díky vysokému počtu dobytých praporců, které poslal do catedrály. V Paříži byl přijat s entusiasmem opde všech až na krále, který se na něj díval chladně jako na příbuzného a příznivce rodu Condé. St-Simon popisuje v prvním svazku svých \"Memoárů\", jak, místo aby užíval hodnost osmnáctého paira Francie podle svého patentu z roku 1661, si raději nárokoval skrze svou manželku titul vévody de Piney podle starého uspořádání z roku 1571, což jej stavělo jako druhého do pořadí. Tato záležitost je popisována s obvyklým St-Simonovým zájmem o pairství a především byla zaznamenána díky jeho pečlivosti.\n\nZa tažení roku 1694 toho maršál Luxembourg ve Flandrech mnoho neprovedl krom toho, že vedl slavný pochod z Vignamontu do Tournay tváří v tvář nepříteli.\n\nPři svém návratu do Versailles na zimu onemocněl a zemřel. Ve svých posledních okamžicích byl navštíven slavným jezuitským knězem Bourdalouem, který k jeho smrti poznamenal, „Nežil jsem jeho život, ale přál bych si umřít stejnou smrtí.“ Luxembourgova morálka byla hrozná i na jeho dobu, ale jako generál byl nejlepším Condéovým žákem. Ač byl při strategickém vedení tažení podobně jako Condé spíše lenivý, v okamžiku bitevního to vypadalo, že se jej zmocňují nejšťastnější nápady, proti kterým nemohla stačit ani Vilémova vášeň a nadšení, ani stálost a výdrž nizozemských a anglických vojáků. Jeho smrt a Catinatovo upadnutí do nemilosti uzavíralo druhé období vojenské historie za vlády Ludvíka XIV.. Jak Catinat, tak Luxembourg, ač oba méně schopní než Condé a Turenne, byli svými vojenskými dovednostmi výrazně nadřazení Tallardovi a Villeroiovi. Vyznačoval se pronikavým důvtipem a pohotovostí. Jedno z jeho sžíravě jízlivých odseknutí odkazuje k deformitě jeho těla. \"„Nikdy nemohu porazit toho proklatého hrbáče“\", se říká, že o něm prohlásil Vilém Oranžský. \"„Jak ví, že mám hrb?“\" vrátil mu maršál Luxembourg i s úroky, \"„vždyť nikdy má záda vidět nemohl.“\" Zanechal po sobě čtyři syny, z nichž nejmladší se stál též maršálem Francie, známý jako \"Marechal de Montmorency\".\n\nFrançois-Henri de Montmorency se oženil 17. března 1661 s Madeleine de Clermont-Tonnerre, vévodkyní lucemburskou, princeznou z Tingry, komtesou z Ligny, baronesou z Dangu a spolu měli 5 dětí:\n\n\n"}
{"id": "812498", "url": "https://cs.wikipedia.org/wiki?curid=812498", "title": "Krček", "text": "Krček\n\nKrček je zdrobnělina slova krk, která má více významů:\n\n\n\n"}
{"id": "812501", "url": "https://cs.wikipedia.org/wiki?curid=812501", "title": "Občina Bistrica ob Sotli", "text": "Občina Bistrica ob Sotli\n\nObčina Bistrica ob Sotli (, ) je jednou z 212 občin ve Slovinsku. Nachází se v Posávském regionu na území historického Dolního Štýrska. Občinu tvoří 11 sídel, její rozloha je 31,1 km² a k 1. lednu 2017 zde žilo 1 353 obyvatel. Správním střediskem občiny je Bistrica ob Sotli.\n\nObčina se dělí na sídla: Bistrica ob Sotli, Dekmanca, Črešnjevec ob Bistrici, Hrastje ob Bistrici, Križan Vrh, Kunšperk, Ples, Polje pri Bistrici, Srebrnik, Trebče, Zagaj\n\n\n"}
{"id": "812502", "url": "https://cs.wikipedia.org/wiki?curid=812502", "title": "Don Patinkin", "text": "Don Patinkin\n\nDon Patinkin (8. ledna 1922 – 7. srpna 1995) byl americko-izraelský monetární ekonom a prezident Hebrejské univerzity v Jeruzalémě. Patřil k významným představitelům neokeynesovské makroekonomie či tzv. neoklasické syntézy.\n\nDavid Patinkin studoval ekonomii na University of Chicago a v roce 1947 zde získal doktorský titul. V roce 1949 odešel do Izraele a tam do roku 1952 působil jako profesor na nově založené Hebrejské univerzitě v Jeruzalémě. V letech 1956-1972 byl ředitelem Institutu M. Falka pro ekonomický výzkum. Od roku 1957 až do své smrti zůstal profesorem ekonomie na Hebrejské univerzitě.\n\n"}
{"id": "812504", "url": "https://cs.wikipedia.org/wiki?curid=812504", "title": "Mamula", "text": "Mamula\n\nMamula je příjmení, jež má více nositelů:\n\n\n\n"}
{"id": "812506", "url": "https://cs.wikipedia.org/wiki?curid=812506", "title": "Jelena Prochorovová", "text": "Jelena Prochorovová\n\nJelena Vladimirovna Prochorovová ( ; * 16. dubna 1978, Kemerovo) je bývalá ruská atletka, jejíž specializací byl víceboj.\n\nV roce 1999 získala v Göteborgu stříbrnou medaili na evropském šampionátu do 23 let. Na halovém ME 2000 v belgickém Gentu obsadila 5. místo (4 555 bodů).\n\nV témže roce reprezentovala na letních olympijských hrách v Sydney. Na medailové pozice se dostala po páté disciplíně, když ve čtvrté části sedmiboje skončila druhá v běhu na 200 metrů a poté vybojovala vítězství ve skoku dalekém (659 cm – 1 036 bodů). V závěrečném běhu na 800 metrů doběhla v čase 2:10,32 na třetím místě a celkovým součtem 6 531 bodů získala stříbro. Olympijskou vítězkou se stala Britka Denise Lewisová, která nasbírala o 53 bodů více a bronz vybojovala Běloruska Natalja Sazanovičová výkonem 6 527 bodů.\n\nV roce 2001 vybojovala na halovém MS v Lisabonu stříbrnou medaili v pětiboji v novém osobním rekordu 4 711 bodů. V letní sezóně dosáhla dalšího úspěchu, když se v Edmontonu stala mistryní světa v sedmiboji. Cestu k titulu Prochorovové ulehčila po dvou disciplínách vedoucí Francouzka Eunice Barberová, která ve třetí části, vrhu koulí nezaznamenala platný pokus a odstoupila. Ruska nakonec zvítězila výkonem 6 694 bodů.\nV roce 2002 se stala ve Vídni halovou mistryní Evropy v pětiboji (60 m přek. – 8,56 s, skok do výšky – 1,78 m , vrh koulí – 13,66 m, skok daleký – 6,42 m, běh na 800 m – 2:13,59), když celkově nasbírala 4 622 bodů. Na Mistrovství světa v atletice 2003 v Paříži skončila těsně pod stupni vítězů, na 4. místě. O rok později obsadila 5. místo na letních olympijských hrách v Athénách.\n\nDne 18. června 2005 v Adleru měla pozitivní dopingový nález na zakázané látky. Následně ji IAAF potrestala ročním zákazem startů, který začal platit od 4. října 2005 a vypršel 3. října 2006. Později se již k atletice nevrátila.\n\n\n"}
{"id": "812511", "url": "https://cs.wikipedia.org/wiki?curid=812511", "title": "Gymnázium Roudnice nad Labem", "text": "Gymnázium Roudnice nad Labem\n\nGymnázium Roudnice nad Labem je jedna z podřipských středních škol. Bylo založeno v září 1877 jako \"Obecné reálné (osmileté) gymnázium\" a jde tudíž o jedno z nejstarších českých gymnázií s bohatou historií. Škola dnes sídlí v Havlíčkově ulici, v Roudnici nad Labem, právě v té budově, kde bylo gymnázium založeno. V průběhu let sídlilo gymnázium také v budově dnešní 2. ZŠ Roudnice nad Labem, v Jungmannově ulici, ale v polovině 50. let 20. století se přestěhovalo zpět do historické budovy v Havlíčkově ulici.\n\nV 19. století chyběla na Podřipsku česká střední škola. Kdo chtěl studovat střední školu, musel dojíždět do německého gymnázia v Litoměřicích, nebo do českého gymnázia ve Slaném. Na počátku 60. let 19. století začali podřipští vlastenci, starosta Roudnice nad Labem a lékárník František Zinke, Dr. Josef Václavík a redaktor časopisu \"Podřipan\" a pozdější starosta Ervín Špindler svou snahu o založení českého gymnázia. V letech 1866 až 1868 byla postavena nová budova obecných škol, situovaná naproti proboštskému chrámu Narození Panny Marie.\n\nV prosinci roku 1876 byla podána do Prahy a do Vídně žádost o povolení zřídit v Roudnici nad Labem čtyřtřídní \"reálné gymnázium\".\n\nPrvní školní rok reálného gymnázia byl zahájen 17. září 1877 jako čtyřtřídní. Od školního roku 1881/82 se roudnické gymnázium stalo úplným, tedy osmiletým, s názvem školy: Obecné reálné a vyšší gymnázium.\n\nBudova v Havlíčkově ulici přestávala kapacitně stačit, proto bylo rozhodnuto o stavbě nové školní budovy na konci Mezibranské ulice (dnes Jungmannovy ulice), naproti kapli sv. Josefa, (dnešní budova 2. ZŠ Roudnice nad Labem) od začátku školního roku 1883/84.\n\nBěhem působení ředitele Františka Prusíka byl od roku 1878 na gymnáziu zřízen podpůrný spolek s názvem Matice studentská, s cílem finančně i hmotně podporovat nemajetné studenty.\n\nOd 1. září 1893 dostává gymnázium nový titul: Státní c. k. gymnázium.\n\nZačátkem první světové války byli studenti nejvyšších ročníku cvičeni ve střelbě.\n\nV listopadu 1914 bylo přijato do školy 25 žáku z haličských středních škol.\n\nŽáci, kteří byli povoláni na frontu, skládali předčasně zkoušky = válečné maturity.\n\n6. listopadu 1918 gymnázium přestalo být c. k., stalo se československé.\n\nV letech 1931–1934 výrazně vzrostl zájem o studium na gymnáziu, počet žáku rychle stoupal,\nbudova školy nestačila.\n\n23. září 1938 byla vyhlášena všeobecná mobilizace, někteří profesoři byli povoláni do vojenské služby. Po mnichovském diktátu se na roudnické gymnázium hlásili noví žáci, z krajů zabraných Němci.\n\nV roce 1940 bylo do Roudnice nad Labem přemístěno 123 žáku z litoměřického gymnázia.\n\nPrvní obětí Heydrichovy vlády se stal profesor dějepisu a zeměpisu Miloslav Broft, který byl 9. října 1941 zatčen tajnou státní policií a umučen v koncentračním táboře v Osvětimi.\n\nDne 20. června 1942 německé protektorátní četnictvo obsadilo budovu. Studenti i studentky sexty a septimy byli, přímo ze školních lavic, převezeni do malé pevnosti v Terezíně, kde byli vyslýcháni. Později byli přemístěni do jiných koncentračních táborů či na nucené práce. Pouze někteří z nich se ještě během války vrátili domu. Devět studentů nepřežilo:\nPronásledován a vězněn za své čestné a vlastenecké smýšlení, byl i katecheta Josef Pikora. Ke své učitelské práci se mohl vrátit, podobné jako někteří další suspendovaní profesoři, až po skončení války.\n\n9. května 1945 byla budova při náletu zasažena bombou a těžce poškozena. 10. května 1945, Roudnice nad Labem uvítala příchod Rudé armády.\n\nŠkolní rok 1945/46 byl prvním školním rokem v osvobozené vlasti. Byly napravovány křivdy fašistického režimu. V tomto školním roce dokončili studium a úspěšně odmaturovali všichni studenti věznění v době okupace. Před samotným zahájením školního roku bylo na počest nedávno zemřelého významného českého básníka Josefa Hory, absolventa školy z roku 1910, pojmenováno roudnické gymnázium Horovo reálné gymnázium. Název byl používán až do roku 1953.\n\nDne 24. dubna 1953 byl vyhlášen nový školský zákon, který reorganizoval všeobecně vzdělávací školy.\n\nNa konci školního roku 1955/1956 se gymnázium přestěhovalo z budovy v Jungmannově ulici, kde bylo umístěno od roku 1883, do původní budovy v Havlíčkově ulici, kde bylo gymnázium v roce 1877 založeno. Od školního roku 1960/1961 se základní školy rozšířily znovu na devítileté a stejně tak jedenáctileté střední školy na dvanáctileté. Místo slova gymnázium byl používán název Střední všeobecně vzdělávací škola (SVVŠ).\n\nVe školním roce 1968/1969 druhý a třetí ročník pokračoval podle učebního plánu a osnov SVVŠ, první ročník zahájil studium podle učebního plánu nově zřízených čtyřletých gymnázií a škola se vrátila k názvu Gymnázium Roudnice nad Labem.\n\nNa podzim roku 1985 byli ve škole státní bezpečností zatčeni všichni studenti 4. ročníků, čtyři nebyli propuštěni, po téměř dvou měsících vyšetřovací vazby stanuli neoprávněně před okresním soudem v Litoměřicích. Byli odsouzeni k podmíněným trestům podle paragrafu 260 odst. 1. Po politických změnách v listopadu 1989 byli všichni čtyři rehabilitováni.\n\nVe školním roce 1990/1991 zahájilo studium prvních třicet studentů v primě osmiletého gymnázia.\n\nPo mnoha letech ve škole vznikl pod vedením profesora Jiřího Hořeního dívčí pěvecký sbor s názvem Zlatá střední. Sbor vystupoval nejen při školních akcích, ale uskutečnil i několik samostatných koncertů pro veřejnost.\n\nOd roku 2001 je zřizovatelem školy Ústecký kraj. Současné studium je buď čtyřleté, nebo osmileté, vždy se všeobecným zaměřením.\n\nStudium na gymnáziu přináší mimo jiné možnost podílet se na mezinárodní spolupráci škol. Podařilo se navázat kontakt s radou vzdělávacích institucí, například s německým Artland Gymnasium z Quakenbrücku, s francouzskou školou z Ruelle sur Touvre a také s Hondsrug College Emmen z Holandska.\n\nV uplynulých letech řešila škola existenční otázky. Na nátlak vedení Ústeckého kraje škole hrozilo sloučení nejprve se střední zemědělskou školou, později s litoměřickým Gymnáziem Josefa Jugmanna.\n\nV současné době je škola fakultní školou Přírodovědné fakulty Univerzity Karlovy.\n\nDo dnešních dnu prošlo branami gymnázia mnoho známých osobností v oblasti kultury,\numění, vědy nebo sportu.\n\n\n\n\n\n\n"}
{"id": "812515", "url": "https://cs.wikipedia.org/wiki?curid=812515", "title": "Plenoptický fotoaparát", "text": "Plenoptický fotoaparát\n\nPlenoptický fotoaparát je speciálně postavený digitální fotoaparát, který dokáže zachytit trojrozměrné (3D) světelné pole scény, a umožňuje tak uživatelům mimo jiné měnit rovinu zaostření dodatečně po pořízení snímku. Na rozdíl od klasických fotoaparátů, které zaznamenají scénu dvojrozměrně a informace o prostoru ztrácí, se u 3D světelného pole zaznamenává na obrazovém snímači nejen poloha a intenzita světelného paprsku, jako ve standardním snímku, ale také směr, ze kterého tento paprsek přichází. To je možné díky poli mikročoček před obrazovým snímačem. Každá mikročočka má proto vlastní vyhrazené snímací pole, např. 200 pixelů. Tak se jedná o mikroplošné snímky složené v celkové ploše plenoptického snímku. Proto se označuje jako 4D (resp. 4-D) snímek, obraz a kamera.\n\nZvláštními vlastnostmi plenoptického fotoaparátu je velmi vysoká maximální hloubka ostrosti, není zapotřebí čekat na zaostření a ostrost objektů na pořízeném snímku lze upravit později. Z obrazových dat lze určit informace o prostoru, takže lze fotoaparát použít i jako kameru trojrozměrných snímků.\nCitát dokládá nadšení z nových a očekávání dalších budoucích možností. Neprávem přitom ovšem pomíjí význam několika revolucí v dějinách fotografie během 20. století, jako byly použití objektivů včetně transfokačních, přechod na negativ a pozitiv s použitím filmu, barevnou a okamžitou fotografii nebo digitalizaci – nejdříve tisku a později i fotopřístrojů, o vzniku filmu ani nemluvě. To nic nemění na tom, že se dalším rozpracováním může zařadit k takovým převratným novinkám z minulosti.\n\nFotografie s využitím světelného pole (známá jako plenoptická fotografie) zachycuje veškeré dostupné světlo ve scéně a jdoucí ve všech směrech. To funguje na principu složeného oka hmyzu tak, že se hlavní obraz rozdělí řadou mikročoček nad obrazovým snímačem. Tato čidla zachytávají světlo z různých zdrojů a směrů. Software fotoaparátu pak využívá tyto údaje k určení směrů příchozích světelných paprsků.\n\nPřednosti plenoptického fotoaparátu\n\n\n\nNegativa\n\nTým na Stanfordově univerzitě využívá 16-megapixelový fotoaparát s polem 90 000 mikročoček, což znamená, že každá mikročočka osvětluje asi 175 pixelů.\n\nModel společnosti Adobe využívá 19 čoček v kruhovém uspořádání a osvětluje s nimi 100 megapixelový senzor, takže každý obrázek dosahuje asi 5 megapixelové rozlišení.\n\nPlenoptický fotoaparát pro využití v průmyslu a výzkumu, který od roku 2010 komerčně vyrábí německá firma Raytrix, používá čočkový rastr ze tří různých čoček, které se liší ve své ohniskové vzdálenosti. Každá mikročočka pokryje tři až šest obrazových bodů na snímači fotoaparátu. Tím je efektivní rozlišení fotoaparátu jen třikrát až šestkrát menší než rozlišení snímacího čipu.\n\nFotoaparáty pro spotřebitelské použití na americkém trhu vyrábí od poloviny roku 2011 firma Lytro, Inc. Fotoaparát stejného jména je zkonstruován jako hranol s čtvercovým průřezem, asi 12 centimetrů dlouhý, s objektivem na jednom konci a LCD dotykovým displejem na druhé straně.\n\n\n"}
{"id": "812532", "url": "https://cs.wikipedia.org/wiki?curid=812532", "title": "Arcidiecéze lublaňská", "text": "Arcidiecéze lublaňská\n\nArcidiecéze lublaňská (latinsky \"Archidioecesis Labacensis\"; slovin.: \"Nadškofija Ljubljana\") je římskokatolická diecéze se sídlem v Lublani.\n\nLublaňské biskupství bylo zřízeno na popud císaře Fridricha III. Habsburského 6. prosince 1461 Piem II.. Jako první biskup byl jmenován Sigismund von Lamberg. 22. prosince 1961 povýšil papež Jan XXIII. biskupství na arcibiskupství. Při zřízení biskupství v Terstu bylo biskupství Koper přičleněno k Lublani a Pavel VI. vyhlásil 22. listopadu 1968 novou církevní provincii. Lublaň je od té doby sídlem metropolity. V roce 2006 se vyčlenilo nové biskupství Novo mesto.\n\n\n"}
{"id": "812533", "url": "https://cs.wikipedia.org/wiki?curid=812533", "title": "Aiguille de Bionnassay", "text": "Aiguille de Bionnassay\n\nAiguille de Bionnassay (4052 m n. m.) je hora v Montblanském masivu v Grajských Alpách. Jejím vrcholem prochází státní hranice mezi Francií (region Rhône Alpes) a Itálií (region Valle d'Aosta). Na vrchol je možné vystoupit z chaty Rifugio del Goûter (3817 m n. m.) na francouzské straně, nebo z chaty Rifugio Torino (3322 m n. m. a 3375 m n. m., má 2 budovy) na straně italské.\n\nPrvními lidmi na vrcholu byli 28. července 1865 horolezci E. N. Buxton, Florence Crauford Grove, R. S. McDonald, J.-P. Cachat a M. Payot.\n\n"}
{"id": "812535", "url": "https://cs.wikipedia.org/wiki?curid=812535", "title": "No Plans", "text": "No Plans\n\nNo Plans je sedmé studiové album australské rockové skupiny Cold Chisel. Album vyšlo v dubnu 2012 a jedná se o první studiové album od roku 1998, kdy vyšlo \"The Last Wave of Summer\".\n\n"}
{"id": "812539", "url": "https://cs.wikipedia.org/wiki?curid=812539", "title": "Paráč (Oravská Magura)", "text": "Paráč (Oravská Magura)\n\nParáč (1325 m n. m.) je výrazný vrch v Oravské Maguře, mezi obcemi Zázrivá a Oravská Lesná. Nachází se na hřebeni, táhnoucím se od Minčolu na severozápad. Zalesněný vrchol je součástí stejnojmenné přírodní rezervace.\n\n\n"}
{"id": "812542", "url": "https://cs.wikipedia.org/wiki?curid=812542", "title": "Jiří Heš", "text": "Jiří Heš\n\nJiří Heš (* 18. března 1972 Gottwaldov) je český lední hokejista.\n\nS hokejem začínal ve Zlíně v sedmi letech. Na zimní stadion ho vlastně přivedl mladší bratr, který chtěl hrát hokej. Později se rodina přestěhovala do Prahy, a tak od sedmé třídy oblékal dres Sparty, ve kterém vydržel až do dospělosti. Když v osmnácti letech úspěšně ukončil gymnázium, přestoupil do Zlína a poprvé tam okusil mužskou extraligu. Odtud putoval přes Vsetín zpět do Prahy, tentokrát na Slavii, se kterou vybojoval postup do extraligy. Později si na tři měsíce vyzkoušel německou soutěž ve Wilhelmshavenu.\n\nProšel všemi mládežnickými reprezentačními výběry. S reprezentací dospělých se zúčastnil pěti přípravných zápasů, ve kterých vstřelil dvě branky.\n\nZa největší hokejový úspěch považuje zisk slovenského titulu, který získal s trenčínským klubem a postup se Slavií a Znojmem do extraligy. Sport a tedy i hokej hodně souvisí se zdravím a i proto jako úspěch velký uvádí i fakt, že mohl dělat tak dlouho to co jej baví.\n\nVystudoval práva, je ženatý, má syny Lukáše a Jakuba.\n\n\n"}
{"id": "812545", "url": "https://cs.wikipedia.org/wiki?curid=812545", "title": "Anthony Bate", "text": "Anthony Bate\n\nAnthony Bate (31. srpna 1927 Stourbridge, Worcestershire, Anglie − 19. června 2012 Newport, Wight, Anglie) byl britský herec. Hrál například v epizodní role v seriálech \"The Avengers\" a \"Vraždy v Midsomeru\". Ve filmech potom \"A Woman Called Golda\" (1982) nebo \"Nikde v Africe\" (2001).\n"}
{"id": "812546", "url": "https://cs.wikipedia.org/wiki?curid=812546", "title": "Aiguille du Chardonnet", "text": "Aiguille du Chardonnet\n\nAiguille du Chardonnet (3824 m n. m.) je hora v Montblanském masivu v Grajských Alpách. Její vrchol leží ve Francii (region Rhône Alpes) nedaleko francouzsko-švýcarské státní hranice. Na horu je možné vystoupit od chaty Refuge Albert Premier (2706 m) na francouzské straně, nebo z chaty Cabane du Trient (3170 m) na straně švýcarské.\n\nPrvovýstup uskutečnili 20. září 1865 horolezci R. Fowler, M. Balmat a M. Ducroz.\n\n"}
{"id": "812549", "url": "https://cs.wikipedia.org/wiki?curid=812549", "title": "Paráč (přírodní rezervace)", "text": "Paráč (přírodní rezervace)\n\nParáč je přírodní rezervace v oblasti Malá Fatra v pohoří Oravská Magura, jejíž ochranu přírody zajišťuje Národní park Malá Fatra. Nachází se v katastrálním území obcí Oravská Lesná a Zázrivá v okrese Námestovo a okrese Dolný Kubín v Žilinském kraji. Území bylo vyhlášeno či novelizováno v roce 1980 na rozloze 45,27 ha s 5. stupněm ochrany. Ochranné pásmo nebylo stanoveno. Rezervace byla vyhlášena v roce 1980 úpravou Ministerstva kultury SSR č.3485/1980-32 z 31. května 1980. Předmětem ochrany jsou zachovalé zbytky původních porostů vysokohorských smrčin.\n\n"}
{"id": "812550", "url": "https://cs.wikipedia.org/wiki?curid=812550", "title": "Mont Blanc de Courmayeur", "text": "Mont Blanc de Courmayeur\n\nMont Blanc de Courmayeur (4748 m n. m.) je hora v Montblanském masivu v Grajských Alpách. Jejím vrcholem prochází státní hranice mezi Francií a Itálií. Jedná se o druhou nejvyšší horu Alp. Leží asi 0,5 km jihovýchodně od Mont Blancu. Na horu je možné vystoupit od chaty Refuge du Goûter (3817 m n. m.) na francouzské straně, nebo od Bivacco Giuseppe Lampugnani (3850 m n. m.) či Rifugio Monzino (2590 m n. m.) na straně italské.\n\nJako první stanuli na vrcholu dne 20. srpna 1822 F. Clissold, J. M. Couttet a druhové.\n\n"}
{"id": "812551", "url": "https://cs.wikipedia.org/wiki?curid=812551", "title": "Michelská synagoga", "text": "Michelská synagoga\n\nMichelská synagoga je bývalá židovská modlitebna, jež se nachází v pražské Michli nedaleko potoka Botiče, v ulici U Michelského mlýna č. p. 124. Je to zřejmě jeden z nejzajímavějších a nejkrásnějších historických objektů, jež se v Michli nacházejí, a současně jedna z mála předměstských synagog, jež nebyly za okupace zničeny. Je chráněna jako kulturní památka.\n\nPůvodní dům, na jehož místě stavba stojí, bylo snad hospodářské stavení, pravděpodobně viniční domek, které zde stávalo zřejmě již v gotickém období (svědčí o tom nálezy starého zdiva, k nimž došlo při rekonstrukci ve 20. století). Přesné datum vzniku synagogy není známo, snad to bylo kolem roku 1730, možná však později. S jistotou lze její existenci doložit až v 19. století. Při přestavbě v jeho druhé polovině došlo k romantizující novogotické úpravě východního průčelí a rozšíření objektu. Ve starší, jižní části, se nacházela modlitebna s galerií pro ženy, v novější, severní části, byl byt kantora a správce synagogy. Objekt sloužil potřebám nejen michelské, ale i nuselské, vršovické a podolské židovské komunity.\n\nPoté co se Michle stala v roce 1922 součástí Prahy, přestala kapacita zdejší synagogy stačit. Židovská obec tedy začala s přípravou její přestavby. Než se však podařilo shromáždit potřebné finanční prostředky, vypukla válka, během níž zdejší židovská komunita zanikla.\n\nPo válce připadl objekt Židovskému muzeu, jež v ní počátkem padesátých let zřídilo depozitář, kde bylo uchováváno na 1200 svitků Tóry, které do Prahy svezli nacisté ze zničených a násilně uzavřených synagog všech židovských obcí na území protektorátu.\nV roce 1964 byla většina těchto svitků převezena do Westminsterské synagogy v Londýně. Tóry se odtud zapůjčují jako památky na vyhlazené židovské obce v Čechách a na Moravě židovským obcím a synagogám na celém světě.\n\nSynagoga poté začala chátrat. V roce 1975 ji v dosti zuboženém stavu získal sbor Alberta Schweitzera Církve československé husitské, který objekt obnovil a využívá jej jako svoji modlitebnu. Jeho židovskou minulost tak dnes připomíná již jen několik starých náhrobků na malé zahrádce před jižním průčelím. Údajně pocházejí ze židovského hřbitova v Uhříněvsi.\n\n\n"}
{"id": "812552", "url": "https://cs.wikipedia.org/wiki?curid=812552", "title": "Velká Hejšovina", "text": "Velká Hejšovina\n\nVelká Hejšovina (polsky: \"Szczeliniec Wielki\", německy \"Große Heuscheuer\") je nejvyšším vrcholem Stolových hor. Nachází se na jihu Polska, necelé dva kilometry od hranic s Českou republikou, v západní části kladského výběžku v Dolnoslezském vojvodství. Patří mezi vrcholy Koruny hor Polska. Hora i sousední nižší vrchol Malá Hejšovina leží na území polského Národního parku Stolové hory. Velká Hejšovina byla již od roku 1957 přírodní rezervací.\n\nVelká Hejšovina je, podobně jako další vrcholy Stolových hor a sousední Broumovské vrchoviny, tvořena z kvádrových pískovců svrchní křídy s vložkami slínovců a vápenců. Jedná se o druhohorní sedimenty mořského původu.\n\nNa protáhlém temeni hory se na území asi 25 ha nacházejí četné pískovcové skalní tvary (skalní bludiště, skalní město). Na severní straně byla v roce 1846 vybudována turistická chata v tyrolském stylu. \n\nNejvyšším bodem stolové hory je 12 metrů vysoká skála, zvaná \"Fotel Pradziada\" nebo též \"Tron Dziadka\" či \"Tron Liczyrzepy\" (\"Dědovo křeslo\", \"Dědův trůn\" nebo \"Krakonošův trůn\"). K vyhlídkovému místu na vrcholu skály v nadmořské výšce 919 metrů vedou od roku 1825 schody, které byly zpočátku dřevěné, později železné. \n\nPodle dobových záznamů a dat na skále jako první na Velkou Hejšovinu pravděpodobně vystoupili jezuité v druhé polovině 16. století. Později toto místo navštívili též pruští králové Bedřich Vilém II. a Bedřich Vilém III. a také proslulý německý básník Johann Wolfgang Goethe, který sem v roce 1790 doprovázel výmarského knížete Karla Augusta. V roce 1800 se mezi významné návštěvníky Velké Hejšoviny zapsal budoucí šestý prezident USA John Quincy Adams, který v té době působil jako americký velvyslanec v Prusku.\n\nNa západní straně masívu se nachází menší stolová hora Malá Hejšovina (895 m). Tento vrchol je však pro turistiku nepřístupný z důvodu ochrany hnízdišť ohrožených ptačích druhů.\n\nSkály na Velké Hejšovině jsou využívány též pro horolezecké aktivity, a to jak četné skalní stěny, věže, skalní jehly apod., tak i některé jeskyně a vnitřní prostory. Patří mezi ně i takové známé skalní útvary, jako je \"Małpolud\" (\"Opičák\")\",\" \"Kwoka\" (\"Kvočna\") nebo Wielbłąd (\"Velbloud\").\n\nVýchozím místem v nadmořské výšce 750 metrů je vesnice Karłów, která je administrativně částí gminy Radków v kladském okrese. Z Karłówa k rozcestí na jižním úpatí stolové hory směřují žlutě a červeně (tzv. \"Główny Szlak Sudecki\") značené turistické trasy. Od rozcestí vede na vrchol Velké Hejšoviny 665 schodů. Okružní prohlídkovou trasu na Velké Hejšovině vybudoval v roce 1804 Franz Pabel (1773 -1861), karłowský rodák a pozdější šoltys, kterého za tyto zásluhy král Bedřich Vilém II. v roce 1813 jmenoval prvním oficiálním průvodcem turistů v Sudetech. V letní sezóně (od konce dubna do konce října) je vstup na turistický prohlídkový okruh zpoplatněný, plné vstupné činí 10, snížené 5 zlotých. \n\nVelká Hejšovina je součástí česko-polské dálkové naučné trasy Geotrasa sudetská.\n\n\n"}
{"id": "812555", "url": "https://cs.wikipedia.org/wiki?curid=812555", "title": "Kateřina Radostová", "text": "Kateřina Radostová\n\nKateřina Radostová (* 30. prosince 1977 Karlovy Vary) je česká advokátka specializující se na sportovní právo a bývalá předsedkyně Odvolací komise FAČR.\n\nV minulosti působila jako soudkyně (2006–2007) Obvodního soudu pro Prahu 3. Provozuje soukromou advokátní praxi v Praze, zaměřenou na obchodní a sportovní právo a spolupracuje s řadou českých fotbalových i hokejových klubů. Kromě nich zastupuje také řadu českých sportovců i sportovních agentů.\n\nV roce 2011 ji zařadil deník \"MF Dnes\" do žebříčku 50 nejvlivnějších lidí českého fotbalu. V juniorském věku hrála tenis za TK Sparta Praha.\n\nV roce 2012 neúspěšně kandidovala za Českou republiku do Rady Mezinárodní hokejové asociace.\nGymnázium studovala v německém Meersburgu a poté ve Špitálské ulici v Praze. Právnické vzdělání získala na Právnické fakultě Univerzity Karlovy v Praze, kde následně v roce 2007 obhájila rigorózní práci. V roce 2005 složila justiční zkoušky.\n\nPři studiu (v letech 1997–1998) pracovala jako právní praktikant pro německou firmu Economy Deutschland Consulting GmbH a poté v letech 1998–1999 působila jako asistent České advokátské komory. Zkušenosti se sportovním právem a marketingem nabyla Radostová především ve firmách Persport Group, a.s., Česká sportovní a.s. a ELIT GRAND PRIX RACING TEAM.\n\nV roce 2006 byla prezidentem republiky jmenována soudkyní a až do roku 2007 pracovala jako soudkyně Okresního soudu pro Prahu 3. V letech 2007–2011 byla partnerkou ve společnosti Eichinger & Radostová a následně v Advokátní kancelář Radostová & Co.\n\nPůsobila v dozorčích radách společností FA Baníček a.s. a Castle of Health. Od roku 2007 byla expertní členkou Legislativní rady Fotbalové asociace České republiky. V roce 2012 se stala členkou ekonomicko-marketingové komise Českého svazu ledního hokeje.\n\nKandidovala v květnových volbách do Evropského parlamentu v roce 2014 za hnutí Úsvit přímé demokracie na třetím místě, ale neuspěla.\n\nV roce 2013 byla zvolena předsedkyní Odvolací komise Fotbalové asociace ČR.\n\n\n"}
{"id": "812559", "url": "https://cs.wikipedia.org/wiki?curid=812559", "title": "Zátopek (planetka)", "text": "Zátopek (planetka)\n\n(5910) Zátopek je planetka nacházející se v hlavním pásu asteroidů. Objevil ji český astronom Antonín Mrkos 29. listopadu 1989. Byla pojmenována podle českého běžce Emila Zátopka. Kolem Slunce oběhne jednou za 3,45 let.\n\n\n"}
{"id": "812560", "url": "https://cs.wikipedia.org/wiki?curid=812560", "title": "Minčol (vrch)", "text": "Minčol (vrch)\n\nMinčol (1393,9 m n. m.) je nejvyšší hora v hlavním hřebeni Oravské Magury v jihozápadní části Kubínské hole, přímo nad městem Dolný Kubín. Na východních, částečně odlesněných svazích, se nachází známé lyžařské středisko SKI PARK Kubínska hoľa.\nZ vrcholu je výhled na Dolný Kubín, Malou i Velkou Fatru, Vysoké i Nízké Tatry, Veľký Choč, Oravské i Kysucké Beskydy.\n\n\n"}
{"id": "812564", "url": "https://cs.wikipedia.org/wiki?curid=812564", "title": "A Bigger Bang", "text": "A Bigger Bang\n\nA Bigger Bang je 22. britské a 24. americké studiové album skupiny The Rolling Stones. Album vyšlo v září 2005, kdy navázalo na \"Bridges to Babylon\" z roku 1997 a až do roku 2016 bylo posledním studiovým albem této skupiny.\n\n"}
{"id": "812565", "url": "https://cs.wikipedia.org/wiki?curid=812565", "title": "Willem Drees", "text": "Willem Drees\n\nWillem Drees (5. července 1886 – 14. května 1988) byl nizozemský sociálnědemokratický politik a premiér.\n\nDo sociálnědemokratické dělnické strany (která byla roku 1946 sloučena s jinými subjekty do nizozemské Strany práce) vstoupil již roku 1904. Dlouho byl jejím regionálním politikem v rodném Haagu. V letech 1933–1940 byl jejím poslancem v parlamentu. Roku 1940 byl zatčen německými okupanty a uvězněn v koncentračním táboře Buchenwald. Roku 1941 se mu však podařilo uniknout a zapojit se do ilegální činnosti.\n\nV letech 1945–1948 byl místopředsedou vlády, v té době byl zároveň ministrem sociálních věcí. Úřad ministerského předsedy zastával v letech 1948–1958. Během výkonu premiérské funkce byl krátce též souběžně ministrem financí (1952) a ministrem pro otázky kolonií (1951). Během své vlády prosadil mnoho sociálních reforem, byl otcem nizozemské verze sociálního státu, a otevřel bolavé téma dekolonizace. Byl též spolutvůrcem konceptu Beneluxu i vojenské organizace NATO.\n\nPo odchodu z premiérského křesla ukončil politickou kariéru a byl mu udělen čestný titul \"Minister van Staat\" (jakýsi světský analog šlechtického titulu, který uděluje monarcha – tento uděluje vláda). Stranu práce opustil během vnitřních sporů roku 1971, kdy se odštěpovalo její levé křídlo (do něj však Drees nevstoupil a zůstal bezpartijním). Zemřel až ve svých 101 letech, což mu zajistilo mimořádnou popularitu, úctu a neformální autoritu v nizozemské politice, kterou využíval při publikování svých názorů v tisku a v knihách. I proto byl roku 2004 zvolen třetím největším Nizozemcem všech dob.\n\nByl aktivním esperantistou a absolutním abstinentem (tzv. \"teetotaler\").\n\n"}
{"id": "812566", "url": "https://cs.wikipedia.org/wiki?curid=812566", "title": "Římská úmluva", "text": "Římská úmluva\n\nŘímská úmluva (Římská úmluva o právu rozhodném pro smluvní závazkové vztahy, otevřená k podpisu v Římě dne 19. června 1980) je mezinárodní smlouvou mezi členskými státy Evropských společenství, která určuje rozhodné právo pro smluvní závazkové vztahy s mezinárodním prvkem. Byla podepsána v roce 1980 a vstoupila v platnost 1. 4. 1991. Obsahově na ni v současnosti navazuje Nařízení Řím I z roku 2008. To se ve státech EU (s výjimkou Dánska) použije od 17. 12. 2009 namísto úmluvy.\n\nÚmluva se použije před soudy smluvních států, pokud zde neplatí nařízení Řím I, na smluvní závazkové vztahy podle občanského, obchodního a pracovního práva, které mají vztah k více státům (nevztahuje se např. na věci osobního stavu, věci rodinné a další věci) bez ohledu na to, jestli je právo určené na jeho základě právem některého z členských států nebo ne. Platí od 1. 4. 1991, pro Českou republiku od 1. 7. 2006 (do 16. 12. 2009).\n\nSmlouva se s dalšími výjimkami řídí právem, které si strany zvolí. Lze zvolit právo rozhodné pro celou smlouvu nebo její část a tuto volbu je možno později změnit (pokud se nedotkne formální platnosti smlouvy nebo nepříznivě neovlivní práva třetích osob). Takto se však nelze vyhnout ustanovením právního řádu země, kde se nachází ostatní prvky pro situaci významné, od nichž se nelze smluvně odchýlit.\n\nJestliže si strany právo nezvolí, řídí se vztah obecně právem země, s níž nejúžeji souvisí. To je obvykle stát, kde má obvyklé bydliště strana poskytující plnění ze smlouvy (např. prodávající, poskytovatel služeb apod.). Zvláštní pravidlo platí pro věcná práva k nemovitostem a přepravní smlouvy. Jestliže má smlouva užší spojení s jinou zemí, řídí se právem této jiné země.\n\nÚmluva se nedotýká použití imperativních ustanovení, tj. ustanovení, jejichž dodržování je pro stát při ochraně jeho veřejných zájmů zásadní do té míry, že se uplatní na jakoukoliv situaci, která spadá do jeho působnosti.\n\nZvláštní pravidla platí pro smlouvy se slabší stranou (spotřebitelské a individuální pracovní smlouvy).\n\nJako spotřebitelská smlouva je zde chápána taková, kde obchodník provozuje svou činnost v zemi spotřebitele nebo se jeho činnost na tuto zem zaměřuje (s dalšími výjimkami). Smlouva se řídí právem místa, kde má spotřebitel obvyklé bydliště. Strany si mohou právo zvolit, ale spotřebitel nesmí být zbaven ochrany, kterou mu poskytuje právní řád jeho obvyklého bydliště.\n\nStrany si mohou právo zvolit, zaměstnanec však nesmí být zbaven ochrany, kterou mu poskytuje právní řád, který by se jinak uplatnil. Pokud si strany právo nezvolí, řídí se smlouva právem země, v níž zaměstnanec obvykle vykonává práci. Pokud toto nelze určit, právem místa, kde se nachází provozovna, jež jej zaměstnala. Může se též uplatnit princip užšího spojení.\n\n\n"}
{"id": "812569", "url": "https://cs.wikipedia.org/wiki?curid=812569", "title": "Medvědí vrch (rozcestník)", "text": "Medvědí vrch (rozcestník)\n\nMedvědí vrch může být:\n\n\n"}
{"id": "812570", "url": "https://cs.wikipedia.org/wiki?curid=812570", "title": "Richard Lynch (americký herec)", "text": "Richard Lynch (americký herec)\n\nRichard Hugh Lynch (12. února 1936 Brooklyn, New York, USA − 19. června 2012 Palm Springs, Kalifornie, USA) byl americký herec. Jeho bratrem je herec Barry Lynch. Hrál například v seriálu \"\" v epizodě \"Gambit\". Jeho posledním filmem byl \"The Lords of Salem\" z roku 2012. \n\nČasto byl obsazován do různých záporných rolí v hororech a akčních filmech. \n\nProslavil se díky rolím ve filmech \"Strašák\" (1973), \"Sedm a víc\" (1973), \"\" (1977), \"Záhadný vzorec\" (1980), \"The Sword and the Sorcerer\" (1982), \"Invaze U.S.A.\" (1985), \"Barbaři\" (1987), \"Malý Nikita\" (1988), \"Zlé sny\" (1988), \"\" (1991), \"\" (1991), \"Necronomicon\" (1993), \"\" (1994), \"\" (1994), \"Arizonský vlkodlak\" (1996), \"Halloween\" (2007) a \"Laid to Rest\" (2009).\n\nTéž se objevil v seriálech \"Starsky a Hutch\", \"To je vražda, napsala\", \"Čarodějky\", \"Odpočívej v pokoji\", \"V ulicích San Francisca\", \"A-Team\", \"Airwolf\", \"Kojak\", \"Pobřežní hlídka\", \"Highlander\", \"Battlestar Galactica\", \"Galactica 1980\" či \"Mike Hammer\".\n\n"}
{"id": "812573", "url": "https://cs.wikipedia.org/wiki?curid=812573", "title": "Junkers EF 132", "text": "Junkers EF 132\n\nJunkers EF 132 byl plánovaný proudový bombardér vyvíjený pro Luftwaffe za druhé světové války. Byl to poslední letoun konstrukční kanceláře Junkers vyvíjený během války. Jeho návrh, který začal v roce 1942, vychází z Junkersu Ju 287. Němečtí konstruktéři se dostali jen do fáze dřevěné makety v měřítku 1:1 pro testy v aerodynamickém tunelu. Po válce byly výrobní agregáty a personál pracující na projektu přesunuty do Sovětského svazu, kde vývoj pokračoval v konstrukční kanceláři OKB-1. Zde byly poznatky německých konstruktérů využity při vývoji OKB-1 EF 140 z něhož byl později vyvinut Iljušin Il-28. Než konstrukční kancelář OKB-1 přešla na vývoj vesmírných lodí a družic byly z projektu OKB-1 EF 132 položeny základy pro proudové strategické bombardéry Mjasiščev M-4 a Tupolev Tu-16. Díky operaci Lusty (LUftwaffe Secret TechnologY) získali západní spojenci potřebné poznatky, které využili při vývoji prototypu XB-47, pozdějšího amerického bombardéru Boeing B-47 Stratojet, a britského Vickers Valiant.\n\n\n\n\n\n\n"}
{"id": "812574", "url": "https://cs.wikipedia.org/wiki?curid=812574", "title": "Richard Lynch (velšský herec)", "text": "Richard Lynch (velšský herec)\n\nRichard Lynch (* 1965) je velšský herec. Jednou z jeho nejvýznamnějších prací byl Garry Monk ve velšské adaptaci seriálu \"Pobol y Cwm\". Jeho první rolí byl voják Will Thomas ve filmu Karla Francise a názvem \"Milwr Bychan\".\n\n"}
{"id": "812575", "url": "https://cs.wikipedia.org/wiki?curid=812575", "title": "Sangraal (Hvězdná brána)", "text": "Sangraal (Hvězdná brána)\n\nSangraal (nebo také Merlinova zbraň) je sci-fi zařízení, které se objevilo v seriálu Hvězdná brána. Jedná se o zbraň schopnou neutralizovat povznesené bytosti.\n\nTuto zbraň vyvinul Antik Merlin. Merlin věřil, že Oriové představují hrozbu pro bezpečnost naší galaxie a Antiků samotných, kteří odmítli přijmout jakákoliv opatření, aby se proti Oriům ochránili. Merlin vzal na sebe zpět lidskou podobu a vyvinul zbraň schopnou zničit povznesené bytosti. Nejdříve vytvořil zařízení, kterým mohl přemístit svůj výzkum do jiné dimenze a skrývat svou práci před ostatními povznesenými. \nMerlinovo zařízení není zbraň v tradičním smyslu, protože povznesené bytosti neobývají běžný časoprostor, jak jej známe. Místo toho je zbraň zařízení, které přesměruje energii z běžného časoprostoru do dimenze, kterou obývají povznesené bytosti. Energie je forma interference, která bytosti nezabíjí, ale neutralizuje.\n\nV Merlinových poznámkách k výzkumu nalezl Dr. Daniel Jackson, že Merlin dokončil přístroj na Zemi, ale musel jej přemístit na jinou planetu, jejíž souřadnice odpovídaly planetě PX1-767 Camelot. SG-1 hledala tuto zbraň, protože byla jejich jedinou nadějí porazit Orie, ale v Camelotu se dozvěděli, že Sangraal již zde není. Jejich pátrání je vedlo na planety Castiana, Sahal a Vagon Brei a nakonec na planetu, jejíž adresa byla kombinací symbolů těchto tří světů. SG-1 museli vyřešit řadu úkolů, které připravila Antička Morgan Le Fay jako záruku, že Sangraal získají pouze ti, kdož mají ryzího ducha.\n"}
{"id": "812576", "url": "https://cs.wikipedia.org/wiki?curid=812576", "title": "Palm Springs (Kalifornie)", "text": "Palm Springs (Kalifornie)\n\nPalm Springs je město ve státě Kalifornie ve Spojených státech amerických. Nachází se přibližně 60 km východně od San Bernardina, 179 km východně od Los Angeles, 219 km severovýchodně od San Diega a 433 km západně od Phoenixu v Arizoně.\n\n\n"}
{"id": "812578", "url": "https://cs.wikipedia.org/wiki?curid=812578", "title": "Palm Springs", "text": "Palm Springs\n\nPalm Springs může být:\n\n\n"}
{"id": "812579", "url": "https://cs.wikipedia.org/wiki?curid=812579", "title": "Žaškov", "text": "Žaškov\n\nŽaškov je obec na Slovensku na Oravě, v okrese Dolný Kubín.\n\nPrvní písemná zmínka o obci pochází z roku 1388.\n\nObec leží ve výšce 482 m n. m. a její katastr má výměru 24,728 km². K 31. prosinci roku 2016 měla obec 1 613 obyvatel.\n\n\n\n"}
{"id": "812586", "url": "https://cs.wikipedia.org/wiki?curid=812586", "title": "The Hermetic Organ", "text": "The Hermetic Organ\n\nThe Hermetic Organ je koncertní album Johna Zorna. Album vyšlo v červnu 2012 pod značkou Tzadik Records.\n\nAutorem všech skladeb je John Zorn.\n"}
{"id": "812589", "url": "https://cs.wikipedia.org/wiki?curid=812589", "title": "IRPR", "text": "IRPR\n\nIRPR je někdejší norma RVHP pro paralelní port.\nZákladem pro tuto normu bylo rozhraní používané ve Spojeném království,\nkde bylo označované jako BSI (British Standard Interface) BS 4421.\n\nRozhraní se používalo především pro připojení tiskáren.\nNorma se prakticky přestala používat se zánikem Východního bloku\na celosvětově rozšířeným standardem pro paralelní port se stalo jednodušší rozhraní Centronics.\n\nRozhraní IRPR mohlo používat 8 nebo 16 datových vodičů D0-D7(popř. D0-D15) s obousměrným přenosem,\ndále 4 řídící signály SO, AO, SC, AC a dva signály pro kontrolu parity DP0,DP1.\nIRPR používalo úrovně TTL s negativní polaritou,\nt.j. signál je aktivní pokud je v úrovni L, negovány byly i datové signály.\n\nPři komunikaci přes IRPR byla jedna strana označena jako source (zdroj),\ndruhá jako acceptor (příjemce).\nKomunikaci zahajoval source aktivací signálu SO (source operable) a\nčekal, až příjemce aktivuje signál AO (acceptor operable).\nSměr toku dat byl určen stavem signálů SC (source control) a AC (acceptor control).\nByl-li aktivován SC, vysílal source, pokud byl aktivován AC, vysílal příjemce.\n"}
{"id": "812595", "url": "https://cs.wikipedia.org/wiki?curid=812595", "title": "Tommy Douglas", "text": "Tommy Douglas\n\nThomas Clement \"Tommy\" Douglas (20. října 1904 – 24. února 1986) byl kanadský sociálnědemokratický politik skotského původu a sedmý premiér kanadské provincie Saskatchewan (v letech 1944-1961).\n\nJeho vláda v Saskatchewanu byla historicky první sociálnědemokratickou vládou v Severní Americe a vytvořila také první severoamerický systém veřejného zdravotnictví. Po odchodu z premiérské funkce v Saskatchewanu založil federální socialistickou stranu New Democratic Party (Nouveau Parti démocratique), jíž vedl v letech 1961-1971, a s níž se mu ovšem nikdy nepodařilo vstoupit do kanadské vlády. Byl hlavním odpůrcem výjimečného stavu (\"War Measures Act\") během tzv. Říjnové krize roku 1970, který vyhlásil premiér Pierre Trudeau v reakci na útoky québeckých separatistů. Jakožto největší osobnost kanadské sociálnědemokratické politické tradice byl Douglas roku 2004 v anketě CBS zvolen největším Kanaďanem všech dob a alespoň posmrtně tak porazil svého velkého liberálního rivala z krize roku 1970 Pierra Trudeaua, který skončil třetí. Ke zvláštním otázkám jeho života patřila magisterská práce v oboru sociologie, kterou obhájil roku 1933, v níž hájil eugeniku a doporučoval sterilizaci \"duševně vadných\". Později se Douglas k této otázce nerad vyjadřoval a v jeho systému veřejné zdravotní péče byla psychicky nemocným naopak poskytována zdarma psychoterapeutická péče.\n\n\n"}
{"id": "812600", "url": "https://cs.wikipedia.org/wiki?curid=812600", "title": "Lindsay", "text": "Lindsay\n\nLindsay [\"lindsej\"] může být:\n\n\n"}
{"id": "812605", "url": "https://cs.wikipedia.org/wiki?curid=812605", "title": "Michal Chrabrý", "text": "Michal Chrabrý\n\nMichal Chrabrý (rumunsky Mihai Viteazul, maďarsky Vitéz Mihály, původním jménem Mihai Pătrașcu; 1558 – 9. srpna 1601) byl kníže rumunského Valašska (1593–1601), transylvánský (1599–1600) a moldavský (1600).\n\nBěhem jeho vlády byla tato tři knížectví na území dnešního Rumunska a Moldávie poprvé spojena do jednoho státního celku, proto je Mihai v Rumunsku vnímán jako národní hrdina a zakladatel rumunské státnosti. Na tak rozsáhlém území všech tří rumunských podunajských knížectví vládl teprve rumunský král Ferdinand v roce 1918 po sjednocení starého Rumunska se Sedmihradskem, Banátem a Besarábií. Michal byl spojencem Habsburků v boji proti Osmanské říši během dlouhé turecké války, ale pro svou úspěšnou, nezávislou kariéru se stal brzy pro habsburského císaře Rudolfa II. nepohodlným. V roce 1601 jej proto Rudolf nechal odstranit, o což se postaral císařský generál Giorgio Basta, který Michala zavraždil.\n\nMichal Chrabrý je též symbolem nezávislosti pro jeho boj proti Turkům a je po něm pojmenován rumunský Řád Michala Vítěze založený roku 1916 králem Ferdinandem.\n\nV anketě 100 největších Rumunů z roku 2006 obsadil Michal čtvrté místo.\n\n"}
{"id": "812615", "url": "https://cs.wikipedia.org/wiki?curid=812615", "title": "Markéta Coufalová", "text": "Markéta Coufalová\n\nMarkéta Coufalová (* 1978, Brno) je česká divadelní a filmová herečka.\n\nPo studiu na gymnáziu vystudovala DAMU v Praze. Ovládá francouzský a německý jazyk.\n\n\n\n"}
{"id": "812617", "url": "https://cs.wikipedia.org/wiki?curid=812617", "title": "Sequel", "text": "Sequel\n\nSequel je výpravné, dokumentární či jiné literární, filmové, divadelní nebo hudební dílo, které pokračuje v příběhu (případně ho rozšiřuje o další prvky) některého dříve vydaného díla. V běžném kontextu výpravného díla s fiktivním příběhem zobrazuje sequel události v témže universu (prostředí, světě) jako předcházející dílo, po němž většinou v chronologii tohoto universa následuje.\n\nV mnoha případech pokračuje sequel v příběhových prvcích předcházejícího díla, často též se stejnými postavami. Více sequelů poté vede k sériím (filmovým), v nichž se tyto shodné prvky vyskytují v řadě navazujících děl.\n\nZ výrazu \"sequel\" vychází několik neologismů podle chronologie universa následně vydaného díla, jedná se o prequel (dílo vydané později, ovšem dějově předcházející), interquel a midquel. Dalšími podobnými pojmy je parallel, spin-off a reboot.\n\nTypickým příkladem sequelu je například film \"Základní instinkt 2\" navazující na snímek \"Základní instinkt\".\n"}
{"id": "812619", "url": "https://cs.wikipedia.org/wiki?curid=812619", "title": "Louis de Crevant, vévoda z Humières", "text": "Louis de Crevant, vévoda z Humières\n\nLouis de Crevant, Duc d'Humières (1628, Francie – 30. srpen 1694, Versailles) byl maršál Francie a guvernér Compiègne, Bourbonnais a Lille.\n\nByl synem Louise III. de Crevanta, seigneura d'Argy, markýze z Humières (1606-1648), guvernéra v Compiègne, a jeho ženy Isabelle Phélippeaux (1611-1642), z větve rodu Phélippeaux d'Herbault, dcery Raymonda Phélypeauxe d'Herbaulta. Z jejich spojení se narodilo devět dětí, šest synů a tři dcery. Jeho mladší bratr Raymond-Louis de Crevant se angažoval v Královském námořnictvu a během své kariéry dosáhl námořní hodnosti \"lieutenant général des armées navales\".\n\nByl přítomen při bitvě v Dunách a participoval na francouzsko-nizozemské válce pod Turennem. V roce 1668 byl jmenován maršálem Francie. V bitvě u Casselu byli spolu s maršálem Luxembourgem strůjci vítězství, když asistovali nominálnímu vrchnímu velení Filipa I. Orleánského.\n\nV roce 1688 vpadl do Španělského Nizozemí ale hned následující rok se mu nepodařilo zvítězit v bitvě u Walcourtu proti menší síle.\n\nOženil se 8. března 1653 s krásnou, bohatou a vlivnou Louisou Antoinettou de la Châtre, komtesou z Nançay. Komtesin vliv (byla dvorní dámou v královnině paláci) a jeho dobré osobní vztahy s Louvoisem pak byly velmi důležité pro jeho kariérní vzestup.\n\nVoltaire o něm pravil, že byl prvním, kterému bylo v zákopech servírováno na stříbře (při obléhání Arrasu roku 1658).\n\n\n"}
{"id": "812621", "url": "https://cs.wikipedia.org/wiki?curid=812621", "title": "Terezie Masaryková", "text": "Terezie Masaryková\n\nTerezie Masaryková, rozená Kropáčková (4. srpna 1813 Hustopeče – 22. dubna 1887 Hustopeče) byla matka prvního československého prezidenta Tomáše Garrigue Masaryka. Živila se jako panská kuchařka v Hodoníně. Jejím manželem byl od roku 1849 panský kočí Josef Masaryk.\n\nKořeny její rodiny sahaly do Prostějova, odkud se přestěhovala do Hustopečí. Národnost Masarykové byla předmětem sporů nacionalistů. Tomáš G. Masaryk ve svém prvním životopise z roku 1875 napsal, že \"„matka je Němka“\". Přesto během první světové války uvedl, že \"„rodem jsem čistý Slovák, bez maďarské či německé příměsi. Matka hovořila lépe německy než česky“\".\n\nVe dvaceti letech měla prvního nemanželského potomka, který zemřel po čtyřech měsících. Byla praktikující katoličkou a v tomto vyznání vychovávala i své děti. T. G. Masaryk ve svých vzpomínkách uvádí, že byl po matce silně pobožný.\n\nJelikož se, byť jako služebná, pohybovala v panské společnosti, její snahou bylo, aby se její děti dostaly ve společenském žebříčku pokud možno co nejvýše. Především její zásluhou se nejstarší Tomáš dostal na školy.\n\nSňatek Terezie Kropáčkové a Josefem Masarykem byl uzavřen dne 15. srpna 1849 v Hodoníně. Měli spolu pět dětí: Tomáše, Jana, Martina, Ludvíka a dceru Františku.\n\nOhledně otcovství syna Tomáše, který se narodil necelých 7 měsíců po svatbě, existuje řada spekulací. Dle jedné hypotézy byl Tomáš židovského původu a jeho biologickým otcem byl někdo z rodiny Redlichů; tato fáma kolovala i v místní židovské komunitě. Dle jiné hypotézy byl nemanželským synem císaře Františka Josefa I. Ani jedna z těchto spekulací však není doložena přesvědčivými důkazy.\n\n"}
{"id": "812624", "url": "https://cs.wikipedia.org/wiki?curid=812624", "title": "Šumperák", "text": "Šumperák\n\nŠumperák je označení pro typ rodinného domu, jehož projekt vznikl na konci šedesátých let 20. století. První dům, odkazující na bruselský styl československé expozice Expo 58, navrhl projektant Josef Vaněk (1932–1999) pro tehdejšího ředitele nemocnice v Šumperku. Podle něj se pak ujalo lidové označení \"šumperák\". Oficiální název zněl „rodinný dům typu V“. Druhý dům tohoto typu byl postaven v centru Šumperka (Terezínská ulice 3), kde stojí dodnes. Postupně bylo těchto domů po celé zemi postaveno několik tisíc. Na počátku 70. let byla hodnota stavby 120 000 Kčs. Šumperáky se zabývá fotograf a historik umění Tomáš Pospěch.\n\nŠumperák je jednopatrový rodinný dům, kde obytné místnosti jsou situovány v prvním patře, přízemí je využíváno pro zázemí domu a nachází se zde také garáž. Čelní strana opticky vystupujícího prvního patra je prosklená a s průběžným úzkým, spíše okrasným, balkónem. Balkón je po obou stranách ukončen typickými šikminami, často s kruhovými průzory nebo prolisy. Šikmý motiv se objevuje obvykle také v prosklení garážových dvěří, které jsou umístěny na čelní straně vlevo, vpravo se nachází hlavní vchod.\n\n"}
{"id": "812627", "url": "https://cs.wikipedia.org/wiki?curid=812627", "title": "Hithlum", "text": "Hithlum\n\nHithlum znamenající v sindarštině \"Mlhavá země\" (v quenijštině Hísilómë) je zemí nacházející se ve fiktivním světě J.R.R. Tolkiena. Hithlum se stal sídlem velekrálů Noldor Fingolfina a jeho syna Fingona. O Hísilómë jsou zmínky v \"Silmarillionu\", \"Nedokončených příbězích Númenoru a Středozemě\", \"The History of Middle-earth\" a \"Húrinových dětech\".\n\nHithlum je rozlehlá a chladná země, která se v prvním věku nacházela severozápadně od zemí Beleriandu. Z východu a jihu jej hory + oddělovaly od planiny Ard-galen a zbytku Beleriandu, na západě pak hranici mezi ním a zmrzlou zemí Lammoth tvořily vrcholky hor Ered Lómin. Jižní část Hithlumu byla Mithrimskými horami rozdělena na dvě části. Země v jihozápadním cípu Hísilómë byla známa jako Dor-lómin, ta v jihovýchodním pak jako Mithrim. Na severní hranici Mithrimu leželo stejnojmenné jezero.\n\nPrvními obyvateli Hithlumu se stali ještě před východem Slunce Sindar. Své jméno však země získala až s příchodem vyhnaných Noldor prchajících z Amanu, kteří zde byli překvapeni hustou mlhou vyslanou Temným pánem Morgothem. Následně zde Noldor drtivě porazili Morgothovi skřety v bitvě pod hvězdami, načež zde založili nejmocnější ze svých říši, jejíž vládcem se stal velekrál noldorských elfů ve Středozemi Fingolfin.\n\nCentrum Fingolfinovy říše leželo u jezera Mithrim, kde se usadila největší část jeho lidu, který se zde postupně smísil s tamějšími Sindar. Fingolfin však nechal svou hlavní pevnost Barad Eithel zbudovat na východní straně hor Ered Wethrin u pramene Sirionu, odkud hlídal planinu Ard-galen před Morgothovými výpady. Správu Dor-lóminu svěřil Fingolfin svému nejstaršímu synovi Fingonovi. Po příchodu lidí do Beleriandu vstoupil do Fingolfinových služeb třetí dům Edain, který byl usídlen právě v kraji Dor-lómin. I díky statečné pomoci mužů z Hadorova domu se Noldor v Hithlumu udrželi i po těžké porážce v Dagor Bragollachu. V hněvu způsobeném touto katastrofou odjel osamocený Fingolfin vyzvat na souboj muže proti muži samotného Morgotha. Temný pán nakonec v souboji velekrále Noldor přemohl a zabil, načež se králem Hithlumu a hlavou Noldor stal jeho syn Fingon.\n\nTéměř obklíčené království bylo Morgothovými sluhy obsazeno po bitvě nespočetných slz v roce 473, v níž padla většina hithlumských elfů včetně velekrále Fingona a všichni dor-lóminští válečníci až na hlavu Hadorova domu Húrina, který byl jediný vzat do zajetí. Po bitvě byli přeživší elfové z Hithlumu odvlěčeni do kobek Angbandu a země byla spolu s ženami, dětmi a starci z Hadorova domu Morgothem jako odměna přenechána Východňanům.\n\nZ Dor-lóminu pocházel mimo jiné proslulý drakobijec Túrin syn Húrinův, kterého kvůli kletbě Temného pána potkal tragický osud.\n\nMorgothovi služebníci ovládali zemi až do konce prvního věku, kdy ve válce hněvu došlo k zpustošení a zkáze celého Beleriandu a Hithlum spolu s dalšími zeměmi na západ od Ered Luin klesl na dno moře.\n \n"}
{"id": "812628", "url": "https://cs.wikipedia.org/wiki?curid=812628", "title": "Eevi Huttunenová", "text": "Eevi Huttunenová\n\nEevi Maria Huttunenová (23. srpna 1922 Karttula – 3. prosince 2015 Kuopio), provdaná Pirinenová, byla finská rychlobruslařka.\n\nOd roku 1941 pravidelně startovala na finském mistrovství, odkud si během následujících 20 let odvezla 17 medailí, z toho 12 zlatých. Na Mistrovství světa poprvé závodila v roce 1948, kdy skončila pátá. Svůj jediný cenný kov ze světového šampionátu získala na Mistrovství světa 1951, které vyhrála. V následujících letech se výsledkově pohybovala těsně pod stupni vítězů, byla několikrát čtvrtá a pátá. Ve své poslední sezóně 1959/1960 zvítězila na finském šampionátu, na Mistrovství světa 1960 byla šestá a startovala na Zimních olympijských hrách 1960. Ve Squaw Valley byla třináctá na olympijské trati 500 m, devátá na 1000 m, čtrnáctá na 1500 m a v závodě na 3000 m získala bronzovou medaili. Celkem jedenáctkrát se v průběhu své kariéry stala mistryní Finska ve víceboji (1947, 1948, 1950–1955, 1957, 1959 a 1960).\n\nZemřela 3. prosince 2015 v Kuopiu ve věku 93 let.\n"}
{"id": "812635", "url": "https://cs.wikipedia.org/wiki?curid=812635", "title": "Neuschönau", "text": "Neuschönau\n\nNeuschönau je obec v německé spolkové zemi Bavorsko, v zemském okrese Freyung-Grafenau ve vládním obvodu Dolní Bavorsko. Žije zde obyvatel.\n\nDřevěný visutý ochoz, provázející návštěvníka lesem a ilustracemi o lesním ekosystému (ilustrace jsou Německy, lze si ale na začátku trasy vzít České pomocné texty). Ochoz je zakončen vysokou stavbou tvaru vejce, která dokumentuje život stromů. Tento dřevěný ochoz je údajně největší na světě.\n"}
{"id": "812636", "url": "https://cs.wikipedia.org/wiki?curid=812636", "title": "Cabasa", "text": "Cabasa\n\nCabasa je perkusní hudební nástroj. Nástroj je konstruován z řetězových smyček přimotaných na kovovém válci. Nástroj pochází z Afriky a původně byl z různých afrických plodů, na kterém byly korálky. Kovový nástroj poté vymyslel Martin Cohen, zakladatel společnosti Latin Percussion.\n"}
{"id": "812637", "url": "https://cs.wikipedia.org/wiki?curid=812637", "title": "Bernardin Sienský", "text": "Bernardin Sienský\n\nSvatý Bernardin Sienský (8. září 1380, Massa Marittima – 20. května 1444, L'Aquila) byl italský římskokatolický kněz a františkán proslulý zejména svým kázáním v Sieně na Piazza del Campo a svým znakem, či spíše erbem Krista Krále.\n\nBernardin Albizeschi se narodil ve šlechtické rodině v Massa Marittima u Sieny. Ve třech letech ztratil matku a v šesti otce. Starali se o něj příbuzní v Sieně. Tam se naučil číst a psát. Četl Danta, latinské klasiky a už v jedenácti letech studoval právo na univerzitě v Sieně a projevoval mimořádné nadání. Následně studoval Písmo svaté a teologii, získal i licenciát církevního práva.\nByl členem kajícího bratrstva Panny Marie, které usilovalo o křesťanskou dokonalost svých členů službou potřebným, chudým a nemocným. Roku 1397 vypukla morová epidemie. Sám se nakazil, když se obětavě staral o nemocné. Bojoval se smrtí, ale uzdravil se. Rozmýšlel se, zda má vstoupit k augustiniánům, ale posléze se rozhodl pro sienské františkány (1402). Bylo mu tehdy 22 let. Rozdal svůj majetek chudým, později složil řeholní sliby a roku 1404 se stal knězem.\n\nŽil na osamělém místě na hoře Capriola, kde v opuštěné poustevně založil malý klášter. Tam Bernardin četl Písmo svaté a církevní spisy, zvláště františkánských spisovatelů. Byl zastáncem přísného pojetí řehole a žil v naprosté chudobě. V roce 1413 se stal Bernardin Sienský vrátným v malém klášteře ve Fiésole u Florencie, kde můžeme ještě dnes vidět jeho celu. Nad dveřmi cely je jeho jméno vytesáno ve dřevě.\n\nBernardin Sienský toužil po apoštolské činnosti. Ve čtyřiceti letech jako lidový kazatel chodil od města k městu po celé severní a střední Itálii. Uvádí se, že se ke kazatelské činnosti zprvu necítil schopný pro slabý hlas a tak se v nouzi obrátil k Matce Boží, která mu pomohla. Hovořil pak jasným a zvučným hlasem, kterým si získával srdce posluchačů. Uměl stejně dobře lidovou řečí kázat docela prostým rolníkům jako i univerzitním posluchačům. Nejhlubší křesťanské pravdy všem podával přiměřeným způsobem. Pro velký počet posluchačů kázal často na otevřeném prostranství. V městě Perugii v Umbrii, kde je možno vidět do dnešního dne na levé postranní zdi dómu kazatelnu, z níž Bernardin pronesl roku 1425 svá nejslavnější kázání. Perugia skrývá další pozoruhodnost, která připomíná tohoto kazatele: v oratoři sv. Bernardina ukazují kamenné reliéfy scény ze světcova života.\n\nNávrat k pohanské antice způsobil v renesanční době všeobecné uvolnění mravů. Rozvinula se pýcha, lakomství a nemravnost. Bernardin proti nim kázal jménem Božím. Snažil se lid probudit z náboženské a mravní lhostejnosti, usmířil mnoho šlechtických rodin, urovnával spory mezi stranami i války mezi městy. Proslul po celé Itálii.\n\nSnažil se též obnovit řádovou kázeň. Hlásal potřebu odpuštění a smíření a s tím cílem hlásal i úctu k Ježíšovu jménu. „Jméno Ježíš prozařuje kazatele a způsobuje, že jsou prostoupeni jeho světlem ti, kdo jeho slovo zvěstují, i ti, kdo je slyší. Odkud myslíš, že se vzalo tak nenadále na celém světě planoucí jméno víry, ne-li z toho, že se káže Ježíš?“ Vytvořil si obraz zářícího slunce s monogramem IHS, jedná se o první tři písmena řeckého slova Ježíš. Nad prostředním písmenem H byl kříž a vznikl tak nový erb upozorňující na tajemství spásy.\n\nIgnác z Loyoly zvolil za sto let po Bernardinově smrti znak IHS, „Bernardinův erb“, za symbol Tovaryšstva Ježíšova, jezuitského řádu.\n\nZa Bernardinova působení se tento znak po Itálii velmi rozšířil zejména na domy křesťanských bratrstev, ale psal se i na průčelí veřejných budov. Bernardin nosil tabulku s tímto znakem sebou a stavěl ji na oltář, na němž před kázáním sloužil mši svatou. Po kázání zdvihl tabulku do výše a s ní udělil požehnání.\n\nNakonec byl Bernardin zatčen a obžalován z kacířství, protože šíření takovéto úcty se nelíbilo některým teologům a humanistům. Jeho obviněním se třikrát zabýval církevní soud, naposled na Basilejském sněmu v r. 1438. Mezi Bernardinovy účinné obhájce prý patřil Jan Kapistránský (jeden z jeho žáků). Bernardin nevyužíval ani náklonnosti císaře a nakonec vždy byla uznána jeho pravověrnost, čistý úmysl i svatost života. Na druhou stranu mu byl papeži třikrát nabízen biskupský úřad v Sieně, ve Ferraře a v Urbinu, ale Bernardin vždy odmítl, dával přednost kazatelské dráze.\n1428–1442 se stal generálním vikářem františkánů observantů (zv. někdy bernardini, OFMObs). Zúčastnil se všeobecného sněmu ve Florencii. V klášteře Monteripido u Perugie založil teologickou školu, v níž i sám učil a v Sieně zřídil vyšší teologické učení, z něhož vycházeli řeholní profesoři. Františkánskou prostotu se snažil doplňovat rozumovou vyspělostí.\n\nKdyž se blížila jeho smrt, nechal se prý položit na podlahu posypanou popelem a 20. května 1444 v L'Aquile zemřel. Pochovali jej v konventu sv. Františka, v roce 1474 byl pohřben v kostele zbudovaném k jeho poctě v L'Aquile. Roku 1450 byl Mikulášem V. svatořečen.\nBernardinův kult se rychle šířil po celé Itálii, centrem uctívání se stalo místo pohřbu L'Aquila, pak Siena, Perugia a Massa Marittima. I v kostele Panny Marie v Aracoeli v Římě požívá Bernardin zvláštní úcty, slavné fresky od Pinturiccia (kolem 1485) oslavují zde život velkého nezapomenutelného kazatele a františkánského řeholníka.\n\nSv. Bernardin Sienský bývá zobrazován, věrně své podobě, jako františkánský řeholník s asketickými, hubenými obličejovými rysy, připomínající jeho život v chudobě. V jedné ruce drží tabulku, čí medailon s nápisem IHS v paprscích, v druhé ruce někdy drží knihu. U nohou má položeny často tři biskupské mitry (někdy 3 biskupské berly), které nám ukazují jeho trojí odmítnutí úřadu. Někdy je u jeho nohou žebrák, nebo má u ucha holubici.\n\nJeho zobrazení bývá někdy doplněno nápisem „Manifestavi nomen tuum hominibus“ („Zjevil jsem tvé jméno lidem.“ J 17,6).\n\nJindy vidíme sv. Bernardina Sienského, jak káže lidem a drží pozvednutou tabulku s nápisem IHS, nebo jako mladého šlechtice, který klečí před viděním Panny Marie nad branou města.\n\nSv. Bernardin Sienský je patronem tkalců, lidí nemocných hrudní a plicní chorobou, postižených krvácením, jeho svátek připadá na 19. (20.) května.\n\n\n"}
{"id": "812638", "url": "https://cs.wikipedia.org/wiki?curid=812638", "title": "Nová obřadní síň u Starého židovského hřbitova v Praze-Josefově", "text": "Nová obřadní síň u Starého židovského hřbitova v Praze-Josefově\n\nNová obřadní síň u Starého židovského hřbitova v Praze se nachází u Starého židovského hřbitova v pražském Josefově vedle Klausové synagogy. Společně se hřbitovem je chráněna jako národní kulturní památka. Stavbu z let navrhli architekti J. Gerstel a A. Gabriel v novorománském slohu na místě starší budovy pohřebního bratrstva. Byla místem poslední služby zesnulým členům židovské obce, ale v současnosti je využívána jako jedna z expozic židovského muzea.\n\nNová obřadní síň byla na místě starší budovy sloužící témuž účelu vystavěna A. Gabrielem podle návrhu architekta J. Gerstela mezi léty 1906 a 1908. V její podobě se důsledně uplatňuje novorománský sloh, což platí i pro detaily jako patky a hlavice sloupů, kovaná mříž a dubové dveře. Nová obřadní síň byla původně rozdělena na márnici, jež se nacházela v suterénu, na místnost pro očistu zemřelých v prvním patře a na spolkovou místnost pohřebního bratrstva v patře druhém. Budova byla vystavena z opuky, hlavní sál v prvním patře měl mozaikovou podlahu, mramorem obložené stěny a zdobily jej nástěnné malby. Mezi Klausovou synagogou a obřadní síní byl rovněž zbudován nový vchod na hřbitov.\n\nSvému účelu však síň sloužila jen do první světové války. Od první světové války již pohřební bratrstvo budovu k původnímu účelu nepoužívalo a v roce 1926 ji pronajalo Židovskému muzeu, jemuž od té doby soustavně sloužila. V roce 1997 byla budova restaurována a expozice, která se zde poté otevřela, ctí prvotní úlohu obřadní síně: věnuje se židovským obřadům nad umírajícím a zesnulým (čímž zde pokračuje expozice Klausové synagogy o významných meznících lidského života v judaismu), Starému židovskému hřbitovu i dalším židovským hřbitovům na českém území a zároveň také pohřebnímu bratrstvu.\n\nDůležitou památkou z historie pohřebního bratrstva je cyklus patnácti obrazů, zachycující zvyky a obřady pohřebním bratrstvem vykonávané. Neznámý malíř obrazy namaloval na objednávku představenstva spolku přibližně v roce 1772. Ačkoli se v nich ještě odráží tradice barokní malby, jejich vznik zřejmě podnítila již nová epocha osvícenská: v duchu jejích idejí měly ukazovat důležitou úlohu, kterou pohřební bratrstvo již po staletí plnilo ve společnosti. Kromě myšlenek své doby vypovídá obrazový cyklus i o posledním období pohřbívání na Starém židovském hřbitově, čímž je cennější jako historický pramen.\n\n\nŽidovské muzeum v Praze spravuje také další objekty v okolí, zejména několik synagog:\n\n"}
{"id": "812639", "url": "https://cs.wikipedia.org/wiki?curid=812639", "title": "Helena Pilejczyková", "text": "Helena Pilejczyková\n\nHelena Pilejczyková (* 1. dubna 1931 Zieluń), rozená Majcherová, je bývalá polská rychlobruslařka.\n\nDo prvních mezinárodních závodů nastoupila v roce 1954, v následujících 20 letech získávala především medaile z polských šampionátů, které celkem šestkrát vyhrála. Na Mistrovství světa debutovala v roce 1957 devátým místem, o rok později již byla pátá, stejně jako v roce 1960. Téhož roku startovala na Zimních olympijských hrách 1960, kde získala v závodě na 1500 m bronzovou medaili. Na olympijské trati 1000 m byla pátá, na distanci 3000 m šestá a v závodě na 500 m dvanáctá. Jejím nejlepším umístěním na zimní olympiádě 1964 bylo 15. místo na kilometrové trati. V následujících letech startovala především na polském šampionátu či menších mezinárodních závodech, jednou z výjimek bez větších úspěchů byla např. účast na Mistrovství Evropy 1971 (23. místo). V roce 1973 ukončila aktivní sportovní kariéru.\n\nV letech 1997–2002 startovala na veteránských rychlobruslařských závodech.\n\n"}
{"id": "812644", "url": "https://cs.wikipedia.org/wiki?curid=812644", "title": "Gated community", "text": "Gated community\n\nAnglický výraz gated community by se do češtiny dal přeložit jako \"uzavřený rezidenční objekt\". Jedná se o typ rezidenční oblasti, která je od okolní zástavby oddělena zdí (plotem) a všechny vchody a východy jsou střeženy, zpravidla bezpečnostní agenturou. Gated communities často obsahují i veřejné prostory a služby, např. parčíky, bazén, tenisové kurty nebo golfové hřiště.\n\nDůvod vzniku gated communities je zpravidla obava z kriminality. Proto jich většina existuje v zemích, kde panuje velká sociální nerovnost, sociální polarizace a také v oblastech s vysokou rasovou a etnickou diverzitou. V mnoha případech se do gated communities stahují spíše bohatší vrstvy. Fenomén gated communities vznikl v USA a posléze se rozšířil prakticky do celého světa. Mezi další státy s vysokým počtem gated communities se řadí Jihoafrická republika, státy Latinské Ameriky (Argentina, Brazílie, Mexiko), dále také státy procházející ekonomickou transformací – střední a východní Evropa (Maďarsko, Polsko, Rusko), státy Blízkého (Saúdská Arábie) či Dálného východu (Čína, Indonésie).\n\nPrvní moderní gated communities vznikly v USA. Jako první gated community se uvádí Tuxedo Park, postavený v roce 1885 nedaleko New Yorku. Další takové objekty vznikaly v okolí St. Louis a v Kalifornii. Tyto gated communities byly ale odlišné od těch, které vidíme dnes - byly pouze pro slavné a velmi bohaté lidi, kteří se chtěli odstřihnout od ruchu industrializovaného města. Dnešní gated communities v USA už nejsou dostupné jen pro nejbohatší skupiny obyvatel, ale naopak se staly běžně dostupné pro nejširší vrstvy střední třídy. Právě stále větší dostupnost gated communities je důvodem jejich masového vzrůstu v posledních třiceti letech. První gated communities pro střední třídy vznikly v druhé polovině 80. let v USA nejdříve v oblasti Sun Belt a poté se rozšířily i do ostatních oblastí USA.\n\nVýstavba gated communities v Česku (především v Praze) začala v posledních čtyřech až pěti letech, kdy gated communities přestaly být dostupné pouze pro nejbohatší vrstvu obyvatel. Oproti jiným státům jsou lokalizovány především ve vnitřním městě a liší se i v základní příčině vzniku: v mnoha státech způsobuje jejich výstavbu strach z kriminality. Pražské gated communities vznikají z jiného důvodu – a sice na straně nabídky, tedy u developerů, kteří se v nabitém konkurenčním prostředí snaží nabídnout nové produkty.\n\n"}
{"id": "812646", "url": "https://cs.wikipedia.org/wiki?curid=812646", "title": "Jurkovičova rozhledna", "text": "Jurkovičova rozhledna\n\nJurkovičova rozhledna se nachází na východním okraji Rožnova pod Radhoštěm. Stojí na Karlově kopci (též Petřekovy stráně) nad Valašským muzeem v přírodě, na kótě 480 m n. m.\n\nPlány na stavbu rozhledny vytvořil Dušan Jurkovič již roku 1896 pro Turistický spolek ve Valašském Meziříčí. Měla stát na kopci Brdo v katastru obce Brňov. Přes pokusy o výstavbu v 60. letech minulého století bylo započato se stavbou až v říjnu roku 2010, stavba byla dokončena v prosinci roku 2011. Slavnostní otevření proběhlo 28. dubna 2012. Betonová podezdívka je obložena kamenem, na dřevěné části bylo použito dřevo buku, smrku a jedle. Celkové náklady činily 12,2 mil. korun.\n\nZ parkoviště po zelené turistické značce. Rozhledna je obvykle přístupná od 15. dubna do 15. října, podle klimatických podmínek v daném roce může být ale otevřena i déle. Konkrétní otevírací dobu je proto třeba vyhledat na oficiálních stránkách. Vstupné děti a senioři 15,- Kč, dospělí 30,- Kč, pro rodiny 60,- Kč.\n\nKvůli výhledu musela být vykácena část vzrostlých stromů a další kácení je problematické, neboť se rozhledna nachází v 1. zóně CHKO Beskydy s nejvyšším stupněm ochrany. Rozhled je omezen od jihovýchodní po severní stranu. Vidět z ní je západní část obce Hutisko, obec Vigantice, rožnovské části Hážovice, Tylovice, Kramolišov, centrum Rožnova (s kopcem Hradisko na západní straně), severní části Rožnova za řekou Bečvou, obce v západní části Rožnovské brázdy, velká část Valašského muzea v přírodě, městský park, části Rožnova Letná, Rybníčky a část Horních Pasek na severu města. \n\n"}
{"id": "812654", "url": "https://cs.wikipedia.org/wiki?curid=812654", "title": "Pustý zámek (Doupovské hory)", "text": "Pustý zámek (Doupovské hory)\n\nPustý zámek () je vrch v Doupovských horách. S nadmořskou výškou 933,1 metrů (nižší vrchol měří 927,6 m n. m.) je druhou nejvyšší horou pohoří. Vrch se nachází v centrální části vojenského újezdu Hradiště, a je proto veřejnosti nepřístupný.\n\nPustý zámek se nachází asi 10 km severovýchodně od Bochova v okrese Karlovy Vary, na území vojenského újezdu Hradiště. Vrch svým nápadným kuželovitým tvarem tvoří dominantu Doupovských hor. Hřbet vbíhající západním směrem od vrcholu představuje hodnotnou ukázku lávových proudů třetihorního doupovského vulkanického pohoří. Ve vrcholových partiích se nalézají skalní výchozy se zhruba metr hlubokými válcovitými dutinami vytvořenými erupcemi plynů obsažených v lávě.\n\nPustý zámek je zalesněn hodnotnými starými květnatými bučinami, jež však byly v poslední době částečně nahrazeny smrkovou výsadbou.\n"}
{"id": "812657", "url": "https://cs.wikipedia.org/wiki?curid=812657", "title": "Elwira Seroczyńská", "text": "Elwira Seroczyńská\n\nElwira Seroczyńská (1. května 1931 Vilno – 24. prosince 2004 Londýn), rozena Potapowiczová, byla polská rychlobruslařka.\n\nNa polském mistrovství startovala poprvé v roce 1951 a do roku 1964 si z něj odvezla devět medailí, z toho pět zlatých. Na Mistrovství světa debutovala v roce 1957, kdy dojela jako jedenáctá. Zúčastnila se Zimních olympijských her 1960, na kterých získala stříbrnou medaili v závodě na 1500 m. Na dalších tratích šestá (500 m) a sedmá (3000 m), závod na 1000 m nedokončila. V následujících letech bylo jejím nejlepším mezinárodním výsledkem deváté místo na Mistrovství světa 1962, startovala i na zimní olympiádě 1964, kde dobruslila nejlépe šestnáctá v závodě na 500 m. Po sezóně 1964/1965 ukončila sportovní kariéru.\n\n"}
{"id": "812661", "url": "https://cs.wikipedia.org/wiki?curid=812661", "title": "Mont Maudit", "text": "Mont Maudit\n\nMont Maudit (4465 m n. m.) je hora v Montblanském masivu v Grajských Alpách. Jejím vrcholem prochází státní hranice mezi Francií (region Rhône-Alpes) a Itálií (region Valle d'Aosta). Na horu je možné vystoupit z Refuge des Cosmiques (3613 m n. m.) či Abri Simond Bivouac z francouzské strany, nebo z Rifugio Torino (3322 m n. m. a 3375 m n. m., 2 budovy), Bivacco Lucia e Piero Ghiglione (3690 m n. m.) či Bivacco Alberico e Brogna (3679 m n. m.) z italské strany.\n\nNa vrchol jako první vystoupili 12. září 1878 horolezci Henry Seymour Hoare, William Edward Davidson, Johann Jaun a Johann von Bergen.\n\n"}
{"id": "812662", "url": "https://cs.wikipedia.org/wiki?curid=812662", "title": "Veľký Tribeč", "text": "Veľký Tribeč\n\nVeľký Tribeč (829,6 m n. m.) je vrch na Slovensku v pohoří Tribeč. Jde o nejvyšší vrch celého\nTribeče, situovaný v jeho centrální části, nacházející se na rozhraní okresů Topoľčany\na Zlaté Moravce. Zároveň spadá do stejnojmenného geomorfologického podcelku.\n\nNa vrcholu se nalézá travnatá plošina obklopená listnatými lesy, které omezují výhled. Pod vrcholem se nachází pravěké\nhradiště Gýmeš.\n\n"}
{"id": "812663", "url": "https://cs.wikipedia.org/wiki?curid=812663", "title": "Gulnara Karimovová", "text": "Gulnara Karimovová\n\nGulnara Karimovová ( , ; * 8. července 1972, Fergana, Uzbecká sovětská socialistická republika, Sovětský svaz, dnes Uzbekistán) je uzbecká politička, vysokoškolská pedagožka a zpěvačka. Je nejstarší dcerou Isloma Karimova, uzbeckého diktátora.\n\nNarodila se ve Ferganě v dnešním Uzbekistánu. V roce 1994 absolvovala Taškentskou státní univerzitu, dále studovala na Harvardově univerzitě, tamtéž roku 2000 obdržela magisterský titul. Od ledna 2010 roku působí jako velvyslankyně Uzbekistánu ve Španělsku. Její vliv na dění v zemi je díky jejímu otci vysoký, Gulnara je nejen ambasadorka, vysokoškolská pedagožka, filantropka, módní návrhářka a zpěvačka, ale vlastní i podíly v řadě významných uzbeckých firem. Byla považována za nástupkyni Karimova v roli prezidenta, ale roce 2013 kvůli rodinným sporům její vliv na dění v zemi značně zeslábl. Podle uniklých depeší WikiLeaks je Karimovová \"nejnenáviděnější osobou v celém Uzbekistánu.\"\n\n\n"}
{"id": "812664", "url": "https://cs.wikipedia.org/wiki?curid=812664", "title": "Johana Munzarová", "text": "Johana Munzarová\n\nJohana Munzarová (* 15. srpna 1962 Praha) je česká herečka.\n\nJe dcerou z prvního manželství herce Luďka Munzara a loutkoherečky Naděždy Munzarové. Od dětství měla k herectví velmi blízko, už jako malá stála na jevišti a před kamerou. Rodiče se rozešli, když jí byly dva roky. Její matka si po rozvodu v roce 1966 vzala za manžela následující rok Ivana Krause. V roce 1968, když jí bylo 6 let, emigrovali z Československa.\nPo emigraci trávila své dětství v Itálii, Švýcarsku, Paříži, na Bahamách a v Anglii. Na podzim roku 1971 se rodina usadila v Německu. \n\nPo maturitě odcestovala do Mexika (o jejím pobytu v této zemi se zmiňuje Ivan Kraus ve své knize Prosím tě, neblázni!), kde studovala balet a herectví na National Academy of Performing Acts, také zde potkala svou první lásku. V roce 1987 se vrátila do Evropy a usadila se v Paříži. Zde studovala francouzský jazyk na Sorboně. Ve Švýcarsku pak vystudovala cestovní ruch. \n\nPo svatbě a narození dcery Diany v roce 1993 pracovala až do roku 2004 v Německu a Francii pro německou a francouzskou lodní společnost, poté se rozvedla a odešla do Baden-Badenu. Zde žije se svým současným partnerem, německým profesionálním fotografem Peterem Hillertem. V jejich studiu natáčí také audioknihy. \nZásluhou cestování a pobytům v různých zemích ovládá kromě rodné rodného jazyka také angličtinu, němčinu, španělštinu a francouzštinu.\n\n\n\n\n"}
{"id": "812666", "url": "https://cs.wikipedia.org/wiki?curid=812666", "title": "Haličský zámek", "text": "Haličský zámek\n\nHaličský zámek je renesančně-barokní zámek, jenž byl zbudován na místě někdejšího gotického hradu. Nachází se ve městě Halič, 8 km západně od Lučence. V současnosti je veřejnosti nepřístupný (probíhá rekonstrukce). Jeho majitelem je firma IMET. \n\nZámek byl v 15. až 16. století přestavěn v renesančním stylu. \n\nVe středověku se na jeho místě nacházel hrad, který byl při přestavbě v roce 1612 začleněn do půdorysu zámku. Komplex však později vyhořel a následně byl přestavěn ve stylu barokním. Poslední rekonstrukce proběhla v polovině 20. století.\n\nSočástí zámku je vodní příkop, barokní fontána, zámecký park z 18. století s pergolou, rozáriem a alegorickou plastikou.\n\n"}
{"id": "812667", "url": "https://cs.wikipedia.org/wiki?curid=812667", "title": "Tamara Rylovová", "text": "Tamara Rylovová\n\nTamara Nikolajevna Rylovová ( ; * 1. října 1931 Vologda, Ruská SFSR) je bývalá sovětská rychlobruslařka.\n\nPrvních mezinárodních závodů se zúčastnila v roce 1953, o rok později již debutovala na Mistrovství světa (8. místo). V roce 1955 získala na světovém šampionátu svoji první medaili, stříbrnou. V následujících letech vybojovala na mistrovství světa další cenné kovy, včetně zlata v roce 1959. Startovala na Zimních olympijských hrách 1960, kde získala bronzovou medaili v závodě na 1000 m, přičemž na půlkilometrové trati byla čtvrtá a na distanci 3000 m devátá. Poslední medaili, bronzovou, vybojovala na světovém šampionátu 1964, v dalších letech již startovala pouze na sovětském mistrovství, které v předchozích letech celkem čtyřikrát vyhrála, či menších mezinárodních závodech. Sportovní kariéru ukončila v roce 1967.\n"}
{"id": "812672", "url": "https://cs.wikipedia.org/wiki?curid=812672", "title": "Dihydrogenfosforečnan amonný", "text": "Dihydrogenfosforečnan amonný\n\nDihydrogenfosforečnan amonný (někdy též označovaný kvůli překladům z angličtiny fosforečnan monoamonný) je bílá krystalická látka se vzorcem (NH)HPO.\n\nTato látka se vyrábí reakcí kyseliny fosforečné a amoniaku:\nHPO + NH → (NH)HPO\nDůležité při této reakci je, že je použito pouze omezené množství amoniaku. V případě, že je použito příliš velké množství amoniaku, vznikají vedlejší produkty. Aby se omezilo množství vzniklých vedlejších produktů, (které vznikají i když je použito správné množství amoniaku) hydrogenfosforečnanu amonného a fosforečnanu amonného, je reakce prováděna během míchání a za zvýšené teploty.\n\nTato látka se občas používá jako aditivum, nepoužívá se však příliš často (společně s fosforečnanem a hydrogenfosforečnanem amonným má E kód E342, v zemích Evropské unie je jejich používání zakázáno, v Spojených státech amerických nikoliv). Je možno se setkat s hnojivy, které obsahují tuto látku, obvykle však nebývá hlavní látkou. Dalším využitím látky je použití v analytické chemii, zejména na srážecí reakce; netvoří totiž sraženiny s kovy 12. skupiny.\n"}
{"id": "812674", "url": "https://cs.wikipedia.org/wiki?curid=812674", "title": "Mistrovství Evropy ve fotbale 2012 (soupisky)", "text": "Mistrovství Evropy ve fotbale 2012 (soupisky)\n\nTento článek sestává ze soupisek týmů účastnících se Mistrovství Evropy ve fotbale 2012 v Polsku a Ukrajině. Každý tým do 28. května 2012 nominoval 20 hráčů do pole a 3 brankáře. Pokud by se některý z hráčů zranil tak, že by již nebyl schopen na Mistrovství nastoupit, mohl za něj tým povolat před svým prvním zápasem náhradníka.\n\n\"Všechna statistická data jsou platná k datu 28. května 2012\"\nHlavní trenér: Michal Bílek\nHlavní trenér: Fernando Santos\nHlavní trenér: Dick Advocaat\nHlavní trenér: Franciszek Smuda\nHlavní trenér: Bert van Marwijk\n\nHlavní trenér: Morten Olsen\nHlavní trenér: Joachim Löw\nHlavní trenér: Paulo Bento\nHlavní trenér: Vicente del Bosque\n\nHlavní trenér: Cesare Prandelli\nHlavní trenér: Giovanni Trapattoni\nHlavní trenér: Slaven Bilić\nHlavní trenér: Oleg Blochin\nHlavní trenér: Erik Hamrén\nHlavní trenér: Roy Hodgson\nHlavní trenér: Laurent Blanc\n"}
{"id": "812682", "url": "https://cs.wikipedia.org/wiki?curid=812682", "title": "Seznam kódů leteckých společností IATA", "text": "Seznam kódů leteckých společností IATA\n\nKód letecké společnosti IATA (anglicky:\"IATA airline designator\") představují vždy dva znaky podle IATA, které označují jednotlivé letecké společnosti. \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "812683", "url": "https://cs.wikipedia.org/wiki?curid=812683", "title": "Helga Haaseová", "text": "Helga Haaseová\n\nHelga Haaseová (9. června 1934 Gdaňsk – 16. června 1989 Berlín), rozená Obschernitzká, byla německá a východoněmecká rychlobruslařka.\n\nNa Mistrovství světa debutovala v roce 1956 sedmnáctým místem, v následujících letech dosáhla nejlépe šestého místa na šampionátu v roce 1958. Ze Zimních olympijských her 1960 si odvezla zlatou medaili ze závodu na 500 m a stříbrnou z tratě 1000 m. Kromě toho závod na 1500 m dokončila na osmé příčce. V roce 1961 byla na světovém šampionátu šestá, o rok později pátá. Startovala na zimní olympiádě 1964, kde se umístila na čtvrtém (1000 m), pátém (1500 m) a osmém (500 m) místě. V následujících letech se účastnila již pouze východoněmeckých šampionátů a menších mezinárodních závodů. Po sezóně 1966/1967 ukončila sportovní kariéru.\n\n"}
{"id": "812684", "url": "https://cs.wikipedia.org/wiki?curid=812684", "title": "Naděžda Munzarová", "text": "Naděžda Munzarová\n\nNaděžda Munzarová, známá jako Naďa Munzarová, rozená Naděžda Musílková (* 8. prosince 1932, Pardubice), je česká herečka, loutkoherečka a animátorka.\n\nVyrůstala v Německém Brodě (dnes Havlíčkův Brod), kde její otec Josef Musílek pracoval jako železničář.\n\nV období 1946–52 studovala na Tylově gymnáziu v Hradci Králové, kde byla činná v ochotnickém souboru Mladá scéna, v tanečním souboru Letecké vojenské akademie, v Sokole, Junáku... V letech 1953–1957 studovala na právě vzniklé loutkářské katedře na DAMU (dramaturgie, režie, loutkoherectví, design), o které jí pověděl Luděk Munzar. V letech 1960–1968 byla odbornou asistentkou – obor herectví s loutkou na AMU.\n\nV letech 1953–1968 (už při studiích na DAMU) pracoval celý první ročník (Musílková, Koutná, Vidlař, Podsedník, Stoklasa, Bálik, Čvančarová, Kuemell) externě v Československé televizi, především v dětském vysílání. (Jaroslav Vidlař, N. Musílková a Libuše Koutná byli po absolutoriu v roce 1957 angažováni natrvalo). Zůstala 2 roky a od roku 1959 hrála v mnoha pořadech, seriálech a televizních pohádkách až do odchodu ze země v 1968 externě). Vodila loutky medvídka Emánka spolu s Ondřejem Sekorou a Milošem Nesvadbou vytvořila, vodila a mluvila Kačenku (pořad pro mateřské školy \"Mateřinky\"). V prvních živě vysílaných verzích seriálů např. \"Broučcích\" (1958) vodila \"Broučka\", Medvídka Pú...). Ve filmu hrála s loutkami a technikou černého divadla až do svého odchodu z Československa v říjnu 1968 pod režiséry – Jan Švankmajer – \"Rakvičkárna\", Vojtěch Jasný – \"Až přijde kocour\", Zdeněk Syrový -\"Pinochiova dobrodružství\", v televizi pak – Jan Valášek, František Filip, Albert Mareček, Libuše Koutná, Svatava Rumlová, Vlasta Janečková, s moderátorkami Štěpánkou Haničincovou a Pavlínou Filipovskou. Loutkám propůjčovali hlasy přední herci – Jiřina Jirásková, Karel Höger, František Filipovský, František Bejvl, Vlastimil Brodský, Alena Kreuzmannová, Aťka Janoušková a mnoho dalších umělců. Od 1959 pracovala v \"Černých\" divadlech – Jiřího Srnce, Lamkovi a Státní divadelní studio, (Semafor, Divadlo Na zábradlí, Činoherní klub). Souběžně hrála s loutkami několik let v inscenaci Národního divadla Lesní panna, ve Vinohradském Dantonova smrt, v komedii Neposedný duch a v divadle Laterna magika.\n\nDne 12. června 1957 se vdala za herce Luďka Munzara. V roce 1962 se jim narodila dcera Johana. Po rozchodu v roce 1964 se 28. ledna 1967 se provdala ze spisovatele a herce Ivana Krause. Dne 3. října 1968 odjeli s divadelní skupinou na zahraniční zájezd, z kterého se mohli vrátit až po roce 1990.\n\nV zahraničí působili ve Wiesbadenu v trikovém studiu a na zájezdech divadla Velvets. V letech 1972–1992 pracovali oba v TV-SWF Baden-Baden v mnoha seriálech pro děti a souběžně pak od roku 1975 už sami dva po třicet let ve Francii a v Monacu Olympie, Crazy Horse, Loews hotel – show Folie Russe a v mnoha evropských televizích a kabaretech, kde občas ještě vystupují.\n\n\n\n\n\n"}
{"id": "812689", "url": "https://cs.wikipedia.org/wiki?curid=812689", "title": "Muhammad Mursí", "text": "Muhammad Mursí\n\nMuhammad Muhammad Mursí Issa Al-Aját, , (20. srpna 1951, Adva – 17. června 2019, Káhira) byl egyptský politik a materiálový inženýr. Byl pátým prezidentem Egypta, úřad zastával od 30. června 2012 do 3. července 2013, kdy byl svržen vojenským převratem.\n\nByl předsedou islamistické Strany svobody a spravedlnosti, která byla založena Muslimským bratrstvem po egyptské revoluci v roce 2011. V letech 2000 až 2005 byl členem Lidového shromáždění – dolní komory egyptského parlamentu. 24. června 2012 byl zvolen do úřadu prezidenta, když ve volbách porazil svého konkurenta Ahmada Šafíka, posledního předsedu vlády bývalého prezidenta Husního Mubáraka. Po oznámení výsledku prezidentských voleb složil funkci předsedy Strany svobody a spravedlnosti.\n\nNarodil se ve vesnici Adva v egyptském guvernorátu Šarkíja. Studoval na Káhirské univerzitě, kde v letech 1975 a 1978 obdržel bakalářský respektive magisterský titul v oboru inženýrství. Ve studiích následně pokračoval ve Spojených státech, kde v roce 1982 obdržel na Univerzitě Jižní Kalifornie titul Ph.D. (rovněž v oboru inženýrství). Po ukončení studií zůstal na univerzitě a pracoval zde až do roku 1985 jako odborný asistent. V roce 1985 se vrátil do Egypta, kde se stal učitelem na univerzitě v Zagazigu. Se svojí ženou Nadžlou Mahmúdovou se oženil v roce 1979. Mají spolu pět dětí, přičemž dvě z nich se narodily v Kalifornii a mají americké občanství.\n\nV letech 2000 až 2005 byl členem egyptského parlamentu, do kterého byl zvolen jako nezávislý, neboť straně Muslimského bratrstva nebylo za vlády prezidenta Husního Mubáraka dovoleno kandidovat. Členem Muslimského bratrstva byl až do roku 2011, kdy přestoupil do nově vzniklé strany „Strana svobody a spravedlnosti“, kterou založilo právě Muslimské bratrstvo a jeho si zvolilo za prvního předsedu této strany. Poté, co byl v roce 2012 jejich kandidát na funkci prezidenta Chairat El-Šáter vyloučen z prezidentských voleb, se on sám (dříve byl nominován jako záložní kandidát) stal novým kandidátem Strany svobody a spravedlnosti na funkci prezidenta Egyptské republiky.\n\nV prvním kole prezidentských voleb, které se konaly od 23. do 24. května 2012, získal Mursí 24,78% všech hlasů a skončil tak na prvním místě s těsným náskokem před Ahmadem Šafíkem (23,66%), bývalým Mubárakovým premiérem. Ve druhém kole, které proběhlo 16. a 17. června, se mezi sebou utkali pouze tito dva kandidáti. Poté, co bylo sečteno 99% hlasů, oznámilo Muslimské bratrstvo, že Mursí obdržel 13,2 mil. (51,8%) hlasů, naproti tomu Šafík 12,3 mil. hlasů. 24. června 2012 bylo oznámeno, že vyhrál se ziskem 51,7% hlasů.\n\nMursí složil 30. června 2012 prezidentskou přísahu a stal se prvním demokraticky zvoleným prezidentem Egypta. V pozici prezidenta nahradil Husního Mubáraka, který rezignoval na svůj post 11. února 2011.\n\nV létě 2013 však Egypt zachvátily protesty proti Mursímu. Dne 1. července jej opozice vyzvala k odstoupení, jinak pohrozila kampaní občanské neposlušnosti. Ultimátum o den později vypršelo, Mursí neodstoupil. Odmítl i druhé ultimátum rovněž z 1. července, v němž armáda vyzvala politiky, aby se do 3. července rámcově dohodli na uspořádání země a vyšli vstříc „požadavkům lidu“. Po vypršení ultimáta armáda Mursího svrhla, pozastavila platnost ústavy a vyhlásila úmysl prosadit brzké uspořádání předčasných voleb. Prezidentský úřad po Mursím na přechodnou dobu převzal předseda Ústavního soudu Adlí Mansúr.\n\nMursí byl zbaven moci a držen armádou na neznámém místě v izolaci. Dne 26. července 2013 na něj egyptská prokuratura uvalila dva týdny vazby a obvinila jej ze spiknutí s Hamásem a podílu na únosech a vraždách vojáků a vězňů.\nDne 4. listopadu 2013 byl v Káhiře zahájen soudní proces, v němž byl obžalován z podněcování k násilí a zabíjení demonstrantů při protestech v prosinci 2012. Mursí soud neuznával, hájil se sám a považoval se stále za legitimní hlavou státu. Souzen byl spolu se 14 členy vedení hnutí Muslimské bratrstvo. Dne 16. května 2015 byl odsouzen k trestu smrti. Posléze byl 18. června 2016 bývalý egyptský prezident Muhammad Mursí odsouzen k doživotnímu odnětí svobody za špionáž pro Katar.\n\nZemřel 17. června 2019 během soudního slyšení.\n\n"}
{"id": "812691", "url": "https://cs.wikipedia.org/wiki?curid=812691", "title": "Nový židovský hřbitov v Praze-Libni", "text": "Nový židovský hřbitov v Praze-Libni\n\nNový židovský hřbitov v Praze-Libni se nachází na rozhraní Střížkova a Kobylis mezi ulicemi Střelničná a Na Malém klínu, nedaleko Davídkovy ulice.\nHřbitov byl založen roku 1892 či 1893 a poslední pohřeb se zde konal v roce 1975. Jeho původní plocha činila 6460 m, po 2. světové válce však došlo k jeho zmenšení na pouhých 4184 m. Na této ploše se dochovalo asi 300 náhrobních kamenů.\n\nDo areálu se dříve vcházelo obřadní síní původně v novorománském slohu, která je přestavěna na hostel. V areálu se dochovala původní brána. Nynější vstup je z ulice Na Malém klínu.\n\nNa hřbitově je pochován českožidovský spisovatel Vojtěch Rakous, autor humoristické knihy \"Modche a Rézi\", který v Libni obchodoval s obuví.\n\n"}
{"id": "812692", "url": "https://cs.wikipedia.org/wiki?curid=812692", "title": "Spálený vrch (rozcestník)", "text": "Spálený vrch (rozcestník)\n\nSpálený vrch nebo Spálený Vrch může být:\n\n\n"}
{"id": "812693", "url": "https://cs.wikipedia.org/wiki?curid=812693", "title": "Balls to Picasso", "text": "Balls to Picasso\n\nBalls to Picasso je druhé sólové studiové album Bruce Dickinsona, vydané v roce 1994 pod značkou Mercury Records. Jedná se o jeho první sólové album, které vydal po odchodu z Iron Maiden.\n\n"}
{"id": "812694", "url": "https://cs.wikipedia.org/wiki?curid=812694", "title": "HTC Magic", "text": "HTC Magic\n\nHTC Magic (v USA prodávaný jako: T-Mobile myTouch 3G a v Japonsku jako: NTT DoCoMo HT-03A) je smartphone vytvořený společností HTC. Je to druhé zařízení společnosti HTC, které má nainstalován operační systém Android, po HTC Dream. Odhalen byl na Mobile World Congress v Barceloně 17. února 2009.\n\nHTC Magic má nainstalovaný operační systém Android a je dodáván s předinstalovaným prohlížečem WebKit. Další předinstalovaný software umožňuje přístup k různým službám Googlu, včetně Gmail, Google search, Google Mapy, Google Talk a YouTube.\n\nStejně jako HTC Dream, má tento telefon aplikace jako: Android Market, které umožňují uživatelům stahovat nové softwarové aplikace od vývojářů třetích stran.\n\nRovněž zde je několik neoficiálních verzí Android, jako je CyanogenMod firmware, který nabízí vyšší výkon.\n\nVětšina mobilních operátorů nechala předinstalovat Android 2.2 Froyo, včetně T-Mobile a Vodafone.\n\n\n"}
{"id": "812697", "url": "https://cs.wikipedia.org/wiki?curid=812697", "title": "Wimbledon 2012 – mužská dvouhra", "text": "Wimbledon 2012 – mužská dvouhra\n\nObhájcem titulu byl srbský první hráč světa Novak Djoković, kterého v semifinále porazil Roger Federer.\n\nDvojnásobný vítěz a druhý nasazený Rafael Nadal vypadl poprvé po sedmi letech na grandslamu již ve druhém kole, když v pětisetovém zápase nestačil na 100. hráče světové klasifikace Lukáše Rosola.\n\nPoprvé od roku 1938 nepostoupil žádný Australan do druhé kola. Všichni čtyři australští tenisté Lleyton Hewitt, Bernard Tomic, Matthew Ebden a Marinko Matosevic skončili v úvodní fázi.\n\n30. června šestnáctý nasazený Chorvat Marin Čilić zdolal ve třetím kole Američana Sama Querreyho po pětisetové bitvě 7–6, 6–4, 6–7, 6–7 a 17–15. Čas utkání činil 5 hodin a 31 minut, což znamenalo druhý nejdelší zápas ve Wimbledonu, když jej předstihlo pouze nejdelší utkání historie tenisu v roce 2010. Stejný den pak skončilo čtyřsetové utkání mužské dvouhry mezi Britem Andy Murraym a Kypřanem Marcosem Baghdatisem ve 23.02 hodin místního času, čímž se stalo nejdéle hraným zápasem do nočních hodin v historii turnaje.\n\nVítězem se stal Švýcar a třetí nasazený Roger Federer, který ve finále zdolal Brita Andy Murrayho ve čtyřech sadách. Připsal si tak sedmý wimbledonský triumf, čímž vyrovnal rekord Američana Peta Samprase. Celkově se jednalo o jeho sedmnáctý grandslam. Výhra mu v následné pondělní klasifikaci žebříčku ATP zajistila návrat první místo, čímž také vyrovnal Samprasův rekord setrvání 286 týdnů na první příčce. Murray byl prvním britským finalistou od roku 1938.\n\n\n"}
{"id": "812698", "url": "https://cs.wikipedia.org/wiki?curid=812698", "title": "Wimbledon 2012 – kvalifikace mužské dvouhry", "text": "Wimbledon 2012 – kvalifikace mužské dvouhry\n\nKvalifikace mužské dvouhry Wimbledonu 2012 probíhala před zahájením hlavní soutěže. Postoupilo z ní šestnáct tenistů po výhrách ve třech kvalifikačních kolech a jeden šťastný poražený.\n\n\n\n"}
{"id": "812699", "url": "https://cs.wikipedia.org/wiki?curid=812699", "title": "Mark Dresser", "text": "Mark Dresser\n\nMark Dresser (* 26. září 1952 Los Angeles, Kalifornie, USA) je americký kontrabasista a hudební skladatel. Studoval s Bertram Turetzkym a Franco Petracchim. Na několika albech spolupracoval s Johnem Zornem a u jeho vydavatelství Tzadik Records vydával i svá sólová alba. V roce 2012 byl jedním z interpretů alba \"Marilyn Crispell, Mark Dresser, Gerry Hemingway Play Braxton\" (Marilyn Crispell, Mark Dresser, Gerry Hemingway).\n\n"}
{"id": "812700", "url": "https://cs.wikipedia.org/wiki?curid=812700", "title": "Emil Kotrba", "text": "Emil Kotrba\n\nEmil Kotrba (22. února 1912 Znojmo – 21. února 1983 Praha) byl český akademický malíř a grafik, v 60.- 70. letech světově proslulý malíř koní. Je pohřben na hřbitově v Praze-Dejvicích U Matěje.\n\nNarodil se v rodině znojemského koželuha. V roce 1927 odešel studovat na Školu uměleckých řemesel grafiku u Petra Dillingra v Brně. Zejména se zajímal o stavbu těla zvířat. Účastnil se jako mimořádný posluchač zootechniky a anatomie přednášek profesora Koldy z anatomie na Vysoké škole zvěrolékařské v Brně kde se seznámil s prof. MVDr. Karlem Pardubským a prof. MVDr. Antonínem Hrůzou.\nProfesor Pardubský ho později finančně podporoval v dalším studiu v letech 1931 – 1937 na Akademii výtvarných umění v Praze u profesora Tavíka Františka Šimona.\n\nV té době potkal Maxe Švabinského, který se stal Kotrbovým dlouholetým rádcem. Od třicátých letech až do roku 1942 působil jako profesor na Rotterově reklamní škole v Praze kde vyučoval figurální a všeobecné kreslení. V roce 1941 se oženil s Janou, rozenou Drvotovou, později měli syna Jana a dceru Danielu.\nByl aktivním jezdcem, trenérem a rozhodčím jezdeckých soutěží s kontakty na hřebčíny, zemědělská a chovatelská zařízení i závodiště jako např. v Kladrubech nad Labem, Slatiňanech, Pecínově, Písku, Albertovci, Napajedlích na Moravě, Brnířově u Domažlic, Novém Jičíně, Chuchli a Pardubicích, na Slovensku v Topoľčiankách a Šamoríně.\nV sedmdesátých letech udržoval styky s prof. Jaroslavem Dražanem, rektorem Vysoké školy zvěrolékařské v Brně, spolupracoval s Vysokou školou zemědělskou v Brně s prof. Koudelou i s Českou zemědělskou univerzitou v Praze Ing. Janem Navrátilem, CSc. či prof. Lubomírem Kratochvílem.\n\nInspiroval se motivem koně a tím vytvořil světově ojedinělou kolekci dokumentující padesátileté období českého chovatelství. Jeho dílo obsahuje více než 900 grafických listů, často vícebarevných, množství olejů, kvašů, kreseb, leptů a dřevorytů. Jeho nejznámější grafikou je „Hořící stáj“. Patří k hlavním českým autorům ex libris kterých vytvořil kolem 750.\n\nTřikrát se podílel na vzniku našich poštovních známek. V roce 1956 byla vydána poštovní známka v sérii Sport – Velká pardubická steeple-chase. V roce 1976 navrhl emisi známek k příležitosti celostátní výstavy Země živitelka.\n\nByl dlouholetým ilustrátorem časopisu Náš chov. Stal se autorem plakátů a pozvánek na akce které se týkaly jezdeckých dnů, výstav zvířat a koňských dostihů. Poprvé vystavoval v roce 1933 ve Znojmě, velmi často vystavoval v Praze. Zahraniční výstavy měl v Belgii, ve Španělsku, Vídni, v Lipsku, Cannes, v Padově, Vilniusu a mnoha dalších městech a zemích.\n\n\n\n"}
{"id": "812701", "url": "https://cs.wikipedia.org/wiki?curid=812701", "title": "Naninani II", "text": "Naninani II\n\nNaninani II je společné studiové album Johna Zorna a Yamantaka Eye. Album vyšlo v říjnu 2004 u vydavatelství Tzadik Records.\n\nAutory všech skladeb jsou John Zorn a Yamantaka Eye.\n"}
{"id": "812702", "url": "https://cs.wikipedia.org/wiki?curid=812702", "title": "Eritrejská první fotbalová liga", "text": "Eritrejská první fotbalová liga\n\nEritrejská první fotbalová liga je nejvyšší fotbalová soutěž v Eritreji. Liga byla založena v roce 1994, krátce po získání nezávislosti země na Etiopii. V letech 1953 až 1993 eritrejské týmy hrály nejvyšší etiopskou fotbalovou soutěž, přičemž v ní zvítězily celkem devětkrát.\n\nEritrejská první fotbalová liga spadá pod CAF – africký fotbalový svaz.\n\n\n"}
{"id": "812706", "url": "https://cs.wikipedia.org/wiki?curid=812706", "title": "Laurentidy", "text": "Laurentidy\n\nLaurentidy (francouzsky \"Laurentides,\" anglicky \"Laurentians)\" jsou nevysoká, rozsáhlá a stará pohoří v jižním Québecu v Kanadě. Jméno dostaly podle Řeky svatého Vavřince (francouzsky \"Fleuve Saint-Laurent).\" Táhnou se podél levého břehu Řeky svatého Vavřince a Ottawy a tvoří jižní okraj Kanadského štítu. Nejvyšší nadmořské výšky dosahují vrcholem Mont Raoul Blanchard (1166 m n. m.) severovýchodně od města Québec v Reserve Faunique des Laurentides. Řeky Gatineau, L'Assomption, Lièvre, Montmorency, Nord, Ottawa a Saint-Maurice vytékají z jezer v Laurentidách.\n\nDále na jih v americkém státě New York se táhne Adirondacké pohoří, které je vlastně pokračováním Laurentid, přestože bývá někdy chybně přiřazováno k Apalačským horám.\n\nI když se jeden z québeckých krajů nazývá Laurentides, horské pásmo prochází čtyřmi dalšími kraji: Capitale-Nationale, Outaouais, Lanaudière a Mauricie. Podhůří Laurentid dosahuje až do severovýchodního Ontaria, zejména kolem Bonnechere a Combermere na západ od Ottawy jako Laurentian Highlands, Madawaska Highlands, vrchovina kolem řeky Madawaska a jezera Opeongo, jakož i Opeongo Hills.\n\nLaurentidy jsou jedním z nejstarších pohoří na světě. Tvoří je prekambrické horniny. Laurentidy představují centrální část grenvillského orogénu, jehož stáří se odhaduje až na 1100 až 1000 miliónů let. Milióny let eroze srovnaly povrch Laurentid do jednotné zvlněné krajiny s hřebeny převážně kolem 900 m n. m. Oblast je hustě zalesněná a najdeme zde velké množství jezer. Mezi významné zástupce fauny patří vlk, medvěd baribal, los, jelenec běloocasý či bobr.\n\nV Laurentidách se nachází celá řada přírodních nebo národních parků a zvířecích rezervací:\n"}
{"id": "812707", "url": "https://cs.wikipedia.org/wiki?curid=812707", "title": "Casa de los Botines", "text": "Casa de los Botines\n\nCasa de los Botines je modernistická stavba, kterou v letech 1892 až 1894 navrhl a vystavěl architekt Antoni Gaudí. Objekt se nachází ve Španělsku, ve městě León a v současné době je objekt využíván jako sídlo banky \"Caja España\". Budova má působit jako neo-gotická, proto jsou zde v rozích použity věžičky, které představy Gaudího umocňují. Budova je složena ze čtyř pater, podkroví a suterénu.\n"}
{"id": "812712", "url": "https://cs.wikipedia.org/wiki?curid=812712", "title": "Durancie", "text": "Durancie\n\nDurancie může být\n\n\n"}
{"id": "812715", "url": "https://cs.wikipedia.org/wiki?curid=812715", "title": "Židovský hřbitov v Praze-Uhříněvsi", "text": "Židovský hřbitov v Praze-Uhříněvsi\n\nŽidovský hřbitov v Praze-Uhříněvsi se nachází na severním okraji Uhříněvsi, na značené turistické cestě vedoucí kolem obory jako pokračování Vachkovy ulice, asi 800 m severozápadně od Nového náměstí. Byl pravděpodobně založen v první čtvrtině 18. století a následně před polovinou následujícího století rozšířen. Je chráněn jako kulturní památka České republiky.\n\nNa ploše 3302 m se zachovalo 300 náhrobních kamenů. Nejstarší z nich je datován 1719. Většina náhrobků pochází z 18. a 19. století. Jedná se převážně o pískovcové „půlkruhovitě zakončené stély s reliéfním hebrejským nápisem“. Na mnohých jsou k vidění tradiční židovské symboly jako žehnající ruce, konvice či lvi. Novější část hřbitova se žulovými náhrobními kameny byla v 70. letech poškozena rozkradači náhrobků. Při vstupu na hřbitov stojí starý hřbitovní dům a stará márnice, kterou kdysi zdobily nástěnné malby.\n\nUhříněveská židovská komunita zanikla v roce 1940.\n\nV roce 2000 zasadila delegace reformní synagogy ve Finchley, jíž byl propůjčen svitek Tóry z uhříněvské synagogy, na hřbitově pamětní dub spolu s deskou „na památku obyvatel Uhříněvsi, kteří zahynuli v období holocaustu“.\n\n"}
{"id": "812717", "url": "https://cs.wikipedia.org/wiki?curid=812717", "title": "Obránce (fotbal)", "text": "Obránce (fotbal)\n\nObránce je hráč, jehož hlavní rolí je zabraňovat soupeři v útočení. Ve fotbalové terminologii jsou 4 typy obránců: střední obránce, krajní obránce, stoper (libero) a ofenzivní obránce. Pozice středních a krajních obránců jsou zásadní ve většině moderních fotbalových rozestaveních. Role stoperů (liber) a ofenzivních obránců jsou více specializované.\n\nÚlohou středního obránce (v anglickém termínu „centre-back“, zkratka CB) je nedovolit hráčům soupeře (nejčastěji fotbalovým útočníkům) vstřelit gól. Musí dostat míč pryč z vlastního pokutového území. Jak vyplývá z názvu, tito hráči operují ve středu obranné formace a úzce spolupracují s krajními obránci.\n\nPozice se dříve kryla se středním záložníkem („centre-half“), na počátku dvacátého století se nejčastěji praktikoval systém 2-3-5, přičemž před dvěma obránci („full-backs“) fungovala trojice záložníků („half-backs“). Postupem času hráč operující uprostřed této trojice přijal na hřišti více defenzivní roli. Levý a pravý hráč z této trojice se nazýval pojmem „left-half“, respektive „right-half“.\n\nV moderním pojetí praktikuje většina týmů hru se dvěma středními obránci operujícími před vlastním brankářem. Dvě nejdůležitější strategie pro střední obránce jsou:\n\nStřední obránci musí dobře číst hru, předvídat nahrávky soupeře a rovněž být dobrými hlavičkáři.\n\nJedním z nejlepších středních obránců byl dlouhou dobu např. Alessandro Nesta (Itálie), mezi další patří např. Carles Puyol (Španělsko – univerzál, jenž dokáže zahrát i na kraji obrany) nebo John Terry (Anglie), Rio Ferdinand (Anglie) atd.\n\nKrajní obránce (anglicky „full-back“ nebo „side-back“) je buď levý (anglicky „left-back“, zkratka LB) nebo pravý (anglicky „right-back“, zkratka RB) hráč v obranné formaci. Často operuje u postranní čáry na vlastní polovině hřiště. Moderní krajní obránce přibírá více útočných úloh a stává se tak ofenzivním obráncem.\n\nTradiční krajní obránce byl v Anglii typem mohutného hráče, který používal i jisté formy bránění, které jsou dnes za hranicí přípustnosti (např. záměrně okopával soupeře aj.). Tyto praktiky byly v Anglii legální až do 60. let 20. století, kdy se fotbal stal univerzálním celosvětovým sportem. Jinde než na Britských ostrovech se takové praktiky účelově nepoužívaly.\n\nHlavním úkolem krajního obránce je zachytávat útoky soupeře po křídlech a nedovolit mu posílat centry do vlastního pokutového území, kde by mohly ohrozit branku. Musí být v dobré součinnosti se středními obránci (např. po odvrácení centrovaného míče společně vytahují obranu dále od vlastního brankáře, při finální nahrávce protivníka se snaží vystavit útočníka do „ofsajdové pasti“, atd.)\n\nKvalitní krajní obránci současnosti jsou např. Daniel Alves (Brazílie, spadá i do kategorie ofenzivní obránce), Philipp Lahm (Německo), aj.\n\nRoli stopera (anglický termín je „sweeper“, zkratka SW) často přebírá střední obránce, nicméně ve své specializovanější podobě je to hráč, který operuje jako poslední z týmu před vlastním brankářem a „zametá“ do bezpečí míč, který se dostal za obranu. Má poněkud volnější pole působnosti než ostatní obránci, za nimiž se pohybuje a jejichž koordinaci diriguje. Z tohoto důvodu bývá označován někdy termínem „libero“, jenž byl přejat z italského slova znamenající volný, svobodný. I když stoper může zakládat protiútoky (což vyžaduje lepší kontrolu míče a rozehrávku než u klasického středního obránce), bývá většinou využíván pro defenzivní práci. V italském systému hry zvaném „catenaccio“ plnil stoper výlučně obrannou činnost.\n\nV moderním systému hry se již tato pozice příliš neobsazuje, není mnoho klubů, které ji využívají. V současnosti se obrana pohybuje spíše v linii a snaží se vystavovat protivníka do tzv. „ofsajdové pasti“.\n\nV české reprezentaci tuto roli plnil dlouhou dobu např. Miroslav Kadlec, otec dalšího českého reprezentanta a obránce Michala Kadlece.\n\nZe zahraničních hráčů vynikal na tomto postu např. Franco Baresi nebo Paolo Maldini (oba Itálie).\n\nRole ofenzivního obránce nabývá v současnosti na významu. Anglický termín je „wing-back“, složenina slov „winger“ (křídelník) a „full-back“ (obránce). Zkratky jsou LWB – „left wing-back“ pro levého ofenzivního obránce a RWB – „right wing-back“ pro pravého.\nJak název napovídá, jedná se o krajního obránce, jenž je zároveň schopen operovat i v záloze (zejména v rozestavení 5-3-2) a podnikat útočné akce. Ofenzivní obránci musí mít skvělou kondici a výdrž, neboť jejich pozice je jednou z fyzicky nejnáročnějších ve fotbalovém rozestavení. Pokud se zapojí do útočné akce, musí být i schopni se rychle vrátit do svého prostoru, když mužstvo ztratí míč. Mezitím jej na pozici musí někdo zajistit, nejčastěji defenzivní záložník.\n\nV české reprezentaci v současnosti hraje ofenzivního obránce např. Theodor Gebre Selassie.\n\nKvalitními zahraničními ofenzivními obránci byli kupříkladu Roberto Carlos (Brazílie) nebo Philipp Lahm.\n\n"}
{"id": "812718", "url": "https://cs.wikipedia.org/wiki?curid=812718", "title": "František Solano", "text": "František Solano\n\nSvatý František Solano (Francisco Sanchéz Solano Jimenéz, 10. března 1549, Montilla, Španělsko – 14. července 1610, Lima, Peru) byl španělský římskokatolický kněz a františkánský mnich, který provozoval misijní činnost v Jižní Americe.\n\nFrantišek Solano, nazýván „zázračný Otec Nového světa“ díky množství zázraků a divů jež v Jižní Americe vykonal, se narodil 10. března 1549 v andaluském městečku Montilla ve Španělsku. Byl třetím dítětem Matea Sanchéze Solana a Any Jimenéz. Jeho dva sourozenci se jmenovali Diego a Inés. Francisco vyrůstal ve šlechtické křesťanské rodině, kde se cenila ušlechtilost ducha více než krve. Montilla byla místem zvláště zbožným. Samozřejmě znal Solano sv. Jana z Avily, který zemřel, když bylo Františkovi dvacet let. V této době bylo v Montille půl tuctu kostelů, asi kolem pěti klášterů a nespočet bratrství.\n\nFrantišek studoval s jezuity, ale vstoupil do komunity františkánů, protože ho velmi přitahovala chudoba a obětovaný život mnichů z tohoto řádu. Rozhodl se tedy vstoupit jako novic do františkánského kláštera sv. Vavřince. Bylo to místo obklopené neskutečně nádhernou krajinou oplývající stromy, rostlinami a květinami, jasmíny, rybníkem s rybami, menší zvěří a ptáky. V centru tohoto přírodního ráje byly různě rozptýleny poustevny, které vybízely k modlitbě a rozjímání. V klášteře byla disciplína velmi přísná v souladu se základním pravidlem. Františkánští novicové zasvětili většinu času tichu a meditaci. Mluvili velmi zřídka, vždy v párech, tiše a ne dlouho.\n\nFrantišek byl velmi počestný, trpělivý a pokorný. Vždy spal na podlaze jen s jednou přikrývkou a nosil pytlovinu po celý rok. Chodil naboso, i když byl nemocný, jedl jen zeleninu a ovoce. Často přesahoval hranice hrdinného umrtvování a sebeobětování, což mu podlomilo zdraví, měl problémy s nemocemi po zbytek života. 25. března 1570 se stal řádovým mnichem, bylo mu jednadvacet let.\n\nO něco později byl v sevillském klášteře Panny Marie v Loretu, kde navštěvoval kurzy filosofie a teologie. V Loretu bylo dodržování pravidel také velmi striktní. Učitelé, kteří nejvíce ovlivnili Františka byli teolog a humanista bratr Luis de Carvajal a muzikant a vědec otec Juan Bermudo. Během svého vzdělávání se Solano neučil jen teologii sv. Bonaventury, ale měl možnost rozvíjet své vrozené nadání pro hudbu a zpěv.\n\nV roce 1576 byl vysvěcen na kněze. Navštěvoval svého otce, ale už ne tak moc svou matku, která byla nemocná a skoro slepá. Byl jmenován vikářem sboru. Milovník střízlivosti a chudoby si vybudoval malý pokoj v koutě, kde se sotva vešel, z rákosí a hlíny s malým otvorem sloužícím jako okno, kde se modlil a studoval.\nPoté, co ukončil teologická studia, byl jmenován kazatelem, jehož prací bylo kázat v přilehlých vesničkách, v čemž v budoucnu pokračoval jako misionář. Úloha kázat nebyla jednoduchá a vyžadovala další studium a celoživotní obětavost. Následně byl také jmenován zpovědníkem.\n\nJe třeba říci, že jeho první záměr byl stát se mučedníkem. Bezúspěšně se snažil být umístěn do Berberíe(pobřeží severní Afriky) ve snaze evangelizovat Afričany. Vzhledem k odmítnutí jeho nadřízených si zvolil jiný cíl – Ameriku, ale musel nějaký čas počkat, než mohl uskutečnit své přání stát se misionářem.\n\nSmrt jeho otce ho donutila vrátit se dočasně do Montilly, aby navštívil matku. Nicméně jeho pobyt se prodloužil více, než předpokládal, kvůli smrtící epidemii, která postihla jeho i několik bratrů z františkánského kláštera. V Montille vykonal několik nevysvětlitelných vyléčení, které začaly šířit jeho pověst jako zázračného. Jednoho dne, když žádal o almužnu v ulicích, se ho jedna žena zeptala,zda by mohl přečíst evangelium jejímu šestiměsíčnímu dítěti, které držela v náručí. Solano viděl, že dítě mělo četné rány a vředy a opuchlý obličej. Říká se, že olízl jeho tvář a rány svým jazykem a rty a následující den se dítě začalo uzdravovat.\n\nTaké vyléčil chudého muže, který měl vředy na nohou a stěží mohl chodit o berlích. Říká se, že políbil jeho rány a okamžitě ho vyléčil.\n\nV roce 1581 byl František umístěn jako vikář a učitel noviců do córdobského kláštera v Arruzafě, kde navštěvoval nemocné i bez ohledu na několik hodin modliteb a radíval mladším, aby byli trpělivi ve své práci a neštěstí.\n\nV roce 1583 byl přeložen do San Francisco del Monte v Sierra Morena, asi 30 kilometrů severovýchodně od Córdoby. Byl to nádherný kraje. Jedl pouze chleba s vodou, octem a cibulí.\n\nJednou z věcí, kterými se snažil napodobit sv. Františka z Assisi, byl jeho vztah ke zvířatům. Říká se, že v tom kraji byl velký had, který napadal dobytek a pastevce, Solano ho pokáral a nařídil mu jít do kláštera, kde byl správně krmen a poté se prý odplazil a už v kraji nepáchal škody.\nBěhem svého pobytu v Granadě kázal ve věznicích a navštěvoval nemocné ve špitále San Juan de Dios. O něco později, král Filip II. nařídil františkánům, aby vyslali misionáře do Jižní Ameriky. Konečně, k Solanově radosti, byl vyslán františkány na misii šířit křesťanství do těchto končin.\n\nFrantišek Solano prošel značnou část amerického kontinentu během dvaceti let kázání zvláště indiánům. Jeho nejdelší cesta,kdy musel jít pěšky a vypořádávat se s řadou nebezpečí a utrpení,byla z Limy do Tucumánu v Argentině do Pamp a Chaco Paraguayo (Paraguayská pláň). Tuto 3 000 kilometrů dlouhou cestu vykonal jen s vírou v Boha a touhou zachránit duše.\n\nDošel k bojovným a nezkrotným kmenům ale po pár minutách kázání s krucifixem v ruce dosáhl toho, že ho všichni začali poslouchat s měkkým srdcem a začal křtít stovky až tisíce z nich.\n\nKdyž kázal v La Rioja v Argentině, přiblížily se tisíce divokých indiánů s cílem útočit na místní obyvatelstvo. Všichni se chystali k obraně, ale František přišel se svým krucifixem v ruce a postavil se před útočící bojovníky a řekl jim, že domorodci vzdali útok. Útočníci se o něco později také nechali pokřtít.\n\nOtec Solano měl nádherný hlas a uměl velmi dobře hrát na housle a kytaru. A v místech, která navštěvoval, bavil diváky svými veselými písněmi. Jednoho dne přišel do kláštera, kde duchovní byli příliš vážní.Proto, připomínajíc ducha sv. Františka z Assisi, jim začal zpívat a tančit tak vtipně, že tito mniši nakonec také tančili a zpívali na počest Boha.\n\nSvatý František Solano byl misionářem v Chaco Paraguayo, Uruguaji, Río de la Plata, Santa Fe a Córdobě v Argentině více než 14 let. Vždy chodil pěšky, obrátil na víru bezpočet indiánů a také mnoho španělských kolonizátorů. Jeho působení v každém městě či vesnici bylo obnovou náboženské horlivosti. Jednoho dne ve vesnici San Miguel byl na býčích zápasech a jeden zuřivý býk vyběhl z ohrady na ulici a začal ohrožovat lidi. Zavolali Solana,on si před zuřive zvíře klidně stoup. Lidé se dívali s obdivem, jak se býk blížil, olízl mu ruku a nechal se odvést do ohrady.\n\nPo příchodu do Limy byl jmenován Strážcem klášterních sbírek. Jako vždy se bránil přijetí jakékoli funkce, ale nakonec kvůli svým nadřízeným musel postavení přijmout.\n\nJeho posedlost chudobou byla tak velká, že nechtěl ani vybílit či vydláždit dům, ani vyleštit okna a dveře. V jeho pokoji byla jen postel, přikrývka, kříž, židle a stůl, lampa a Bible spolu s několika dalšími knihami. Jeho rady byly moudré, a když musel pokárat některé z dalších mnichů, bylo to vždy s velkou péčí a láskou. I přes nadměrné pokání a modlitby byl stále šťastný. Solano byl také svatým radosti.\n\nV roce 1601 byl zvolen tajemníkem a představeným, pozice, kterou zastával méně než rok. Na jedné z jeho cest málem umřel a vzhledem k jeho křehkému podlomenému zdraví mu byl určen nový cíl – Trujillo, založené Franciscem Pizarro téměř půl století před příchodem Solana do Peru.\n\nV Trujillu hledal klid a ticho a chtěl se separovat od pověsti, kterou měl v Limě. Věnoval se návštěvám nemocných, zejména jednoho malomocného, kterému často nosil dárky. V domě jiné pacientky byl u okna strom, kde začal nádherně zpívat jeden pták, jen když přišel Solano. Kázal v městské nemocnici a také navštěvoval vězně, mluvil s nimi a dával jim rozhřešení. K modlitbám našel útočiště v klášterní zahradě, kde bylo mnoho ptáků. Bylo jich tam tolik, že je Solano krmil střídavě a ti, kteří zrovna jedli, se rozcházeli, aby udělali místo dalším.\n\nV roce 1604 se vrací do Limy - města, kde strávil poslední léta svého života. I přes své chabé zdraví pokračoval dál v pokání a strávil celé noci na modlitbách. Jeho návštěvy v nemocnici se stávaly čím dál častějšími. Nicméně stále často chodil navštěvovat nemocné nebo vyšel na ulici, aby kázal. Jeho kázání byla založena na biblických verších a učení Otců církve. Kázal všude - v řemeslných dílnách, v hernách, na ulici, v klášterech a dokonce na nádvoří divadla.\n\nV říjnu roku 1605 dorazil do ošetřovny kláštera vyčerpaný a těžce nemocný se žaludkem, sotva měl sílu chodit kázat do ulic a navštěvovat nemocné. Snažil se chodit jíst do menzy s ostatními mnichy, ale jedl velmi málo. Navíc pokračoval v pokání a nebral ohled na své křehké zdraví. Když vstal, rád chodíval po křížové chodbě kláštera a modlil se před obrazy ze života sv. Františka z Assisi. Ve třídě teologie strávil mnoho hodin před obrazem sv. Bonaventury.\nV říjnu 1609 došlo v Limě k zemětřesení. První otřes přišel v noci, poté následovalo dalších až 14 nových otřesů půdy. Voda se vylila z nádrží a zvony zvonily samy od sebe. Kostely byly plné lidí a Solano jim šel kázat přesto, že sotva stál na nohou.\n\nBěhem jeho poslední nemoci ho léčili čtyři lékaři. Solano vypadal čím dál tím více jako živoucí kostra. Měl velkou horečku a silné bolesti žaludku, nakonec zemřel 14. července 1610 v den sv. Bonaventury. Říká se, že tento den se s ním ptáci loučili zpěvem u okna jeho cely od brzkého rána. Zemřel v 11.45 dopoledne, v tu samou dobu se divně rozezněly zvony v klášteře v Loretu.\n\nJeho tělo bylo přemístěno z ošetřovny do kaple, kde ho přišlo mnoho lidí uctívat. Tam byl také portrétován dvěma malíři. Jeho pohřbu se zúčastnilo asi 5 000 lidí . Jen 15 dní po jeho smrti se otevřel proces jeho svatořečení. Jednání začalo v Limě, kde bylo 500 svědků, a pak pokračoval v jiných městech v Peru, v Tucumanu v Argentině a ve Španělsku. Svatý František Solano byl roku 1675 prohlášen za blahoslaveného a 27. prosince 1726 ho papež Benedikt XIII. prohlásil za svatého.\n\nFrantišek Solano je vždy znázorňován ve františkánském hábitu. Většinou u něj sedí indiáni, které vyučuje. Často je vyobrazen, jak hraje na housle (což ukazuje jeho umění hry na ně) čímž doprovázel svá kázání. Také se dost často objevuje s křticí miskou, jak křtí zástupy indiánů. Jeho atributy jsou kříž, indiáni u jeho nohou, housle a křticí miska.\n\nPříkladem scény při hře na housle je vyobrazení na malbě na hlavním oltáři v katedrále v Camajaru. Také bývá zobrazována jeho smrt, například na malbě v kostele Santa Maria in Aracoeli v Římě. Jeho portrét lze vidět nad dveřmi jeho úmrtního pokoje v Limě v Peru.\n\nSvatý František Solano je uctíván ve františkánském řádu, kdy jeho památku slaví 13. července, ale také i v kapucínském řádu, kde ji slaví naopak 21. července.\nJe patronem Chile, Panamy, Bolívie, Paraguaje, také samotné Limy v Peru a Montilly ve Španělsku, františkánských misií a bývá uváděn i jako patron radosti a proti zemětřesení.\n\n\n"}
{"id": "812726", "url": "https://cs.wikipedia.org/wiki?curid=812726", "title": "Kanton Saint-Ismier", "text": "Kanton Saint-Ismier\n\nKanton Saint-Ismier (fr. \"Canton de Saint-Ismier\") je francouzský kanton v departementu Isère v regionu Rhône-Alpes. Skládá se z pěti obcí.\n\n"}
{"id": "812728", "url": "https://cs.wikipedia.org/wiki?curid=812728", "title": "Kanton Mens", "text": "Kanton Mens\n\nKanton Mens (fr. \"Canton de Mens\") je francouzský kanton v departementu Isère v regionu Rhône-Alpes. Skládá se z devíti obcí.\n\n"}
{"id": "812729", "url": "https://cs.wikipedia.org/wiki?curid=812729", "title": "Kanton Meylan", "text": "Kanton Meylan\n\nKanton Meylan (fr. \"Canton de Meylan\") je francouzský kanton v departementu Isère v regionu Rhône-Alpes. Skládá se ze čtyř obcí.\n\n"}
{"id": "812731", "url": "https://cs.wikipedia.org/wiki?curid=812731", "title": "Kanton Rives", "text": "Kanton Rives\n\nKanton Rives (fr. \"Canton de Rives\") je francouzský kanton v departementu Isère v regionu Rhône-Alpes. Skládá se z 12 obcí.\n\n"}
{"id": "812732", "url": "https://cs.wikipedia.org/wiki?curid=812732", "title": "Jeanne Ashworthová", "text": "Jeanne Ashworthová\n\nJeanne Chesley Ashworthová (1. července 1938 Burlington, Vermont – 4. října 2018 Wilmington, New York) byla americká rychlobruslařka.\n\nNa mezinárodní scéně se poprvé objevila na Zimních olympijských hrách 1960, kde získala v závodě na 500 m bronzovou medaili. Startovala i na ostatních tratích, na kilometru byla osmá, na patnáctistovce jedenáctá a na trati 3000 m osmá. Na Mistrovství světa 1962 a 1963 se umístila na desáté příčce. Svého nejlepšího umístění na zimní olympiádě 1964 dosáhla na trati 500 m, kde byla čtvrtá. V závodech na 1000 a 3000 m dojela shodně jedenáctá. Na světovém šampionátu 1968 skončila na 23. místě, startovala i na Zimních olympijských hrách 1968, kde na kilometru byla sedmá, na trati 1500 m šestnáctá a v závodě na 3000 m desátá.\n\nZemřela 4. října 2018 ve svém domě ve Wilmingtonu ve věku 80 let.\n\n"}
{"id": "812736", "url": "https://cs.wikipedia.org/wiki?curid=812736", "title": "Kanton Roybon", "text": "Kanton Roybon\n\nKanton Roybon (fr. \"Canton de Roybon\") je francouzský kanton v departementu Isère v regionu Rhône-Alpes. Skládá se z 11 obcí.\n\n"}
{"id": "812738", "url": "https://cs.wikipedia.org/wiki?curid=812738", "title": "Kanton Tullins", "text": "Kanton Tullins\n\nKanton Tullins (fr. \"Canton de Tullins\") je francouzský kanton v departementu Isère v regionu Rhône-Alpes. Skládá se z 10 obcí.\n\n"}
{"id": "812739", "url": "https://cs.wikipedia.org/wiki?curid=812739", "title": "Kanton Valbonnais", "text": "Kanton Valbonnais\n\nKanton Valbonnais (fr. \"Canton de Valbonnais\") je francouzský kanton v departementu Isère v regionu Rhône-Alpes. Skládá se z 10 obcí.\n\n"}
{"id": "812740", "url": "https://cs.wikipedia.org/wiki?curid=812740", "title": "Kanton Vinay", "text": "Kanton Vinay\n\nKanton Vinay (fr. \"Canton de Vinay\") je francouzský kanton v departementu Isère v regionu Rhône-Alpes. Skládá se z 11 obcí.\n\n"}
{"id": "812741", "url": "https://cs.wikipedia.org/wiki?curid=812741", "title": "Klara Gusevová", "text": "Klara Gusevová\n\nKlara Ivanovna Gusevová ( ; 8. března 1937 Rasskazovo, Ruská SFSR – 12. května 2019 Moskva), provdaná Něstěrovová ( ), byla sovětská rychlobruslařka.\n\nNa prvních mezinárodních závodech se objevila v roce 1956, na Mistrovství světa debutovala v roce 1960 patnáctým místem. Téhož roku startovala též na Zimních olympijských hrách, kde vyhrála závod na 1000 m. Na dalších olympijských tratích byla šestá (500 m) a čtvrtá (1500 m). V roce 1961 dosáhla na světovém šampionátu pátého místa. Na zimní olympiádě 1964 se zúčastnila pouze závodu na 3000 m, ve kterém dojela jako čtvrtá. Poté startovala již pouze na národních závodech a sovětském mistrovství a po sezóně 1964/1965 ukončila sportovní kariéru.\n\nZemřela 12. května 2019 ve věku 82 let, kdy jí v Moskvě srazilo auto.\n"}
{"id": "812745", "url": "https://cs.wikipedia.org/wiki?curid=812745", "title": "Kanton Virieu", "text": "Kanton Virieu\n\nKanton Virieu (fr. \"Canton de Virieu\") je francouzský kanton v departementu Isère v regionu Rhône-Alpes. Skládá se ze 14 obcí.\n\n"}
{"id": "812748", "url": "https://cs.wikipedia.org/wiki?curid=812748", "title": "Tři životy", "text": "Tři životy\n\nTři životy jsou český televizní pohádkový film režiséra Jiřího Stracha z roku 2007. Byl natočen podle scénáře Václava Šaška a Věry Šaškové a hlavní roli si v zahrál Vojtěch Dyk. Premiérově byl vysílán 24. prosince 2007 na stanici ČT1 jako štědrovečerní pohádka České televize.\n\n"}
{"id": "812749", "url": "https://cs.wikipedia.org/wiki?curid=812749", "title": "Kanton Vizille", "text": "Kanton Vizille\n\nKanton Vizille (fr. \"Canton de Vizille\") je francouzský kanton v departementu Isère v regionu Rhône-Alpes. Skládá se ze 17 obcí.\n\n"}
{"id": "812750", "url": "https://cs.wikipedia.org/wiki?curid=812750", "title": "Natalja Dončenková", "text": "Natalja Dončenková\n\nNatalja Sergejevna Dončenková ( ; * 25. srpna 1932 Moskva, Ruská SFSR) je bývalá sovětská rychlobruslařka.\n\nNa Mistrovství světa debutovala v roce 1952, kdy se umístila na osmém místě. V následujících letech však startovala pouze na národních závodech a sovětských šampionátech, kde byla jejím nejlepším výsledkem pátá příčka z roku 1960. Téhož roku závodila i na Mistrovství světa (4. místo) a Zimních olympijských hrách, kde získala stříbrnou medaili v závodě na 500 m. Sportovní kariéru ukončila v roce 1963, v roce 2008 se zúčastnila veteránských závodů.\n"}
{"id": "812756", "url": "https://cs.wikipedia.org/wiki?curid=812756", "title": "Nani Nani", "text": "Nani Nani\n\nNani Nani je společné studiové album Johna Zorna a Yamantaka Eye. Album vyšlo v říjnu 1995 u vydavatelství Tzadik Records. Jedná se o improvizovanou hudbu. Sequel alba vyšel v roce 2004 pod názvem \"Naninani II\".\n\nAutory všech skladeb jsou John Zorn a Yamantaka Eye.\n"}
{"id": "812757", "url": "https://cs.wikipedia.org/wiki?curid=812757", "title": "25. pěší divize (Wehrmacht)", "text": "25. pěší divize (Wehrmacht)\n\n25. pěší divize byla německá vojenská jednotka za druhé světové války.\n\nDivize byla vytvořena k 1. dubnu roku 1936 v Ludwigsburgu v rámci V. vojenského obvodu (\"Wehrkreis V\"). Jejím prvním velitelem byl jmenován generálmajor Hubert Schaller-Kalide. Poté ke konci srpna roku 1939 byla divize využívána k zabezpečení hranic v Sársku. Během Bitvy o Francii byla divize nasazena jako rezerva 12. armády.\n\nVelitel divize\n\n\nNáčelník operací\n\n\n\n\n\n\n"}
{"id": "812758", "url": "https://cs.wikipedia.org/wiki?curid=812758", "title": "Lidija Skoblikovová", "text": "Lidija Skoblikovová\n\nLidija Pavlovna Skoblikovová ( ; * 8. března 1939 Zlatoust, Ruská SFSR) je bývalá sovětská rychlobruslařka. S šesti zlatými medailemi je nejúspěšnější rychlobruslařkou zimních olympijských her.\n\nNa Mistrovství světa startovala poprvé v roce 1959, kdy zároveň získala bronzovou medaili. I z následujících pěti ročníků světového šampionátu si vždy odvezla cenný kov, v letech 1960 a 1961 bronz, v roce 1962 stříbro a v letech 1963 a 1964 zlato. Na Zimních olympijských hrách 1960 vyhrála závody na 1500 a 3000 m, na trati 1000 m byla čtvrtá. Svoji sbírku medailí podstatně rozšířila na zimní olympiádě 1964, kde zvítězila ve všech čtyřech ženských distancích 500, 1000, 1500 a 3000 m. Sezóny 1964/1965 a 1965/1966 vynechala, na Mistrovství světa 1967 byla čtvrtá, o rok později sedmá. Zúčastnila se i Zimních olympijských her 1968, kde v závodě na 1500 m dojela jedenáctá a na trati 3000 m šestá. V sezóně 1968/1969 již startovala pouze na menších mezinárodních závodech a sovětském šampionátu a poté ukončila sportovní kariéru.\n\n"}
{"id": "812764", "url": "https://cs.wikipedia.org/wiki?curid=812764", "title": "Pevnina detstva", "text": "Pevnina detstva\n\nPevnina detstva je druhé sólové studiové album Deža Ursinyho. Album vyšlo v roce 1978 u vydavatelství Opus.\n\n"}
{"id": "812767", "url": "https://cs.wikipedia.org/wiki?curid=812767", "title": "Sü I-chua", "text": "Sü I-chua\n\nCísařovna Sü (, 1362 – červenec 1407), posmrtným jménem císařovna Žen-siao-wen (), vlastním jménem Sü I-chua () byla mingská císařovna, manželka císaře říše Ming Jung-leho. Byla vzdělaná, psala knihy, aktivně se účastnila dvorské politiky.\n\nSü I-chua se narodila roku 1362, jako nejstarší dcera generála a politika Sü Taa a jeho manželky příjmením Sie (). Sü Ta byl přední generál Ču Jüan-čanga, zakladatele a od roku 1368 prvního císaře říše Ming. Měla čtyři bratry, byli to Sü Chuej-cu (), Sü Tchien-fu (), Sü Jing-sü () a Sü Ceng-šou () a dvě mladší sestry, které se provdaly za Ču Kueje, knížete z Taj, třináctého syna Ču Jüan-čanga, a Ču Jinga, knížete z An, dvaadvacátého syna Ču Jüan-čanga. 17. února 1376 se provdala za Ču Tiho, knížete z Jen, čtvrtého syna Ču Jüan-čanga. V občanské válce v letech 1399–1402 Ču Ti porazil císaře Ťien-wena a v červenci 1402 usedl na trůn. Svou první a hlavní manželku Sü I-chua v prosinci 1402 jmenoval císařovnou.\n\nRoku 1404 sestavila \"Pokyny pro vnitřní komnaty\" (či \"Domácí lekce\", \"Nej sün\", ), knihu určenou k výchově žen v duchu konfucianismu. Ve dvaceti kapitolách obsahovala upravené výpisky ze starších spisů, mimo jiné i z \"Přikázání pro ženy\" chanské spisovatelky Pan Čao. Kniha byla později zařazena do souboru „Čtyř knih pro ženy“ (\"Nü s’ šu\").\n\nByla zbožnou buddhistkou, první, která sepsala sútru, která se jí zjevila ve snu. Sútra dostala název \"Ta Ming Žen-siao chuang-chou meng-kchan Fo Šuo ti-i si-jü ta-kung te-ťing\" (Sútra velké zásluhy a výjimečné vzácnosti, kterou Buddha sdělil ve snu císařovně velké Ming Žen-siao). V její předmluvě císařovna uvedla, že jednou v noci po meditaci a pálení kadidla se jí ve snu zjevila Kuan-jin a vzala ji do svaté říše, kde ji odhalila sútru, aby ji ochránila od neštěstí. Její text přečetla třikrát, aby si ho zapamatovala a po probuzení přesně zapsala. Sútra zprostředkuje konvenční filozofii mahájany, mantry určené ke zpěvu byly typické pro tibetský buddhismus.\n"}
{"id": "812769", "url": "https://cs.wikipedia.org/wiki?curid=812769", "title": "Alexandr V.", "text": "Alexandr V.\n\nAlexandr V., narozený Pietro Phillarges di Candia, resp. Petros Filargos (cca 1339 Kréta – 3. května 1410 Bologna), byl papež zvolený pisánským koncilem roku 1409.\n\nByl vychováván františkány na benátské Krétě, v mladém věku vstoupil do řádu a studoval teologii na Sorboně, v roce 1381 dosáhl mistrovství v teologii na pařížské univerzitě v roce 1386. Jako teolog po sobě zanechal komentáře k Sentencím Petra Lombarda. V duchovní správě se dopracoval v roce 1402 až k arcibiskupství v Miláně a od roku 1405 potom užíval kardinálské důstojnosti. Po zvolení papežem sídlil v Pise a ve výsledku se k jeho obedienci hlásila Francie a Anglie. Po jeho brzké smrti se stal jeho nástupcem Jan XXIII. Sice již kostnický koncil uznal za právoplatnou linii římskou a Alexandr se stal vzdoropapežem, přesto určité nejasnosti s právoplatností ostatních linií zůstaly – důsledkem je, že další papež jména Alexandr má posunuté číslování (VI.), jako by byl Alexandr V. právoplatný.\n\n\n"}
{"id": "812771", "url": "https://cs.wikipedia.org/wiki?curid=812771", "title": "Raza Jaffrey", "text": "Raza Jaffrey\n\nRaza Jaffrey (* 28. května 1973, Liverpool, Anglie, Spojené království) je britský herec a zpěvák.\n\nNarodil se v Liverpoolu v Anglii jako syn indického námořního kapitána z Ágry a bělošské anglické matky z Liverpoolu. Vyrůstal v Londýně a učil se na Dulwich College (1986–1991), spolu se svým kolegou ze seriálu MI5, hercem Rupertem Penry-Jonesem (1982–1989). Na Manchesterské univerzitě studoval drama a angličtinu a na Bristol Old Vic Theatre School studoval herectví.\n\nPůvodně se chtěl stát pilotem a po odchodu z Manchesterské univerzity se měl připojit k Royal Air Force. Na univerzitě se ale začal objevovat v mnoha divadelních hrách na The Edinburgh Fringe Festival, včetně \"The London Vertigo\" od Briana Friela a na The Pendley Open Air Shakespeare Festival se objevil například ve hrách \"Jindřich VIII.\" a \"Komedie omylů\". Během svých posledních let na univerzitě pracoval s Gregorym Doranem, pomocným režisérem Royal Shakespeare Company, což Jaffrey označil jako jednu z věcí, která ho vedla k podání přihlášky na Bristol Old Vic Theatre School a nakonec i stát se profesionálním hercem. Během jeho pobytu v Manchesteru byl také hlavní zpěvák jazzové a funkové hudební skupiny.\n\nOženil se za svou kolegyni ze seriálu MI5, herečkou Mirandou Raison v září 2007, krátce poté, co opustil seriál. Od listopadu 2009 žijí odděleně. \n\nNa konci roku 2011 začal chodil s hereckou Larou Pulver a dvojice se vzala dne 27. prosince 2014. V roce 2017 se jim narodil syn.\n\n"}
{"id": "812772", "url": "https://cs.wikipedia.org/wiki?curid=812772", "title": "Theodosius Dobzhansky", "text": "Theodosius Dobzhansky\n\nTheodosius Dobzhansky (rusky \"Феодосий Григорьевич Добржанский\", Feodosij Grigorjevič Dobřanski; 24. ledna 1900 Nemirov na Ukrajině – 18. prosince 1975 San Jacinto v Kalifornii) byl ukrajinsko-americký genetik a evoluční biolog. Spolu s R. Fisherem, J. B. S. Haldanem, E. Mayrem a dalšími položil základy neodarwinistické čili moderní evoluční syntézy, která sloučila mendelovskou genetiku s darwinismem. Dobzhansky byl experimentátor, který se proslavil výzkumy na octomilkách (\"Drosophila melanogaster\") a podstatně přispěl k pochopení biologické evoluce a vzniku druhů\n\nNarodil se v Nemirově, asi 100 km jihozápadně od Kyjeva, v rodině učitele matematiky. Už v dětství sbíral motýly a rozhodl se, že bude biologem. V letech 1917-1921 studoval na univerzitě v Kyjevě, kde pak začal s pokusy na octomilkách a roku 1924 se oženil s evoluční bioložkou Natalií Sivercinovou. Roku 1927 nastoupil na Petrohradské univerzitě, vzápětí však emigroval do USA a s Thomasem Morganem na Columbia University v New Yorku vypracoval nové metody genetiky. Genetickou variabilitu octomilek zvýšil ozařováním a rozložení genů na chromosomech studoval pomocí genetických markerů. V letech 1930–1940 přednášel na California Institute of Technology v Pasadeně a věnoval se translokacím (posunům částí po chromosomu) a expresi pohlaví.\n\nRoku 1936 se stal profesorem a 1937 vydal velmi vlivné dílo „Genetika a původ druhů“ (\"Genetics and the Origin of Species\"), jeden z pilířů moderní evoluční syntézy. Evoluci zde definoval jako „změnu četnosti alel v určité genetické populaci (genovém poolu)“, vysvětlil fenomény variace, selekce a izolace a ukázal, jak evolucí vzniká stabilní rovnováha v populacích. V letech 1940–1962 byl profesorem na Columbia University a na četných cestách se věnoval studiu hmyzu. Roku 1962 vydal knihu „Evoluce lidstva“ (\"Mankind evolving\"), kde své názory rozšířil i do oblasti sociologie a antropologie. V letech 1962–1971 pracoval v Rockefellerově institutu a pak byl profesorem genetiky na Kalifornské univerzitě v Davisu.\n\nDobzhansky byl věřící pravoslavný křesťan a současně přesvědčený evolucionista, který kritizoval primitivní kreacionismus mnoha křesťanů. Vyjadřoval se také k filosofickým otázkám a ke společenským důsledkům své práce. Od 60. let odmítal také pojem rasy a tvrdil, že každá lidská osoba má jedinečný genotyp i životní příběh, který se liší ode všech ostatních v rodině, v kmeni i v celém lidstvu. Musí být proto posuzována jen podle svých vlastních schopností a činů. Často se cituje jeho věta:\n\n\n"}
{"id": "812780", "url": "https://cs.wikipedia.org/wiki?curid=812780", "title": "Cyklostezka Přibyslav–Sázava", "text": "Cyklostezka Přibyslav–Sázava\n\nCyklostezka Přibyslav - Sázava je 9258 m dlouhá asfaltová komunikace, zbudovaná roku 2011 v trase zrušené železniční trati. Vede od přibyslavského nádraží údolím řeky Sázavy až na okraj obce Sázava. Široká je 3 m, nachází se na ní 9 lávek, z nichž nejdelší měří 58 m, dvě odpočívadla a u přibyslavského konce parkoviště pro návštěvníky. Posázavská cyklotrasa č. 19 slouží nejenom cyklistům, ale i bruslařům, vozíčkářům, pěším turistům, při dostatečném zasněžení je udržována stopa pro běžkování.\n\n"}
{"id": "812785", "url": "https://cs.wikipedia.org/wiki?curid=812785", "title": "Občina Metlika", "text": "Občina Metlika\n\nObčina Metlika ( \" \") je jedna ze slovinských občin. Správním centrem je Metlika.\n\n\n"}
{"id": "812787", "url": "https://cs.wikipedia.org/wiki?curid=812787", "title": "Občina Črnomelj", "text": "Občina Črnomelj\n\nObčina Črnomelj ( \" \") je jedna ze slovinských občin. Správním centrem je Črnomelj.\n\n\n"}
{"id": "812789", "url": "https://cs.wikipedia.org/wiki?curid=812789", "title": "Občina Semič", "text": "Občina Semič\n\nObčina Semič ( \" \") je jedna ze slovinských občin. Správním centrem je Semič.\n\n\n"}
{"id": "812794", "url": "https://cs.wikipedia.org/wiki?curid=812794", "title": "Wimbledon 2012 – kvalifikace ženské dvouhry", "text": "Wimbledon 2012 – kvalifikace ženské dvouhry\n\nKvalifikace ženské dvouhry ve Wimbledonu 2012 probíhala před zahájením hlavní soutěže. Postoupilo z ní dvanáct tenistek po výhrách ve třech kvalifikačních kolech a jedna šťastná poražená.\n\n\n\n"}
{"id": "812797", "url": "https://cs.wikipedia.org/wiki?curid=812797", "title": "Seznam ministrů financí Slovenské republiky", "text": "Seznam ministrů financí Slovenské republiky\n\nToto je seznam ministrů financí Slovenské republiky, který obsahuje chronologický přehled všech členů vlády Slovenské republiky (včetně autonomních slovenských vlád za druhé republiky, vlád Slovenského státu, Sborů pověřenců i slovenských vlád v rámci československé federace) působících v tomto úřadu.\n\n"}
{"id": "812798", "url": "https://cs.wikipedia.org/wiki?curid=812798", "title": "Imperativní norma", "text": "Imperativní norma\n\nImperativní norma (nutně použitelná) je právní norma, jejíž dodržování je pro stát při ochraně jeho veřejných zájmů (jako např. jeho politického, společenského či hospodářského uspořádání) zásadní do té míry, že se vyžaduje její použití na jakoukoliv situaci, která spadá do její oblasti působnosti. Tedy bez ohledu na právo, které by se jinak použilo podle kolizních norem. Tento pojem najde uplatnění v rámci mezinárodního práva soukromého, kde dochází při řešení sporu u soudu k aplikaci cizího práva. Imperativní normy jsou taková pravidla, na jejichž uplatňování stát trvá bez výhrady i v případě, že se na řešení vztahů uplatní právo jiného státu (obvykle půjde o ustanovení veřejného práva).\n\nImperativní normy představují prostředek ochrany veřejného pořádku státu. Uplatní se již ve fázi hledání rozhodného práva pro řešení sporu. Odlišným prostředkem ochrany je tzv. výhrada veřejného pořádku. Ta může být na rozdíl od imperativních norem uplatněna po zjištění rozhodného práva, jestliže by výsledek jeho použití byl zjevně neslučitelný s veřejným pořádkem místa soudu (např. by ústil v diskriminaci apod.).\n\n"}
{"id": "812799", "url": "https://cs.wikipedia.org/wiki?curid=812799", "title": "Próza Augusta Strindberga", "text": "Próza Augusta Strindberga\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "812806", "url": "https://cs.wikipedia.org/wiki?curid=812806", "title": "Poezie Augusta Strindberga", "text": "Poezie Augusta Strindberga\n\nPřestože poezie ve Strindbergově tvorbě nemá prioritní postavení, zaujímá pevné místo v dějinách národní literatury. Strindberg vnesl do švédské lyriky nové podněty. \n\nMimo vázané formy verše (díky rytmu jazyka mu nejvíce mu vyhovoval tzv. knittelvers, tradiční volný čtyřstopý, střídavě rýmovaný verš) moderně pracoval i s veršem volným. S formální rovinou uvolnil zároveň i výrazovou: přinesl nové možnosti užíváním novotvarů a složenin. \n\nCílem užití těchto prostředků bylo dosažení výrazové plnosti a přesnosti. I když Strindbergova poezie není tak významná jako jeho dramatické dílo, ukazuje svým vizionářským charakterem a experimentováním s obrazem a jazykem cestu moderní poezii. O několik let později se jeho lyrickým dílem inspirovali expresionisté a surrealisté. \n\n\nVe sbírce se objevuje také moderně pojatá přírodní lyrika. Příroda zde není nehybným zátiším, ale žije a dýchá, je v neustálém pohybu. \n\n\n"}
{"id": "812807", "url": "https://cs.wikipedia.org/wiki?curid=812807", "title": "Dalskabáty", "text": "Dalskabáty\n\nDalskabáty je vesnice v okrese Příbram, v severozápadním výběžku území obce Smolotely, v katastrálním území Smolotely, asi 2,5 km severozápadně od vesnice Smolotely. Obec se oficiálně nečlení na části a proto i v Dalskabátech jsou smolotelská čísla domů. V osadě je evidováno 10 čísel popisných (40, 42, 78–84, 126) a 6 čísel evidenčních (1, 4, 5, 14, 17, 18).\n\nV matrikách z druhé poloviny 19. století byla ves uváděná pod názvem Dlaskov. Mapy Druhého vojenského mapování ji uvádějí názvem Na Dalskabatech.\n\nPřes Dalskabáty nevede žádná silnice, ale pouze zpevněná cesta mezi osadou Draha, ležící asi 1,8 km jihovýchodně, a vesnicí Stěžov, ležící asi 2,0 km severozápadně, resp. vesnicí Radětice. Nejbližší vesnicí je Drsník, vzdálený po polní cestě asi 1,2 km jihozápadně. Do Dalskabátů nejezdí žádná veřejná hromadná doprava. Přes Dalsabáty protéká Sylinský potok, pravý přítok Stěžovského potoka.\n\nU hlavní křižovatky ve vsi se nachází křížek na podstavci s datací rokem 1891, u nějž jsou rozmístěny lavičky. Od roku 2011 je u křížku i informační nástěnka a byl spuštěn web vesnice. Na jaře 2012 místní recesisté vyznačili v centru vsi přes místní cestu přechod pro chodce.\n\n15. srpna 1917 zde po zásahu bleskem vyhořela tři hospodářství - pana Sirotka a pana Švejkara.\n\nOkolní honitbu obhospodařuje Honební společenstvo Radětice, Stěžov, Drsník, Dalskabáty, Buk a Palivo, IČO 70978921.\n\nAsi 300 metrů severovýchodně od vsi se na protilehlém, levém břehu Stěžovského potoka na západním úpatí nepojmenované kóty, nachází monumentální skalní výchoz z porfyrického hrubozrnného biotitického granitu, který je registrován Českou geologickou službou jako zajímavá geologická lokalita. Jsou zde vyrostlice růžového draselného živce o velikosti i několika centimetrů a hojné množství uzavřenin mikrodioritu různých tvarů a velikostí.\n\nPodél Stěžovského potoka, asi 300 metrů východně od vsi, vede červeně značená turistická trasa. Zeleně značená trasa vede přes nedaleký Drsník.\n\nDo Dalskabátů umístil Jan Drda, příbramský rodák, v roce 1960 děj divadelní hry \"Dalskabáty, hříšná ves aneb Zapomenutý čert\", na jejíž motivy režisér Jaroslav Novotný natočil v roce 1976 stejnojmenný film. Ve hře je zmíněn i nedaleký Drsník.\n\nNázev Dalskabáty použilo divadelní sdružení Depresivní děti touží po penězích v roce 2008 místo původního švýcarského Güllenu ve své autorské bytové adaptaci Dürrenmattovy hry \"Návštěva staré dámy\", inscenované ve Volmanově vile v Čelákovicích.\n\n"}
{"id": "812811", "url": "https://cs.wikipedia.org/wiki?curid=812811", "title": "Růžencová kaple", "text": "Růžencová kaple\n\nRůžencová kaple může být:\n\n"}
{"id": "812812", "url": "https://cs.wikipedia.org/wiki?curid=812812", "title": "Synagoga v Uhříněvsi", "text": "Synagoga v Uhříněvsi\n\nSynagoga v Uhříněvsi je bývalá židovská modlitebna, která se nachází na hlavní ulici v Uhříněvsi, třídě Přátelství, jako č. p. 79. Byla postavena v letech v pozdně klasicistním slohu jako náhrada za starší dřevěný svatostánek.\n\nPřízemí stavby bylo rozděleno na dvě části. V jedné byl modlitební sál, v druhé byt učitele. V patře se pak nacházel shromažďovací sál pro členy židovské obce a školní třídy, jež byly zrušeny v roce 1896.\n\nV synagoze se konaly bohoslužby až do druhé světové války. Po válce připadla budova městu Uhříněvsi a sloužila od roku 1949 nejprve jako skladiště a později byla přestavěna na prádelnu. Nakonec byla v roce 1995 vrácena do užívání pražské židovské obci, která ji dnes pronajímá ke komerčním účelům jako obchod a byty.\n\nJelikož se zde již nekonají bohoslužby, zapůjčil the Memorial Scrolls Trust v Londýně, který spravuje svitky Tóry ze zrušených českých a moravských synagog, svitek Tóry z uhříněvské modlitebny reformní synagoze ve Finchley. \n\nUhříněveská židovská komunita zanikla za okupace.\n\nV roce 2000 zasadila delegace reformní synagogy ve Finchley na zdejším židovském hřbitově pamětní dub spolu s deskou „na památku obyvatel Uhříněvsi, kteří zahynuli v období holocaustu“.\n\n"}
{"id": "812815", "url": "https://cs.wikipedia.org/wiki?curid=812815", "title": "Grand Prix national de la photographie", "text": "Grand Prix national de la photographie\n\nGrand Prix national de la photographie (Státní velká cena za fotografii nebo Velká národní fotografická cena) bylo francouzské fotografické ocenění, které udělovalo francouzské ministerstvo kultury od roku 1978 do roku 1997 fotografovi působícímu ve Francii za jeho práci. Tato cena již nemůže být udělována, dne 12. května roku 1998 byla nahrazena oceněním Grand Prix national des arts visuels.\n\n"}
{"id": "812818", "url": "https://cs.wikipedia.org/wiki?curid=812818", "title": "Paulo Mendes da Rocha", "text": "Paulo Mendes da Rocha\n\nPaulo Mendes da Rocha (* 25. října 1928, Vitória, Brazílie) je brazilský architekt. Jedno z jeho ocenění je Pritzkerova cena, která mu byla udělena roku 2006. Paulo navštěvoval \"Universidade Mackenzie Presbiteriana\" vysokou školu architektury, kterou absolvoval v roce 1954. \n"}
{"id": "812819", "url": "https://cs.wikipedia.org/wiki?curid=812819", "title": "Ladomirka", "text": "Ladomirka\n\nLadomirka je říčka na severovýchodním Slovensku, v okrese Svidník v Prešovském kraji. Je to levostranný přítok Ondavy s délkou 21 kilometrů.\n\nPramení v severozápadní části Laborecké vrchoviny ve Svidnickém sedle přímo pod Dukelským průsmykem v nadmořské výšce 455 metrů na území CHKO Východní Karpaty.\n\nNejprve teče na jih přes obec Vyšný Komárnik, kde přibírá krátký levostranný přítok z Doliny, pokračuje územím Vojenského přírodního muzea na Dukle, přibírá přítok z Dlhonce zleva a protéká obcí Nižný Komárnik. Za ní přibírá první významný přítok, levostrannou Šivarnou a napájí malou vodní nádrž.\n\nDále protéká přes Krajnou Poľanu, zde zleva přibírá Bodružalík a na krátkém úseku teče západním směrem. Zprava přibírá Hluboký potok, vstupuje do Ondavské vrchoviny a stáčí se na jihozápad. Protéká okrajem obce Hunkovce, zprava přibírá Hrišov potok (292,0 m n. m.), následně vytváří větší ostrůvek a rozšiřuje své koryto.\n\nZleva potom přibírá přítok protékající obcí Krajné Čierno, z téže strany poté přítok ze Zemianské doliny a protéká okrajem obce Ladomirová. Nejprve přibírá zleva přítok od Pacutové a za obcí opět zleva Vagrinčík, který se do Ladomirky vlévá dvěma rameny a následně vytváří větší ostrov.\n\nNa krátkém úseku zase teče na západ, vytváří několik meandrů a další větší ostrůvek. Zprava přibírá nejvýznamnější přítok Kapišovku a stáčí se na jihozápad. Protéká územím města Svidník a jižně od jeho centra ústí do Ondavy.\n\n\n"}
{"id": "812821", "url": "https://cs.wikipedia.org/wiki?curid=812821", "title": "Pokrevní bratři (muzikál)", "text": "Pokrevní bratři (muzikál)\n\nPokrevní bratři (v originále \"Blood Brothers\") je anglický muzikál, jehož autorem je William Russell. Námětem mu byla novela Alexandra Dumase staršího \"Korsičtí bratři\" (v originále \"Les frères corses\") z roku 1844. Muzikál je založen na tzv. dědičnosti proti prostředí. Hlavními hrdiny jsou dva chlapci, dvojčata, která jsou hned po narození od sebe odloučena a každé z nich vyrůstá v jiném, dosti odlišném, sociálním prostředí. Oba dva se zamilují do stejné dívky, což vyústí v tragický konec.\n\nPremiéru měl muzikál v West End theatre roku 1983, získal také cenu \"Olivier Award for Best New Musical\". Následovaly další produkce v Austrálii, na Brodwayi, ve Velké Británii či v USA. V Československu měl premiéru v roce 1993 na Nové scéně v Bratislavě. V České republice ho jako první uvedlo v roce 2001 (10 a 11.2.) Východočeské divadlo Pardubice.\n\nPoté, co Willy Russell napsal svůj muzikál, byl prezentován jako školní hra v roce 1981 v Merseyside Young People's Theatre. Tato první verze měla pouze jednu titulní píseň, a to refrén \"Marilyn Monroe\". 11. dubna 1983 měl muzikál premiéru na West Endu v Lyric Theatre. I když měl muzikál vcelku kladné ohlasy, nebyl v Londýně přijat moc dobře. Hře nejvíce pomohla titulní píseň \"Tell me it's not true\", kterou nazpívala pro rádia Barbara Dicksonová. Zde \"Pokrevní bratři\" běželi až do 22. října 1983. Muzikál měl roční národní tour začínající roku 1987, jejímž producentem byl Bill Kenwright. Původní obsazení zahrnovalo Con O'Neilla ztvárňujícího Mickeyho. Dále byl muzikál uveden v Phoenix Theatre, premiéru zde měl 21. listopadu 1991, a běží zde dodnes.\n\n\n\nPíše se rok 1960 a paní Johnstonová není schopna platit účty, protože od ní odešel její manžel. Najde si tedy práci jako uklízečka u jednoho místního bohatého páru – u Lyonsonových. Zjistí však, že je těhotná a uvědomí si, že si sotva může dovolit další děti.\n\nPaní Lyonsová naopak po dítěti touží, ale není schopná nějaké mít. Chce nějaké dítě adoptovat, její manžel zásadně nesouhlasí. Paní Johnstonová zjistí, že čeká dvojčata a vysvětluje své zaměstnavatelce, že už si žádné další děti nemůže dovolit. Paní Lyonsová navrhne, že by jí mohla jedno dítě dát. Paní Johnstonová s obavami souhlasí. Brzy se dvojčata narodí, jsou to dva chlapci Mickey a Edward. Jejich matka, hned co se narodí, lituje svého rozhodnutí. Slib je slib, musí dítě odevzdat. Tak se ještě více upne na svého zbylého syna Mickeyho.\n\nO sedm let později, Mickey, syn paní Johnstonové, potkává svého bratra Edwarda. Zjišťují, že mají narozeniny ve stejný den. Bratři udělají dohodu, že se stanou pokrevními bratry. Avšak kluky pohromadě nalezne jejich matka, která okamžitě posílá Edwarda pryč. Později jde Mickey tajně do domu, kde bydlí Edward, to zjistí paní Lyonsová a vyhodí ho. Edward se pohádá se svou náhradní matkou, dokonce ho matka i uhodí, ale lituje toho. Uvědomí si, že Edward pochytil špatné chování od svého bratra. Lyonsovi se tedy rozhodnou odstěhovat se, aby se jejich Edward dostal pryč od Mickeyho vlivu. Odjíždějí tedy na venkov. Ještě před odjezdem Edwardovi věnuje jeho pravá matka medailonek se svou a Mickeyho fotografií.\n\nUběhne dalších pár let, z bratrů se již stali dospívající hoši. Zatímco Edward si žije v bohatství a přepychu, Mickey se musí spokojit pouze s málem. Jednoho dne se opět spolu setkají a řeknou si, že by zase mohli být kamarády. Paní Lyonsová se osopí na svou bývalou zaměstnankyni, že je pronásledují. Dokonce se ji pokusí zabít. Jak jsou sourozenci stále více spolu, narazí na zásadní problém – líbí se jim stejná dívka, a to Linda. Nakonec s ní začne chodit Mickey.\n\nZe sourozenců vyrostou mladíci – Edward studuje na vysoké škole, po které určitě sežene nějakou dobře placenou práci, ale Mickey je na to o poznání hůře. Protlouká se životem, moc si toho nevydělá a ještě k tomu je Linda těhotná. Následuje jejich svatba, po které přijdou Mickey a jeho matka o práci. Celá rodina je bez peněz a Mickey se připlete k přepadení, je z něho obviněn a musí na sedm let do vězení. Tam to nenese moc dobře, začíná být závislý na antidepresivech. Po propuštění to není o moc lepší. O svátcích se vrací domů Edward a setkává se s Lindou, která se rozhodne Mickeyho opustit a zůstat s jeho bratrem.\n\nMickey se však právě ten den rozhodne přestat brát ony prášky. Jde se projít ven, kde vidí na vrcholku kopce, kam chodívali s Lindou, svou milovanou a svého nejlepšího přítele. Zuřivost ho úplně zaslepí. Vrací se pro pistoli a rozhodne se vydat na radnici, kde Edward pracuje. Následuje velká hádka, Mickey míří na Edwarda. Celá radnice je sledována policisty a odstřelovači. Dovnitř se dostane paní Johnstonová a sdělí svým bratrům pravdu. Mickey je značně naštvaný. Nešťastnou náhodou zavadí o kohoutek pistole a vystřelí, ihned zakročí i odstřelovači, kteří zabijí i Mickeyho.\n\nV České republice uvedly českou verzi tohoto muzikálu divadla v Uherském Hradišti, Plzni, Praze, Olomouci, Liberci a Brně.\n\n\nV Divadle F. X. Šaldy v Liberci měli \"Pokrevní bratři\" premiéru 23. března 2007, muzikál režíroval Ján Ďurovčík a v hlavních rolích se objevili Martin Polách/Martin Stránský (s dabérem Dr. House a hercem Divadla J. K. Tyla má jen stejné jméno, proto často dochází k záměně), Jana Kabešová Vojtková/Markéta Tallerová, Tomáš Impseil/Přemysl Houška, David Punčochář/Ondřej Izdný či Štěpánka Prýmková/Milena Šajdková.\n\nMěstské divadlo Brno uvedlo \"Pokrevní bratry\" v režii ředitele divadla Stanislava Moši Muzikál měl premiéru 2. června 2012.. Režisér nepoužil klasické přebásnění Martina Fahrnera, ale pražskou verzi překladatele Adama Nováka. Hlavní role bratrů jsou ztvárněny pouze dospělými herci, právě na tom autor staví komediální sekce. U představení spoluúčinkuje orchestr Městského divadla Brno, ve kterém jsou mimo jiné zastoupeny i nástroje jako hoboj, fagot, pozoun či perkuse. Tento muzikál, trvající 3 hodiny a deset minut, je pro divadlo desátou inscenací šedesáté sedmé sezony 2011/2012.\n\n"}
{"id": "812822", "url": "https://cs.wikipedia.org/wiki?curid=812822", "title": "Kanton Bourgoin-Jallieu-Nord", "text": "Kanton Bourgoin-Jallieu-Nord\n\nKanton Bourgoin-Jallieu-Nord (fr. \"Canton de Bourgoin-Jallieu-Nord\") je francouzský kanton v departementu Isère v regionu Rhône-Alpes. Skládá se ze šesti obcí.\n\n"}
{"id": "812823", "url": "https://cs.wikipedia.org/wiki?curid=812823", "title": "Kanton Bourgoin-Jallieu-Sud", "text": "Kanton Bourgoin-Jallieu-Sud\n\nKanton Bourgoin-Jallieu-Sud (fr. \"Canton de Bourgoin-Jallieu-Sud\") je francouzský kanton v departementu Isère v regionu Rhône-Alpes. Skládá se z 12 obcí.\n\n"}
{"id": "812824", "url": "https://cs.wikipedia.org/wiki?curid=812824", "title": "Kanton Vienne-Nord", "text": "Kanton Vienne-Nord\n\nKanton Vienne-Nord (fr. \"Canton de Vienne-Nord\") byl francouzský kanton v departementu Isère v regionu Rhône-Alpes. Skládal se z devíti obcí. Zmizel v r. 2015.\n\n"}
{"id": "812825", "url": "https://cs.wikipedia.org/wiki?curid=812825", "title": "Kanton Vienne-Sud", "text": "Kanton Vienne-Sud\n\nKanton Vienne-Sud (fr. \"Canton de Vienne-Sud\") byl francouzský kanton v departementu Isère v regionu Rhône-Alpes. Skládal se z 10 obcí. Zmizel v r. 2015.\n\n"}
{"id": "812827", "url": "https://cs.wikipedia.org/wiki?curid=812827", "title": "Wilhelm Abeken", "text": "Wilhelm Abeken\n\nWilhelm Ludwig Abeken (30. dubna 1813, Osnabrück – 29. ledna 1843, Mnichov) byl německý klasický archeolog.\n\nAbeken byl syn Bernharda Rudolfa Abekena a bratr politického spisovatele Hermanna Abekena. Studoval od roku 1833 teologii v Berlíně, přešel však k archeologii (pod vedením Eduarda Gerharda). V roce 1836 odešel do Říma, kde se věnoval studiu starého osídlení Itálie (Etruskové, Umbrijci). Výsledky byly publikovány v posmrtně vydaném díle \"Mittelitalien vor den Zeiten römischer Herrschaft nach seinen Denkmalen dargestellt\" (Stuttgart 1843).\n\n\n"}
{"id": "812829", "url": "https://cs.wikipedia.org/wiki?curid=812829", "title": "The Satyr's Play / Cerberus", "text": "The Satyr's Play / Cerberus\n\nThe Satyr's Play / Cerberus je studiové album Johna Zorna, vydané v dubnu 2011 prostřednictvím vydavatelství Tzadik Records.\n\nAutorem všech skladeb je John Zorn.\n"}
{"id": "812836", "url": "https://cs.wikipedia.org/wiki?curid=812836", "title": "Eduardo Souto de Moura", "text": "Eduardo Souto de Moura\n\nEduardo Elisio Machado Souto de Moura (* 25. července 1952, Porto, Portugalsko) je portugalský architekt a držitel Pritzkerovy ceny za rok 2011. Souto de Moura studoval u proslulého architekta Fernanda Tavory a Álvara Sizy Vieiry. Už jako student pracoval jako architekt, od roku 1975 do roku 1979 přímo s Álvarem Sizou. Od roku 1980 provozuje vlastní architektonickou kancelář.\n\n"}
{"id": "812838", "url": "https://cs.wikipedia.org/wiki?curid=812838", "title": "Lucille Opitzová", "text": "Lucille Opitzová\n\nLucille Opitzová (* 24. listopadu 1977 Berlín), provdaná Weberová, je bývalá německá rychlobruslařka.\n\nNa Mistrovství světa juniorů závodila pouze v roce 1997, kdy se umístila na 21. místě. V následujících letech startovala na německých závodech, na Světovém poháru debutovala v roce 2001, o rok později se poprvé zúčastnila Mistrovství světa ve víceboji (17. místo). V roce 2004 poprvé startovala na Mistrovství Evropy, kde se umístila na sedmém místě, a na světovém šampionátu na jednotlivých tratích, kde v závodě na 1500 m skončila na 21. příčce. Největšího úspěchu dosáhla v roce 2006, kdy byla rovněž sedmá na evropském mistrovství a kdy ve stíhacím závodě družstev na Zimních olympijských hrách získala zlatou medaili. V individuálních olympijských disciplínách byla čtrnáctá (5000 m) a třicátá (1500 m). Dvě bronzové medaile získala v následujících dvou letech na mistrovství světa na jednotlivých tratích v závodech družstev. V sezóně 2009/2010 startovala již pouze na národních závodech a poté ukončila sportovní kariéru.\n\nV roce 2009 se vdala za Gerda Webera.\n\n"}
{"id": "812844", "url": "https://cs.wikipedia.org/wiki?curid=812844", "title": "Shannon Rempelová", "text": "Shannon Rempelová\n\nShannon Rempelová (* 26. listopadu 1984 Winnipeg, Manitoba) je kanadská rychlobruslařka.\n\nNa Mistrovství světa juniorů startovala poprvé v roce 2000 (9. místo), o rok později již byla čtvrtá, roku 2003 šampionát vyhrála a v roce 2004 získala bronzovou medaili ve víceboji i ve stíhacím závodě družstev. Do Světového poháru (SP) poprvé nastoupila v roce 2001, na seniorských mistrovstvích světa debutovala v roce 2003. Na Zimních olympijských hrách 2006 získala stříbrnou medaili v závodě družstev, v individuálních startech byla nejlépe šestnáctá na trati 500 m. Zlatou medaili ze stíhacího závodu pomohla vybojovat kanadskému týmu na Mistrovství světa na jednotlivých tratích 2007, v sezóně 2006/2007 byla rovněž druhá v celkovém pořadí SP v závodech na 1000 m, následující sezónu byla třetí. Podílela se na vítězství kanadského týmu ve stíhacích závodech družstev v celkovém hodnocení SP 2007/2008, roku 2008 též dosáhla nejlepšího výsledku na Mistrovství světa ve sprintu, kde byla sedmá. Startovala i na zimní olympiádě 2010, umístila se na 24. (1000 m) a 27. místě (500 m).\n\n"}
{"id": "812846", "url": "https://cs.wikipedia.org/wiki?curid=812846", "title": "Mary Berry", "text": "Mary Berry\n\nMary Berry, CBE (* 24. března 1935, Spojené království) je britská spisovatelka a expertka na gastronomii. V 17 letech se přestěhovala do Francie, kde začala studovat na \"Le Cordon Bleu\" škole. Vydala přes 70 kuchařských knih (její první knihou byla \"The Hamlyn All Colour Cookbook\" vydanou v roce 1970) a hostila několik televizních seriálů pro \"BBC\" a \"Thames Television\".\n\n"}
{"id": "812847", "url": "https://cs.wikipedia.org/wiki?curid=812847", "title": "Markéta Marie Alacoque", "text": "Markéta Marie Alacoque\n\nSvatá Markéta Marie Alacoque (22. července 1647 L'Hautecour, Francie – 17. října 1690 Paray-le-Monial, Francie) byla mystičkou a jednou z řeholnic řádu vizitantek, která se zasloužila o zavedení svátku Nejsvětějšího srdce Ježíšova.\n\nMarkéta Marie Alacoque se narodila dne 22. července 1647 v malé vesnici L'Hautecour (Verosvres) ve východní Francii. Byla nejmladší z šesti dětí. Část dětství prožila u své kmotry na zámku Corcheval (právě kmotra Markéta od Svaté lásky se zasloužila o rozvoj dívčina duchovního života). Další období bylo poměrně složité, neboť její otec, jež pracoval jako královský notář, zemřel, když bylo Markétě osm let. Byla poslána na výchovu ke klariskám do města Charolles, kde zůstala dva roky. Po návratu z kláštera pobývala se svou matkou a sourozenci u Markétina strýce, neboť do jeho rukou přešel všechen jejich majetek. On s nimi však zacházel jako se služebnictvem. V té době Markéta těžce ochořela zřejmě dětskou obrnou. Z tohoto onemocnění se zázračně uzdravila a právě díky tomu se rozhodla pro duchovní cestu. Její matka se ale s tím nechtěla smířit a pokoušela se Markétu provdat. I přes matčino naléhání zůstala pevná ve své víře sloužit Bohu. S definitivním rozhodnutím čekala celé čtyři roky. Již v tomto mladém věku mívala Markéta vize Kristovy tváře a slýchala hlasy, které k ní promlouvaly a nabádaly ji k řeholnímu životu. Ve dvaadvaceti letech byla biřmována a přijala jméno Marie. Rádcem v jejím rozhodování byl františkánský poutník, který se na krátký čas u nich ubytoval. Připravil Markétu Marii na její generální zpověď.\n\nRoku 1671 se stala novickou řádu Navštívení Panny Marie (vizitantky) ve městě Paray-le-Monial v Burgundsku (asi 30 km severozápadně od jejího rodného místa). Magistra novicek byla velice chápavá, údajně uměla rozeznat boží vnuknutí a pomáhala Markétě s rozjímáním a objasněním jejích vidění. A právě kvůli těmto viděním nebyla Markéta Marie mezi řeholnicemi příliš oblíbená a byla vystavována častému posměchu a ponižování. Toto vše ji však ve víře jen utvrzovalo. Její skutky při pokání překračovaly dovolenou mez, a proto se snažila tyto svolení rozšířit. Zakoušela mezní hranice tělesného utrpení proto, aby se zalíbila Bohu. To se ovšem sestra představená nechtěla dopustit a kárala Markétu za toto činění.\n\nV klášteře měli způsob modliteb přikázán, ale světice žádala o zvláštní program modliteb a rozjímání. Za tuto troufalost ji byla přidělena ještě práce navíc. Všechna vidění, která zatím měla, byla jen jakousi přípravou na daleko důležitější. To přišlo roku 1672. Ježíš vyjevil Markétě Marii tajemství svého Srdce a sdělil ji důležité poselství. (Tato zjevení se poté ještě asi třikrát opakovala a to do roku 1675).\n\nV té době měl klášter novou představenou, která i přes náklonnost k ní chtěla její první sliby do kongregace odložit, a to právě kvůli viděním. Ale sám Ježíš, prostřednictvím dalšího Markétina vidění, se údajně sestře představené za Markétu zaručil, aby se přijetí již dále neprodlužovalo. Ještě téhož roku (6. listopadu 1672) složila tedy Markéta slib a v klášteře pracovala jako pomocná ošetřovatelka. Spolusestry ale stále nevěřily ve skutečnost jejích duchovních stavů, a proto ji káraly a ukládaly pokání za sebemenší provinění. Od roku 1673 dostala Markéta za úkol sepisovat veškeré své vnitřní pocity. To měla činit, i když to bylo proti její vůli.\nJedním z duchovních vzorů Markéty Marie byl zakladatel řádu Navštívení sv. František Saleský. Jeho nauka spočívala v tom, aby se člověk ke svým spáchaným hříchům nevracel, neboť toto podporuje růst sebelásky a malověrnosti. Tvrdil, že je třeba se ponížit, prosit za odpuštění a dále se tím nezaobírat.\n\nDalší vzorem byla spoluzakladatelka řádu Navštívení sv. Jana de Chantal. Markéta podstupovala svou duchovní cestu stejně jako její předchůdkyně, a to hlubokým sebezapřením a překonáváním sebe samé (součástí Markétina pokání bylo překonání odporu k pozření sýra, což bylo umocněno tím, že se ve Francii sýr podával jako dezert téměř po každém obědě či večeři).\n\nRoku 1675 se seznámila s jezuitou Claudiem de la Colombière, který jí byl nápomocen v hledání dalších cest k Bohu. Jeho příchod chápala Markéta jako Boží vůli. Seznala, že právě on je ten, kdo ji naučí nalézt čistší lásku k Bohu. Sdělila mu „velké tajemství Ježíšova srdce“, aby jej poté mohl šířit dále do ciziny (otec Claudius odcestoval roku 1676 do Anglie, avšak nadále s Markétou udržoval písemný kontakt).\n\nKdyž v roce 1672 prožila své první velké zjevení, vůbec netušila, že ji přivede k jejímu celoživotnímu poslání. Světice spatřila kříž, pod kterým bylo srdce probodnuté trny, jako připomínka urážení za Kristova života. Ježíš ji žádal o bezmeznou lásku k Jeho Srdci a také, aby šířila toto poselství dál (prostřednictvím otce Claudia a svých bývalých představených z kláštera Navštívení).\nAž extáze v kapli Navštívení Paray-le-Monial roku 1674 (dnes poutní místo a hrob Markéty Marie Alacoque) ji přiměla založit každoroční liturgickou slavnost. Ježíš jí tehdy přislíbil dary a milosti pro ty, jež budou plni lásky k jeho Srdci. Přitom měl i stížnost vůči lidem, kteří se odvrací od víry, jsou nevděční za jeho oběť na kříži a pohrdají jím. Při vidění upadala do mrákot i na mnoho dní.\n\nPoslední z velkých vidění se událo v rozmezí asi 7 dní, a to od 13. do 20. června 1675. Kristus si opět stěžoval na malověrnost lidí, jejich pohrdání a neúctu. Pro toto poselství byl také pravý čas kvůli šířícímu se jansenismu (učení, které kázalo o Boží spravedlnosti, nikoliv však o milosrdenství).\nRoku 1678 přišla do Paray-le-Monial nová představená, která se jmenovala matka Greyfié. Tato řeholnice si potrpěla na pořádek a povinnost. Neměla ráda žádné extravagantní postupy a chování, i přesto však cítila k Markétě náklonnost. A právě s ní se Ježíš údajně dohodl (skrze Markétu) na sepsání darovací listiny. Markéta měla být již plně zasvěcena kultu Nejsvětějšího Srdce Ježíšova. Tuto smlouvu musela světice sepsat vlastní krví, podle toho, co jí bylo diktováno Pánem, a jako jeho podpis si měla do hrudi nožem vyřezat jméno Ježíš Kristus.\n\nTéhož roku byl v Anglii zatčen otec Claudius za pomoc lidem mimo dům vévodkyně z Yorku (měl být jejím zpovědníkem, a to na pozvání následníka trůnu Jakuba II.). V Anglii potom také 15. února 1682 umírá (otec Claudius sepsal spis s názvem Duchovní cvičení, v němž se zmiňuje o Markétě Marii).\n\nRoku 1684 měl klášter další novou představenou. Byla jí matka Melin a Markéta se stala její asistentkou. Tím získala mezi sestrami větší důvěry a váženosti. Později jí byla přidělena i funkce magistry novicek.\n\nSvátek Nejsvětějšího Srdce Ježíšova se poprvé pravidelně začal slavit 20. července 1685. Markéta jej šířila i pomocí korespondence s bývalými představenými kláštera. Obsahem dopisů bylo i dvanáct přislíbení, ve kterých Ježíš přislibuje náklonnost a požehnání těm, jež budou uctívat obraz jeho Srdce. Šíření kultu se stalo zvláštním posláním jezuitského řádu.\n\nMarkéta svůj život chtěla završit ukřižováním (Pán jí ukázal duše obtěžkané hříchy, aby zakusila tíži kříže). 16. října přijala svátost nemocných a 17. října 1690 zemřela po čtyřicetidenním soustředění, kdy se připravovala na svůj odchod z tohoto světa.\n\nMarkéta Marie Alacoque byla roku 1864 blahoslavena papežem Piem IX.. Za svatou byla poté prohlášena dne 13. května 1920, a to Benediktem XV.. Svatá bývá zobrazována při modlitbě v hábitu vizitantek, hledíc na Boží Srdce. Ruce mívá překříženy na prsou.\n\nOstatek svaté Markéty Marie Alacoque je umístěn v novém oltáři kostela Nejsvětějšího srdce Páně, který navrhli architekti Josef Pleskot a Norbert Schmidt. Oltář je zhotoven z karrarského mramoru. Současně byly provedeny další úpravy v kostele. Byl zhotoven nový sedes a zrestaurován celý prostor kněžiště. Oltář byl předán do užívání dne 24. listopadu 2018.\n\n\n"}
{"id": "812849", "url": "https://cs.wikipedia.org/wiki?curid=812849", "title": "Seznam ministrů vnitra Slovenské republiky", "text": "Seznam ministrů vnitra Slovenské republiky\n\nToto je seznam ministrů vnitra Slovenska, který obsahuje chronologický přehled všech členů vlády Slovenské republiky (včetně autonomních slovenských vlád za druhé republiky, vlád Slovenského státu i slovenských vlád v rámci československé federace) působících v tomto úřadu.\n\n"}
{"id": "812858", "url": "https://cs.wikipedia.org/wiki?curid=812858", "title": "John Seiter", "text": "John Seiter\n\nJohn Seiter (* 17. srpna 1944) je americký hudebník, hrající převážně na bicí, občas na klávesy. V roce 1967 hrál na albu zpěvačky jménem Odetta. V letech 1967-1968 byl členem skupiny Spanky and Our Gang. V letech 1969-1970 byl členem skupiny The Turtles, ve které nahradil Johna Barbatau. V roce 1971 nahrál jediné album se skupinou Rosebud. V roce 1972 hrál na debutovém albu Toma Waitse s názvem \"Closing Time\", album vyšlo až následující rok. Jeho mladším bratrem je Jimmi Seiter.\n"}
{"id": "812859", "url": "https://cs.wikipedia.org/wiki?curid=812859", "title": "Kanton Échirolles-Ouest", "text": "Kanton Échirolles-Ouest\n\nKanton Échirolles-Ouest (fr. \"Canton d'Échirolles-Ouest\") je francouzský kanton v departementu Isère v regionu Rhône-Alpes. Skládá se pouze ze západní části města Échirolles.\n"}
{"id": "812861", "url": "https://cs.wikipedia.org/wiki?curid=812861", "title": "Medůvka (rozcestník)", "text": "Medůvka (rozcestník)\n\nMedůvka může být\n"}
{"id": "812862", "url": "https://cs.wikipedia.org/wiki?curid=812862", "title": "Kanton Échirolles-Est", "text": "Kanton Échirolles-Est\n\nKanton Échirolles-Est (fr. \"Canton d'Échirolles-Est\") je francouzský kanton v departementu Isère v regionu Rhône-Alpes. Skládá se ze dvou obcí.\n\n"}
{"id": "812863", "url": "https://cs.wikipedia.org/wiki?curid=812863", "title": "Kanton Grenoble-1", "text": "Kanton Grenoble-1\n\nKanton Grenoble-1 (fr. \"Canton de Grenoble-1\") je francouzský kanton v departementu Isère v regionu Rhône-Alpes. Skládá se z východní části města Grenoble.\n"}
{"id": "812865", "url": "https://cs.wikipedia.org/wiki?curid=812865", "title": "Kanton Grenoble-2", "text": "Kanton Grenoble-2\n\nKanton Grenoble-2 (fr. \"Canton de Grenoble-2\") je francouzský kanton v departementu Isère v regionu Rhône-Alpes. Zahrnuje východní část středu města Grenoble.\n"}
{"id": "812866", "url": "https://cs.wikipedia.org/wiki?curid=812866", "title": "Kanton Grenoble-3", "text": "Kanton Grenoble-3\n\nKanton Grenoble-3 (fr. \"Canton de Grenoble-3\") je francouzský kanton v departementu Isère v regionu Rhône-Alpes. Zahrnuje jihovýchodní část města Grenoble.\n"}
{"id": "812867", "url": "https://cs.wikipedia.org/wiki?curid=812867", "title": "Kanton Grenoble-4", "text": "Kanton Grenoble-4\n\nKanton Grenoble-4 (fr. \"Canton de Grenoble-4\") je francouzský kanton v departementu Isère v regionu Rhône-Alpes. Zahrnuje západní část centra města Grenoble.\n"}
{"id": "812868", "url": "https://cs.wikipedia.org/wiki?curid=812868", "title": "Kanton Grenoble-5", "text": "Kanton Grenoble-5\n\nKanton Grenoble-5 (fr. \"Canton de Grenoble-5\") je francouzský kanton v departementu Isère v regionu Rhône-Alpes. Zahrnuje severozápadní část města Grenoble.\n"}
{"id": "812869", "url": "https://cs.wikipedia.org/wiki?curid=812869", "title": "Kanton Grenoble-6", "text": "Kanton Grenoble-6\n\nKanton Grenoble-6 (fr. \"Canton de Grenoble-6\") je francouzský kanton v departementu Isère v regionu Rhône-Alpes. Zahrnuje jihozápadní část města Grenoble.\n"}
{"id": "812872", "url": "https://cs.wikipedia.org/wiki?curid=812872", "title": "Martha Reeves", "text": "Martha Reeves\n\nMartha Rose Reeves (* 18. července 1941 Eufaula, Alabama, USA) je americká zpěvačka. Počátkem roku 1960 krátce hrála se skupinou The Fascinations. V letech 1962-1972 byla zpěvačkou skupiny The Vandellas, se kterou byla v roce 1995 uvedena do Rock and Roll Hall of Fame.\n\n"}
{"id": "812873", "url": "https://cs.wikipedia.org/wiki?curid=812873", "title": "Hlídač č. 47 (film, 1937)", "text": "Hlídač č. 47 (film, 1937)\n\nHlídač č. 47 je český film z roku 1937 režiséra Josefa Rovenského. Po jeho předčasném úmrtí film dokončil jeho přítel, režisér Jan Sviták. Scénář vznikl na motivy psychologického románu Josefa Kopty, který se na něm podílel se začínajícím Otakarem Vávrou. Exteriéry se natáčely v oblasti Posázaví a interiéry v ateliérech Foja Radlice.\n\nV roce 1951 natočil Hugo Haas americký remake filmu pod názvem \"Pickup\", druhá česká verze vznikla v roce 2008 jako film \"Hlídač č. 47\" Filipa Renče.\n\nJaroslav Průcha, Marie Glázrová, Ladislav Boháč, František Kovářík, Zdeněk Hora a další\n"}
{"id": "812874", "url": "https://cs.wikipedia.org/wiki?curid=812874", "title": "Kanton Argelès-sur-Mer", "text": "Kanton Argelès-sur-Mer\n\nKanton Argelès-sur-Mer (fr. \"Canton d'Argelès-sur-Mer\") je francouzský kanton v departementu Pyrénées-Orientales v regionu Languedoc-Roussillon. Skládá se z osmi obcí.\n\n"}
{"id": "812876", "url": "https://cs.wikipedia.org/wiki?curid=812876", "title": "Martha and the Vandellas", "text": "Martha and the Vandellas\n\nMartha and the Vandellas (v letech 1967–1972 Martha Reeves and the Vandellas) byla americká dívčí hudební skupina, která se proslavila za pomoci vydavatelství Motown. Mezi největší hity této skupiny patřily například písně „Dancing in the Street“ nebo „(Love Is Like a) Heat Wave“. V roce 1995 byla skupina uvedena do Rock and Roll Hall of Fame.\n\n\n"}
{"id": "812877", "url": "https://cs.wikipedia.org/wiki?curid=812877", "title": "John P. Hammond", "text": "John P. Hammond\n\nJohn Paul Hammond (* 13. listopadu 1942 New York City, New York, USA) je americký bluesový zpěvák, kytarista a hráč na foukací harmoniku. Jeho otec byl hudební producent John Henry Hammond a jeho strýc podnikatel Ogden H. Hammond. Spolupracoval například s Tomem Waitsem (\"Mule Variations\") nebo Bobem Dylanem (\"Bringing It All Back Home\"). V roce 2011 byl uveden do Blues Hall of Fame.\n"}
{"id": "812880", "url": "https://cs.wikipedia.org/wiki?curid=812880", "title": "Kaštel v Mošovcích", "text": "Kaštel v Mošovcích\n\nKaštel v Mošovcích postavený v druhé polovině 18. století šlechtickou rodinou Révaiovců v rokokově-klasicistním slohu, je jednou z nejzajímavějších a nejkrásnějších historických památek regionu Turiec. Dnes slouží jako hotel.\n\nBudova kaštelu byla původně dvoupodlažní s obdélníkovým půdorysem. Stavba má blokový charakter a je situována na okraji rozsáhlého parku. Čelní fasádou tvoří okraj obdélníkového náměstí, kde má z architektonického hlediska nesporně dominantní postavení. Vzhledem k využití prostoru jsou vstupní části přízemí řešené poměrně ve velkolepém stylu. Na vstupní chodbu jsou napojeny ostatní prostory. Objekt je zčásti podsklepený. V sklepních prostorách se nachází 9 metrů hluboká studna. Široké dřevěné schodiště zajišťuje přístup na patro. Místnosti přízemí mají jednoduché klenby bez výraznějších ornamentů. Výjimku tvoří místnost takzvané \"Písárny\", kde se na stropě nachází plastický motiv korespondující s účelem prostoru: zapečetěná obálka a čtyři srdce. Většina místností v patře má rovné stropy. Reprezentativní charakter má sál se zachovanými rokokově-klasicistními kamny. V kaštelu najdeme původní dveře a na oknech přízemí rokokově-klasicistní kované mříže.\n\nPo roce 1945 sloužil kaštel pro školní účely: Nejprve zde byl Státní dětský domov pro válečné sirotky, v hospodářské části mateřská škola, později zvláštní škola internátní, po ní zde začalo fungovat Zemědělské odborné učiliště. V první polovině 90. let 20. století objekt koupila od obce Slovenská filmová tvorba Bratislava, která ho po rekonstrukci využívala k rekreačním účelům.\n\nV noci 14. února 1963 se od hořících sazí v jednom z komínů vznítila šindelová střecha kaštela, vyrobená z červeného smrku. I přes nasazení 14 hasičských sborů sahaly plameny do výšky 20 metrů a v celé obci bylo možné při jejich světle číst noviny. Při požáru, který způsobil škody za 160.000-Kčs celá střecha shořela, naštěstí se ji však později podařilo obnovit.\nAtraktivní interiéry této historické stavby využili v minulých letech několikrát filmaři. Naposledy se tu natáčela sága o Turčianských zemanech Alžbětin dvůr. Po opětovné rekonstrukci a adaptaci se kaštel koncem 90. let 20. století a na začátku 21. století využíval jako hotel.\n\nV blízkosti kaštelu se nacházely hospodářské budovy z první poloviny 19. století, které byly umístěny na velké ploše dvora ve tvaru písmene U. Původně v nich byly uloženy kočáry, později auta barona Révaie. Po druhé světové válce se staly domovem pro zemědělské stroje místního družstva. V roce 2005 byly asanovány.\n\nStarý kaštel, který se nacházel v severním rohu rozsáhlého Mošovského náměstí, byl zbourán v roce 1952. Je pravděpodobné, že byl velmi starý, protože, když ho v roce 1760 zničil požár, baron Jozef Révai ho nedal opravit, ale rozhodl se postavit si nový kaštel. Když si Révaiovci postavili nový kaštel, dali údajně patro jejich starého sídla rozebrat, protože si prý služebníci nezasloužili bydlet v jejich panských komnatách.\n\nKromě Révaiovců bývala v Mošovcích i jiná šlechtická rodina – rodina zemanů Rakšánskovců. V 15. století už pravděpodobně na místě dnešního supermarketu stála jejich kúria. Na sklonku 19. století se v ní nacházela židovská škola. Posledními majiteli byli Révaiové, kteří již kúrii nepotřebovali, začátkem 20. století ji nechali zbourat a na jejím místě vyčlenili zeleninové zahrádky pro své služebnictvo.\n\nZvláštní pozornost si zasluhuje anglický park, který je od druhé poloviny 18. století neodmyslitelnou součástí Mošovců a patří mezi největší parky na středním Slovensku. Jeho součástí je i neogotická kaple, zahradní pavilon a dnes už neexistující secesní skleník.\n"}
{"id": "812881", "url": "https://cs.wikipedia.org/wiki?curid=812881", "title": "Jekatěrina Abramovová", "text": "Jekatěrina Abramovová\n\nJekatěrina Konstantinova Abramovová ( ; * 14. dubna 1982 Leningrad, Ruská SFSR) je bývalá ruská rychlobruslařka.\n\nNa Mistrovství světa juniorů debutovala v roce 1999 25. místem, stejného umístění dosáhla následující rok. V několika dalších letech nestartovala na velkých světových akcích, do Světového poháru nastoupila poprvé v roce 2004. V roce 2006 závodila poprvé na Mistrovství Evropy (11. místo), na Mistrovství světa ve víceboji (15. místo) a na Zimních olympijských hrách v Turíně, kde získala bronzovou medaili jako členka ruského týmu ve stíhacím závodě družstev. V individuálních startech se umístila na devátém (1000 m) a 21. (1500 m) místě. V následujícím olympijském mezidobí dosahovala v individuálních závodech podobných výsledků bez většího úspěchu, poslední start absolvovala na zimní olympiádě 2010, kde se v jediném závodě na 1500 m umístila na 32. místě.\n"}
{"id": "812886", "url": "https://cs.wikipedia.org/wiki?curid=812886", "title": "Shelly Manne", "text": "Shelly Manne\n\nShelly Manne (11. června 1920 New York City, New York, USA − 26. září 1984 Los Angeles, Kalifornie, USA) byl americký jazzový bubeník, hudební skladatel a kapelník. Vydal velké množství vlastních alb, ale podílel se také na albech jiných interpretů, jakými jsou Sonny Rollins (\"Way Out West\", 1959), Lalo Schifrin (\"Gone with the Wave\", 1965), Bill Evans (\"A Simple Matter of Conviction\", 1966), Ella Fitzgerald (\"Whisper Not\", 1967), Tom Waits (\"Small Change\", 1976, \"Foreign Affairs\", 1977 a \"One from the Heart\", 1982) nebo Hank Jones (\"Just for Fun\", 1977).\n"}
{"id": "812887", "url": "https://cs.wikipedia.org/wiki?curid=812887", "title": "Kanton Arles-sur-Tech", "text": "Kanton Arles-sur-Tech\n\nKanton Arles-sur-Tech (fr. \"Canton d'Arles-sur-Tech\") je francouzský kanton v departementu Pyrénées-Orientales v regionu Languedoc-Roussillon. Skládá se z osmi obcí.\n\n"}
{"id": "812888", "url": "https://cs.wikipedia.org/wiki?curid=812888", "title": "Kanton Canet-en-Roussillon", "text": "Kanton Canet-en-Roussillon\n\nKanton Canet-en-Roussillon (fr. \"Canton de Canet-en-Roussillon\") je francouzský kanton v departementu Pyrénées-Orientales v regionu Languedoc-Roussillon. Skládá se ze čtyř obcí.\n\n"}
{"id": "812890", "url": "https://cs.wikipedia.org/wiki?curid=812890", "title": "Slézovité", "text": "Slézovité\n\nSlézovité (\"Malvaceae\") je čeleď vyšších dvouděložných rostlin z řádu slézotvaré (\"Malvales\"). Vyskytuje se po celém světě a zahrnuje byliny i dřeviny. Obvykle mají nápadné pravidelné květy. Slézovité mají všestranný užitek, poskytují potraviny, vlákna, léčiva, dřevo, slizy ap. V současném botanickém systému jsou součástí slézovitých i dřívější čeledi lipovité, lejnicovité a cejbovité.\n\nSlézovité jsou byliny, keře, stromy i liány se střídavými listy s palisty. Řapíky bývají charakteristicky na obou koncích ztlustlé. Pro slézovité je charakteristická přítomnost sekrečních buněk produkujících sliz. Odění je složeno z chlupů nejrůznějších typů, časté jsou hvězdovité nebo štítnaté chlupy. Listy jsou nejčastěji jednoduché s dlanitou žilnatinou nebo dlanitě složené, řidčeji je žilnatina zpeřená. Čepel listů je celokrajná nebo pilovitá, často dlanitě laločnatá.\n\nKvěty slézovitých jsou povětšině nápadné, nejčastěji pravidelné a oboupohlavné, často podepřené listeny tvořícími tzv. kalíšek, jednotlivé nebo v úžlabních (řidčeji vrcholových nebo kauliflorních květenstvích). Kalich je nejčastěji pětičetný, tvořený volnými nebo častěji srostlými kališními lístky. Korunní lístky jsou volné, u některých zástupců koruna chybí. Tyčinek je 5 až mnoho. Tyčinky mohou být volné nebo srostlé na bázi a tvořící svazečky, často jsou však silně srostlé a tvoří trubičku okolo gynecea. Někdy jsou přítomna i staminodia. Semeník je svrchní, srostlý ze 2 až mnoha plodolistů. V každém plodolistu je 1 až mnoho vajíček. Plody jsou velmi různorodé: lokulicidní tobolka, poltivý plod (schizokarp), oříšek, nepukavý lusk, souplodí měchýřků, peckovice nebo bobule. Semena mohou být křídlatá, s míškem nebo s dlouhými chlupy na povrchu.\n\nKmeny tropických stromů z čeledi slézovité mají často u paty kořenové náběhy. Charakter koruny bývá mnohdy nápadně patrovitý, neboť větve rostou víceméně přeslenitě a jsou vodorovné. Na kmenech některých zástupců (vlnovec – \"Ceiba\", \"Pachira\" aj.) bývají tlusté kuželovité trny.\n\nU některých druhů jsou kmeny lahvicovitě zduřelé a takové stromy tvoří často dominanty poloopadavých lesů a savan. V Africe a na Madagaskaru je to zejména baobab – \"Adansonia\", v tropické Americe \"Cavanillesia arborea\" a \"Pseudobombax\", v Austrálii baobab \"Adansonia gregorii\" a brachychiton \"Brachychiton rupestris\".\n\nNěkteré druhy slézovitých náležejí k nejmohutnějším stromům. Vlnovec (\"Ceiba\") rostoucí v jihoamerických pralesích dosahuje výšky až 70 metrů a má širokou deštníkovitou korunu. Další mohutné stromy pocházejí z rodů \"Catostemma\", \"Cavanillesia\" a \"Scleronema\" a dorůstají výšek okolo 50 metrů.\n\nČeleď slézovité zahrnuje v současném pojetí přes 4200 druhů v asi 250 rodech. Největší rody jsou ibišek (\"Hibiscus\", asi 300 druhů), lejnice (\"Sterculia\"), dombeja (\"Dombeya\") (po 250), vlákeň (\"Sida\") a pavonie (\"Pavonia\") (po 200).\n\nSlézovité jsou rozšířeny po celém světě. V mírném pásu to jsou převážně byliny (s výjimkou lípy), v tropech převažují dřeviny.\n\nV původní květeně ČR se vyskytuje celkem 5 druhů slézu (\"Malva\"), 2 druhy lípy (\"Tilia\"), dále slézovec durynský (\"Lavatera thuringiaca\"), topolovka bledá (\"Alcea biennis\") a proskurník lékařský (\"Althaea officinalis\"). V Evropě se (zejména ve Středomoří) mimo četných dalších druhů již zmíněných rodů vyskytují 3 druhy ibišku (\"Hibiscus\"), 3 druhy slézovky (\"Malope\"), \"Kosteletzkya pentacarpos\", \"Malvella sherardiana\" a \"Kitaibela vitifolia\".\n\nKvěty slézovitých jsou rozličných forem a mohou být opylovány hmyzem (včelami, vosami, mravenci, mouchami, motýli aj.), ptáky, netopýry i nelétavými savci. Většinou jsou cizosprašné. Nektar se nejčastěji tvoří na vnitřní straně srostlých kališních lístků. U některých rodů (např. \"Helicteres\") se tvoří srůstem tyčinek a čnělky tzv. androgynofor, protáhlá struktura vystavující prašníky i blizny v určité vzdálenosti od okvětí. Páchnoucí květy lejnice (\"Sterculia\") jsou opylovány mouchami.\n\nZpůsoby šíření semen jsou rovněž velmi variabilní. Drobná semena z tobolek jsou nejčastěji šířena vzduchem nebo vodou, často jsou křídlatá nebo s dlouhými chlupy. Semena z měchýřků (např. lejnice – \"Sterculia\") mají často nápadné barvy a lákají ptáky. Semena z rozpadavého schizokarpu se šíří sama nebo se přichycují na srst zvířat. Lusky baobabů mají jedlou dužninu a jsou vyhledávána velkými savci. Oříšky lípy se šíří větrem pomocí křídla podepírajícího květenství. Semena z dužnatých plodů, obklopená míškem, jsou šířena savci a ptáky. Semena balsovníku (\"Ochroma pyramidale\") jsou stimulována ke klíčení ohněm.\n\nV rámci řádu slézotvaré (\"Malvales\") došlo s nástupem molekulární systematiky k dosti značným změnám. Tradiční rozlišovací znaky vymezující čeledi slézovité (\"Malvaceae\"), lipovité (\"Tiliaceae\"), cejbovité (\"Bombacaceae\") a lejnicovité (\"Sterculiaceae\") se ukázaly jako nahodilé a nestabilní. Bylo také zjištěno, že některé z těchto čeledí nejsou monofyletické skupiny. Např. srůst nitek prašníků se v evoluci řádu objevil v několika případech a nezávisle. Na základě zmíněných poznatků byla čeleď slézovité pojata široce a ostatní 3 čeledi do ní byly vřazeny.\n\nV současné taxonomii je čeleď slézovité rozdělována do 9 podčeledí, ne všechny však lze jasně vymezit morfologickými znaky:\n\nJihoamerický strom \"Cavanillesia platanifolia\" má ještě lehčí dřevo než je známá balsa z balzovníku jihoamerického (\"Ochroma lagopus\"). Oba druhy jsou pionýrské dřeviny obsazující světliny v pralese a vyznačují se velmi rychlým růstem. Tobolky některých druhů \"Pachira\" a \"Gyranthera\" dorůstají délky až 30 cm.\n\nKvěty \"Chiranthodendron\" mají velmi neobvyklý vzhled a pro nápadné červené prstovitě uspořádané tyčinky se jim říká 'opičí tlapky'. Jsou opylovány ptáky.\n\nSlézovité poskytují mnohostranný užitek. Jsou zdrojem dřeva, vláken, ovoce, pochutin, léčiv a slizů a některé se pěstují jako venkovní nebo pokojové okrasné rostliny.\n\nPověstné kontroverzní ovoce, durian cibetkový (\"Durio zibethinus\"), pochází z jihovýchodní Asie. Dužnina plodů afrického baobabu prstnatého (\"Adansonia digitata\") je jedlá, ze semen se připravuje olej.\nPražená i syrová semena některých druhů rodu \"Pachira\" jsou v tropické Americe vyhledávanou potravou. Jedlá semena mají i některé druhy lejnice, zejména \"Sterculia apetala\". Plody různých jihoamerických druhů rodu \"Patinoa\", \"Matisia\" a \"Quararibea\" mají jedlou a chutnou dužninu. Nejvýznamnější je \"Matisia cordata\", která je místy i pěstována a její plody jsou tradičně prodávány na jihoamerických trzích.\n\nIbiškovec jedlý neboli okra (\"Abelmoschus esculentus\") je pěstován jako zelenina již po tisíce let. K jídlu se používají nezralé tobolky.\n\nNejvýznamnější pochutinou ze slézovitých je bezesporu kakao, získávané z plodů kakaovníku pravého (\"Theobroma cacao\"). Pochází z tropické Ameriky, kde jej domorodci využívali dávno před příchodem Evropanů. Mezi známé pochutiny patří také různé druhy koly, zejména kolovník lesklý (\"Cola nitida\") a kolovník zašpičatělý (\"Cola acuminata\"), pocházející z Afriky. Semena, tzv. kolové ořechy, obsahují kofein aj. účinné látky a jsou používány jako povzbuzující prostředek a k výrobě známé coca-coly. Do směsí zejména tzv. ovocných čajů se často přidávají nakyslé a silně barvící dužnaté kalichy afrického ibišku súdánského (\"Hibiscus sabdariffa\").\n\nKomerčně využívané dřevo poskytují zejména rody \"Catostemma\", \"Ceiba\" a \"Scleronema\", místně je však využíváno dřevo mnoha jiných druhů. Široké využití má také velmi lehké dřevo balsy (\"Ochroma lagopus\"), pocházející z tropické Ameriky.\n\nByliny i dřeviny z čeledi slézovitých poskytují celou paletu různých typů vláken, získávaných z plodů, bylinných stonků nebo z lýka. Za nejvýznamnější rostlinné vlákno lze považovat bavlnu, získávanou z tobolek různých druhů bavlníku (\"Gossypium\").\nDalší významné vlákno je kapok, získávané z plodů tropických stromů \"Bombax malabaricum\", \"Ceiba pentandra\" a \"Chorisia speciosa\".\nZe stonkových vláken má největší význam juta, pocházející z jutovníku (\"Corchorus\"). Obdobná vlákna poskytují i různé druhy mračňáku (\"Abutilon\"), \"Ambroma augusta\", ibišek kenaf (\"Hibiscus cannabinus\"), \"Malachra capitata\", \"Sida rhombifolia\", \"Urena lobata\", rostliny z rodů \"Helicteres\" a \"Guazuma\" aj. Vlákna z lýka se získávají především z \"Thespesia populnea\", \"Triumfetta rhomboidea\" a \"Pavonia urens\".\n\nSilice ze semen asijského ibiškovce jedlého (\"Abelmoschus moschatus\") neboli okry je používána v parfumerii, kosmetice a k aromatizování potravin.\n\nZdužnatělé kalichy afrického ibišku súdánského (\"Hibiscus sabdariffa\") jsou používány jako močopudný prostředek a k rozrušování močových kamenů. Semena asijské lejnice \"Sterculia lychnophora\" obsahují hodně slizů a jsou oficiální drogou používanou proti průjmu, úplavici a při některých pohlavních chorobách.\nOdvar z kůry \"Guazuma ulmifolia\" je v tropické Americe používán proti úplavici, malárii, elefantiáze aj. nemocem.\nKvěty \"Quararibea funebris\" ostré chuti míchají jihoameričtí indiáni s čokoládou a dalšími přísadami a používají k léčebným a rituálním účelům. Tento druh je také farmaceuticky studován, neboť byly prokázány protirakovinné účinky.\n\nSliz z africké lejnice \"Sterculia tragacantha\" a indické \"S. urens\" je znám jako 'tragant' a je používán při výrobě potravin a farmaceutických přípravků.\nNěkteré druhy rodu \"Patinoa\" jsou v Jižní Americe zdrojem jedu pro lov ryb.\n\nJako okrasné dřeviny jsou u nás pěstovány některé lípy (mimo našich domácích druhů zejména lípa stříbrná – \"Tilia tomentosa\") a různé kultivary ibišku syrského (\"Hibiscus syriacus\"). Ibišek čínský (\"Hibiscus rosa-sinensis\") je oblíbená pokojová rostlina, stejně jako lípěnka africká (\"Sparmannia africana\"), pěstuje se i \"Pachira aquatica\". Ve sklenících botanických zahrad se lze setkat s bizarně kvetoucím ibiškem dřípeným (\"Hibiscus schizopetalus\").\n\nMezi nejčastěji pěstované zahradní slézovité rostliny patří topolovka růžová (\"Alcea rosea\"), sléz maurský (\"Malva mauritiana\"), slézovka trojklaná (\"Malope trifida\"), ibišek trojdílný (\"Hibiscus trionum\") a slézovec tříměsíční (\"Lavatera trimestris\").\n\nV tropech se jako okrasné rostliny pěstuje celá řada druhů, zejména z rodů flanelovník (\"Fremontodendron\"), dombeja (\"Dombeya\"), grevie (\"Grewia\"), \"Firmiana\", vlnovec (\"Ceiba\"), ibišek (\"Hibiscus\"), pavonie (\"Pavonia\"), ibiškovec (\"Malvaviscus\") a thespesie (\"Thespesia\"). Velkými růžovými kulovitými květenstvími vyniká dombeja \"Dombeya wallichii\", pocházející z Madagaskaru.\n\n\"Abelmoschus\",\n\"Abroma\",\n\"Abutilon\",\n\"Acaulimalva\",\n\"Acropogon\",\n\"Adansonia\",\n\"Aguiaria\",\n\"Akrosida\",\n\"Alcea\",\n\"Allosidastrum\",\n\"Allowissadula\",\n\"Althaea\",\n\"Ancistrocarpus\",\n\"Andeimalva\",\n\"Andringitra\",\n\"Androcalva\",\n\"Anisodontea\",\n\"Anoda\",\n\"Anotea\",\n\"Apeiba\",\n\"Asterotrichion\",\n\"Astiria\",\n\"Ayenia\",\n\"Bakeridesia\",\n\"Bastardiastrum\",\n\"Bastardiopsis\",\n\"Batesimalva\",\n\"Bernoullia\",\n\"Berrya\",\n\"Billieturnera\",\n\"Bombax\",\n\"Bordasia\",\n\"Boschia\",\n\"Brachychiton\",\n\"Briquetia\",\n\"Brownlowia\",\n\"Burretiodendron\",\n\"Byttneria\",\n\"Callianthe\",\n\"Callirhoe\",\n\"Calyculogygas\",\n\"Calyptraemalva\",\n\"Camptostemon\",\n\"Catostemma\",\n\"Cavanillesia\",\n\"Ceiba\",\n\"Cenocentrum\",\n\"Cephalohibiscus\",\n\"Cheirolaena\",\n\"Chiranthodendron\",\n\"Chorisia\",\n\"Christiana\",\n\"Cienfuegosia\",\n\"Clappertonia\",\n\"Coelostegia\",\n\"Cola\",\n\"Colona\",\n\"Commersonia\",\n\"Corchoropsis\",\n\"Corchorus\",\n\"Corynabutilon\",\n\"Craigia\",\n\"Cristaria\",\n\"Cullenia\",\n\"Decaschistia\",\n\"Dendrosida\",\n\"Desplatsia\",\n\"Dicarpidium\",\n\"Dicellostyles\",\n\"Diplodiscus\",\n\"Dirhamphis\",\n\"Dombeya\",\n\"Duboscia\",\n\"Durio\",\n\"Eleutherostylis\",\n\"Entelea\",\n\"Eremalche\",\n\"Erinocarpus\",\n\"Eriolaena\",\n\"Eriotheca\",\n\"Firmiana\",\n\"Franciscodendron\",\n\"Fremontodendron\",\n\"Fryxellia\",\n\"Fuertesimalva\",\n\"Gaya\",\n\"Glossostemon\",\n\"Glyphaea\",\n\"Goethalsia\",\n\"Gossypioides\",\n\"Gossypium\",\n\"Grewia\",\n\"Guazuma\",\n\"Guichenotia\",\n\"Gynatrix\",\n\"Gyranthera\",\n\"Hampea\",\n\"Hannafordia\",\n\"Harmsia\",\n\"Helicteres\",\n\"Helicteropsis\",\n\"Heliocarpus\",\n\"Helmiopsiella\",\n\"Helmiopsis\",\n\"Herissantia\",\n\"Heritiera\",\n\"Hermannia\",\n\"Herrania\",\n\"Hibiscadelphus\",\n\"Hibiscus\",\n\"Hildegardia\",\n\"Hochreutinera\",\n\"Hoheria\",\n\"Horsfordia\",\n\"Howittia\",\n\"Huberodendron\",\n\"Humbertiella\",\n\"Hydrogaster\",\n\"Iliamna\",\n\"Indagator\",\n\"Jarandersonia\",\n\"Julostylis\",\n\"Jumelleanthus\",\n\"Kearnemalvastrum\",\n\"Keraudrenia\",\n\"Kitaibelia\",\n\"Kleinhovia\",\n\"Kokia\",\n\"Kosteletzkya\",\n\"Kostermansia\",\n\"Krapovickasia\",\n\"Kydia\",\n\"Lagunaria\",\n\"Lasiopetalum\",\n\"Lawrencia\",\n\"Lebronnecia\",\n\"Lecanophora\",\n\"Leptonychia\",\n\"Luehea\",\n\"Lueheopsis\",\n\"Lysiosepalum\",\n\"Macrostelia\",\n\"Malachra\",\n\"Malacothamnus\",\n\"Malope\",\n\"Malva\" (včetně \"Lavatera\"),\n\"Malvalthea\",\n\"Malvastrum\",\n\"Malvaviscus\",\n\"Malvella\",\n\"Mansonia\",\n\"Matisia\",\n\"Maxwellia\",\n\"Megatritheca\",\n\"Megistostegium\",\n\"Melhania\",\n\"Melochia\",\n\"Meximalva\",\n\"Microcos\",\n\"Modiola\",\n\"Modiolastrum\",\n\"Mollia\",\n\"Monteiroa\",\n\"Mortoniodendron\",\n\"Napaea\",\n\"Nayariophyton\",\n\"Neesia\",\n\"Neobaclea\",\n\"Neobrittonia\",\n\"Neobuchia\",\n\"Neoregnellia\",\n\"Nesogordonia\",\n\"Nototriche\",\n\"Ochroma\",\n\"Octolobus\",\n\"Pachira\" (včetně \"Bombacopsis\"),\n\"Palaua\",\n\"Papuodendron\",\n\"Paradombeya\",\n\"Paramelhania\",\n\"Patinoa\",\n\"Pavonia\" (včetně \"Goethea\"),\n\"Peltaea\",\n\"Pentace\",\n\"Pentapetes\",\n\"Pentaplaris\",\n\"Periptera\",\n\"Perrierophytum\",\n\"Phragmocarpidium\",\n\"Phragmotheca\",\n\"Phymosia\",\n\"Physodium\",\n\"Pimia\",\n\"Pityranthe\",\n\"Plagianthus\",\n\"Pseudabutilon\",\n\"Pseudobombax\",\n\"Pseudocorchorus\",\n\"Pterocymbium\",\n\"Pterospermum\",\n\"Pterygota\",\n\"Quararibea\",\n\"Radyera\",\n\"Rayleya\",\n\"Reevesia\",\n\"Rhynchosida\",\n\"Robinsonella\",\n\"Roifia\",\n\"Rojasimalva\",\n\"Ruizia\",\n\"Rulingia\",\n\"Scaphium\",\n\"Scaphopetalum\",\n\"Schoutenia\",\n\"Scleronema\",\n\"Senra\",\n\"Septotheca\",\n\"Seringia\",\n\"Sida\",\n\"Sidalcea\",\n\"Sidasodes\",\n\"Sidastrum\",\n\"Sparrmannia\",\n\"Sphaeralcea\",\n\"Spirabutilon\",\n\"Spirotheca\",\n\"Sterculia\",\n\"Talipariti\",\n\"Tarasa\",\n\"Tetralix\",\n\"Tetrasida\",\n\"Theobroma\",\n\"Thepparatia\",\n\"Thespesia\",\n\"Thomasia\",\n\"Tilia\",\n\"Trichospermum\",\n\"Triplochiton\",\n\"Triumfetta\",\n\"Trochetia\",\n\"Trochetiopsis\",\n\"Uladendron\",\n\"Ungeria\",\n\"Urena\",\n\"Urocarpidium\",\n\"Vasivaea\",\n\"Veeresia\",\n\"Waltheria\",\n\"Wercklea\",\n\"Wissadula\",\n\"Woodianthus\"\n\n"}
{"id": "812892", "url": "https://cs.wikipedia.org/wiki?curid=812892", "title": "Kanton Céret", "text": "Kanton Céret\n\nKanton Céret (fr. \"Canton de Céret\") je francouzský kanton v departementu Pyrénées-Orientales v regionu Languedoc-Roussillon. Skládá se ze 14 obcí.\n\n"}
{"id": "812893", "url": "https://cs.wikipedia.org/wiki?curid=812893", "title": "Bones Howe", "text": "Bones Howe\n\nDayton Burr „Bones“ Howe (* 1933 Minneapolis, Minnesota, USA) je americký hudební producent a zvukový inženýr. V šedesátých letech spolupracoval se skupinami The 5th Dimension a The Association. Později produkoval několik alb Toma Waitse. Jako zvukový inženýr se podílel například na skladbě „California Dreamin'“ skupiny The Mamas and the Papas.\n"}
{"id": "812895", "url": "https://cs.wikipedia.org/wiki?curid=812895", "title": "Kanton La Côte Radieuse", "text": "Kanton La Côte Radieuse\n\nKanton La Côte Radieuse (fr. \"Canton de La Côte Radieuse\") je francouzský kanton v departementu Pyrénées-Orientales v regionu Languedoc-Roussillon. Skládá se ze čtyř obcí.\n\n"}
{"id": "812900", "url": "https://cs.wikipedia.org/wiki?curid=812900", "title": "Kanton Côte Vermeille", "text": "Kanton Côte Vermeille\n\nKanton Côte Vermeille (fr. \"Canton de Côte Vermeille\") je francouzský kanton v departementu Pyrénées-Orientales v regionu Languedoc-Roussillon. Skládá se ze čtyř obcí.\n\n"}
{"id": "812901", "url": "https://cs.wikipedia.org/wiki?curid=812901", "title": "Asylum Records", "text": "Asylum Records\n\nAsylum Records je americká hudební vydavatelství, které v roce 1971 založili David Geffen a Elliot Roberts. Prvním umělcem na labelu byl Jackson Browne, později pod toput značkou vydávali svá alba například Tom Waits, Linda Ronstadt, Joni Mitchell nebo Eagles.\n\n"}
{"id": "812902", "url": "https://cs.wikipedia.org/wiki?curid=812902", "title": "Kanton Elne", "text": "Kanton Elne\n\nKanton Elne (fr. \"Canton d'Elne\") je francouzský kanton v departementu Pyrénées-Orientales v regionu Languedoc-Roussillon. Skládá se ze sedmi obcí.\n\n"}
{"id": "812905", "url": "https://cs.wikipedia.org/wiki?curid=812905", "title": "Jerry Yester", "text": "Jerry Yester\n\nJerry Yester (* 9. ledna 1943 Birmingham, Alabama, USA) je americký zpěvák, skladatel, hudební producent a hudební aranžér. Začínal hrát v duu se svým bratrem Jimem, který později by členem skupiny The Association. Jerry Yester později hrál ve skupinách The New Christy Minstrels a Modern Folk Quartet. Počátkem devadesátých let krátce hrál s obnovenou skupinou The Lovin' Spoonful.\n"}
{"id": "812906", "url": "https://cs.wikipedia.org/wiki?curid=812906", "title": "Kanton Latour-de-France", "text": "Kanton Latour-de-France\n\nKanton Latour-de-France (fr. \"Canton de Latour-de-France\") je francouzský kanton v departementu Pyrénées-Orientales v regionu Languedoc-Roussillon. Skládá se z 10 obcí.\n\n"}
{"id": "812907", "url": "https://cs.wikipedia.org/wiki?curid=812907", "title": "Varvara Baryševová", "text": "Varvara Baryševová\n\nVarvara Borisovna Baryševová ( ; * 24. března 1977 Moskva, Ruská SFSR) je bývalá ruská rychlobruslařka.\n\nPrvního Mistrovství světa juniorů se zúčastnila v roce 1996 (diskvalifikována), v roce 1997 již debutovala v závodech Světového poháru, na Mistrovství světa ve víceboji a na Mistrovství světa na jednotlivých tratích. Startovala na Zimních olympijských hrách 1998 v závodě na 500 m (19. místo), o rok později se poprvé zúčastnila Mistrovství Evropy, kde skončila na osmém místě. V následujících letech se často umisťovala v první desítce, nejúspěšnější individuální sezónou byl ročník 2001/2002, kdy byla pátá na evropském i světovém vícebojařském šampionátu a v závodě na 5000 m na zimní olympiádě 2002. V dalších olympijských startech se umístila na 20. (1000 m), 10. (1500 m) a 14. (3000 m) místě. Sezónu 2002/2003 vynechala, v dalších letech již takových úspěchů nedosahovala. Startovala na Zimních olympijských hrách 2006, kde získala bronzovou medaili jako členka ruského týmu ve stíhacím závodě družstev. V individuálních olympijských závodech dojela jedenáctá na trati 1000 m a dvacátá na patnáctistovce. Po sezóně 2005/2006 ukončila sportovní kariéru. V roce 2009 se objevila na dvou závodech v úvodu sezóny.\n"}
{"id": "812918", "url": "https://cs.wikipedia.org/wiki?curid=812918", "title": "Galina Lichačovová", "text": "Galina Lichačovová\n\nGalina Vladimirovna Lichačovová ( ; * 15. července 1977 Sverdlovsk, Ruská SFSR) je bývalá ruská rychlobruslařka.\n\nNa mezinárodní scéně se poprvé objevila v roce 1997, kdy startovala na Mistrovství světa juniorů (15. místo). Do závodů Světového poháru poprvé nastoupila v roce 1998, na seniorském Mistrovství světa na jednotlivých tratích debutovala roku 2003. V dalších letech závodila na velkých světových akcích bez větších individuálních úspěchů, získala však bronzovou medaili na Zimních olympijských hrách 2006 ve stíhacím závodě družstev. S ruským týmem byla v této disciplíně čtvrtá na světových šampionátech v letech 2005, 2007 a 2009 a sedmá na zimní olympiádě 2010. Zde startovala i na trati 3000 m, kde se umístila na 20. místě. V sezóně 2010/2011 již závodila, s výjimkou jednoho startu na Světovém poháru, pouze na národních závodech, v létě 2011 se zúčastnila jednoho letního závodu v Rusku.\n"}
{"id": "812923", "url": "https://cs.wikipedia.org/wiki?curid=812923", "title": "Jiří Michný", "text": "Jiří Michný\n\nJiří Michný (13. února 1935, Ostrava – 1969, Ostrava) byl český herec.\n\nVystudoval herectví na DAMU (1958). Poté byl členem činoherního souboru plzeňského Divadla J. K. Tyla.\n\nByl prvním manželem herečky Jany Hlaváčové, se kterou měl dceru Terezu (* 1963). Hlaváčová si později vzala herce Luďka Munzara, a ten si ji osvojil a vychovával.\n\nV roce 1966 odešel do invalidního důchodu. V roce 1969 předčasně zemřel ve věku třiceti čtyř let (dceři Tereze bylo šest let).\n\n\n\n"}
{"id": "812925", "url": "https://cs.wikipedia.org/wiki?curid=812925", "title": "Enhanced Messaging Service", "text": "Enhanced Messaging Service\n\nEnhanced Messaging Service (EMS – vylepšený systém zpráv) je rozšíření služby krátkých textových zpráv (SMS) pro zasílání formátovaného textu, malých obrázků, jednoduchých animací a monofonních melodií. V češtině se zkratka EMS obvykle používá i pro jednotlivé zprávy.\n\nEMS je technologie mezi SMS a MMS, která poskytuje některé z funkcí MMS. Její výhodou je, že funguje i ve stávajících sítích, postupně je ale vytlačována MMS.\n\nNa rozdíl od multimediálních zpráv (MMS) se EMS dopravují mobilní sítí jako SMS nebo zřetězená zpráva (v závislosti na objemu dat) a mobilní operátoři tak obvykle i EMS účtují. Mobilní telefony, které EMS nepodporují, by měly zobrazit alespoň text zprávy. V některých zemích nelze zasílat EMS zprávy mezi různými operátory.\n\nFormát pro EMS vznikl spoluprací firem Samsung, Ericsson, Motorola, Siemens, Alcatel a dalších a jeho součástí standardu 3GPP 23.040 pro GSM SMS (Technická realizace služby krátkých zpráv (SMS)). Pro CDMA sítě byl převzat jako zvláštní teleservis WEMT (Wireless Enhanced Messaging Teleservice).\n\nPřidané informace jsou přenášeny ve zprávě na začátku oblasti, kde je jinak text zprávy (v poli TP-UD). Datová struktura, ve které jsou uloženy, se nazývá User Data Header (UDH), a o její přítomnosti informuje jednobitový příznak TP-UDHI (UDH Indicator).\n\n"}
{"id": "812927", "url": "https://cs.wikipedia.org/wiki?curid=812927", "title": "Čtyřpólový magnet", "text": "Čtyřpólový magnet\n\nČtyřpólový magnet je skupina čtyř naprosto stejných magnetů, které spolu navzájem svírají úhel 90°. Čtyřpólové magnety vytvářejí magnetické pole, jehož velikost roste spolu s radiální vzdáleností od své podélné osy. Používá se na zaostřování paprsků částic.\n"}
{"id": "812928", "url": "https://cs.wikipedia.org/wiki?curid=812928", "title": "Quinn Fabray", "text": "Quinn Fabray\n\nQuinn Fabray je postava v seriálu \"Glee\", kterou hraje americká herečka Dianna Agronová. Na začátku je Quinn šestnáctiletá kapitánka roztleskávaček (později je kvůli těhotenství vyhozena), která ve třetí epizodě zjistí, že je těhotná. Proto začne lhát svému klukovi Finnovi, že dítě čeká s ním. Ve skutečnosti byl otcem Puck. Rachel Quinn Finna závidí a udělá všechno proto, aby ho získala. Když zjistí, že Puck je otcem, řekne to Finnovi. Finn se proto s Quinn rozejde. Quinn je zoufalá a připadá si úplně sama. V posledním díle první série Quinn porodí zdravou holčičku, kterou společně s Puckem pojmenuje Beth. Beth adoptuje biologická matka Rachel Shelby Corcoran. Po porodu zjistí, že Santana, která je kapitánka rozinek, si chce zvětšit poprsí. Quinn to oznámí Sue a stává se znova kapitánkou. Později se do ní zamiluje pohledný Sam. Sam uvidí, jak se Quinn líbá s Finnem, proto se z ní rozejde. Quinn se opět dává dohromady s Finnem.\n"}
{"id": "812931", "url": "https://cs.wikipedia.org/wiki?curid=812931", "title": "1988 ve filmu", "text": "1988 ve filmu\n\n\n"}
{"id": "812933", "url": "https://cs.wikipedia.org/wiki?curid=812933", "title": "Eiičiró Oda", "text": "Eiičiró Oda\n\nEiičiró Oda ( 尾田栄一郎, \"Oda Eiičiró\", * 1. leden 1975, Kumamoto) je japonský mangaka, který proslul zejména jako autor mangy \"One Piece\".\n\nUž ve čtyřech letech se rozhodl stát se mangakou, protože nechtěl dělat stejnou práci jako ostatní. Inspiroval se čtením mangy Dragon Ball od svého nejoblíbenějšího mangaky - Akiry Torijamy. V roce 1992 se mu ve věku 17 let jeho sen splnil, když první manga \"Wanted!?\" (byla to sbírka povídek) byla konečně zveřejněna. To byl začátek dlouhé a úspěšné cesty. Oda opustil vysokou školu v roce 1994, zamířil do Tokia, kde spolupracoval s jinými mangaky. Jednalo se Šinobu Kaitaniho, Masaju Tokuhira a Nobuhira Wacukiho.\n\nBěhem těchto let Oda shromáždil nápady pro nadcházející mangu. Dvě verze mangy s názvem \"Romance Dawn\" byly vytvořeny a zanedlouho po tom byla zveřejněna série \"One Piece\" v časopise \"Weekly Jump\". Od té doby se Odova série stala neobyčejným dílem, které v Japonsku pravidelně trhá rekordy v počtu prodaných kusů.\n"}
{"id": "812935", "url": "https://cs.wikipedia.org/wiki?curid=812935", "title": "Rudi Dolezal", "text": "Rudi Dolezal\n\nRudi Dolezal (* 5. února 1958 Vídeň, Rakousko) je rakouský režisér a filmový producent. Od roku 1976 spolupracuje s Hannesem Rossacherem. Je držitelem tří cen Romy za dokumentární film \"Weltberühmt in Österreich – 50 Jahre Austropop\".\n\n"}
{"id": "812936", "url": "https://cs.wikipedia.org/wiki?curid=812936", "title": "Hannes Rossacher", "text": "Hannes Rossacher\n\nHannes Rossacher (* 16. října 1952 Steyr, Rakousko) je rakouský filmový producent a režisér. Od roku 1976 spolupracuje s Rudi Dolezalem. Je držitelem ceny Romy za dokumentární film \"Weltberühmt in Österreich – 50 Jahre Austropop\".\n\n"}
{"id": "812938", "url": "https://cs.wikipedia.org/wiki?curid=812938", "title": "Tony Terran", "text": "Tony Terran\n\nTony Terran nebo též Anthony Terran (30. května 1926 Buffalo, New York, USA – 20. března 2017, Los Angeles, Kalifornie, USA) byl americký trumpetista. Hrál na mnoha nahrávkách jako session hudebník, mezi jeho partnery patřili například Frank Sinatra, Nat King Cole, Ella Fitzgerald, Lalo Schifrin (\"\", 1967), Bonnie Raitt (\"Takin' My Time\", 1973), Bob Dylan, Linda Ronstadt (\"What's New\", 1983), Tom Waits (\"Closing Time\", 1973) nebo Madonna (\"I'm Breathless\", 1990). Byl členem skupiny The Wrecking Crew.\n"}
{"id": "812940", "url": "https://cs.wikipedia.org/wiki?curid=812940", "title": "Buffalo (rozcestník)", "text": "Buffalo (rozcestník)\n\nNázev Buffalo může nést:\n\n\n"}
{"id": "812943", "url": "https://cs.wikipedia.org/wiki?curid=812943", "title": "Nástrojař", "text": "Nástrojař\n\nNástrojař je řemeslník, který vyrábí nástroje určené pro průmyslovou, zejména strojírenskou výrobu, například lisovací nástroje, formy a přípravky. Může pracovat buď samostatně, anebo častěji v nástrojárnách výrobních podniků.\n\nNěkdy se nástrojářem míní také výrobce hudebních nástrojů, vyjma smyčcových.\n\nSériová a hromadná průmyslová výroba si nemůže vystačit s jednoduchými nástroji (pilník, vrták) a univerzálními stroji (soustruh, frézka), ale potřebuje složitější speciální nástroje, které produkci urychlují, zpřesňují a tím i zlevňují. To se týká zejména lisování, které může být velmi rychlé a přitom nevyžaduje příliš kvalifikovanou pracovní sílu. Potřeba speciálních, často jednoúčelových lisovacích nástrojů, vstřikovacích forem na plastické hmoty nebo montážních přípravků si vynutila vznik samostatného oboru nástrojařství, který se rychle rozvíjí v souvislosti s novými technologiemi. V současné době se v nástrojařství běžně používají technologie elektrojiskrového obrábění, hloubení a řezání a mnoho dalších.\n\n\n\nNástrojařské výrobky jsou obvykle velmi nákladné, složité a s velkými nároky na přesnost. Pro větší trvanlivost se vyrábějí z oceli a následně kalí. Vyráběly se nejprve ručně, řezáním, vrtáním, pilováním atd., později s použitím univerzálních obráběcích strojů. Pro nástrojařskou výrobu je to zejména frézka, hoblovka a obrážečka, rovinná i nástrojová bruska, souřadnicová vrtačka, pásová pila na kov, pilovačka a hrotový soustruh.\n\nTradiční postupy třískového obrábění však dnes vytlačuje elektrojiskrové obrábění. Formy se vyrábějí hloubením do kalených desek, ohybové nástroje elektrojiskrovým vyřezáváním atd. Protože jde o počítačem řízené (CNC) stroje, pracuje dnes nástrojař často s počítačem.\n\n\n\n"}
{"id": "812944", "url": "https://cs.wikipedia.org/wiki?curid=812944", "title": "Georges Ancely", "text": "Georges Ancely\n\nGeorges Ancely (1847 Toulouse, Haute-Garonne, Francie - 1919) byl francouzský obchodník a amatérský fotograf z Toulouse.\n\nNarodil se v Toulouse v roce 1847 v rodině hodináře původně z Lavaur (Tarn). Rodinný obchod byl umístěn na ulici Pomme č. p. 63. Jeho rodina vlastnila zámek na ulici Boulbonne č. p. 3.\n\nFotografoval různé žánry, každodenní život buržoazie, obyčejné lidi, územní plány, archeologická naleziště nebo krajiny. Jehy styl se podobal rukopisu jeho současníka Eugèna Trutata. Sám však působil jako amatér, své fotografie nechtěl šířit či publikovat.\n\nPo smrti George Ancely jeho rodina dala některé z jeho fotografií rodině Privatů. V roce 1971 Pierre Privat daroval 542 fotografií na skleněných deskách do sbírek muzea Musée Paul Dupuy.\n\n\n\n"}
{"id": "812946", "url": "https://cs.wikipedia.org/wiki?curid=812946", "title": "UNICEF Open 2012 – ženy", "text": "UNICEF Open 2012 – ženy\n\nTenisový turnaj UNICEF Open 2012 se konal ve dnech 17. až 23. června na otevřených travnatých dvorcích areálu Autotron park v nizozemském Rosmalenu poblíž ' s - Hertogenbosche. Řadil se do kategorie WTA International Tournaments. Odměny činily 220 000 USD.\n\nObhájkyně singlového titulu Roberta Vinciová ve čtvrtfinále podlehla kvalifikantce Kirsten Flipkensové. Soutěž vyhrála Ruska Naděžda Petrovová, když ve finále porazila Polku Urszulu Radwańskou 6–4, 6–3. Čtyřhru vyhrály aktuální vítězky French Open Sara Erraniová a Roberta Vinciová a získaly tak sedmý titul v sezóně.\n\n\nHráčky, které do hlavní soutěže obdržely divokou kartu:\n\nHráčky, které do hlavní soutěže postoupily z kvalifikace:\n\n\n\n\n"}
{"id": "812947", "url": "https://cs.wikipedia.org/wiki?curid=812947", "title": "AEGON International 2012 – ženy", "text": "AEGON International 2012 – ženy\n\nTenisový turnaj WTA AEGON International 2012 se konal ve dnech 16. až 23. června 2012 v anglickém Eastbourne na otevřených travnatých dvorcích. Dějištěm se stal areál Devonshire Park Lawn Tennis Clubu a událost patřila do kategorie WTA Premier Tournaments. Odměny činily 600 000 USD.\n\nObhájkyně titulu Francouzka Marion Bartoliová podlehla v semifinále Rakušance Tamiře Paszekové, která získala titul po finálové výhře nad Angelique Kerberovou 5–7, 6–3, 7–5.\n\n\nNásledující hráčky obdržely do hlavní soutěže divokou kartu:\n\nNásledující hráčky postoupily do hlavní soutěže z kvalifikace:\n\n\n\n\n"}
{"id": "812948", "url": "https://cs.wikipedia.org/wiki?curid=812948", "title": "UNICEF Open 2012 – muži", "text": "UNICEF Open 2012 – muži\n\nTenisový turnaj ATP UNICEF Open 2012 se konal ve dnech 17. až 23. června v nizozemském 's-Hertogenboschi venku na travnatých dvorcích jako součást kategorie 250 Series. Hrál se se v Autotron parku v Rosmalenu, blízko 's-Hertogenbosche. Odměny činily 450 000 EUR.\n\nRuský obhájce singlového titulu Dmitrij Tursunov vypadl již v úvodním kole s kvalifikantem Philippem Petzschnerem, který se probojoval do finále. Tam jej po setech 6–3 a 6–4 porazil nejvýše nasazený Španěl David Ferrer. Čtyřhru vyhrál první nasazení švédsko-rumunský pár Robert Lindstedt a Horia Tecău.\n\n\nHráči, kteří do hlavní soutěže získali divokou kartu:\n\nHráči, kteří do hlavní soutěže postoupili z kvalifikace:\n\n\n\n\n"}
{"id": "812949", "url": "https://cs.wikipedia.org/wiki?curid=812949", "title": "AEGON International 2012 – muži", "text": "AEGON International 2012 – muži\n\nTenisový turnaj ATP AEGON International 2012 se konal ve dnech 16. až 23. června 2012 v anglickém Eastbourne na otevřených travnatých dvorcích oddílu Devonshire Park Lawn Tennis Clubu. Řadil se do kategorie ATP World Tour 250. Odměny činily 450 000 EUR.\n\n\nHráči, kteří do hlavní soutěže obdrželi divokou kartu:\n\nNásledující hráč obdržel zvláštní výjimku:\n\nHráči, kteří se do hlavní soutěže probojovali z kvalifikace:\n\n\n\n"}
{"id": "812950", "url": "https://cs.wikipedia.org/wiki?curid=812950", "title": "Hydroizolace", "text": "Hydroizolace\n\nHydroizolace je druh stavební izolace zabraňující nežádoucímu průniku vody. Tvoří ji souvislá, neprodyšná vrstva tvořená různými voděodolnými materiály. Je běžně používaná ve stavebnictví vedle tepelné a zvukové izolace.\n\nPoužívá se v místech, kde by průnik vody působil poškozování konstrukcí a vlhkost uvnitř stavby, např.:\nHydroizolace se také používá k zabránění nežádoucímu úniku vody z nádrží, např. bazénů, septiků, průmyslových nádrží apod.\n\nDělení hydroizolace dle použitého materiálu (používají se také kombinace):\n\n"}
{"id": "812951", "url": "https://cs.wikipedia.org/wiki?curid=812951", "title": "Jekatěrina Lobyševová", "text": "Jekatěrina Lobyševová\n\nJekatěrina Alexandrovna Lobyševová ( ; * 13. března 1985 Kolomna, Ruská SFSR) je ruská rychlobruslařka.\n\nJuniorského Mistrovství světa se poprvé zúčastnila v roce 2002, kdy se umístila na 15. místě ve víceboji a na sedmé příčce ve stíhacím závodě družstev. Na mezinárodních seniorských závodech začala startovat v roce 2004, kdy debutovala ve Světovém poháru. V následující sezóně se poprvé objevila na Mistrovství Evropy (6. místo) a na Mistrovství světa ve víceboji (13. místo). Zúčastnila se rovněž Zimních olympijských her 2006, kde získala s ruským týmem bronzovou medaili ve stíhacím závodě družstev. Na individuálních distancích byla šestá (1500 m) a jedenáctá (1000 m). Na světovém šampionátu na jednotlivých tratích 2009 dojela šestá a sedmá v závodech na 1500, resp. 1000 m, na Mistrovství Evropy 2010 se umístila na čtvrtém místě, o rok později byla šestá. Startovala též na zimní olympiádě 2010, kde bylo jejím nejlepším individuálním výsledkem 11. místo na patnáctistovce. Na Mistrovství světa na jednotlivých tratích 2012 se v závodě na 1500 m umístila na páté příčce. Zúčastnila se Zimních olympijských her 2014, kde se v závodě na 500 m umístila na 25. místě, na kilometru byla dvacátá, na distanci 1500 m osmá a ve stíhacím závodě družstev pomohla ruskému týmu k zisku bronzové medaile.\n\n"}
{"id": "812957", "url": "https://cs.wikipedia.org/wiki?curid=812957", "title": "Vakuovaný beton", "text": "Vakuovaný beton\n\nVakuovaný beton je druh betonu, který se nijak zvlášť neliší od obyčejného betonu. Při zpracovávání se však používá podtlak, díky kterému se ze směsi odsává nežádoucí vzduch a nadbytečná voda. Vzduch, který je obsažen v betonu se odsává jako první. Uniká z pórů betonové směsi a bere s sebou právě již zmíněnou nadbytečnou vodu. Díky vakuování se urychlí proces tuhnutí a tvrdnutí samotného betonu. Při tomto postupu dosahuje beton velkých pevnosti v tlaku ale i v tahu. Tento vakuovaný beton má pak mnohem větší neprostupnost a menší obrusnost než beton nevakuovaný.\n\n"}
{"id": "812958", "url": "https://cs.wikipedia.org/wiki?curid=812958", "title": "Croydon", "text": "Croydon\n\nCroydon může být:\n\n\n\n\n"}
{"id": "812961", "url": "https://cs.wikipedia.org/wiki?curid=812961", "title": "Ivy Bridge", "text": "Ivy Bridge\n\nIvy Bridge je kódové označení pro mikroarchitekturu procesorů, které vyvíjí firma Intel. Ty na trhu nahradily starší, 32nm procesory Sandy Bridge. Ivy Bridge procesory jsou zpětně kompatibilní s platformou Sandy Bridge, ta ale může vyžadovat aktualizaci firmwaru.\n\nSpolečnost Intel vydala nové 7-série Panther Point čipsety s integrovaným USB 3.0 pro doplnění Ivy Bridge. Quad-core a dual-core-mobile modely byly uvedeny na trh 29. dubna a 31. května 2012. Procesor Core i3 pro stolní počítače se objevil na trhu ve třetím čtvrtletí roku 2012.\n\nIvy Bridge oproti Sandy Bridge přináší:\n\nV porovnání se Sandy Bridge:\n\nS deaktivovanými jádry.\n\nProcesory, které mají Intelovskou grafickou kartu HD 4000 (nebo HD P4000 v případě Xeonů) jsou tučně. Ostatní procesory mají HD 2500 a ty bez grafiky mají v kolonce frekvence grafiky \"N/A\".\n\n Je třeba kompatibilní základní deska\n\nVýznam přípon:\n\nPoznámka: Další high-endové serverové procesory založené na architektuře Ivy Bridge, s kódovým označením Ivytown, se na trh dostanou v roce 2013 při obvyklém jednoročním intervalu mezi desktopovými a serverovými procesory.\n\n\nProcesory Ivy Bridge nemají na rozdíl od Sandy Bridge jádro k heatspreaderu napájené, ale je zde použita obyčejná teplovodivá pasta, která má horší tepelnou vodivost. To při vyšším přetaktování může vést až k 20 °C tepelnému rozdílu. Toto je rozebráno na japonském serveru Impress PC Watch, v češtině např. zde.\n\n\n"}
{"id": "812963", "url": "https://cs.wikipedia.org/wiki?curid=812963", "title": "Croydon (Utah)", "text": "Croydon (Utah)\n\nCroydon je malá obec v severovýchodní části okresu Morgan County ve státě Utah. Je součástí metropolitní oblasti Ogden-Clearfield. Obcí prochází silnice Interstate 84. Nachází se zde také příroní útvar Devil's Slide.\n\n"}
{"id": "812965", "url": "https://cs.wikipedia.org/wiki?curid=812965", "title": "Světlana Vysokovová", "text": "Světlana Vysokovová\n\nSvětlana Jurjevna Vysokovová ( ; * 12. května 1972 Krasnokamsk, Permský kraj, Ruská SFSR) je bývalá ruská a sovětská rychlobruslařka.\n\nNa prvním mezinárodním závodě startovala v roce 1990, v několika dalších letech se však účastnila pouze sovětských a ruských závodů. Ve Světovém poháru debutovala v roce 1995, stejně jako na Mistrovství světa ve víceboji. Na mistrovství Evropy dosáhla nejlépe 8. místa v letech 2003 a 2006, na světových šampionátech na jednotlivých tratích dojela nejlépe sedmá v závodě na 5000 m v letech 2003 a 2004. Třikrát startovala na zimních olympijských hrách. Na ZOH 1998 byla dvanáctá v závodech na 3000 a 5000 m, na olympiádě 2006 se umístila na trati 3000 m osmnáctá a získala bronzovou medaili ve stíhacím závodě družstev, ve Vancouveru 2010 byla osmnáctá na třech kilometrech a třináctá na pěti kilometrech. Po sezóně 2009/2010 ukončila sportovní kariéru.\n"}
{"id": "812970", "url": "https://cs.wikipedia.org/wiki?curid=812970", "title": "Croydon (Pensylvánie)", "text": "Croydon (Pensylvánie)\n\nCroydon je menší město v okrese Bucks County ve státě Pensylvánie v USA. K roku 2010 zde žilo 9 950 obyvatel.\n"}
{"id": "812972", "url": "https://cs.wikipedia.org/wiki?curid=812972", "title": "John Thomas (fotograf)", "text": "John Thomas (fotograf)\n\nJohn Thomas (1838 Cellan, Wales – říjen 1905) působil jako fotograf ve Walesu a portrétoval řadu velšských ministrů.\n\nNarodil se v Cellanu poblíž Lampeter v roce 1838. Když byl mladý, rodina se přestěhovala do Liverpoolu, kde působil od roku 1853 deset let v soukenickém obchodě. Později musel kvůli špatnému zdraví změnit svůj způsob života. Před rokem 1870 získal zaměstnání, při kterém cestoval, prodával psací potřeby a fotografie, což mu umožnilo pracovat po celé zemi. Thomas si uvědomil, že tehdejší móda – fotografie zvané carte de visite – obsahují portréty dobře známých lidí, ale jen málokdo z nich byl z Walesu. V roce 1863 začal sám pořizovat \"carte de visite\" velšských ministrů a chystal se je prodávat.\n\nV roce 1867 na základě této myšlenky založil společnost \"The Cambrian Gallery\" s kanceláří na Everton Road č. p. 47 v Liverpoolu. Provozoval konvenční fotografické studio, ale pořídil také tisíce fotografií na dlouhých cestách po Walesu v době, kdy se fotografická deska musela pro fotografování připravit a hned vyvolat. Thomas zachytil nejen obyvatele Walesu, ale také řadu snímků krajin. Mnoho z jeho fotografií zakoupil velšský časopis \"Cymru\", který řídil pedagog a historik Owen Morgan Edwards. Ten nakonec zakoupil více než 3000 jeho negativů, když John Thomas oblast fotografie opustil. Edwards to komentoval, že „\"nikdo další nemá tak kompletní sbírku pohledů na historická místa Walesu\"“. John Thomas zemřel v říjnu roku 1905.\n\nCelkem 3000 jeho snímků z National Library of Wales spadá do kategorie public domain.\n"}
{"id": "812974", "url": "https://cs.wikipedia.org/wiki?curid=812974", "title": "Thierry Roland", "text": "Thierry Roland\n\nThierry Roland (4. srpna 1937 Boulogne-Billancourt, Francie − 16. června 2012 Paříž, Francie) byl francouzský sportovní komentátor. Svou kariéru začal jako moderátor na rozhlasové stanici ORTF. V roce 2012 komentoval první zápasy mistrovství světa ve fotbale.\n"}
{"id": "812978", "url": "https://cs.wikipedia.org/wiki?curid=812978", "title": "Odraz vlnění", "text": "Odraz vlnění\n\nOdraz vlnění či reflexe vzniká, pokud se přicházející vlnění dostane k rozhraní dvou prostředí. Na tomto rozhraní může dojít k jeho odrazu zpět do prostředí, ze kterého vlnění přichází. Tento jev nazýváme odrazem. Odraz se řídí zákonem odrazu. Zákon odrazu je platný pro všechny druhy vlnění (mechanické vlnění, elektromagnetické vlnění).\n\n\"Úhel odrazu je roven úhlu dopadu, přičemž odražené vlnění zůstává v rovině dopadu. Odražený paprsek zůstává v rovině dopadu (v rovině dané dopadajícím paprskům a kolmicí dopadu) a svírá s kolmicí dopadu úhel odrazu, který je stejně velký jako úhel dopadu.\"\n\nPokud zvažujeme dvě různá prostředí, jejichž rozhraní je rovinné, a na toto rozhraní dopadá rovinná vlna vlnění, tato se odráží zpět do původního prostředí. V místě dopadajícího paprsku vlnění vztyčit kolmici, tzv. kolmici dopadu (obecně jde o normálu k ploše rozhraní). Úhel mezi kolmicí dopadu a dopadajícím paprskem se nazývá úhel dopadu. Rovina, která je určena kolmicí dopadu a paprskem dopadajícího vlnění, se nazývá rovina dopadu.\nVlnění, které dopadá na rozhraní pod úhlem dopadu, dojde nejprve do bodu A a postupně do dalších bodů až po bod C. Tyto body se podle Huygensova principu stávají zdroji elementárních vlnění, které se šíří zpět do prostředí 1. Dochází tak k odrazu vlnění. Čelo dopadající vlny představuje úsečka AB, čelo odražené vlny představuje úsečka CD. Ze shodnosti trojúhelníků ABD a DCA vyplývá:\nÚhel formula_2 se nazývá úhel odrazu . Paprsek odraženého vlnění leží v rovině dopadu vlnění.\nUvedený vztah představuje matematickou formulaci zákona odrazu.\nZákon odrazu platí nejen pro rovinné vlnění, ale obecně pro libovolné vlnění dopadající na rozhraní libovolného tvaru.\n\nV přírodě se můžeme setkat s odrazem světla na hladkých površích (např. na vodní hladině).\nExistence odrazu umožňuje v optice konstrukci zrcadel a různých optických přístrojů.\n\n"}
{"id": "812980", "url": "https://cs.wikipedia.org/wiki?curid=812980", "title": "Vrabečnicovité", "text": "Vrabečnicovité\n\nVrabečnicovité (\"Thymelaeaceae\") je čeleď vyšších dvouděložných rostlin z řádu slézotvaré (\"Malvales\"). Zahrnuje 50 rodů a téměř 900 druhů a je rozšířena po celém světě. Vrabečnicovité jsou nejčastěji dřeviny se 4-četnými nebo 5-četnými květy. Některé druhy jsou velmi jedovaté. V české přírodě je čeleď zastoupena 2 druhy lýkovce a vrabečnicí roční.\n\nVrabečnicovité jsou opadavé nebo stálezelené keře a stromy, řidčeji i liány a byliny se střídavými nebo řidčeji vstřícnými jednoduchými listy bez palistů. Někdy jsou internodia zkrácená a listy proto vypadají jako přeslenité. Větve bývají ohebné a obtížně se lámou, neboť obsahují v lýku a kůře dlouhá pevná vlákna a dřevo je málo lignifikované. Čepel listů je celokrajná, se zpeřenou žilnatinou. Rostliny jsou jednodomé nebo řidčeji dvoudomé.\n\nKvěty jsou jednopohlavné nebo oboupohlavné, pravidelné, jednotlivé nebo v úžlabních či vrcholových květenstvích. Kalich je trubkovitý až zvonkovitý, srostlý, 4 až 5-četný, nejčastěji bledě zelený, bílý nebo smetanový. Korunních lístků je stejný počet jako kališních nebo dvojnásobek, často je koruna redukovaná na šupinky nebo chybí. Na bázi květní trubky je obvykle vyvinut nektáriový terč, buď srostlý nebo tvořený oddělenými nektárii, u některých zástupců může být i laločnatý a korunovitý. Tyčinek je 2 až mnoho (nejčastěji stejný počet jako kališních cípů nebo dvojnásobek), obvykle jsou přirostlé u ústí nebo uvnitř květní trubky, s krátkými tyčinkami. V jednopohlavných samičích květech tyčinky chybějí nebo jsou přítomna pouze staminodia. Semeník je svrchní, pseudomonomerní, tvořený jedinou komůrkou s jedním vajíčkem, někdy vyrůstající na krátkém gynoforu. Čnělka je vrcholová nebo poněkud postranní, s hlavatou bliznou. Plodem je peckovice, řidčeji oříšek. Semena jsou poměrně velká.\n\nMnohé druhy vrabečnicovitých jsou silně jedovaté. Nejčastější účinnou látkou je dafnin, kumarinový derivát přítomný ve všech částech rostliny.\n\nČeleď vrabečnicovité zahrnuje téměř 900 druhů v 50 rodech. Je rozšířena celosvětově od tropů po mírný pás. Nejvíce druhů roste v tropické Africe a Austrálii, velké zastoupení mají i ve Středomoří a na stepích střední Asie. Navzdory širokému areálu výskytu nikde netvoří podstatnou složku vegetace. Největší rody jsou gnidie (\"Gnidia\", asi 140 druhů), pimelea (\"Pimelea\", 110 druhů) a lýkovec (\"Daphne\", asi 100 druhů).\n\nV květeně České republiky je čeleď zastoupena 3 druhy: lýkovcem jedovatým (\"Daphne mezereum\"), lýkovcem vonným (\"Daphne cneorum\") a vrabečnicí roční (\"Thymelaea passerina\"). Na Slovensku roste v oblasti Muránské planiny endemický lýkovec slovenský (\"Daphne arbuscula\"). V evropské květeně jsou zastoupeny 4 rody: mimo dalších druhů zmíněných rodů, které se vyskytují především ve Středomoří, roste na Sardinii, Korsice a Sicílii \"Stellera pubescens\" a v jz. Rusku \"Diarthron vesiculosum\".\n\nO opylování květů vrabečnicovitých je známo málo. Plody jsou šířeny nejčastěji ptáky.\n\nČeleď vrabečnicovité byla v minulosti na základě morfologie dávána do souvislosti s čeleděmi hlošinovité (\"Elaeagnaceae\"), pryšcovité (\"Euphorbiaceae\") nebo \"Flacourtiaceae\". V současném systému jsou vrabečnicovité na základě molekulárních studií součástí řádu slézotvaré (\"Malvales\") jako jedna z bazálních čeledí řádu.\n\nKůra severoafrického lýkovce \"Daphne gnidium\" je používána při pohlavních a kožních nemocech a obsahuje látky urychlující porod. Listy se v Africe používají k barvení vlasů na černo. Ze dřeva \"Aquilaria malaccensis\", stromu pocházejícího z tropické Asie, se získává vonná silice používaná v luxusní parfumerii. Má využití i v místní medicíně.\n\nNěkteré druhy lýkovce, zejména lýkovec jedovatý (\"Daphne mezereum\"), lýkovec vonný (\"D. cneorum\") a lýkovec Burkwoodův (\"D. x burkwoodii\") se pěstují v ČR jako okrasné dřeviny nebo skalničky. Vzácně se pěstuje i severoamerický druh židelník bažinný (\"Dirca palustris\")\n\n\"Aetoxylon\",\n\"Amyxa\",\n\"Aquilaria\",\n\"Arnhemia\",\n\"Atemnosiphon\",\n\"Craterosiphon\",\n\"Dais\",\n\"Daphne\",\n\"Daphnopsis\",\n\"Deltaria\",\n\"Diarthron\",\n\"Dicranolepis\",\n\"Dirca\",\n\"Drapetes\",\n\"Edgeworthia\",\n\"Englerodaphne\",\n\"Enkleia\",\n\"Funifera\",\n\"Gnidia\",\n\"Gonystylus\",\n\"Goodallia\",\n\"Gyrinops\",\n\"Jedda\",\n\"Kelleria\",\n\"Lachnaea\",\n\"Lagetta\",\n\"Lasiadenia\",\n\"Lethedon\",\n\"Linodendron\",\n\"Linostoma\",\n\"Lophostoma\",\n\"Octolepis\",\n\"Ovidia\",\n\"Passerina\",\n\"Peddiea\",\n\"Phaleria\",\n\"Pimelea\",\n\"Rhamnoneuron\",\n\"Schoenobiblus\",\n\"Solmsia\",\n\"Stellera\",\n\"Stephanodaphne\",\n\"Struthiola\",\n\"Synandrodaphne\",\n\"Synaptolepis\",\n\"Tepuianthus\",\n\"Thymelaea\",\n\"Wikstroemia\"\n\n"}
{"id": "812982", "url": "https://cs.wikipedia.org/wiki?curid=812982", "title": "Stephanie Finochiová", "text": "Stephanie Finochiová\n\nStephanie Finochiová (* 1. prosince 1971) je americká dublérka a bývalá profesionální wrestlerka a manažerka. Nejvíce je známa spíše pod svým ringovým jménem Trinity a pro své působení v Total Nonstop Action a World Wrestling Entertainment.\n\n\nFinochiová se narodila a vyrůstala na Long Island v New Yorku kde v roce 1989 vystudovala Lindenhurstskou střední školu a v roce 1994 absolvovala Dowlingskou vysokou školu s titulem bakaláře. V roce 2000 se vrátila do Dowlingu a získala magisterský titul.\n\nMá více než dvacet let zkušenosti jako tanečnice a je certifikovaná instruktorka aerobiku. Má prsní implantáty které si nechala udělat v době působení pro Ohio Valley Wrestling.\n\n\n\n"}
{"id": "812983", "url": "https://cs.wikipedia.org/wiki?curid=812983", "title": "Ivan Lietava", "text": "Ivan Lietava\n\nIvan Lietava (* 20. července 1983, Bratislava) je slovenský fotbalový útočník, od ledna 2017 hráč rakouského klubu SK Pama ze 6. rakouské ligy. Fotbalový cestovatel, prošel vícero kluby na Slovensku, v ČR, Turecku, Ukrajině a Rakousku.\n\nMezi jeho mládežnické kluby patří Šenkvice a ŠK Cífer. V roce 2001 zamířil do Spartaku Trnava. O dva roky později podepsal smlouvu s AS Trenčín. V sezoně 2006/07 působil v Dukle Banská Bystrica. Před ročníkem 2007/08 přestoupil do MŠK Žilina. V létě 2008 odešel na hostování do Denizlisporu. Následně působil půl roku v Konyasporu a poté se vrátil do Žiliny. V září 2011 přišel do české ligy na hostování ze Žiliny do Dukly. V létě 2012 zamířil do ukrajinského klubu Vorskla Poltava.\n\nPřed jarní částí sezony 2012/13 posílil FC Spartak Trnava, ale vicemistr z minulé sezóny bojoval o záchranu v Corgoň lize. Ivan Lietava se v mužstvu střelecky neprosazoval a po půl roce v mužstvu předčasně skončil.\n\nPřed sezonou 2013/14 zamířil do SK Sigma Olomouc, kde podepsal dvouletou smlouvu. V Olomouci debutoval v lize 21. července 2013 (1. kolo sezóny 2013/14) proti hostujícímu týmu FC Slovan Liberec, v zápase vstřelil gól, ale pouze mírnil prohru na konečných 1:2 pro hosty. V Olomouci odehrál celkem 13 ligových zápasů a vstřelil 2 góly.\n\nV zimní přestávce sezóny 2013/14 změnil dres, odešel do Bohemians Praha 1905, kde podepsal jedenapůlletý kontrakt s opcí. 1. března 2014 nastoupil v ligovém utkání proti AC Sparta Praha a zařídil vyrovnání na průběžných 1:1, když se jím napálený míč z úhlu odrazil do sítě od obránce Mario Holka. Bohemians 1905 nakonec podlehl soupeři 1:2. V červnu 2015 mu skončila smlouva.\n\nV červenci 2015 posílil klub MFK Skalica, nováčka Fortuna ligy 2015/16. V prvním ligovém kole 18. 7. 2015 vstřelil vítězný gól celku MFK Ružomberok (výhra 3:1). Ve Skalici působil do konce roku 2015.\n\nOd ledna 2016 hrál v rakouských nižších ligách. Od ledna do června 2016 za USV Atzenbrugg/Heiligeneich, od července do prosince 2016 za SC Apetlon a od ledna 2017 za SK Pama.\n\n\"Aktuální k datu\" : 3. leden 2014\n"}
{"id": "812984", "url": "https://cs.wikipedia.org/wiki?curid=812984", "title": "Teorie ustáleného stavu", "text": "Teorie ustáleného stavu\n\nTeorie steady state (jiné názvy: teorie ustáleného stavu, teorie stacionárního vesmíru, teorie pevného stavu, teorie neměnného stavu, teorie stálého stavu) je jeden z modelů vesmíru.\nZachovává kosmologický princip, který tvrdí, že střední hustota látky a energie každé části vesmíru (ve velké měřítku) je stejná v čase a prostoru.\nTato teorie ho naplňuje tak, že předpokládá neustálý vznik hmoty z ničeho (protože jinak by se hustota vesmíru jako celku musela zmenšovat, protože expanduje).\nTeorie vznikla v roce 1948 jako alternativa k teorii Velkého třesku (Big Bang).\n"}
{"id": "812991", "url": "https://cs.wikipedia.org/wiki?curid=812991", "title": "Evropská silnice E17", "text": "Evropská silnice E17\n\nEvropská silnice E17 je evropskou silnicí 1. třídy. Začíná v belgických Antverpách a končí ve francouzském Beaune. Celá trasa měří 696 kilometrů.\n\n\n\n"}
{"id": "812993", "url": "https://cs.wikipedia.org/wiki?curid=812993", "title": "Česká sekce v Nimes", "text": "Česká sekce v Nimes\n\nČeská sekce v Nîmes je politicko – kulturní a edukativní projekt francouzsko – české spolupráce . V rámci něj se desítky mladých Čechů a Češek vzdělávají ve Francii po dobu střední školy, kde své studium zakončí francouzskou maturitní zkouškou, tzv. bacem. Sesterská sekce je zřízena ještě v Dijonu, kde Češi navštěvují Lycée Carnot. V Dijonu studují i chlapci, zatímco Nimes je dnes pouze sekcí dívčí. Financování těchto sekcí zajišťují Velvyslanectví Francouzské republiky v ČR, města Nimes a Dijon, krajské rady krajů Languedoc-Roussillon a Burgundsko a od školního roku 2011/2012 i rodiče studentů částkou 1000 euro na rok. Předtím bylo toto studium prakticky bezplatné.\nLycée Alphonse Daudeta přijímá a ubytovává české studenty už od roku 1924. Během dlouhé historie sekce došlo k několika přerušením těchto pobytů českých studentů, později i studentek. První impuls k vytvoření této sekce dal ve dvacátých letech Ernest Denis, francouzský historik, politik a slavista, který vytvořil několik děl o Čechách a Moravě.\nZavření a znovuotevření sekce výborně mapuje vývoj dějin, jak evropských, tak zejména českých (resp. československých) ve dvacátém století. Poprvé byla sekce zavřena v letech 1939 – 1946, kvůli zuřícímu válečnému konfliktu. Nicméně po obnovení této tradice v roce 1946, studium Čechoslováků v Nîmes nemělo dlouhé trvání. Po roce 1948 byla sekce s nástupem socialismu u nás zavřena, a to až do mírného uvolnění zahraniční politiky vůči západu na konci 70. let minulého století. Sekce zažila krátkou periodu oživení v letech 1969 – 1973. Definitivní propojení Československa (od r. 1993 České republiky) datujeme od roku 1990, tedy téměř ihned po Sametové revoluci. Na těchto etapách je zřejmé, že oba národy měli vždy zájem o obnovení vztahů a vzájemných kontaktů a snažili se o sbližování, kdykoli to bylo z hlediska dějin a událostí možné. V současné době studuje v Nimes 12 dívek, 4 v každém ročníku.\n\nLycée Alphonse Daudeta přijímá české studenty od ročníku seconde až do terminálu. Seconde odpovídá českému prvnímu ročníku střední školy, terminál potom ročníku maturitnímu, přičemž francouzské lycée se studuje jen 3 roky.\nSamotná škola spadá pod Académie Montpellier. Montpellier je metropole regionu Languedoc-Roussillon a univerzitní město. Lycée se nachází v samém historickém centru Nimes, v blízkosti antických arén, a nabízí některým studentům i internát, na kterém bydlí i české studentky. Budova lycea má pestrou historii. Byla využívána jako hospic, nemocnice, „Palác umění“ a až na konci 19. století zde bylo zbudováno státní chlapecké gymnázium. Jméno dostalo v roce 1966 po Alphonsi Daudetovi, francouzském spisovateli, který se v Nimes narodil. Dnes je budova lycea na seznamu historických monumentů.\n\nStudenti jsou pro české sekce vybíráni velmi selektivním řízením, které má dvě kola. Po odeslání písemné přihlášky a vyplnění formulářů následují písemné testy a nakonec s hrstkou vybraných i pohovor, kterého se účastní zástupci francouzských škol.\nStudenta, který uspěl, čeká v září trochu jiný školní systém a zvyky. Ve Francii jedna vyučovací hodina trvá 55 minut a přestávky jsou většinou pětiminutové. Vyučování začíná v osm a končí v šest hodin večer, zvlášť proto, že mezi jednotlivými hodinami může mít žák docela velké pauzy. Je tedy například možné mít odpolední vyučování jen od čtyř do šesti a podobně. Studenti ve škole bydlí a stravují se. Na obou lyceích je k dispozici česká asistentka, která vyučuje český jazyk a literaturu, aby studenti mohli odmaturovat i z češtiny a studium bylo kompletně nostrifikované i u nás. Během školního roku ve Francii mají studenti zhruba čtyři dvoutýdenní prázdniny během niž jezdí většinou domů. Poslední důležitý rozdíl spočívá v tom, že Francouzi maturují v předposledním ročníku z francouzského jazyka a jednoho dalšího předmětu a v posledním ročníku ze všech ostatních předmětů.\n\n"}
{"id": "812995", "url": "https://cs.wikipedia.org/wiki?curid=812995", "title": "Cesta k ráji", "text": "Cesta k ráji\n\nParadise Alley je americký film z roku 1978. Film pojednává o třech bratrech v Hell's Kitchen. Hlavním hrdinou je Cosmo, který má úplně protikladné bratry, prvním je Viktor a druhý Lenny.\n"}
{"id": "812996", "url": "https://cs.wikipedia.org/wiki?curid=812996", "title": "Sebevrazi - Love story z onoho světa", "text": "Sebevrazi - Love story z onoho světa\n\nSebevrazi – Love story z onoho světa je americká road movie z roku 2006. Hlavním hrdinou je Zia (Patrick Fugit), který vyrazí ve starém kombíku na cestu, při které potká Knellera (Tom Waits).\n"}
{"id": "812998", "url": "https://cs.wikipedia.org/wiki?curid=812998", "title": "Postpunkční syndrom", "text": "Postpunkční syndrom\n\nPostpunkční syndrom (anglicky \"postdural puncture headache\", PDPH) je pro pacienta nepříjemný stav spojený s bolestí hlavy (\"cefalea\"), případně dalšími obtížemi (jako jsou poruchy zraku a sluchu nebo nevolnost), ke kterému může dojít po lumbální punkci (příčina není zcela jasná, snad následkem perforace meningů a nitrolební hypotenze). Dochází k němu zpravidla 24–48 hodin po provedení punkce. Výskyt postpunkčního syndromu je výrazně nižší při použití tzv. atraumatické jehly, tzn. tenké nebo supertenké jehly, kterou ale v Česku nehradí zdravotní pojišťovna (jehla stojí kolem 300 Kč). Při použití jehly o průměru 24 G se uvádí výskyt postpunkčního syndromu jen u 2 % pacientů.\n\nBolesti se vyskytují zpravidla po zaujmutí vertikální polohy, po uložení páteře do horizontální polohy (lehnutí si) zpravidla mizí. Při vztyčené poloze je totiž v páteřním kanálu několikanásobně vyšší tlak než při poloze horizontální.\nPotíže trvají typicky dny (nejčastěji 4 dny), mohou ale přetrvávat i měsíce.\n\nPotíže zpravidla samy vymizí, doporučuje se klidový režim – ležet, dostatek tekutin, analgetika, kofein (způsobuje vazokonstrikci).\n\nPřípadně je možná terapie, která se ale neprovádí na všech pracovištích:\n\n\n"}
{"id": "812999", "url": "https://cs.wikipedia.org/wiki?curid=812999", "title": "Expendables: Postradatelní 2", "text": "Expendables: Postradatelní 2\n\nExpendables: Postradatelní 2 je americký akční film Simona Westa z roku 2012. Jedná se o pokračování filmu z roku 2010. Hlavní role si zahráli Sylvester Stallone, Jason Statham, Bruce Willis, Liam Hemsworth, Arnold Schwarzenegger, Jean-Claude Van Damme a Chuck Norris. Opět se vrací tým Postradatelných, aby splnili další úkol pro agenta CIA Churche. Všichni se vrhají do nepřátelských linií, protože jsou postradatelní.\n\n"}
{"id": "813000", "url": "https://cs.wikipedia.org/wiki?curid=813000", "title": "Mošovský park", "text": "Mošovský park\n\nMošovský park je park přiléhající ke kaštelu v Mošovcích v okrese Turčianske Teplice. Od druhé poloviny 18. století je neodmyslitelnou součástí obce.\n\nMošovský park je typickým příkladem anglického parku, kde se skupiny stromů střídají s volnými prostranstvími a vodními plochami. Nerušeně přechází do okolní přírody, protože většinu parkových objektů tvoří domácí dřeviny. Z listnáčů jsou to nejčastěji javor, jasan, buk, dub, habr, lípa, akát, bříza, z jehličnatých několik druhů smrků, borovice a jedle. Z cizokrajných dřevin jako raritu lze zmínit jinan dvoulaločný z východní Asie či kaštan jedlý. Park svou rozlohou 16,5 ha patří mezi největší na středním Slovensku. Založili ho Révaiové, pravděpodobně před postavením nového kaštela.\n\nSoučástí parku je i klasicistní zahradní pavilon s kruhovým půdorysem a přistavěnými bočními křídly. Kruhový pavilon s velkými půlkruhovými okny je krytý kopulovitý střechou. Postaven byl v roce 1800 jako skleník. Donedávna se využíval jako sklad nářadí na údržbu parku, pak byl přeměněn na aquacentrum patřící hotelu. V současnosti je opět nevyužívaný.\n\nBývalá neogotická kaple s mauzoleem, v jejímž interiéru dnes sídlí Muzeum mošovských řemesel. V jeho expozici se nacházejí nástroje používané při výrobě známých mošovských výrobků.\n\nV roce 1913 byl poměrně blízko zahradního pavilonu postavený secesní skleník. Nacházel se nalevo od chodníku, který slouží jako hlavní vchod do parku. Bohužel po této mladé stavbě už nezůstalo ani stopy. Na stavbu skleníku použili kamenný materiál ze starého gotického kostela, který byl zbourán v roce 1912. Byla to malá stavba, skleněnými plochami orientovaná na východ a západ. Přibližně v roce 1930 dali noví majitelé révaiovského panství, Hubayovci, obnovit předpokoj tohoto skleníku. Vnější tři stěny předpokoje byly z velké části znovu vyzděné z okrasných uhlových kamenů starého kostela a věže. Takto využitý kamenný materiál z nejstarších dob Mošovců (zač. 14. století) byl zachován i pro budoucí generace. Vchod do skleníku byl orientovaný na jih. Už po druhé světové válce byl secesní skleník v kritickém stavu. Vzácný kamenný materiál lidé rozebírali a používali při stavbách rodinných domů. V Mošovském parku ho už dnes nenajdeme. \n\nNa severozápadní straně parku se k němu připojují i dvě takzvané Mošovské aleje, zapsány do seznamu chráněných přírodních památek.\n\n"}
{"id": "813002", "url": "https://cs.wikipedia.org/wiki?curid=813002", "title": "Mošovské aleje", "text": "Mošovské aleje\n\nMošovské aleje je chráněný areál nacházející se nedaleko slovenské obce Mošovce, na okraji révayovského Mošovského parku. Aleje jsou osazeny javory, jasany, kaštany a lipami a jsou dokladem citlivého vztahu našich předků k přírodnímu prostředí a schopnosti vhodně zakomponovat přírodní prvky do horského panoramatu.\n\n\n"}
{"id": "813003", "url": "https://cs.wikipedia.org/wiki?curid=813003", "title": "Tobiášova borovice", "text": "Tobiášova borovice\n\nTobiášova borovice byla památným stromem v oblasti Trojzemí, ve východní části Lužických hor. Borovice, která v průběhu 90. let 20. století odumřela a jejíž torzo bylo v prosinci roku 2012 pokáceno, po dobu své zhruba 250leté existence připomínala příběh z pašeráckých dob. Stála na Žitavské cestě (Hraniční cestě) asi 300 metrů SSV od vrcholu Loupežnický vrch a zříceniny hradu Větrov. Na rozcestí \"U Tobiášovy borovice\" se kříží řada značených turistických tras.\n\n\nObchodník Tobiáš Kunze z Dolního Sedla u borovice o vlásek utekl kulce zlodějů dřeva, která mu jen poškodila klobouk. Jako výraz vděku nechal strom při kácení lesa kolem roku 1800 stát. Na kmen pověsil obrázek svého patrona, svatého Tobiáše, po něž nese borovice jméno.\n\nBorovice rostla poblíž hranice tří katastrů - již dříve cesta dělila panství Jablonné a Grabštejn - dodnes jsou na místě kamenné mezníky s vytesanými symboly. Poblíž borovice se prý scházeli také pašeráci. Zdejší území je ve správě CHKO Lužické hory a patří do okresu Liberec.\n\nPoblíž bývalého stanoviště borovice je turistický rozcestník Klubu českých turistů. Prochází zde řada tras, zejména Evropská dálková trasa E3, která je zde zároveň novou Hřebenovou trasou. \n\n\n"}
{"id": "813005", "url": "https://cs.wikipedia.org/wiki?curid=813005", "title": "Elektra (kavárna)", "text": "Elektra (kavárna)\n\nKavárna Elektra je prvorepubliková ostravská kavárna. Nachází se v přízemí někdejšího společenského domu \"Hornický dům\", na nároží Nádražní třídy a Umělecké ulice. Od 19. listopadu 1992 je památkově chráněna jako kulturní památka České republiky.\n\nHornický dům byl postaven z rozhodnutí revírní rady v letech 1924–1926. Projekt architektů Františka Koláře a Jana Rubého z roku 1923 je čtyřposchoďová budova s frontami do tří ulic (Jurečkova, Nádražní a Umělecká), ozdobená sochami horníků a tavičů z dílny Augustina Handzela. Přízemní kavárna byla otevřena 18. listopadu 1926. Roku 1930 byla vlivem přesunu přízně zákazníků k novým kavárnám Fenix a Savoy dočasně uzavřena. Mezi významné hosty patřili např. herci Oldřich Nový, Jiří Voskovec a Jan Werich. V provozu byla až do 31. března 2001.\n\nV roce 2001 plánoval nový majitel domu, společnost Prosper Trading, vybudování autosalonu značky Jaguar. S tím však nesouhlasili ani orgány památkové péče, ani magistrát města Ostravy. V roce 2003 zde proto místo autosalonu vznikla načerno nezkolaudovaná restaurace Hacienda Mexikana (poté Comedor Mexicano). Ačkoliv po protestech veřejnosti a památkářů stavební úřad Moravské Ostravy a Přívozu udělil majiteli pokutu 300 tisíc korun a nařídil černou stavbu odstranit, po téměř dvou letech fungování ji nakonec zlegalizoval. Podle Janiny Brychlecové z ostravského pracoviště Národního památkového ústavu byla tato stavební úprava pro prostory bývalé kavárny nevhodná a výrazně degradovala hodnotu kulturní památky.\n\nV listopadu 2011 se restaurace Comedor Mexicano odstěhovala na nedalekou Zámeckou ulici. V roce 2012 provedl nový nájemce J&T Banka sedm měsíců trvající rekonstrukci prostor včetně zásahů do nosných konstrukcí a v původních prostorách obnovil kavárnu kombinovanou s bankovní pobočkou. Podle architekta stavby Petra Hrůši bylo záměrem rekonstrukce zachovat styl připomínající prvorepublikový originál, přestože interiér je odlišný od původní kavárny. Součástí interiéru jsou mimo jiné zapůjčená umělecká díla ze sbírek sousedního Domu umění. Pro návštěvníky bude k dispozici zhruba padesát míst, přičemž jednotlivé stoly budou pojmenovány po známých osobnostech, které sem kdysi chodily. Kavárna je otevřena od pondělí do pátku.\n\n"}
{"id": "813006", "url": "https://cs.wikipedia.org/wiki?curid=813006", "title": "Antonín Navrátil", "text": "Antonín Navrátil\n\nAntonín Navrátil (* 3. února 1958) je český herec a dabér.\n\n\n"}
{"id": "813007", "url": "https://cs.wikipedia.org/wiki?curid=813007", "title": "Guild Wars 2", "text": "Guild Wars 2\n\nGuild Wars 2 je pokračování fantasy MMORPG hry \"Guild Wars\" od americké firmy ArenaNet.\n\nV této hře existují čtyři platidla (zlato - klasické platidlo, karma - za úspěchy v úkolech, laurely - speciální platidlo získávané plněním daily achievmentů a gemy - bonusové platidlo pro změny vzhledu postavy za reálné peníze, za gemy nelze koupit vylepšení po stránce síly atd.). Hlavních serverů je několik a mezi těmi může hráč přecházet. Na rozdíl od většiny MMORPG se hra zaměřuje na hráče a jejich kooperaci. Abyste si hru užili, nemusíte hodiny grindovat. Téměř za vše, co uděláte, vás hra odmění. Takže pokud nechcete plnit úkoly (což by byla chyba, protože systém dynamických událostí je skvělý), stačí se věnovat craftingu, průzkumu lokací, osobnímu příběhu, plnění dungeonů, strukturovanému PvP, World PvP nebo plnění velkých jednorázových eventů (například odražení invaze nestvůr z moře a zničení jejich hnízda). Hra má časté aktualizace, a tak se nemusíte bát, že by vás přestala bavit.\n\nHra Guild Wars 2 se odehrává na kontinentě zvaném Tyria. Ve světě Guild Wars existují ještě dva další kontinenty, které však nejsou ve hře přístupné. Je to východně laděná Cantha a severní Afrikou inspirovaná Elona (také známá jako Země zlatého Slunce). Cestu do Canthy znemožňuje nejen nemrtvá flotila draka Zhaitan ale i fakt, že do ní mají cizinci vstup zakázán. Elona i Tyria jsou na rozdíl od Canthy součástí stejného superkontinentu, avšak cestu po souši blokují krystaličtí posluhovači draka Kralkatorrika (vlastně i drak sám). Navíc je Elona momentálně ovládána nemrtvým lichem jménem Palawa Joko.\n\nPříběh Guild Wars 2 se točí kolem návratu prastarých draků. Těchto draků je šest, přičemž čtyři z nich jsou známí a popsaní. Úkolem hráče je zabít draka Zhaitana, jenž se nejvíce podílí na devastaci Tyrie.\nJako první se v podzemí Tyrie probudil Primordus a vyhnal s pomocí svého šampióna Great Destroyera Asury, Dredge, Skritty a Trpaslíky z podzemí. Jeho přisluhovači jsou Destroyeři a zastupuje element ohně.\nNásledován byl Jormagem, jehož elementem je led a sníh. Tento drak vyhnal Kodany a Norny ze severu. Jeden norský hrdina mu však dokázal vyrazit zub. Jeho přisluhovači se nazývají Icebrood.\nTřetí se probudil Zhaitan. Tento nemrtvý drak vyzdvihl poloostrov Orr z hlubin moře, což způsobilo masivní záplavy po celém světě. Padlý orský národ a všechny utonulé promění ve své přisluhovače Risen.\nO drakovi z hlubin Nekonečného oceánu se ví snad jen to, že se probudil jako čtvrtý. Vyhnal z moře Kraity, Quaganny a nestvůry karky. Jako přisluhovače si vytváří podivná chapadlovitá stvoření.\nPátým probuzeným drakem je Kralkatorrik. Probudil se v domovině Charrů, přeletěl přes padlé království Ascalon a přistál v Crystal desert zanechávaje za sebou spálený pruh země Dragonbrand. Jeho elementem jsou krystaly a jeho přisluhovači se nazývají branded.\nŠestým drakem je drak džungle, jehož jméno zní Mordemoth. Probudil se působením sylvari Scarlet Briar napojením na Ley Lines. Jeho přisluhovači se nazývají Mordrem. Mordremoth je drak, na kterého se hra zaměří v Living World Season 2. Některé draky můžete porazit ve \"world eventech\", které se stále opakují a zúčastní se jich mnoho lidí.\n\nVšechny rasy mají svůj vlastní příběh, který je pěkně vymyšlený a velmi zábavný.\n\n\n"}
{"id": "813008", "url": "https://cs.wikipedia.org/wiki?curid=813008", "title": "Hoffer", "text": "Hoffer\n\nHoffer, Höffer nebo Hoeffer může znamenat:\n\n"}
{"id": "813017", "url": "https://cs.wikipedia.org/wiki?curid=813017", "title": "Obvod obce s rozšířenou působností Vítkov", "text": "Obvod obce s rozšířenou působností Vítkov\n\nSprávní obvod obce s rozšířenou působností Vítkov je jedním ze správních obvodů Moravskoslezského kraje. Obvod představuje jižní část okresu Opava a zahrnuje celkem 12 obcí, z toho dvě města (Budišov nad Budišovkou a Vítkov). Rozloha obvodu činí 280,11 km² a ke dni 1. ledna 2016 na jeho území žilo 13 460 obyvatel (hustota zalidnění 48 ob./km²).\n\nMěsto Vítkov je zároveň obcí s pověřeným obecním úřadem. Správní obvod obce s rozšířenou působností Vítkov se kryje se správním obvodem pověřeného obecního úřadu Vítkov. \n\nÚzemí sousedí s následujícími obvody obcí s rozšířenou působnosti: Na severu až severovýchodě s ORP Opava, na jihovýchodě s ORP Odry, na jihozápadě s ORP Olomouc, na západě s ORP Šternberk a na severozápadě s ORP Bruntál.\n\nSeznam obcí, jejichž územím je obvod tvořen. \n\n"}
{"id": "813021", "url": "https://cs.wikipedia.org/wiki?curid=813021", "title": "Evropská silnice E18", "text": "Evropská silnice E18\n\nEvropská silnice E18 je evropskou silnicí 1. třídy. Začíná v Severním Irsku v Craigavonu a končí v ruském Petrohradu. Celá trasa měří 1 890 kilometrů. Jako všechny ostatní evropské silnice ani E18 není na území Spojeného království označena. Z Británie do Norska je cesta zajištěna pravidelnou trajektovou dopravou přes Severní moře. Mezi Švédskem a Finskem je zajištěna taktéž trajektová doprava přes Baltské moře.\n\n\n\n\n\n\n"}
{"id": "813025", "url": "https://cs.wikipedia.org/wiki?curid=813025", "title": "Gymnázium Dr. Josefa Pekaře", "text": "Gymnázium Dr. Josefa Pekaře\n\nGymnázium Dr. Josefa Pekaře je státní všeobecné čtyřleté a osmileté gymnázium sídlící v Mladé Boleslavi. Díky více než třísetleté tradici se jedná o nejstarší střední školu ve městě. Škola je pojmenována po významném českém historikovi, Josefu Pekařovi, který je zároveň jejím absolventem.\n\nBudova gymnázia byla postavena roku 1903 v novobarokním stylu pro městskou reálku. Architektem a vedoucím stavby byl vrchní stavební rada Rosenberg. Stavba byla dokončena během jednoho roku. Dominantní je typické novobarokní průčelí s balkonem, na jehož obou stranách jsou umístěny dvě vázy a plastiky Učence s knihou a sovou a Ženy zhlížející se v zrcadle a mající dva obličeje. Nad hlavním vchodem je umístěn městský znak Mladé Boleslavi – stříbrný jednoocasý lev v modrém poli, s červeným vyplazeným jazykem a se zlatou zbrojí.\n\n"}
{"id": "813027", "url": "https://cs.wikipedia.org/wiki?curid=813027", "title": "Maša Haľamová", "text": "Maša Haľamová\n\nMaša Haľamová, vdaná Mária Pullmanová (28. srpna 1908, Blatnica – 17. července 1995, Bratislava) byla slovenská básnířka.\n\nNarodila se v rodině obchodníka a vzdělání získávala v Martině, vyšší školy navštěvovala v Martině a v Bratislavě, kde i v roce 1925 odmaturovala. Po maturitě pracovala jako úřednice v přijímací kanceláři sanatoria v Novém Smokovci ve Vysokých Tatrách, kde žila 30 let. Byla vynikající lyžařka a stala se nejmladší rozhodčí na mistrovství světa na Štrbském Plese v roce 1935. V roce 1930 se provdala za hlavního lékaře Státních koupelí na Štrbském Plese - lékaře MUDr. Jána Pullmana (* 27. listopdadu 1898 - † 19. září 1956) a ve Vysokých Tatrách žila ve vile Maríně až do manželovy předčasné smrti v roce 1956. V letech 1957 - 1958 pracovala v Martině jako redaktorka vydavatelství Osveta a odtud odešla do Bratislavy, kde pracovala až do roku 1973, kdy odešla do důchodu, jako redaktorka ve vydavatelství Mladé letá. Zemřela v Bratislavě, ale pochovali ji na Národním hřbitově v Martině.\n\nUž jako studentka zveřejňovala překlady z ruské poezie v Slovenském deníku. Vlastní tvorbu začala publikovat v 2. polovině 20. let v literárních časopisech Slovenské pohledy, Živena, Elán, také v periodikách Nový rod a Mladé Slovensko.\n\nJe autorkou žensky křehké lyriky, zachycující prostým, upřímným slovem vzruchy srdce: nenaplněný cit lásky, manželské štěstí, bolest nad ztrátou manžela. Kromě milostných motivů ztvárňovala dojmy z tatranské přírody, z cesty do Francie a sociální náměty pod vlivem Jiřího Wolkra. Přitahoval ji obraz na smrt nemocného Jiřího Wolkra, marně hledajícího uzdravení v tatranské přírodě. Její poezie se vyznačuje hlubokým prožíváním a citovými zážitky. Hledala v ní opravdový cit lásky nejen pro sebe, ale pro všechny, a zejména pro ty, kterým ji \"tvrdé věci dne\" nedopřály. Byla mistrem básnické drobnokresby, protože dokázala zachytit v básních i ty nejmenší záchvěvy dívčí duše s čistotou a přesností, přičemž neztrácejí nic ze své křehkosti a lehkosti.\nKromě vlastní tvorby se věnovala také překladům z lužickosrbské, české (Jiří Wolker, Ivan Olbracht, Marie Majerová, Jan Drda) a ruské literatury. Několik básní z jejích sbírek zhudebnili přední slovenští skladatelé (např. básně ze sbírky Červený mák). Svou tvorbou se zapsala do dějin slovenské literatury jako jedna z nejvýznamnějších představitelek slovenské poezie 20. století. Její dílo bylo přeloženo do 9 jazyků.\n\n\n\n\n\n\n"}
{"id": "813033", "url": "https://cs.wikipedia.org/wiki?curid=813033", "title": "Kanton Millas", "text": "Kanton Millas\n\nKanton Millas (fr. \"Canton de Millas\") je francouzský kanton v departementu Pyrénées-Orientales v regionu Languedoc-Roussillon. Skládá se z devíti obcí.\n\n"}
{"id": "813035", "url": "https://cs.wikipedia.org/wiki?curid=813035", "title": "Kanton Mont-Louis", "text": "Kanton Mont-Louis\n\nKanton Mont-Louis (fr. \"Canton de Mont-Louis\") je francouzský kanton v departementu Pyrénées-Orientales v regionu Languedoc-Roussillon. Skládá se z 15 obcí.\n\n"}
{"id": "813037", "url": "https://cs.wikipedia.org/wiki?curid=813037", "title": "Cena Rainera Malkowského", "text": "Cena Rainera Malkowského\n\nCena Rainera Malkowského, německy Rainer-Malkowski-Preis, byla založena v roce 2006 na popud nadace Rainera Malkowského Bavorskou akademií krásných umění. Je udělována za německy psaná díla a dotována částkou 30.000 eur.\n\n\n"}
{"id": "813038", "url": "https://cs.wikipedia.org/wiki?curid=813038", "title": "Kanton Olette", "text": "Kanton Olette\n\nKanton Olette (fr. \"Canton d'Olette\") je francouzský kanton v departementu Pyrénées-Orientales v regionu Languedoc-Roussillon. Skládá se z 15 obcí.\n\n"}
{"id": "813039", "url": "https://cs.wikipedia.org/wiki?curid=813039", "title": "Nao Kodairaová", "text": "Nao Kodairaová\n\nNao Kodairaová ( , \"Kodaira Nao\"; * 26. května 1986 Čino) je japonská rychlobruslařka.\n\nNa mezinárodní scéně poprvé startovala v roce 2001, v dalších letech se ale účastnila téměř výhradně japonských závodů. Ve Světovém poháru debutovala v roce 2006, zúčastnila se Mistrovství světa na jednotlivých tratích 2007, kde se v závodě na 1000 m umístila na 13. místě. Na Mistrovství světa ve sprintu poprvé závodila v roce 2010 a skončila na 4. místě, o rok později šampionát dokončila na páté příčce. Na Zimních olympijských hrách 2010 startovala ve čtyřech závodech. Na trati 500 m byla dvanáctá, na kilometru a patnáctistovce pátá a ve stíhacím závodě družstev vybojovala s japonským týmem stříbrnou medaili. Zúčastnila se Zimních olympijských her 2014, kde se v závodě na 500 m umístila na pátém místě, na dvojnásobné trati byla třináctá. První cenný kov na světovém šampionátu získala na MS 2015 v závodě na 500 m, ve kterém skončila třetí. V sezóně 2014/2015 také zvítězila v celkovém hodnocení Světového poháru v závodech na 500 m. Na MS 2017 na distanci 500 m vyhrála a na kilometrové trati byla druhá, následně zvítězila i na sprinterském světovém šampionátu 2017. V sezóně 2016/2017 vyhrála v celkové klasifikaci Světového poháru v závodech na 500 m a rovněž v týmovém sprintu. Zúčastnila se Zimních olympijských her 2018, kde v závodě na 1500 m skončila na 6. místě, na trati 1000 m získala stříbrnou medaili a půlkilometrovou distanci vyhrála. Z Mistrovství světa na jednotlivých tratích 2019 si přivezla stříbro ze závodu na 500 m a bronz z dvojnásobné distance. Na následujícím sprinterském MS 2019 získala svoji druhou zlatou medaili z této akce. Na Mistrovství světa na jednotlivých tratích 2020 vyhrála závod na 500 m a následně vybojovala na sprinterském světovém šampionátu 2020 stříbro.\n\n"}
{"id": "813041", "url": "https://cs.wikipedia.org/wiki?curid=813041", "title": "Kalaburovité", "text": "Kalaburovité\n\nKalaburovité (\"Muntingiaceae\") je malá čeleď dvouděložných rostlin z řádu slézotvaré (\"Malvales\"). Jsou to dřeviny s jednoduchými střídavými listy a pravidelnými květy. Čeleď obsahuje pouze 3 druhy ve 3 rodech, rostoucí v tropické Americe. Plody kalabury jsou v tropické Americe místně konzumovány jako drobné ovoce.\n\nDruhy z čeledi kalaburovité jsou keře a stromy s jednoduchými střídavými dvouřadě uspořádanými listy s palisty. Odění je složeno z jednoduchých, hvězdovitých anebo žlaznatých chlupů. Listy mají srdčitou bázi a na okraji jsou pilovité. Žilnatina je zpeřená.\nKvěty jsou pravidelné, povětšině 5-četné a oboupohlavné, jednotlivé nebo v několikakvětých úžlabních květenstvích. Kalich je srostlý v krátkou trubku, korunní lístky jsou volné, delší než kalich, bílé, růžové nebo žluté, v poupěti zmačkané. Tyčinek je mnoho, na tenkých nitkách. Semeník je svrchní, polospodní nebo spodní, srostlý z 5 až 7 plodolistů a se stejným počtem komůrek, někdy se v horní části semeníku komůrky spojují v jedinou. Čnělka je jediná, tlustá, s laločnatou až sbíhavou bliznou na vrcholu. Plod je bobule (u \"Neotessmannia uniflora\" nejsou plody známy), s mnoha semeny.\n\nČeleď zahrnuje pouze 3 druhy ve 3 monotypických rodech. Kalabura \"Muntingia calabura\" je široce rozšířena v tropické Americe a byla introdukována i do Asie. \"Dicraspidia donnell-smithii\" roste ve Střední Americe a v Kolumbii, \"Neotessmannia uniflora\" je známa z jediné lokality ve východním Peru a herbářový materiál ani popis není kompletní. \"Muntingia\" a \"Dicraspidia\" jsou dřeviny rostoucí často na narušených místech např. podél silnic.\n\n\"Muntingia\" je opylována především včelami, květy však navštěvuje i jiný hmyz. Semena jsou šířena ptáky, netopýry, opicemi i veverkami.\n\nV minulosti byl rod \"Muntingia\" řazen nejčastěji do čeledi \"Elaeocarpaceae\", \"Flacourtiaceae\" nebo \"Tiliaceae\". Podle kladogramů APG je nejblíže příbuznou skupinou překvapivě čeleď ozornovité (\"Cytinaceae\"), kterou tvoří nezelené byliny parazitující na dřevinách.\n\n\nPlody \"Muntingia calabura\" jsou jedlé, mají však jen místní význam.\n\n\"Dicraspidia\", \"Muntingia\", \"Neotessmannia\"\n"}
{"id": "813042", "url": "https://cs.wikipedia.org/wiki?curid=813042", "title": "Státní znak Egypta", "text": "Státní znak Egypta\n\nStátní znak Egypta je tvořen tzv. Saladinovým orlem, který se v současné podobě používá od roku 1984.\n\nKresba je inspirována sochou na zdi jedné z káhirských budov (Káhirské citadely), kterou údajně nechal postavit sultán Saladin (1138–1193). Předpokládá se, že orel mohl být jeho symbolem, pro tuto teorii však existuje jen málo důkazů.\n\nOrel je na egyptském znaku zlatý, letky a ocasní pera jsou černá. Na hrudi je položen štít v egyptských národních barvách (červeno-bílo-černé svislé pruhy). Orel stojí na zelené (na obrázku zlaté) kartuši se zlatým (na obrázku černým), arabským opisem názvu státu جمهوريّة مصر العربيّة‎ ().\n\nNa egyptských vlajkách se užívají pozměněné symboly, lišící se barvou znaku:\n\nSaladinův orel byl předlohou pro státní znaky několika dalších arabských zemí užívané v minulosti i současnosti. Saladinovské znaky se liší pouze detaily, jiný je především srdeční štítek a stuha s nápisem.\n\n19. prosince 1914 byl vyhlášen Egyptský sultanát pod britskou ochranou. Státní znak byl tvořen červeným štítem se třemi stříbrnými půlměsíci a třemi pěticípými hvězdami stejné barvy. Nad štítem byla zeleno-stříbrná točenice, na kterou byla položena zlatá sultánská koruna.\n\n28. února 1922 bylo Spojeným královstvím vyhlášeno formálně nezávislé Egyptské království. 10.prosince 1923 byla zavedena státní vlajka a zřejmě stejný den i státní znak. Ten byl tvořen kulatým, modrým štítem se stříbrným půlměsícem a třemi stříbrnými hvězdami, ohraničeným zlatým řetězem s řádem Muhammada Alího, na kterém byla položena zlatá, královská koruna. Vše bylo položeno na červený, královský plášť zdobený třásněmi a šnůrami na kterém je opět položena zlatá, královská koruna, o něco větší. Vnitřek pláště byl podšit hermelínem.\n\nV říjnu 1951 byla jednostranně zrušena britsko-egyptská smlouva, v roce 1952 následovaly nepokoje v oblasti Suezského průplavu a po Egyptské revoluci (Muhammad Nadžíb, Gamál Násir) abdikoval 26. červenec 1952 král Farúk I. 18. června 1953 byla vyhlášena Egyptská republika. Státním znakem se stal (po čase) zlatý orel, hledící heraldicky vpravo, s na hrudi umístěným zeleným, kulatým štítkem se stříbrným půlměsícem a třemi pěticípými hvězdami stejné barvy.\n\n1. února 1958 vznikla spojením Egypta a Sýrie Sjednocená arabská republika, státním znakem se stal tzv. Saladinův orel, jež se stal předlohou pro státní znaky několika dalších arabských zemí užívaných v minulosti i současnosti. Saladinovské znaky se liší pouze detaily, jiný je především srdeční štítek a stuha s nápisem. Egyptský Saladinův orel, inspirovaný sochou na jedné z káhirských budov, měl na hrudi štítek ve státních barvách (červeno-bílo-černé svislé pruhy) a se dvěma, zelenými, pěticípými hvězdami pod sebou.\n\n8. března téhož roku se k federaci připojil ještě Jemen, ke změně státního znaku ale nedošlo. Ani po rozpadu federace 28. září 1961 (Egypt si název Sjednocená arabská republika ponechal) se státní znak nezměnil. V roce 1969 vznikla Federace arabských republik (Egypt – Sjednocená arabská republika, Libye a Súdán), i poté zůstal znak stejný. V roce 1971 se název státu změnil na Egyptská arabská republika a byla ustanovena nová Federace arabských republik (nyní Egypt, Libye a Sýrie). 1. ledna 1972 byl zaveden nový znak federace, kterým byl stylizovaný, zlatý sokol (symbol kmene Kurajšovců) hledící heraldicky vlevo. Na hrudi byl prázdný, zlatý štít a v pařátech držel stuhu s arabským opisem názvu Federace arabských republik, pod níž byl ještě opis Egyptská arabská republika.\n\nV říjnu 1984 se po vystoupení Egypta federace rozpadla a 5. října byl státní znak změněn a užívá se dodnes. Existovalo několik různých variant provedení, lišící se barvou kartuše či štítku.\n\n"}
{"id": "813043", "url": "https://cs.wikipedia.org/wiki?curid=813043", "title": "Kanton Prades", "text": "Kanton Prades\n\nKanton Prades (fr. \"Canton de Prades\") je francouzský kanton v departementu Pyrénées-Orientales v regionu Languedoc-Roussillon. Skládá se z 20 obcí.\n\n"}
{"id": "813044", "url": "https://cs.wikipedia.org/wiki?curid=813044", "title": "Kanton Prats-de-Mollo-la-Preste", "text": "Kanton Prats-de-Mollo-la-Preste\n\nKanton Prats-de-Mollo-la-Preste (fr. \"Canton de Prats-de-Mollo-la-Preste\") je francouzský kanton v departementu Pyrénées-Orientales v regionu Languedoc-Roussillon. Skládá se ze šesti obcí.\n\n"}
{"id": "813045", "url": "https://cs.wikipedia.org/wiki?curid=813045", "title": "Kanton Rivesaltes", "text": "Kanton Rivesaltes\n\nKanton Rivesaltes (fr. \"Canton de Rivesaltes\") je francouzský kanton v departementu Pyrénées-Orientales v regionu Languedoc-Roussillon. Skládá se z osmi obcí.\n\n"}
{"id": "813046", "url": "https://cs.wikipedia.org/wiki?curid=813046", "title": "Kanton Saillagouse", "text": "Kanton Saillagouse\n\nKanton Saillagouse (fr. \"Canton de Saillagouse\") je francouzský kanton v departementu Pyrénées-Orientales v regionu Languedoc-Roussillon. Skládá se z 21 obcí.\n\n"}
{"id": "813048", "url": "https://cs.wikipedia.org/wiki?curid=813048", "title": "Kanton Saint-Estève", "text": "Kanton Saint-Estève\n\nKanton Saint-Estève (fr. \"Canton de Saint-Estève\") je francouzský kanton v departementu Pyrénées-Orientales v regionu Languedoc-Roussillon. Skládá se z pěti obcí.\n\n"}
{"id": "813049", "url": "https://cs.wikipedia.org/wiki?curid=813049", "title": "Maki Tabataová", "text": "Maki Tabataová\n\nMaki Tabataová ( , \"Tabata Maki\"; * 9. listopadu 1974 Mukawa, Japonsko) je bývalá japonská rychlobruslařka.\n\nPrvního Mistrovství světa juniorů se zúčastnila v roce 1991 (11. místo), roku 1993 na tomto šampionátu získala bronzovou medaili. V závodech Světového poháru pravidelně nastupovala od roku 1993, startovala na Zimních olympijských hrách 1994, kde v závodě na 1500 m dojela šestnáctá. Na Mistrovství světa ve víceboji debutovala v roce 1995 devátým místem. První seniorskou medaili získala v roce 1999, kdy poprvé vyhrála Mistrovství Asie. Kontinentální šampionát vyhrála v následujících letech ještě pětkrát. Po roce 2000 vybojovala také několik stříbrných a bronzových medailí na mistrovstvích světa. Startovala na zimních olympiádách v letech 2002, 2006 a 2010, přičemž jejím nejlepším individuálním výkonem bylo šesté místo v závodě na 3000 m na ZOH 2002. Na hrách ve Vancouveru 2010 získala s japonským týmem stříbrnou medaili ve stíhacím závodě družstev. Následující dvě sezóny vynechala, opět začala závodit na podzim 2012. Zúčastnila se Zimních olympijských her 2014, kde v závodě na 1500 m skončila na 25. příčce.\n\n"}
{"id": "813051", "url": "https://cs.wikipedia.org/wiki?curid=813051", "title": "Kanton Saint-Laurent-de-la-Salanque", "text": "Kanton Saint-Laurent-de-la-Salanque\n\nKanton Saint-Laurent-de-la-Salanque (fr. \"Canton de Saint-Laurent-de-la-Salanque\") je francouzský kanton v departementu Pyrénées-Orientales v regionu Languedoc-Roussillon. Skládá se z pěti obcí.\n\n"}
{"id": "813052", "url": "https://cs.wikipedia.org/wiki?curid=813052", "title": "Cena Johanna Petera Hebela", "text": "Cena Johanna Petera Hebela\n\nCena Johanna Petera Hebela, německy Johann-Peter-Hebel-Preis, je literární cena udělovaná ministerstvem pro vědu, výzkum a umění Bádenska-Württemberska. Vznikla v roce 1936 a je udělovaná každé dva roky od roku 1974.\n\nJe určená spisovatelům, překladatelům, esejistům a vědcům za jejich publikační činnost v německém jazyce nebo za díla spojená s Johannem Peterem Hebelem. Cena je dotována částkou 10.000 eur a je předávána v rámci hebelského festivalu.\n\n\n"}
{"id": "813053", "url": "https://cs.wikipedia.org/wiki?curid=813053", "title": "Kanton Saint-Paul-de-Fenouillet", "text": "Kanton Saint-Paul-de-Fenouillet\n\nKanton Saint-Paul-de-Fenouillet (fr. \"Canton de Saint-Paul-de-Fenouillet\") je francouzský kanton v departementu Pyrénées-Orientales v regionu Languedoc-Roussillon. Skládá se z 11 obcí.\n\n"}
{"id": "813054", "url": "https://cs.wikipedia.org/wiki?curid=813054", "title": "Kanton Sournia", "text": "Kanton Sournia\n\nKanton Sournia (fr. \"Canton de Sournia\") je francouzský kanton v departementu Pyrénées-Orientales v regionu Languedoc-Roussillon. Skládá se z osmi obcí.\n\n"}
{"id": "813055", "url": "https://cs.wikipedia.org/wiki?curid=813055", "title": "Kanton Thuir", "text": "Kanton Thuir\n\nKanton Thuir (fr. \"Canton de Thuir\") je francouzský kanton v departementu Pyrénées-Orientales v regionu Languedoc-Roussillon. Skládá se ze 17 obcí.\n\n"}
{"id": "813056", "url": "https://cs.wikipedia.org/wiki?curid=813056", "title": "Kanton Toulouges", "text": "Kanton Toulouges\n\nKanton Toulouges (fr. \"Canton de Toulouges\") je francouzský kanton v departementu Pyrénées-Orientales v regionu Languedoc-Roussillon. Skládá se ze tří obcí.\n\n"}
{"id": "813057", "url": "https://cs.wikipedia.org/wiki?curid=813057", "title": "Kanton Vinça", "text": "Kanton Vinça\n\nKanton Vinça (fr. \"Canton de Vinça\") je francouzský kanton v departementu Pyrénées-Orientales v regionu Languedoc-Roussillon. Skládá se z 18 obcí.\n\n"}
{"id": "813061", "url": "https://cs.wikipedia.org/wiki?curid=813061", "title": "Zvolenská župa", "text": "Zvolenská župa\n\nZvolenská župa / stolice, Zvolenský komitát (lat. comitatus Zoliensis, maď. Zoly (vár) megye, něm. Sohler Gespanschaft / komitát Söhl) byl jeden z komitátů, stolic a žup Uherského království.\n\nZvolenská župa sousedila s Gemerskou, Malohontskou, ( pak Gemersko - Malohontskou ), Hontianskou, Liptovskou, Novohradskou, Tekovskou a Turčianskou župou. Dominantní řekou v této župě byl Hron. Území župy, navzdory masivní hornické činnosti, ještě i na konci 19. století z 55 % pokrývaly lesy. Rozloha Zvolenské župy v roce 1910 činila 2 730 km ². V současnosti se pro příslušný region pojmenování Zvolen nepoužívá, region v jihovýchodní části bývalé župy nese název Podpoľaní, zbývající část Pohroní. Území regionu Horehroní, odpovídající území okresu Brezno, bylo součástí Zvolenské a Gemerské župy.\n\nAdministrativním centrem komitátu byl Pustý hrad, od konce 15. století Zvolenský hrad. Župské shromáždění se konávalo ve Zvolenu. V 60. letech 18. století se centrem stolice stala Banská Bystrica.\n\nZvolenské dominium bylo včleněno do Uherského království v druhé polovině 11. století. Součástí dominia byl i Liptov, Orava, Turiec a od poloviny 12. století i severní část Tekova. Území dominia bylo řídce osídlené a hospodářsky málo rozvinuté. Na komitát se přetvořilo na přelomu 12. a 13. století.\n\nV 14. století, při přeměně komitátu na šlechtickou (zemanská) stolici se od Zvolenského komitátu oddělili i Liptovská, Oravská a Turčianska stolice.\nV letech 1786 - 1790 byla Zvolenská stolice spojena s Turčianskou do Turčiansko-Zvolenské stolice, po smrti císaře Josefa II. se však původní stav obnovil.\nNejvýznamnějším městem stolice byla Banská Bystrica s rozvinutým školstvím (katolická a evangelická gymnázia). Významnými městy byly i Zvolen, Brezno a Krupina (od roku 1877 patřící do Hontianske župy). Banská Bystrica, Brezno, Krupina, Ľubietová a Zvolen byly svobodnými královskými městy, kde se pravidelně konávaly trhy.\nV roce 1918 (potvrzeno Trianonská smlouva roce 1920) se Zvolenská župa stala součástí Československa. V roce 1920 pak byla vytvořena v rámci župního zřízení zcela nově územně vymezená Zvolenská župa. Ta byla do praxe uvedena roku 1923 a zrušena ovšem již roku 1927. V roce 1928 bylo župní zřízení na Slovensku opuštěno. Za Slovenského státu v letech 1940-1945 existovala na části území prvorepublikové Zvolenské župy Pohronská župa. V současnosti je celé území bývalé župy součástí Banskobystrického kraje.\n\nVe Zvolenské stolici převládal slovenský živel i přes rozsáhlou kolonizaci, zejména z německy mluvících zemí. Později se poslovenštila i původně německá města.\n\nÚzemí stolice sa dělilo na dva okresy:\nOd 19. století se označovali jako Banskobystrický a Zvolenský okres.\nV roce 1910 se župa dělila na tyto okresy:\nMěsta se zřízeným magistrátem:\nV současnosti je území bývalé Zvolenské župy součástí těchto okresů Banskobystrického kraje:\n\n"}
{"id": "813062", "url": "https://cs.wikipedia.org/wiki?curid=813062", "title": "Boží hora", "text": "Boží hora\n\nBoží hora (německy \"Gotthausberg\", 527 m n. m.) je nejvyšší vrchol v Žulovské pahorkatině nalézající se u obce Žulová v okrese Jeseník v Olomouckém kraji.\n\nMimo jiné se jedná o zajímavé geologickou lokalitu, hora je tvořena vyvřelými horninami pocházejícími z žulovského plutonu, které zde prorazily devonskými vápenci. Jde o zajímavé naleziště srostlic minerálů, například hessonitu. Vyskytuje se zde i vesuvianit, wollastonit, epidot, diopsid a scheelit. Na jižním svahu se nachází opuštěný kamenolom.\n\nNa skále se nachází soška Panny Marie, jejíž podobizna se zde objevila podle pramenů již ve 12. století. Na vrcholku hory se také nalézá novogotický kostel Panny Marie Bolestné, postavený v letech 1878 až 1880 na místě starší dřevěné stavby z let 1712 až 1713.\n\nJde také o tradiční poutní místo často navštěvované nejen vratislavskými biskupy, ze Žulové sem vede Křížová cesta. V letech 1878-1880 byla dosavadní dřevěná poutní kaple nahrazena novostavbou novogotického kostela. Místo navštívili i někteří významní hosté (například básník Josef von Eichendorff, saská královna Karola). Roku 1905 byla pro poutníky u kostela postavena (dnes zaniklá) chata „Jiřího dům“, pojmenovaná podle kardinála Georga Koppa.\n\n\n"}
{"id": "813065", "url": "https://cs.wikipedia.org/wiki?curid=813065", "title": "Adam (příjmení)", "text": "Adam (příjmení)\n\nPříjmení Adam nosí více různých osobností:\n\n\n\n"}
{"id": "813066", "url": "https://cs.wikipedia.org/wiki?curid=813066", "title": "Sbor pověřenců 1. září 1944 – 5. září 1944", "text": "Sbor pověřenců 1. září 1944 – 5. září 1944\n\nSbor pověřenců 1. září 1944 – 5. září 1944 působil jako vládní orgán na Slovensku během Slovenského národního povstání v září 1944. Šlo o v pořadí první Sbor pověřenců.\n\n"}
{"id": "813068", "url": "https://cs.wikipedia.org/wiki?curid=813068", "title": "Sbor pověřenců 5. září 1944 – 23. října 1944", "text": "Sbor pověřenců 5. září 1944 – 23. října 1944\n\nSbor pověřenců 5. září 1944 – 23. října 1944 působil jako vládní orgán na Slovensku během Slovenského národního povstání v září a říjnu 1944. Šlo v pořadí o druhý Sbor pověřenců.\n\n"}
{"id": "813069", "url": "https://cs.wikipedia.org/wiki?curid=813069", "title": "Sametka podzimní", "text": "Sametka podzimní\n\nSametka podzimní (\"Trombicula autumnalis\") je druh roztoče z čeledi Trombiculidae (sametkovcovití) také známý pod nesprávným označením „sviluška“. Jejich larvy žijí paraziticky; napadají teplokrevné savce, lidi, a některé na zemi hnízdící ptáky. Vyskytuje se ve vlhčím prostředí a je aktivní od července do září. Sametka způsobuje nemoc trombikulózu.\n\nLarvy jsou běžně oranžové až cihlově červené s pouze šesti nohama, osm nohou mají až ve stádiu nymfy. Larvy jsou velké do 0,2 milimetru. Dospělý roztoč je velký cca 1 mm a jeho tělo je uprostřed zúžené a hustě pokryté chloupky, které připomínají samet.\n\nDospělci žijí v půdě a listí, kde samička na podzim klade vajíčka. Z vajíčka se vylíhne šestinohá larva, která je jediným parazitickým stadiem sametky: Po vylíhnutí larva vyšplhá na čepel trávy nebo keř a čeká na svou oběť, kterou jsou teplokrevní obratlovci: myši, hraboši, krtci, psi, kočky aj., ale napadá i lidi.\n\nLarva sametky je velká cca 0,2 mm a po těle hostitele se pohybuje velmi rychle, takže je obtížné ji spatřit nebo odchytit; tak se dostane do specifických míst, kde snadněji a nepozorována může proniknout pod kůži. Takovými místy je u lidí zejména oblast třísel, pohlaví, vnitřní strana stehen, břicho, pupek, podpaží, podkolenní jamky, kožní záhyby; larva s oblibou zalézá pod spodní prádlo. Tam se přichytí ke kůži, jejíž povrch naruší svými ostrými kusadly (chelicery). Okamžik napadení hostitele je nebolestivý a tudíž uniká pozornosti. Do vzniklé ranky pak larva vypouští silně lytický sekret svých slinných žláz, který obsahuje trávící enzymy. Larva se tudíž neživí krví, ale saje takto vzniklou drť nekrotických kožních buněk svého hostitele. Po sání, které trvá 2–3 dny, odpadne a vyvine se postupně přes tři fáze do dospělého jedince. Dále je již sametka neškodná. Samička po nakladení vajíček umírá.\n\nKousnutí sametkou po několika hodinách od odpadnutí vyvolává poměrně bouřlivou alergickou reakci se silným svěděním. To způsobuje zarudlá místa, podobně jako kousnutí od komárů. Teplo, například z postele, zvyšuje následky kousnutí a příznaky spontánně zmizí po 10–14 dnech.\n\n"}
{"id": "813070", "url": "https://cs.wikipedia.org/wiki?curid=813070", "title": "Jelen (příjmení)", "text": "Jelen (příjmení)\n\nPříjmení Jelen nosí více různých osobností:\n\n"}
{"id": "813071", "url": "https://cs.wikipedia.org/wiki?curid=813071", "title": "Sbor pověřenců 7. února 1945 – 21. února 1945", "text": "Sbor pověřenců 7. února 1945 – 21. února 1945\n\nSbor pověřenců 7. února 1945 – 21. února 1945 působil jako vládní orgán na osvobozeném území Slovenska na konci druhé světové války v únoru 1945. Šlo v pořadí o třetí Sbor pověřenců.\n\n"}
{"id": "813072", "url": "https://cs.wikipedia.org/wiki?curid=813072", "title": "Sbor pověřenců 21. února 1945 – 11. dubna 1945", "text": "Sbor pověřenců 21. února 1945 – 11. dubna 1945\n\nSbor pověřenců 21. února 1945 – 11. dubna 1945 působil jako vládní orgán na osvobozeném území Slovenska na konci druhé světové války v období únor - duben 1945. Šlo v pořadí o čtvrtý Sbor pověřenců.\n\n"}
{"id": "813073", "url": "https://cs.wikipedia.org/wiki?curid=813073", "title": "Sbor pověřenců 11. dubna 1945 – 18. září 1945", "text": "Sbor pověřenců 11. dubna 1945 – 18. září 1945\n\nSbor pověřenců 11. dubna 1945 – 18. září 1945 působil jako vládní orgán na osvobozeném území Slovenska na konci druhé světové války a v bezprostředně poválečném období od dubna do září 1945. Šlo v pořadí o pátý Sbor pověřenců.\n\n"}
{"id": "813074", "url": "https://cs.wikipedia.org/wiki?curid=813074", "title": "Sbor pověřenců 18. září 1945 – 16. srpna 1946", "text": "Sbor pověřenců 18. září 1945 – 16. srpna 1946\n\nSbor pověřenců 18. září 1945 – 16. srpna 1946 působil jako vládní orgán Slovenské národní rady na území Slovenska v poválečném Československu v období let 1945-1946. Šlo v pořadí o šestý Sbor pověřenců.\n\n"}
{"id": "813075", "url": "https://cs.wikipedia.org/wiki?curid=813075", "title": "Sbor pověřenců 16. srpna 1946 – 18. listopadu 1947", "text": "Sbor pověřenců 16. srpna 1946 – 18. listopadu 1947\n\nSbor pověřenců 16. srpna 1946 – 18. listopadu 1947 působil jako vládní orgán Slovenské národní rady na území Slovenska v poválečném Československu v letech 1946-1947. Šlo v pořadí o sedmý Sbor pověřenců.\n\n"}
{"id": "813077", "url": "https://cs.wikipedia.org/wiki?curid=813077", "title": "Sbor pověřenců 18. listopadu 1947 – 23. února 1948", "text": "Sbor pověřenců 18. listopadu 1947 – 23. února 1948\n\nSbor pověřenců 18. listopadu 1947 – 23. února 1948 působil jako vládní orgán Slovenské národní rady na území Slovenska v poválečném Československu v letech 1947-1948. Šlo v pořadí o osmý Sbor pověřenců.\n\n"}
{"id": "813088", "url": "https://cs.wikipedia.org/wiki?curid=813088", "title": "Höger", "text": "Höger\n\nHöger nebo Hoeger:\n\n\n"}
{"id": "813094", "url": "https://cs.wikipedia.org/wiki?curid=813094", "title": "Kanton Perpignan-1", "text": "Kanton Perpignan-1\n\nKanton Perpignan-1 (fr. \"Canton de Perpignan-1\") je francouzský kanton v departementu Pyrénées-Orientales v regionu Languedoc-Roussillon. Tvoří ho čtvrť Haut-Vernet v severní části města Perpignan.\n"}
{"id": "813095", "url": "https://cs.wikipedia.org/wiki?curid=813095", "title": "Kanton Perpignan-2", "text": "Kanton Perpignan-2\n\nKanton Perpignan-2 (fr. \"Canton de Perpignan-2\") je francouzský kanton v departementu Pyrénées-Orientales v regionu Languedoc-Roussillon. Tvoří ho čtvrť Saint-Jacques v centru města Perpignan.\n"}
{"id": "813096", "url": "https://cs.wikipedia.org/wiki?curid=813096", "title": "Kanton Perpignan-3", "text": "Kanton Perpignan-3\n\nKanton Perpignan-3 (fr. \"Canton de Perpignan-3\") je francouzský kanton v departementu Pyrénées-Orientales v regionu Languedoc-Roussillon. Tvoří ho čtvrť Saint-Gauderique v jihovýchodní části města Perpignan a sousedící obec Cabestany.\n"}
{"id": "813097", "url": "https://cs.wikipedia.org/wiki?curid=813097", "title": "Kanton Perpignan-6", "text": "Kanton Perpignan-6\n\nKanton Perpignan-6 (fr. \"Canton de Perpignan-6\") je francouzský kanton v departementu Pyrénées-Orientales v regionu Languedoc-Roussillon. Tvoří ho centrum města Perpignan.\n"}
{"id": "813098", "url": "https://cs.wikipedia.org/wiki?curid=813098", "title": "Kanton Perpignan-9", "text": "Kanton Perpignan-9\n\nKanton Perpignan-9 (fr. \"Canton de Perpignan-9\") je francouzský kanton v departementu Pyrénées-Orientales v regionu Languedoc-Roussillon. Tvoří ho část severního centra města Perpignan.\n"}
{"id": "813099", "url": "https://cs.wikipedia.org/wiki?curid=813099", "title": "Kanton Perpignan-4", "text": "Kanton Perpignan-4\n\nKanton Perpignan-4 (fr. \"Canton de Perpignan-4\") je francouzský kanton v departementu Pyrénées-Orientales v regionu Languedoc-Roussillon. Tvoří ho čtvrť Moulin-à-Vent v jižní části města Perpignan.\n"}
{"id": "813100", "url": "https://cs.wikipedia.org/wiki?curid=813100", "title": "Kanton Perpignan-5", "text": "Kanton Perpignan-5\n\nKanton Perpignan-5 (fr. \"Canton de Perpignan-5\") je francouzský kanton v departementu Pyrénées-Orientales v regionu Languedoc-Roussillon. Tvoří ho jihozápadní část města Perpignan.\n"}
{"id": "813102", "url": "https://cs.wikipedia.org/wiki?curid=813102", "title": "Kanton Perpignan-8", "text": "Kanton Perpignan-8\n\nKanton Perpignan-8 (fr. \"Canton de Perpignan-8\") je francouzský kanton v departementu Pyrénées-Orientales v regionu Languedoc-Roussillon. Tvoří ho čtvrtě Gare, Saint-Assiscle a Parc Ducup v západní části města Perpignan.\n"}
{"id": "813103", "url": "https://cs.wikipedia.org/wiki?curid=813103", "title": "Kanton Perpignan-7", "text": "Kanton Perpignan-7\n\nKanton Perpignan-7 (fr. \"Canton de Perpignan-7\") je francouzský kanton v departementu Pyrénées-Orientales v regionu Languedoc-Roussillon. Tvoří ho severovýchodní část města Perpignan a sousedící obec Bompas.\n"}
{"id": "813104", "url": "https://cs.wikipedia.org/wiki?curid=813104", "title": "Sbor pověřenců 6. března 1948 – 18. června 1948", "text": "Sbor pověřenců 6. března 1948 – 18. června 1948\n\nSbor pověřenců 6. března 1948 – 18. června 1948 působil jako vládní orgán Slovenské národní rady na území Slovenska po únorovém převratu v Československu v 1. polovině roku 1948. Šlo v pořadí o devátý Sbor pověřenců.\n\n"}
{"id": "813105", "url": "https://cs.wikipedia.org/wiki?curid=813105", "title": "Pseudoglej", "text": "Pseudoglej\n\nPseudoglej nebo též pseudoglejová půda je půdní typ rozšířený po celém území České republiky, hlavně v oblastech třetihorních pánví (na Chebsku, Třeboňsku, Budějovicku). Vzniká v místech periodicky se opakujícího převlhčování a vysušování půdního profilu, to znamená, že vznikají především v místech terénních depresí a v zaplavovaných územích kolem řek. Vzhledem k tomu je jejich výskyt omezen zhruba do nadmořských výšek maximálně 800 metrů. V nižších polohách vznikají především na těžkých půdotvorných substrátech. Se stoupající nadmořskou výškou vznikají i na středních, případně lehkých substrátech.\n\nZákladním procesem probíhajícím v pseudoglejových půdách je proces oglejení. To souvisí se střídáním zaplavení a vysušení, při čemž se zároveň střídá redukce a oxidace železa a manganu. Díky tomu vznikají skvrny, pruhy, mramorování či bročky železa a manganu. Pseudogleje se dále dělí podle substrátu a podmínek, ve kterých vznikají, na např. subtyp modální, glejový, kambický. Půdní profil se dá obvykle rozdělit do několika typických vrstev (půdních horizontů).\n\nStratigrafie pseudoglejí:\n\n"}
{"id": "813106", "url": "https://cs.wikipedia.org/wiki?curid=813106", "title": "Kanton Andrésy", "text": "Kanton Andrésy\n\nKanton Andrésy (fr. \"Canton d'Andrésy\") je francouzský kanton v departementu Yvelines v regionu Île-de-France. Skládá se ze tří obcí.\n\n"}
{"id": "813107", "url": "https://cs.wikipedia.org/wiki?curid=813107", "title": "Kanton Aubergenville", "text": "Kanton Aubergenville\n\nKanton Aubergenville (fr. \"Canton d'Aubergenville\") je francouzský kanton v departementu Yvelines v regionu Île-de-France. Skládá se z 11 obcí.\n\n"}
{"id": "813110", "url": "https://cs.wikipedia.org/wiki?curid=813110", "title": "Sbor pověřenců 18. června 1948 – 17. prosince 1954", "text": "Sbor pověřenců 18. června 1948 – 17. prosince 1954\n\nSbor pověřenců 18. června 1948 – 17. prosince 1954 působil jako vládní orgán Slovenské národní rady na území Slovenska po únorovém převratu v Československu v letech 1948-1954. Šlo v pořadí o desátý Sbor pověřenců.\n\n"}
{"id": "813112", "url": "https://cs.wikipedia.org/wiki?curid=813112", "title": "Sbor pověřenců 17. prosince 1954 – 2. srpna 1956", "text": "Sbor pověřenců 17. prosince 1954 – 2. srpna 1956\n\nSbor pověřenců 17. prosince 1954 – 2. srpna 1956 působil jako vládní orgán Slovenské národní rady na území Slovenska v poúnorovém Československu v letech 1954-1956. Šlo v pořadí o jedenáctý Sbor pověřenců.\n\n"}
{"id": "813115", "url": "https://cs.wikipedia.org/wiki?curid=813115", "title": "Štefan Dávid", "text": "Štefan Dávid\n\nŠtefan Dávid (11. červenec 1838, Dolný Kubín - 10. únor 1928, Kúty) byl filolog, pedagog.\n\n\nRoku 1857 ukončil gymnázium v Banské Bystrici, v letech 1857-1861 studoval klasickou filologii na univerzitě ve Vídni. Působil na gymnáziu v Bratislavě, později na gymnáziu v Budapešti. Publikoval články a recenze řecké a latinské klasické literatury a jazyka v odborných maďarských časopisech. Je také autorem latinské gramatiky, cvičebnice, čítanek, latinsko-maďarského a německo-maďarského slovníku. Věnoval se i hudbě.\n"}
{"id": "813125", "url": "https://cs.wikipedia.org/wiki?curid=813125", "title": "Dukelské bojiště a památníky Karpatsko-dukelské operace", "text": "Dukelské bojiště a památníky Karpatsko-dukelské operace\n\nDukelské bojiště a památníky Karpatsko-dukelské operace ve Svidníku jsou národní kulturní památky, věnované historickým událostem, které se odehrály v době 2. světové války v oblasti Dukelského průsmyku a památce zde padlých vojáků.\n\nDukelské bojiště je národní kulturní památka Slovenské republiky zapsaná v Ústředním seznamu památkového fondu (na základě usnesení předsednictva Slovenské národní rady č. 24 z 27. února 1961). Územně je rozdělena do dvou lokalit:\n\nPamátník se nachází v katastrálním území obce Vyšný Komárnik. Jeho vybudováním v prostoru bojů Karpatsko-dukelské operace vláda Československé republiky vzdala hold padlým vojákům 1. československého armádního sboru. Památník byl postaven v roce 1949 a jeho autorem je Ing. architekt Jozef Grus. U památníku leží vojenské pohřebiště, na kterém je pochováno celkem 565 příslušníků sboru.\n\nPamátník tvoří vysoký pylon a kolumbárium. Uzavírá jižní stranu hřbitova a spolu s obřadní síní je vysoký 28 metrů. Svým tvarem pylon symbolicky znázorňuje úder osvobozovacích vojsk do nepřátelské obrany na polsko-československém pomezí. V roce 1964 byl památník doplněn o bronzové sousoší \"Žalujem\" národního umělce Jána Kulicha: matka děkuje sovětskému vojákovi za osvobození a zároveň žaluje fašismus za příkoří a utrpení, které způsobil.\n\nNa kolonádě vedoucí k památníku byly umístěny bronzové tabule s vygravírovanými jmény 1265 příslušníků 1. československého armádního sboru, kteří padli v Karpatsko-dukelské operaci. Ne všichni jsou pochováni na hřbitově v Dukelském průsmyku; většina hrobů se nachází na polské straně hranic, především ve městě Dukla a v osadě Nowosielce.\n\nV kolumbáriu památníku (žulové černé oválné těleso s výklenky na ukládání uren) je uložena prsť ze všech míst bojů 1. československého armádního sboru v SSSR. Portál kolumbária zdobí reliéfy znázorňující jeho bojovou cestu od Buzuluku do Prahy.\n\nU státní silnice, asi 200 metrů od státní hranice, se nalézá žulový památník \"Rozpuknuté srdce\". Postaven byl na místě tragické smrti generála Jaroslava Vedrala-Sázavského, velitele 1. československé samostatné brigády v SSSR, který zde zahynul 6. října 1944. Generálovo auto zde tehdy najelo na nastraženou německou minu. Spolu s generálem zahynul i jeho řidič a osobní stráž.\n\nVlevo od státní silnice asi 100 metrů od státní hranice, na místě, kde se nacházel původní hřbitov příslušníků 1. československého armádního sboru, je od roku 1967 umístěna žulová plastika – symbol ženijního vojska v Karpatsko-dukelské operaci. Plastika zobrazuje ruku ženisty při zneškodňování protitankové miny.\n\nU státní hranice je postavena, na místě, kde se nalézala původní pozorovatelna velitele sboru generála Ludvíka Svobody, vyhlídková věž. Původní věž byla dřevěná, ta současná byla odhalena v roce 1974. Rozhledna je postavena v nadmořské výšce 550 metrů nad mořem a je vysoká 52 metrů. Ve vstupní hale je instalováno audiovizuální zařízení, které umožňuje návštěvníkům získat podrobnější informace o Karpatsko-dukelské operaci. Z plošiny je výhled na dukelské bojiště na polské i slovenské straně. V interiéru rozhledny je instalována lipová ratolest – symbol slovanské vzájemnosti a zároveň označení československé generálské hodnosti.\n\nV roce 1981 byla v severovýchodní části areálu památníku vytvořena \"alej Hrdinů Dukly\". Na kamenných žulových blocích jsou zde umístěny busty patnácti hrdinů Sovětského svazu a Československé republiky, aktivních účastníků Karpatsko-dukelské operace. Busty v nadživotní velikosti zde mají maršálové Sovětského svazu Ivan Stěpanovič Koněv, Kirill Semjonovič Moskalenko a Andrej Antonovič Grečko, armádní generálové Ludvík Svoboda a Karel Klapálek, generálmajoři Antonín Sochor a Richard Tesařík, podplukovníci Josef Kholl a František Vrána, kapitáni Rudolf Jasiok a Vendelín Opatrný, gardoví seržanti Pavol Andrejevič Kondyra, Vasilij Nikolajevič Golovan a Džuman Karakulov a mladší seržant Ivan Vasiljevič Babin.\n\nAreál dukelského bojiště se rozprostírá od rozcestí u obce Kapišová až po slovensko-polský hraniční přechod Dukla. Jeho součástí je Vojenské přírodní muzeum na Dukle, které bylo zpřístupněno veřejnosti v roce 1959. Nachází se zde expozice v přírodě s rozmístěnou bojovou technikou v katastru obce Nižný Komárnik a Vyšný Komárnik. Zpřístupněna jsou i zrekonstruovaná dělostřelecká palebná postavení a bunkry jednotek 1. československého armádního sboru i velitelské stanoviště velitele 3. československé brigády, ze kterého velitelé zabezpečovali další útočnou činnost na slovenském území po překročení státní hranice. Dukelské přírodní muzeum zabírá i plochu mezi obcemi Kapišová a Kružlová (v tzv. údolí smrti), kde je se nachází technika tankové roty s osmi tanky, děly i jinými zbraněmi z období Karpatsko-dukelské operace (říjen 1944).\n\nVe Svidníku stojí monumentální mramorový památník Rudé armády, národní kulturní památka. Odhalen byl 3. října 1954 při příležitosti oslav 10. výročí Karpatsko-dukelské operace. Autory projektu byli čeští architekti Ing. Karel Lodr, Jan Krumprecht a Václav Šedivý. Sochařské práce realizovali sochaři - národní umělci Oskár Kozák, Jan Hana a zasloužilý umělec František Gibala.\n\nPomník má výšku 37 m. Pěticípá hvězda na jeho vrcholu měří 3,5 metru. Čelní stěny ohrady památníku výtvarně symbolizují Slovenské národní povstání a příchod Rudé armády. Na levé straně památníku se nachází sousoší \"Útok Sovětské armády\", na pravé straně pak reliéf \"Partizánská hlídka ve Slovenském národním povstání\". Před širokým schodištěm památníku se nalézá bronzová socha sovětského seržanta; symbolizuje zde čestnou stráž, která vzdává hold nad mohylou padlých. Její výška činí čtyři metry a jejími autory jsou Jan Bartoš a Jan Hana. Na bocích soklu, na kterém je socha postavena, jsou vysekány položené mramorové lipové věnce.\n\nArchitektonický komplex památníku dotvářejí dvě pískovcová sousoší: Hanovo \"Stretnutie\" a Gibalovo \"Smelý pohľad do budúcnosti\". Na čtvercovém piedestalu, obelisku a pylonu památníku se nacházejí velkorozměrné mramorové reliéfy: \"Zdvihnutie zástavy na slávu víťazstva\", \"9. máj 1945\", \"Ľudia vítajú svojich sovietskych osloboditeľov\", \"Zvítanie partizánov so Sovietskou armádou\" a \"Dedina víta sovietskych vojakov\". U památníku při jeho stěně byly vytvořeny symbolické mramorové hrobky padlých příslušníků sovětské pěchoty, tankistů, dělostřelců a letců. Na hrobkách jsou vytesány symboly rozlišovacích znaků těchto druhů sovětských zbraní. V čtyřech společných hrobech je zde pochováno více než 9 000 sovětských vojáků.\nV roce 1974 byl vytvořen na pravé straně památníku v blízkosti vojenského muzea Park bojové techniky, ve kterém byla rozmístěna vojenská bojová technika používaná v době Karpatsko-dukelské operace.\n\nPamátníky a celý areál Vojenského přírodního muzea do roku 1959 spravoval Okresní národní výbor ve Svidníku, potom do roku 1965 Krajské památkové středisko v Prešově a od roku 1965 Dukelské muzeum ve Svidníku. Po vzniku samostatné Slovenské republiky v roce 1993 bylo muzeum přejmenováno na Vojenské múzeum vo Svidníku. Stalo se samostatnou organizací, která spravovala celý areál Vojenského přírodního muzea a památníky. \n\nDukelské muzeum bylo v roce 2004 transformováno na muzejní oddělení Svidník a bylo tehdy přičleněno pod nově zřízené Vojenské múzeum Piešťany, jehož zřizovatel byl Vojenský historický ústav Bratislava. \n\nOd roku 1994 až do roku 2004 bylo Dukelské muzeum pod přímým řízením Vojenského historického ústavu v Bratislavě. \n\n"}
{"id": "813126", "url": "https://cs.wikipedia.org/wiki?curid=813126", "title": "Federace Rhodesie a Ňaska", "text": "Federace Rhodesie a Ňaska\n\nFederace Rhodesie a Ňaska (\"Federation of Rhodesia and Nyasaland\"), také známá pod názvem Středoafrická federace (\"CAF – Central African Federation\") byl semi-suverénní stát, který existoval od roku 1953 do roku 1963. Skládal se ze Samosprávné kolonie Jižní Rhodesie a britských protektorátů Severní Rhodesie a Ňasko. Tato federace nebyla podřízenou kolonií nebo dominiem – britská přítomnost byla reprezentována pouze generálním guvernérem s omezenými pravomocemi. Výhledově se s federací počítalo jako se suverénním státem v rámci Společenství národů.\n\nFederace byla založena 1. srpna 1953. Volební systém byl nastaven tak, aby bílá menšina měla politickou převahu, což bylo problematické kvůli tomu, že populační podíl bělochů ve federaci byl 1,84%. Ačkoliv byl přístup vlády k černochům na africké poměry liberální, tak černošská majorita měla jenom málo důvodů proč být z tehdejšího politického režimu spokojená.\n\nFederace se rozpadla 31. prosince 1963, kdy Severní Rhodesie vyhlásila nezávislost pod novým jménem Zambie a Ňasko pod novým názvem Malawi. Jižní Rhodesie jednostranně vyhlásila nezávislost pod názvem Rhodesie.\n\nNavzdory složité federální struktuře, federace první rok své existence dosáhla skvělého hrubého domácí produktu 350 milionů liber, o dva roky později to bylo už 450 milionů liber. Nicméně běloši v průměru vydělávali desetkrát více než černí.\n\nV roce 1955 byla vybudována přehrada Kariba, což by trumf tehdejšího inženýrství – ve své době to byla největší přehrada na světě.\n"}
{"id": "813127", "url": "https://cs.wikipedia.org/wiki?curid=813127", "title": "Katarzyna Bachledová-Curuśová", "text": "Katarzyna Bachledová-Curuśová\n\nKatarzyna Anna Bachledová-Curuśová (* 1. ledna 1980 Sanok), rozená Wójcická, je polská rychlobruslařka.\n\nNa prvních mezinárodních závodech se objevila v roce 1995, prvního Mistrovství světa juniorů se zúčastnila v roce 1998 (12. místo), od sezóny 1998/1999 pravidelně závodí ve Světovém poháru. V roce 1999 debutovala na Mistrovství Evropy (19. místo), startovala na Zimních olympijských hrách 2002, kde se v závodech na 1500 a 3000 m shodně umístila na 26. příčce. Na zimní olympiádě 2006 dosáhla osmého místa na trati 1000 m, v závodě na 1500 m byla jedenáctá, na 3000 m desátá a na 5000 m šestnáctá. V letech 2008 a 2009 byla osmá na evropském šampionátu, roku 2009 dojela jako pátá na trati 1500 m na Mistrovství světa na jednotlivých tratích. Ze Zimních olympijských her 2010 si odvezla bronzovou medaili ze stíhacího závodu družstev, na trati 1000 m skončila na 31. místě, na distanci 1500 m se umístila jako patnáctá. Sezónu 2010/2011 vynechala, v dalším ročníku startovala pouze na polských závodech a menších mezinárodních akcích. Na Mistrovství světa 2013 vybojovala s polským družstvem stříbrnou medaili. Zúčastnila se Zimních olympijských her 2014, kde byla v závodě na 3000 m diskvalifikována, poloviční distanci dokončila na 6. místě a získala stříbro ve stíhacím závodě družstev. Na Zimních olympijských hrách 2018 se v závodě na 3000 m umístila na 17. místě, na poloviční distanci skončila na 13. příčce a ve stíhacím závodě družstev byla sedmá.\n\n"}
{"id": "813133", "url": "https://cs.wikipedia.org/wiki?curid=813133", "title": "Richard Bowdler Sharpe", "text": "Richard Bowdler Sharpe\n\nRichard Bowdler Sharpe (22. listopadu 1847 Londýn – 25. prosince 1909) byl anglický zoolog a ornitolog.\n\nSharpe studoval v Brightonu, Peterborough a Loughborough. Ve věku 16 let začal pracovat pro Smith & Sons v Londýně. Od roku 1864 připravoval svou první ornitologickou knihu \"Monograph of the Kingfishers\" (1868–1871).\n\nNa návrh Osberta Salvina a Philipa Lutley Sclatera se stal v roce 1867 knihovníkem Zoological Society of London. Po smrti Graye byl jmenován v roce 1872 starším asistentem Britského muzea a převzal tamní ornitologickou sbírku. V roce 1892 založil \"British Ornithologists' Club\".\n\nZemřel na zápal plic.\n\n\n\n"}
{"id": "813134", "url": "https://cs.wikipedia.org/wiki?curid=813134", "title": "Brigitte Engerer", "text": "Brigitte Engerer\n\nBrigitte Engerer (27. října 1952 Tunis, Tunisko − 23. června 2012 Paříž, Francie) byla francouzská klavíristka. Narodila se v Tunisu a s hudbou začala v pěti letech. Studovala na Conservatoire national supérieur de musique et de danse de Paris. Poté devět let studovala na Moskevské státní konzervatoři pod vedením Stanislava Neuhause. V roce 1980 ji Herbert von Karajan vyzval, aby hrála s Berlínskou filharmonií. Jejím manželem byl spisovatel Yann Queffélec.\n\n"}
{"id": "813135", "url": "https://cs.wikipedia.org/wiki?curid=813135", "title": "Ignác Radlinský", "text": "Ignác Radlinský\n\nIgnác Radlinský (červenec 1845, Dolný Kubín – 16. květen 1924, Slovensko) byl slovenský advokát.\n\n\nMaturoval na slovenském gymnáziu v Banské Bystrici, právo studoval ve Vídni a v Budapešti, 1871 složil advokátní zkoušky. Od roku 1867 byl notářem Oravské župy, od roku 1871 advokátem v Dolním Kubíně. Podporoval zakládání slovenských peněžních ústavů, organizoval finanční sbírky na Matici slovenskou, podpořil vydání Slovenských zpěvů. Od roku 1871 zástupcem Dolního Kubína v župním výboru, po roce 1918 předseda Národní rady Oravské župy.\n"}
{"id": "813136", "url": "https://cs.wikipedia.org/wiki?curid=813136", "title": "Mary Fedden", "text": "Mary Fedden\n\nMary Fedden OBE, (14. srpna 1915 Bristol, Anglie − 22. června 2012 Londýn, Anglie) byla britská malířka. Občas bývá označována jako dcera Roye Feddena, který je ve skutečnosti jejím strýcem. V letech 1932-1936 studovala na Slade School of Fine Arts. V roce 1951 se provdala za Juliana Trevelyana. V roce 1997 získala Řád britského impéria.\n\n"}
{"id": "813142", "url": "https://cs.wikipedia.org/wiki?curid=813142", "title": "Katarzyna Woźniaková", "text": "Katarzyna Woźniaková\n\nKatarzyna Bronisława Woźniaková (* 5. října 1989 Varšava) je polská rychlobruslařka.\n\nJako juniorka startovala na prvním mezinárodní závodě v roce 2004, v roce 2007 se poprvé zúčastnila Mistrovství světa juniorů (22. místo ve víceboji, 10. místo ve stíhacím závodě družstev). O rok později byla juniorském šampionátu sedmá a v roce 2009 získala ve víceboji bronzovou medaili. Roku 2008 debutovala v závodech Světového poháru. Na Mistrovství Evropy 2010 byla patnáctá, startovala na Zimních olympijských hrách 2010, kde se v závodě na 1000 m umístila na 28. místě a ve stíhacím závodě družstev získala s polským týmem bronzovou medaili. V téže disciplíně pomohla vybojovat bronz i na Mistrovství světa na jednotlivých tratích 2012. Z Akademického mistrovství světa 2012 si přivezla bronzovou medaili ze závodu na 1500 m. Zúčastnila se Zimních olympijských her 2014, kde se v závodě na 5000 m umístila na 15. místě a ve stíhacím závodě družstev získala stříbrnou medaili.\n\n"}
{"id": "813146", "url": "https://cs.wikipedia.org/wiki?curid=813146", "title": "Richard Adler", "text": "Richard Adler\n\nRichard Adler (3. srpna 1921 New York City, New York, USA − 21. června 2012 Southampton, New York, USA) byl americký hudební skladatel, textař a divadelní producent. Podílel se například na oslavách 45. narozenin Johna F. Kennedyho v roce 1962 v Madison Square Garden. Spolupracoval například s Jerry Rossem. Je například spoluautorem muzikálu \"Damn Yankees\". Je členem Songwriters Hall of Fame. Je držitelem ceny Tony Award.\n"}
{"id": "813147", "url": "https://cs.wikipedia.org/wiki?curid=813147", "title": "Antonov An-8", "text": "Antonov An-8\n\nAntonov An-8 (V kódu NATO \"Camp\") je v SSSR navržený dvoumotorový, turbovrtulový, hornoplošný, lehký nákladní letoun.\n\nPrototyp An-8 byl poháněn dvojicí turbovrtulových motorů N. D. Kuzněcova typu NK-2M po 3678 kW. Stejné pohonné jednotky byly instalovány i ve strojích ověřovací série, záhy je však vystřídaly motory NK-4 po 3750 kW.\n\nPrvní sériový letoun opustil továrnu v prosinci roku 1958 s motory A. G. Ivčenka AI-20D, upravený řídicí systém podvozku, palivové ventilační otvory, odmrazovací systém a zvýšený rozsah pohybu kormidla.\n\nVětšina letounů An-8 sloužila v sovětském letectvu; dva An-8 byly použity speciálními jednotkami k obsazení letiště v Plzni během invaze do Československa v roce 1968. Jiné byly používány jako elektronická průzkumná letadla a jeden letoun byl použit k odběru vzorků vzduchu po čínských jaderných zkouškách v roce 1966. Až do 70. let byly stroje ve velkém měřítku používány v přední linii vojenských úkolů v sovětském letectvu, poté jich mnoho bylo převedeno k Aeroflotu jako nákladní letadla. Po sérii nehod na začátku 90. let byly An-8 v Rusku staženy z provozu. To však jejich konec neznamenal, několik letadel bylo prodáno do zahraničí, např. do Afriky, a to zejména do Libérie a Angloly a také na Blízký východ (letecké společnosti spojené s ruským podnikatelem a údajným obchodníkem se zbraněmi Viktorem Butem). V roce 2004 společnost Antonov odmítla jakoukoli odpovědnost za stav všech letadel v provozu.\n\n\n\n\n\n\n"}
{"id": "813148", "url": "https://cs.wikipedia.org/wiki?curid=813148", "title": "Sbor pověřenců 2. srpna 1956 – 11. července 1960", "text": "Sbor pověřenců 2. srpna 1956 – 11. července 1960\n\nSbor pověřenců 2. srpna 1956 – 11. července 1960 působil jako vládní orgán Slovenské národní rady na území Slovenska v poúnorovém Československu v letech 1956-1960. Šlo v pořadí o dvanáctý a poslední Sbor pověřenců. V následujících letech (1960-1968) Sbor pověřenců zanikl jako kolektivní orgán a jednotliví pověřenci působili v rámci komisí Slovenské národní rady.\n\n"}
{"id": "813151", "url": "https://cs.wikipedia.org/wiki?curid=813151", "title": "Johann Heinrich Christian Schubart", "text": "Johann Heinrich Christian Schubart\n\nJohann Heinrich Christian Schubart (28. února 1800, Marburg – 1. května 1885, Kassel) byl německý klasický filolog.\n\nSchubart studoval dějiny v Marburgu a Heidelbergu. V roce 1825 se stal spolupracovníkem \"Heidelberger Jahrbücher\" a v roce 1829 \"Wiener Jahrbücher\". Po návratu do Hesenska byl zaměstnán jako tajemník Zemské knihovny Kassel. V roce 1834 byl spoluzakladatelem „Verein für hessische Geschichte und Landeskunde“.\n\nPublikoval řadu článků v \"Zeitschrift für Alterthumswissenschaft\" a v \"Jahn's Jahrbüchern\". Spolu s Christianem Walzem realizoval v letech 1838/39 kritické vydání Pausaniova díla ve 3 svazcích.\n\n\"Quaestiones genealogicae historicae in antiquitatem heroicam Graecam\" (1832)\n\n\"Beschreibung von Griechenland\"\n\n"}
{"id": "813154", "url": "https://cs.wikipedia.org/wiki?curid=813154", "title": "Kružlová", "text": "Kružlová\n\nKužlová je obec na Slovensku v okrese Svidník. V roce 2015 zde žilo 683 obyvatel. První písemná zmínka o obci pochází z roku 1414.\n\nV modrém štítu na zeleném pažitu je zobrazen zlatovlasý stříbrně oděný muž, který oběma zdviženýma rukama přidržuje na hlavě položený velký zlatý obilní snop. Znamení znaku tvoří zemědělský motiv podle obecního pečetidla z roku 1868. znak byl přijat obecním zastupitelstvem 18. června 1999 a je zapsán v Heraldickém registru Slovenské republiky pod číslem HR: K-147/1999. Autory znaku jsou Jozef Novák a Ladislav Čisárik.\n\nVlajka obce pozůstává z pěti podélných pruhů v barvách modré, žlutu, modré, bílé a zelené. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n\n"}
{"id": "813157", "url": "https://cs.wikipedia.org/wiki?curid=813157", "title": "Ozornovité", "text": "Ozornovité\n\nOzornovité (\"Cytinaceae\") je čeleď vyšších dvouděložných rostlin z řádu slézotvaré (\"Malvales\"). Jsou to nezelení parazité rostoucí na kořenech hostitelských rostlin. Čeleď zahrnuje 12 druhů ve 3 rodech, které byly v minulosti řazeny do čeledi rafléziovité. Jsou rozšířeny ve Středomoří, Jižní Africe, Madagaskaru, Střední Americe a Kolumbii. Dva zástupci rodu ozorna se vyskytují i v jižní Evropě.\n\nZástupci obou rodů čeledi ozornovité jsou nezelení bezkořenní parazité, získávající živiny i asimiláty z kořenů hostitelských rostlin. Rostliny jsou jednodomé nebo dvoudomé. Listy jsou redukované na pouhé šupinky na kvetoucím stonku. Květy jsou drobné, často zapáchající, pravidelné, uspořádané v klasovitých květenstvích. Okvětí je 4-četné, nerozlišené na kalich a korunu, poněkud dužnaté, srostlé v květní trubku. Tyčinek je mnoho a jsou volné. Semeník je spodní, srostlý ze 4 až 8 plodolistů a se stejným počtem komůrek, s jedinou čnělkou. V každém plodolistu je mnoho vajíček. Plodem je bobule s mnoha drobnými semeny.\n\nČeleď zahrnuje 12 druhů ve 3 rodech. Ozorna (\"Cytinus\") se vyskytuje ve Středomoří, v Jižní Africe a na Madagaskaru, rod \"Bdallophytum\" ve Střední Americe. V roce 2012 byl ze severní Kolumbie popsán další, monotypický rod, \"Sanguisuga\".\nV jižní Evropě rostou dva zástupci čeledi: ozorna obecná (\"Cytinus hypocystis\") a ozorna \"Cytinus ruber\". V České republice se nevyskytují.\n\nRody stávající čeledi \"Cytinaceae\" byly v klasické taxonomii řazeny spolu s dalšími podobnými parazitickými rody do široce pojaté čeledi \"Rafflesiaceae\". Až výsledky molekulárních analýz ukázaly, že mnohé tyto druhy nejsou přes morfologickou podobnost nijak blízce příbuzné a byly rozděleny do několika samostatných čeledí, řazených dokonce do různých řádů.\nNejblíže příbuznou skupinou je podle kladogramů APG čeleď \"Muntingiaceae\".\n\nOba středomořské druhy ozorny parazitují na cistech (\"Cistus\"), zatímco jihoafrické především na hvězdnicovitých (\"Asteraceae\"). Jihoamerické druhy \"Bdallophytum\" jsou nejčastěji nacházeny na dřevinách rodu březule (\"Bursera\").\n\n\"Bdallophytum\" (alternativně \"Bdallophyton\"), \"Cytinus\", \"Sanguisuga\"\n\n"}
{"id": "813164", "url": "https://cs.wikipedia.org/wiki?curid=813164", "title": "Dokonalý svět (seriál)", "text": "Dokonalý svět (seriál)\n\nDokonalý svět je český seriál z roku 2010 z prostředí redakce módního časopisu, vysílaný televizí Nova.\n\nDěj seriálu se odehrává v redakci fiktivního módního časopisu \"Grace\". Jeho hrdinky a hrdinové mají stejně nablýskaný život jako obálka časopisu, pro který pracují. Všechny trápí nějaké problémy.\n\n"}
{"id": "813166", "url": "https://cs.wikipedia.org/wiki?curid=813166", "title": "Indie pop", "text": "Indie pop\n\nIndie pop je hudební žánr související s indie rockem, oproti kterému je zaměřen na čistě popovou hudební stránku tj. chytlavé melodie a harmonie. Je odvozen od žánru power pop. Jeho poddruhem je twee pop. Ukázky indie popu z počátku 80. let jsou na kompilacích C81 a C86 od hudebního časopisu NME, které přispěly k popularizaci tohoto žánru mezi dalšími hudebníky.\n\nIndie v názvu znamená nezávislá vydavatelství (anglicky: \"independent labels\").\n"}
{"id": "813170", "url": "https://cs.wikipedia.org/wiki?curid=813170", "title": "Gymnázium P. O. Hviezdoslava Dolný Kubín", "text": "Gymnázium P. O. Hviezdoslava Dolný Kubín\n\nGymnázium Pavla Országha Hviezdoslava Dolný Kubín je střední škola, která žákům poskytuje všeobecné vzdělání a především přípravu na vysokoškolské studium. Umožňuje čtyřleté studium s alternativním učebním plánem nebo osmileté studium se zaměřením na cizí jazyky.\n\nSlavnostní otevření dolnokubínskeho gymnázia se konalo v neděli 21. září 1919. Osobně se ho zúčastnil básník P. O. Hviezdoslav, recitoval svou báseň \"Nie povolaný\". Řádně vyučování začalo 22. září 1919. Bylo přijato 69 žáků a vyučovalo se ve třech třídách. Prvním ředitelem byl František Malota.\n\nOd svého vzniku zápasilo gymnázium s prostorovými a personálními problémy i s nedostatkem finančních prostředků. Na základě rozhodnutí ministerstva školství ze srpna 1922 bylo určeno, že dolnokubínske gymnázium bude jen čtyřleté. Úplné osmileté gymnázium bylo obnoveno v roce 1934. Období druhé světové války je zaznamenáno v tehdejší výroční zprávě.\n\nV roce 1947 začala výstavba nové gymnaziální budovy. V létě 1967 se škola přestěhovala zpět do staré budovy na náměstí, hned začala její rekonstrukce. Od září 1970 bylo zavedeno opět čtyřleté gymnázium. Studium bylo diferencované na humanitní a přírodovědní větev. Od školního roku 1978/1979 bylo gymnázium zaměřené jen na přírodovědnou větev. Začaly se vyučovat odborné předměty jako základy stavebnictví, základy elektrotechniky a hutnictví. V roce 1983 byla dokončena přístavba učeben v pravém křídle budovy.\nV roce 1994 byla otevřena první třída osmiletého gymnaziálního studia. Škola se postupně rozrostla na 20-třídní gymnázium s počtem žáků přes 600. Během 90 let existence gymnázia opustilo jeho lavice téměř 6 000 absolventů.\n\nV současnosti je škola moderní vzdělávací institucí, jejíž absolventi jsou schopni prosadit se v konkurenčních podmínkách na trhu práce. O kvalitní práci pedagogů svědčí procento přijatých žáků na vysoké školy, které se pohybuje okolo 90%. Od června 2007 studenti gymnázia využívají novou víceúčelovou sportovní halu, v září 2009 mohli začít využívat osm nových, moderních učeben pro výuku cizích jazyků.\n\n"}
{"id": "813176", "url": "https://cs.wikipedia.org/wiki?curid=813176", "title": "Hermann Hupfeld", "text": "Hermann Hupfeld\n\nHermann Christian Karl Friedrich Hupfeld (31. března 1796, Marburg – 24. dubna 1866, Halle) byl německý evangelický teolog a orientalista.\n\nHupfeld studoval staré a orientální jazyky a evangelickou teologii na marburské univerzitě, kde roku 1817 promoval s prací o Sofoklovi. V období 1819 až 1822 byl gymnaziálním profesorem v Hanau. \n\nV roce 1824 habilitoval na hallské univerzitě. Hupfeld se stal 1825 mimořádným profesorem teologie v Marburgu a v roce 1827 řádným profesorem orientálních jazyků. V roce 1843 vystřídal v Halle Wilhelma Gesenia.\n\nVytvořil novou teorii vzniku Tóry.\n\nZa své zásluhy byl v roce 1834 čestným občanem Marburgu.\n\nSuperintendant David Hupfeld (1836–1916) byl jeho syn, praktický teolog Renatus Hupfeld strýc. Hudební skladatel a koncertní mistr Bernhard Hupfeld byl jeho děd.\n\n\n\n"}
{"id": "813177", "url": "https://cs.wikipedia.org/wiki?curid=813177", "title": "Krajná Poľana", "text": "Krajná Poľana\n\nKrajná Poľana (maďarsky:\"Ladomérmező\", do roku 1927 \"Poľana\") je obec na Slovensku v okrese Svidník.\n\n\nV modrém štítu na zeleném pažitu se nachází stříbrný kůň ve stříbrné zbroji se zlatým postrojem. Ve zlatém sedle stříbrně odětý rytíř drží v levici stříbrnou šavli se zlatou rukovětí.\n\nZákladem znaku je sedící jezdec na šedém koni. Motiv znaku pravděpodobně vychází z rodového erbu neidentifikovatelného vlastníka. Znak vznikl podle otisku obecního pečetidla z roku 1868. Autory znaku jsou Jozef Novák a Ladislav Čisárik.\n\nZnak byl přijat obecním zastupitelstvem dne 15. března 2000 a je registrován v Heraldickém registru Slovenské republiky pod číslem HR: K-153/2000.\n\nVlajka se skládá z pěti podélných pruhů v barvách modré (1/7), bílé (2/7), modré (1/7), žluté (2/7) a zelené (1/7). Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n\nNadmořská výška 330 metrů nad mořem platí pro střed obce, 320 – 507 v okolním pomezí (katastru). Krajná Poľana leží v severní části Nízkých Beskyd u ústí Bodružalíka do Ladomirky. Mírně členitý povrch většinou odlesněného území obce tvoří flyšová souvrství.\n\nV obci, která patří do území Laborecké vrchoviny, je od 17. září 2009 vyhlášeno Ministerstvem životního prostředí SR chráněné ptačí území, které má zabezpečit podmínky pro přežití a rozmnožování ptáků evropského významu..\n\n\nV polovině 19. století vystěhovalectví. Do 1. světové válcě bylo v obci jen 10 dřevěných domů, v každém z nich žily 2–3 rodiny.\n\nZa První Československé republiky pracovali obyvatelé v lesích a na místní pile, jezdívali na sezónní zemědělské práce na velkostatky do jižních oblastí Slovenska. V roce 1907 bratři Tonetovci postavili ve vsi pilu, kterou v roce 1936 odkoupil Ladislav Vančura a nazval ji \"Párna píla veľkostatku L. Vančuru a spol.\" V roce 1929 do obce přišel první učitel Anton Komanický.\n\nZa druhé světové války v době přechodu fronty během Karpatsko-dukelské operace byla větší část obce zničena, po osvobození obnovena, vyznamenána Řádem rudé hvězdy.\n\nVětšina obyvatel pracovala do konce 90. let 20. století v místním závodě Piloimpregna. Značná část obyvatel pak ve Svidníku a v Stropkově.\n\nPůdu obdělávali do začátku 70. let 20. století soukromě hospodařící rolníci. Po tomto období lesní a zemědělský podnik. Po převratu v roce 1990 zůstala větší část půdy je neobdělaná.\n\nPůvodními osídlenci byli hlavně pastýři ovcí, koz a dobytka, dřevorubci a později i výrobci zemědělského nářadí a tkalci.\nPůvodní název – \"Hunkovská Poľana\" – svědčí o tom, že ji původně vybudovali na horské louce v sousedství Hunkoviec, později byla přejmenována přívlastkem „krajná“, z čehož je možno usuzovati, že ji spravovali \"krajníci\".\n\n\n\n\n"}
{"id": "813182", "url": "https://cs.wikipedia.org/wiki?curid=813182", "title": "Seznam ministrů obrany Slovenské republiky", "text": "Seznam ministrů obrany Slovenské republiky\n\nToto je seznam ministrů obrany Slovenské republiky, který obsahuje chronologický přehled všech členů vlády Slovenské republiky (včetně vlád Slovenského státu a Sborů pověřenců) působících v tomto úřadu.\n\n"}
{"id": "813184", "url": "https://cs.wikipedia.org/wiki?curid=813184", "title": "Dorothea Tanning", "text": "Dorothea Tanning\n\nDorothea Margaret Tanning (25. srpna 1910 Galesburg, Illinois, USA − 31. ledna 2012 Manhattan, New York, USA) byla americká surrealistická malířka, sochařka, grafička a spisovatelka. V letech 1928-1930 studovala na Knox College. V letech 1948-1976 byl jejím manželem Max Ernst.\n\n"}
{"id": "813186", "url": "https://cs.wikipedia.org/wiki?curid=813186", "title": "Císařovna Ma", "text": "Císařovna Ma\n\nCísařovna Ma (, 1332–1382), posmrtným jménem císařovna Siao-cch'-kao () byla čínská císařovna říše Ming, manželka zakladatele a prvního mingského císaře Chung-wua. Její osobní jméno oficiální dějiny Ming-š’ neuvádějí, v neoficiální tradici je známa jako Ma Jü-chuan (), případně Ma Siou-jing ().\n\nPaní Ma pocházela ze Su-čou v provincii An-chuej. Po smrti jejího otce ji adoptoval jeho přítel Kuo C'-sing, který v Chao-čou (dnešní Feng-jang) patřil k místním vůdcům povstání rudých turbanů proti říši Jüan a provdal za svého důstojníka Ču Jüan-čanga.\n\nČu Jüan-čang se v letech 1352–1355 vypracoval z řadového bojovníka na generála s armádou silou srovnatelnou s Kuovou. Po Kuově smrti postupně získal kontrolu nad jeho vojskem, roku 1356 dobyl Nanking a do roku 1368 postupně i celou Čínu. K novému roku 1368 se vyhlásil císařem, svou říši nazval Velká Ming (\"Ta Ming\"), vyhlásil éru vlády Chung-wu a svou ženu jmenoval císařovnou.\n\nPaní Ma věrně podporovala svého muže, který si vážil jejích rad. I jako císařovna sdílela manželovu averzi k luxusu. Byla známá svou šetrností a prostotou, dokonce sama osobně prala prádlo v potoce za palácem.\n\nZemřela 17. září 1382, pohřbena je v mauzoleu Ming-siao-ling.\n"}
{"id": "813188", "url": "https://cs.wikipedia.org/wiki?curid=813188", "title": "José de Canterac", "text": "José de Canterac\n\nJosé de Canterac (1787 - Casteljaloux, Lot-et-Garonne, Francie - 13. dubna 1835) byl španělský vojevůdce francouzského původu, který bojoval na straně Španělska v jihoamerických válkách za nezávislost. V roce 1822 v hodnosti polního maršála převzal velení nad španělskou armádou v Jižní Americe. Jeho porážky v bitvě u Junínu a Ayacucha vedly ke kapitulaci royalistické armády. Po jeho návratu do Španělska se stal vrchním generálem v Madridu. Byl zabit v roce 1835 při vzpouře v Puerta del Sol.\n"}
{"id": "813191", "url": "https://cs.wikipedia.org/wiki?curid=813191", "title": "Rune Gustafsson", "text": "Rune Gustafsson\n\nRune Urban Gustafsson (25. srpna 1933 Göteborg, Švédsko − 15. června 2012 Stockholm, Švédsko) byl švédský jazzový kytarista a hudební skladatel. V padesátých letech se přestěhoval do Stockholmu, kde spolupracoval s Putte Wickmanem a Arne Domnérusem. Je autorem hudby k filmům \"Mannen som slutade röka\" (1972), \"Släpp fångarne loss, det är vår!\" (1975), \"Söndagsbarn\" (1992) a dalším.\n"}
{"id": "813195", "url": "https://cs.wikipedia.org/wiki?curid=813195", "title": "Odvaha milovat", "text": "Odvaha milovat\n\nOdvaha milovat (\"Le Courage d'aimer\") je francouzský hraný film z roku 2005, který režíroval Claude Lelouch podle vlastního scénáře. Film popisuje osudy obyvatel Paříže z různých společenských vrstev. Dochází k prolínání několika paralelních příběhů.\n\nFilm začíná o vánocích roku 1999, kdy se seznámí mladá Shaa se starším Massimem a oba se živí zpěvem na ulici a v metru. Všimne si jich majitel jazz klubu a angažuje je ve svém podniku. Do Paříže přijíždí italský podnikatel Michel Gorkini, který si chce koupit zámeček za městem, který prodává vdova Sabine Duchemin, která je herečkou v Comédie-Française. K prodeji nedojde, ale začnou společně žít. Služebnou na zámku je Clémentine, jejíž dvojče Anne pracuje jako servírka v jazzovém klubu. Shaa dostane nabídku stát se profesionální zpěvačkou, ovšem musí opustit Massima. Ten odjede z Paříže spolu s Anne a zpívá v klubu na venkově. Zatímco Shaa ve své kariéře zcela propadne, Massimo naopak má po dvou letech velký úspěch a vyhraje národní pěveckou soutěž. Shaa napíše o svém vztahu k němu a o zpackané kariéře knihu, která se stane bestsellerem. Knihu si vyhlédne režisér, koupí práva a chce, aby v něm Shaa a Massimo hráli sami sebe. Film je natočen a končí sebevraždou hrdinky. Během premiéry filmu se Massimo doví, že Shaa právě skutečně sebevraždu spáchala. Ožení se s Anne, Clémentine si vezme Gorkiniho, který se mezitím rozešel s herečkou.\n"}
{"id": "813196", "url": "https://cs.wikipedia.org/wiki?curid=813196", "title": "Kanton Bonnières-sur-Seine", "text": "Kanton Bonnières-sur-Seine\n\nKanton Bonnières-sur-Seine (fr. \"Canton de Bonnières-sur-Seine\") je francouzský kanton v departementu Yvelines v regionu Île-de-France. Skládá se z 27 obcí.\n\n"}
{"id": "813207", "url": "https://cs.wikipedia.org/wiki?curid=813207", "title": "Kanton Chevreuse", "text": "Kanton Chevreuse\n\nKanton Chevreuse (fr. \"Canton de Chevreuse\") je francouzský kanton v departementu Yvelines v regionu Île-de-France. Skládá se ze 13 obcí.\n\n"}
{"id": "813212", "url": "https://cs.wikipedia.org/wiki?curid=813212", "title": "Kanton Guerville", "text": "Kanton Guerville\n\nKanton Guerville (fr. \"Canton de Guerville\") je francouzský kanton v departementu Yvelines v regionu Île-de-France. Skládá se z 18 obcí.\n\n"}
{"id": "813214", "url": "https://cs.wikipedia.org/wiki?curid=813214", "title": "Sázavský", "text": "Sázavský\n\nPříjmení Sázavský nosí více různých osobností:\n\n\n"}
{"id": "813215", "url": "https://cs.wikipedia.org/wiki?curid=813215", "title": "Kanton Houdan", "text": "Kanton Houdan\n\nKanton Houdan (fr. \"Canton de Houdan\") je francouzský kanton v departementu Yvelines v regionu Île-de-France. Skládá se ze 30 obcí.\n\n"}
{"id": "813216", "url": "https://cs.wikipedia.org/wiki?curid=813216", "title": "Dispater", "text": "Dispater\n\nDispater nebo Dis Pater (zkráceně Dís) je římský bůh podsvětí, později ztotožňovaný s Plutonem nebo Hádem. Původně bůh bohatství, úrody a nerostných minerálů.\n\nČasto se uvádí, že Dispater byl také keltský bůh, podle citace z Caesarových Zápisků o válce galské VI:18, kde se říká, že všichni Galové odvozovali svůj původ od Dispatera, nicméně jde jen o Caesarovu interpretaci. Je možné, že Galové odvozovali svůj původ od galského boha, který byl podobný římskému Dispaterovi. Možných kandidátů na tuto roli je v keltské mytologii několik: Cernunnos, Sucellus, z těch vzdálenějších a tudíž méně pravděpodobnějších také Donn (Irsko) nebo Beli Mawr (Wales).\n"}
{"id": "813217", "url": "https://cs.wikipedia.org/wiki?curid=813217", "title": "Vedral", "text": "Vedral\n\nPříjmení Vedral nosí více různých osobností:\n\n"}
{"id": "813218", "url": "https://cs.wikipedia.org/wiki?curid=813218", "title": "Oreláníkovité", "text": "Oreláníkovité\n\nOreláníkovité (\"Bixaceae\") je čeleď vyšších dvouděložných rostlin z řádu slézotvaré (\"Malvales\"). Jsou to dřeviny s nápadnými květy, rostoucí v tropech. Oreláník barvířský je zdrojem červeného barviva hojně používaného jihoamerickými indiány.\n\nOreláníkovité jsou stromy, keře a polokeře, často ronící červenou nebo oranžovou šťávu. Odění je z jednoduchých nebo štítnatých chlupů. Listy jsou jednoduché, střídavé, s dlanitou žilnatinou. Čepel listů je celistvá nebo dlanitě laločnatá.\nKvěty jsou nápadné, pravidelné nebo lehce dvoustranně souměrné, pětičetné, v koncových květenstvích. Kališní i korunní lístky jsou volné, koruna je bílá, růžová nebo žlutá. Tyčinek je mnoho a jsou volné. Semeník je svrchní, srostlý ze 2 až 5 plodolistů, s vrcholovou čnělkou a mnoha vajíčky v každém plodolistu. Plodem je mnohasemenná tobolka.\n\nČeleď oreláníkovité zahrnuje 21 druhů ve 4 rodech. Největší rod je kochlospermum (\"Cochlospermum\", 12 druhů). Oreláníkovité se vyskytují v tropech po celém světě, jejich areál je ale mezerovitý. Rod kochlospermum (\"Cochlospermum\") je pantropický, zastoupený v Asii, Africe, Austrálii i tropické Americe. Oreláník (\"Bixa\") roste v tropické Americe, rod \"Amoreuxia\" je rozšířen v Americe od jihozápadních USA po severozápad Jižní Ameriky, monotypický rod \"Diegodendron\" roste na Madagaskaru.\nVětšina druhů roste v nížinných oblastech tropů se suchou periodou. Některé druhy jsou díky rychlému růstu a množství semen běžnou součástí sekundární vegetace.\n\nMnoho zástupců této čeledi rozkvétá během suchého období a často v bezlistém stavu. Jsou opylovány pravděpodobně včelami.\n\nV tradičních systémech byly stávající rody čeledi oreláníkovité řazeny až do 3 samostatných čeledí: Bixaceae, Cochlospermaceae a Diegodendraceae. Tyto čeledi byly nejčastěji kladeny do příbuzenstva čeledi cistovité (\"Cistaceae\").\nPříbuzenské vztahy k ostatním čeledím řádu slézotvaré (\"Malvales\") jsou dosud nejasné.\n\n\nOreláník barvířský (\"Bixa orellana\") byl pěstován jihoamerickými Indiány jako zdroj jasně červeného barviva dávno před příchodem Evropanů. Barvivo je známo jako \"urucú\". V současnosti je používáno např. do rtěnek a k barvení potravin. Oreláník je využíván také v domorodé medicíně při léčení epilepsie, horečky, průjmů, nádorů, ledvinových a pohlavních chorobách a proti střevním parazitům.\nNěkteré druhy rodu kochlospermum jsou v tropech pěstovány jako okrasné rostliny nápadné velkými žlutými květy.\n\n\"Amoreuxia\", \"Bixa\", \"Cochlospermum\", \"Diegodendron\"\n\n"}
{"id": "813222", "url": "https://cs.wikipedia.org/wiki?curid=813222", "title": "Luiza Złotkowská", "text": "Luiza Złotkowská\n\nLuiza Złotkowská (* 25. května 1986 Varšava) je polská rychlobruslařka.\n\nNa mezinárodní scéně debutovala v roce 2001, o rok později již startovala na Mistrovství světa juniorů, kde se ve víceboji umístila na 22. místě a ve stíhacím závodě družstev na 6. příčce. Obdobných výsledků ve třetí desítce dosahovala na juniorském šampionátu i v následujících letech, na velké seniorské akci závodila poprvé v roce 2006, kdy skončila na Mistrovství Evropy na 23. místě. Od podzimu 2006 startuje pravidelně na závodech Světového poháru. Zúčastnila se Zimních olympijských her 2010, kde získala bronzovou medaili ve stíhacím závodě družstev. V individuálních závodech dojela na 24. (3000 m) a 34. (1500 m) místě. Tentýž cenný kov ve stejné disciplíně pomohla vybojovat polskému týmu na Mistrovství světa na jednotlivých tratích 2012. Z Akademického mistrovství světa 2012 si přivezla tři stříbrné medaile ze závodů na 500, 1000 a 3000 m. Na mistrovství světa 2013 vybojovala s polským družstvem stříbrnou medaili. Zúčastnila se Zimních olympijských her 2014, kde se v závodě na 3000 m umístila na 18. místě, na kilometru skončila na 29. příčce, na distanci 1500 m byla jedenáctá a ve stíhacím závodě družstev získala stříbro. Na Zimních olympijských hrách 2018 se v závodě na 3000 m umístila na 14. místě, na poloviční distanci se umístila na 17. příčce, ve stíhacím závodě družstev byla sedmá a v závodě s hromadným startem skončila na 9. místě.\n\n"}
{"id": "813229", "url": "https://cs.wikipedia.org/wiki?curid=813229", "title": "Charles Silverstein", "text": "Charles Silverstein\n\nCharles Silverstein (* 23. dubna 1935) je americký psycholog a spisovatel.\n\nSilverstein je zakladatelem a ředitelem \"Institut for Human Identity\" a \"Identity House\" v New York City. Také vydává \"Journal of Homosexuality\". Kromě psychologických publikací píše také cestopisy.\n\n\n\n\n"}
{"id": "813231", "url": "https://cs.wikipedia.org/wiki?curid=813231", "title": "Ján Kulich", "text": "Ján Kulich\n\nJán Kulich (31. prosince 1930, Zvolenská Slatina, Československo – 15. března 2015) byl slovenský sochař, medailér a vysokoškolský pedagog.\n\nJde o představitele realisticko-formalistické linie ve slovenském sochařství. Ve své počáteční tvorbě čerpal hlavně z lidových motivů. Jde o laureáta státní ceny Klementa Gottwalda, národního umělce, o jednoho z nejvýraznějších československých normalizátorů slovenské kultury a uměleckého školství, který byl členem oddělení kultury ÚV KSS, rektorem VŠVU v letech 1973-1989. Jako významný funkcionář byl úzce spojen s procesem normalizace v ČSSR po roce 1968.\n\nKe konci života se věnoval hlavně náboženským a křesťanským motivům.\n\nV sousedství evangelické fary ve svém rodišti Zvolenské Slatině odkoupil dům, kde chce soustředit část svých děl.\n\nAutor soch, plastik a sousoší.\n\nJde o portrétistu, mezi jeho významná díla z této oblasti patří portréty Ľ. Fully, A. Moyzese, R. Pribiše, V. Hložníka, Petra Matejky a jiné. Byl jedním z významných československých medailérů. V podobě medaile zobrazil množství významných činovníků slovenské historie – štúrovců a jiných (např. T. Vansové, Š. Krčméryho, L. Jégého, J. Čajaka).\n\nJe také autorem plaket s podobiznami Danteho, Gustáva Husáka, Kolomana Sokola atd.\n\n\n"}
{"id": "813232", "url": "https://cs.wikipedia.org/wiki?curid=813232", "title": "Jodi Bieberová", "text": "Jodi Bieberová\n\nJodi Bieberová (nepřechýleně Jodi Bieber, nar. 1966) je jihoafrická fotografka.\n\nJejí snímek ženy z Afghánistánu \"Bibi Aisha\" (viz zde), které uřízl uši a nos její manžel a švagr, vyhrála cenu World Press Photo of the Year v roce 2010.\n\nV rozhovoru po získání ceny WPP autorka řekla, že ji inspiroval snímkem afghánské dívky \"Šarbat Guly\": \"Bylo to pro mě, jako když se dá historický moment do perspektivy. Pouze jedna věc, která se přidala do obrázku.\"\n\n"}
{"id": "813237", "url": "https://cs.wikipedia.org/wiki?curid=813237", "title": "Mistrovství Asie v rychlobruslení 2004", "text": "Mistrovství Asie v rychlobruslení 2004\n\nMistrovství Asie v rychlobruslení 2004 se konalo ve dnech 3. a 4. ledna 2004 na otevřené rychlobruslařské dráze v jihokorejském Čchunčchonu. Jednalo se o 5. mistrovství Asie. Z předchozího šampionátu obhajovala titul pouze Japonka Maki Tabataová, její krajan Tošihiko Itokawa nestartoval.\n\nV Čchunčchonu obhájila titul Maki Tabataová a stala se popáté mistryní Asie. Mezi muži poprvé zvítězil Číňan Li Čchang-jü.\n\n"}
{"id": "813240", "url": "https://cs.wikipedia.org/wiki?curid=813240", "title": "Obchodní akademie Dolný Kubín", "text": "Obchodní akademie Dolný Kubín\n\nObchodní akademie Dolný Kubín je střední odborná škola zaměřená na výuku odborných ekonomických předmětů. Je nástupcem Střední ekonomické školy v Dolním Kubíně.\n\nV září roku 1968 byla založena Střední ekonomická škola v Dolním Kubíně, navazující na zdejší dlouholeté tradice obchodního školství. Škola měla dva studijní obory:\n1. Všeobecná ekonomika\n2. Hospodářská administrativa\nPrvním ředitelem školy byl Ing. Albert Klein, dosud zástupce ředitele Střední průmyslové školy elektrotechnické v Liptovském Hrádku. Pod jeho vedením škola postupně překonávala materiálně personální potíže, organizačně se upevnila a dokázala vyřešit nejen různé počáteční problémy, ale také dobře plnit vzdělávací úkoly. Škola se rozrůstala, přibývalo absolventů, dostavili se první úspěchy. V roce 1977 vystřídal prvního ředitele školy Jozef Majerník. V roce 1991 se ředitelem školy stal PaedDr. Ľubomír Bláha.\nStřední ekonomická škola si získala dobré jméno, zapsala se do povědomí obyvatel Dolního Kubína, Oravy, Liptova i dalších oblastí.\n\nStřední ekonomická škola v roce 1992 dostala nový název \"Obchodní akademie Dolný Kubín\". Rozmach školy znamenal i zvýšení počtu žáků a učitelů. Škola získala vlastní budovu, k ní byla přistavěna další budova s odbornými učebnami, výpočetní laboratoří a knihovnou, později tělocvična vybavená saunou a posilovnou.\n\nV roce 1999 se ředitelkou školy stala PhDr. Magdaléna Baričiaková, od roku 2005 do roku 2009 byl ředitelem školy Ing. Karol Kmoško. V lednu 2010 se stal ředitelem školy PaedDr. Ľubomír Bláha.\n\nV současnosti je škola moderní vzdělávací institucí.\n"}
{"id": "813246", "url": "https://cs.wikipedia.org/wiki?curid=813246", "title": "Mistrovství Asie v rychlobruslení 2005", "text": "Mistrovství Asie v rychlobruslení 2005\n\nMistrovství Asie v rychlobruslení 2005 se konalo ve dnech 8. a 9. ledna 2005 na otevřené rychlobruslařské dráze Machiyama Highland Skating Center v japonském Ikahu. Jednalo se o 6. mistrovství Asie. Z předchozího šampionátu obhajovali titul Číňan Li Čchang-jü a Japonka Maki Tabataová.\n\nV Ikahu se poprvé stala mistryní Asie Japonka Nami Nemotová. Mezi muži poprvé zvítězil její krajan Hiroki Hirako.\n\n"}
{"id": "813249", "url": "https://cs.wikipedia.org/wiki?curid=813249", "title": "Kamenný žlíbek", "text": "Kamenný žlíbek\n\nKamenný žlíbek je skalnaté údolí v Drahanské vrchovině a v Moravském krasu západně od obce Hostěnice.\n\nKamenný žlíbek je údolí dlouhé asi 1200 metrů. Orientováno je přibližně východo-západním směrem, dno stejným směrem klesá. Celé údolí se nachází na území CHKO Moravský kras a přírodní rezervace Údolí Říčky. Kamenný žlíbek na východě navazuje na rozevřené hostěnické údolí, kterým do něj přitéká Hostěnický potok. Ten na východním konci žlíbku v bývalém kamenolomu pod skalním útvarem Řičánkova skála vtéká do krasového podzemního systému a vytváří tzv. Hostěnické propadání. Samotným žlíbkem protéká pouze za velmi vysokého stavu vody. V západním zakončení ústí do údolí potoka Říčky.\n\nCelý prostor žlíbku je zalesněný. Jeho širší východní část (též \"Vilémovo údolíčko\") je obklopena mírnějšími svahy, západní má ráz úzkého skalnatého kaňonu. Žlíbkem je po pěšině vedena žlutě značená turistická trasa 7518 z Hostěnic do Bílovic nad Svitavou. V jižním svahu nad západním zakončením se nachází jeskyně Pekárna, ke které vede dřevozemní schodiště s modře značenou odbočkou ze stejně značené trasy 2014.\n\n"}
{"id": "813250", "url": "https://cs.wikipedia.org/wiki?curid=813250", "title": "Karol Marko", "text": "Karol Marko\n\nKarol Marko (* 2. dubna 1966, Bratislava, Československo) je bývalý československý fotbalista a v současnosti trenér, který působí jako hlavní trenér českého prvoligového klubu 1. FK Příbram.\n\n\n"}
{"id": "813251", "url": "https://cs.wikipedia.org/wiki?curid=813251", "title": "Václav Ondřejka", "text": "Václav Ondřejka\n\nVáclav Ondřejka (* 30. dubna 1988, Kroměříž, Československo) je český fotbalový útočník, momentálně působící v českém týmu FC Strání, hrající Divizi E\n\nS fotbalem začínal v Březové u Uherského Brodu, kde hraje fotbalový klub TJ Sokol Březová. Zde si ho vyhlédl klub FC Synot, který v něm spatřil talent, kde v roce 2004 přestoupil. V létě 2012 odešel na hostování do Mladé Boleslavi. V sezóně 2012/13 se probojoval s Mladou Boleslaví do finále českého fotbalového poháru proti Jablonci. Zápas dospěl po remíze 2:2 do penaltového rozstřelu, který mladoboleslavští prohráli poměrem 4:5. Václav svůj pokus neproměnil.\n\n\"Aktuální k datu\" : 10. červenec 2013\n"}
{"id": "813253", "url": "https://cs.wikipedia.org/wiki?curid=813253", "title": "Sardové", "text": "Sardové\n\nSardové jsou etnikum žijící na ostrově Sardinie, které je autonomním územím Itálie. Jsou původním obyvatelstvem ostrova s vlastním jazykem, kterým je sardinština. V širším slova smyslu lze Sardem označit jakéhokoliv obyvatele ostrova Sardinie, které má 1,6 mil. obyvatel. Kromě výše zmíněných etnických Sardů jde především o Katalánce, Italy a Korsičany. Tato etnika mluví především korsicky, katalánsky a ligurským dialektem italštiny.\n"}
{"id": "813254", "url": "https://cs.wikipedia.org/wiki?curid=813254", "title": "Greg Cohen", "text": "Greg Cohen\n\nGreg Cohen (* 13. června 1953 Los Angeles, Kalifornie, USA) je americký jazzový kontrabasista. Na mnoha albech spolupracoval s Johnem Zornem a to většinou jako člen skupiny Masada. Několik alb také nahrál s Tomem Waitsem a mnoha dalšími.\n\n"}
{"id": "813255", "url": "https://cs.wikipedia.org/wiki?curid=813255", "title": "Vladimir Jankélévitch", "text": "Vladimir Jankélévitch\n\nVladimir Jankélévitch [\"jankelevič\"] (31. srpna 1903 Bourges – 6. června 1985 Paříž) byl francouzský filosof a muzikolog, který před válkou působil v Praze a za války v odbojovém hnutí.\n\nPocházel z rodiny židovských intelektuálů, kteří utekli z Oděsy před pogromem, jeho otec překládal do francouzštiny německé filosofy a Freuda. Po maturitě v Paříži začal roku 1922 studovat filosofii na École normale supérieure a 1923 se seznámil s H. Bergsonem, který ho trvale ovlivnil. 1924 promoval u E. Bréhiera prací o Plotinovi a v letech 1927–1933 učil na Francouzském institutu v Praze, kde se věnoval také hudbě a vydal knihy o Lisztovi a o Bergsonovi. 1933 obhájil v Paříži doktorskou práci o pozdním Schellingovi a od roku 1936 byl profesorem v Toulouse a v Lille. Po obsazení Francie roku 1940 se připojil k hnutí odporu, po osvobození v roce 1944 byl hudebním redaktorem, od roku 1947 profesorem v Lille a od roku 1951 profesorem morální filosofie na pařížské Sorbonně. V roce 1947 se oženil a roku 1951 se mu narodila dcera Sophie. 1954 uveřejnil „První filosofii“, jedno ze svých hlavních děl, od roku 1963 přednášel i na Svobodné univerzitě v Bruselu a roku 1979 odešel do důchodu.\n\nJankélévitchovo myšlení bylo trvale ovlivněno G. Simmelem a zejména Bergsonovou „filosofií života“. V mladším věku se zabýval Plotinem, německým idealismem i ruskou mystikou. V mravních otázkách je blíže Schelerovi než Kantovi a jeho důraz na jedinečnou osobu a na zvláštnost každé situace není blízký existencialismu nýbrž personalismu.\n\nJeho praktická filosofie je trvale poznamenána dlouholetou zkušeností života v podzemí a v odboji: po válce se zcela přestal věnovat německé filosofii i hudbě. Na rozdíl od existencialistů, kteří svobodu ztotožňovali s možností neomezené volby, chápe ji s Bergsonem jako angažování a jednání. Neděje se v rozvažování a v diskusi, nýbrž v odhodlaném a bezvýhradném rozhodnutí pro dobré, bez výmluv a filosofických pseudoproblémů. Jen prostota srdce a náklonnost je posledním kritériem dobrého jednání, protože všechny obecné myšlenkové modely neberou vážně skutečnou situaci. Upřímně jednající člověk tím dává najevo svoji svobodu a strhuje k ní i druhé.\n\nPsal o mnoha mravně významných skutečnostech, jako je angažování, nevinnost a zloba, lež, paradox a morálka, vážnost a odpuštění. Do diskuse o promlčení válečných zločinů vstoupil knížkou „Odpuštění“, kde vysvětluje, že holokaust byl projev téměř nadpřirozené, „čisté a ontologické zloby“. Nepronásledoval totiž Židy kvůli nějakému jednání, ale protože jim chtěl upírat lidství, což rozhodně není možné promlčet. „Právníci nemají právo odpouštět ve jménu mrtvých obětí“.\n\nÚběžníkem lidského života je smrt, o níž se ovšem podle Jankéléviče nedá říci téměř nic. Jenže právě „téměř nic“ (\"Presque-rien\") je Jankélévičův pojem pro vzácné, nečekané a prchavé doteky s tím, co člověka i svět přesahuje. Také smrt nedává žádný smysl, a přece dává vážnost lidskému jednání a z ní plyne všechna dramatičnost lidského života i osudu.\n\nJankélévitch vydal 11 knih o svých oblíbených hudebnících, mezi něž patřili Ferenc Liszt, Gabriel Fauré, Maurice Ravel a Claude Debussy. Hudba pro něho nemá jen estetický, ale i obecně filosofický význam, protože vyjadřuje to, co Jankélévitch nazývá „Téměř-nic“ a „Nevím-co“ (\"Je-ne-sais-quoi\"), a připomíná tak člověku jeho omezenost.\n\n\nPosmrtná vydání\n\n"}
{"id": "813256", "url": "https://cs.wikipedia.org/wiki?curid=813256", "title": "Dave Douglas", "text": "Dave Douglas\n\nDave Douglas (* 24. března 1963) je americký jazzový trumpetista a hudební skladatel. Spolupracoval s Johnem Zornem a to převážně s jeho skupinou Masada.\n"}
{"id": "813258", "url": "https://cs.wikipedia.org/wiki?curid=813258", "title": "Karel Stanner", "text": "Karel Stanner\n\nKarel Stanner (* 26. února 1949 Liberec) je bývalý český fotbalista a trenér, který několikrát působil jako hlavní trenér českého prvoligového klubu FK Mladá Boleslav. Naposledy vedl od dubna do června 2013 jako trenér FK Dobrovice, hrající divizi C.\n\n\n\n"}
{"id": "813259", "url": "https://cs.wikipedia.org/wiki?curid=813259", "title": "Edmond Audran", "text": "Edmond Audran\n\nEdmond Audran (12. dubna 1840, Lyon – 17. srpna 1901, Tierceville) byl francouzský varhaník a operetní skladatel.\n\nAudran pocházel z muzikantské rodiny – jeho otec Marius Pierre Audran (1816–1887) byl operním tenoristou v Théâtre national de l'Opéra-Comique a mladší bratr operetním tenoristou. Edmond Audran studoval na École Niedermeyer v Paříži, kde byl mezi jeho učiteli Camille Saint-Saëns.\n\nV roce 1861 odešel do Marseille, kde působil jako varhaník v kostele sv. Josefa. Zpočátku komponoval převážně duchovní hudbu, ale již ale již roku 1862 zhudebnil vaudeville Eugena Scribeho \"L'Ours et le Pacha\" (Medvěd a Pacha). Rodinný přítel Henri Chivot, který se stal libretistou řady Audranových operet, mu nejdříve nabídl libreto k operetě \"Le Grand Mogol\" (Velký Mogul), která byla provedena s úspěchem v marseillském divadle Théatre Gymnase v roku 1867. \n\nNásledovaly další zakázky z Marseille a později z Paříže, kam se posléze přestěhoval. Svými operetami \"Les Noces d'Olivette\" (Olivetská svatba, 1879), \"La Mascotte\" (Maskotka, 1880) a \"Miss Helyet\" (1890, v překladu V. J. Novotného pro Národní divadlo je uvedeno „komická opera“) začal získávat úspěchy i v zahraničí (hlavně v Anglii). Největšího úspěchu dosáhl až ke konci svého života operetou \"La Poupée\" (Panenka), uvedenou roku 1896 v Théâtre de la Gaîté v Paříži. Většina jeho operet, přestože měla líbivou hudbu, upadla v zapomnění.\n\n\nV tomto článku byl použit překlad textu z článku Edmond Audran a upraven a doplněn údaji z matričního záznamu o jeho narození a údaji z anglické a slovenské wikipedie\n\nReprodukce matričního zápisu o narození Edmonda Audrana a jeho přepis\n\n\n"}
{"id": "813261", "url": "https://cs.wikipedia.org/wiki?curid=813261", "title": "Pomona (Kalifornie)", "text": "Pomona (Kalifornie)\n\nPomona je sedmé největší město v okrese Los Angeles County. Nachází se ve státě Kalifornie ve Spojených státech amerických. Leží 43 kilometrů východně od Los Angeles, 40km severně od Santa Anna, 50km západně od Riverside a 60km západně od San Bernardina. V přibližně 59,5 km² velkém městě v roce 2010 žilo 149 058 obyvatel. Město se jmenuje podle Pomony, římské bohyně ovocných stromů a sadů.\n\nOblast původně obýval indiánský kmen Tongva. Prvními osadníky byli Ricardo Vejar a Ygnacio Palomares. Usadili se zde ve 30. letech 19. století, tedy období, kdy Kalifornie patřila Mexiku. První anglo-američtí osadníci zde přišli po podepsání mírové smlouvy z Gaudalupe Hidalgo, kdy se Kalifornie stala součástí USA.\n\nNarodili se zde například herečka Jessica Alba nebo hudebník Tom Waits.\n"}
{"id": "813262", "url": "https://cs.wikipedia.org/wiki?curid=813262", "title": "Wimbledon 2012 – ženská dvouhra", "text": "Wimbledon 2012 – ženská dvouhra\n\nObhájkyní titulu z loňského ročníku byla čtvrtá nasazená Petra Kvitová, která ve čtvrtfinále vypadla se čtyřnásobnou vítězkou Serenou Williamsovou 0–2 na sety.\n\n65. tenistka světové klasifikace Kazaška Jaroslava Švedovová dosáhla jako první žena v otevřené éře tenisu na tzv. zlatý set, když v úvodní sadě třetího kola nedovolila italské turnajové desítce Saře Erraniové uhrát ani jeden míč a vyhrála jej poměrem 6–0. Utkání pak dovedla do vítězného konce poměrem 6–4 ve druhém setu a postoupila do osmifinále. Tento výkon se od roku 1968 podařil pouze Američanu Billu Scanlonu, který v úvodním kole na turnaji WCT Gold Coast Classic 1983 v Delray Beach porazil brazilského hráče Marcose Hocevaru 6–2 a 6–0.\n\nSvětová jednička a loňská finalistka Maria Šarapovová vypadla ve čtvrtém kole s 15. nasazenou Němkou Sabinou Lisickou po setech 4–6 a 3–6, tedy stejným výsledkem, jakým ji porazila v semifinále předchozího ročníku.\nVítězkou se stala šestá nasazená Američanka Serena Williamsová, když ve finále přehrála polskou turnajovou trojku Agnieszku Radwańskou. Pro Polku boj o titul představoval premiérovou účast v grandslamovém finále a podle vlastních slov ji postihl zánět horních cest dýchacích, kvůli kterému den před utkáním zrušila trénink i tiskovou konferenci.\n\nWilliamsová získala pátý wimbledonský titul ve dvouhře a celkově čtrnáctý grandslamový v této soutěži. V následné pondělní klasifikaci žebříčku WTA se posunula na 4. místo.\n\n\n"}
{"id": "813263", "url": "https://cs.wikipedia.org/wiki?curid=813263", "title": "Seznam ministrů zemědělství a rozvoje venkova Slovenské republiky", "text": "Seznam ministrů zemědělství a rozvoje venkova Slovenské republiky\n\nToto je seznam ministrů zemědělství Slovenské republiky, který obsahuje chronologický přehled všech členů vlády Slovenské republiky (včetně autonomních slovenských vlád za druhé republiky, Sborů pověřenců i slovenských vlád v rámci československé federace) působících v tomto úřadu.\n\n"}
{"id": "813264", "url": "https://cs.wikipedia.org/wiki?curid=813264", "title": "Tyvek", "text": "Tyvek\n\nTyvek® je obchodní značka polyethylenové netkané textilie vyráběné firmou DuPont.\n\nPrvní laboratorní pokusy s polyethylenovým chmýřím byly zaznamenány v roce 1955, s průmyslovou výrobou netkané textilie (rouna) začala firma DuPont v roce 1967.\n\nZvlákňování speciální technologií flash spinning (evaporace) a tvorba plošné textilie se provádí na kontinuálním zařízení:\n\nPolyethylen se zvýšenou hustotou (HDPE) se míchá s rozpouštědlem a zahřívá nad tavnou teplotu rozpouštědla. Tato směs se protlačuje tryskou, rozpouštědlo se vypařuje a vzniklá tenká vlákenka (cca 0,1 dtex, délka 120 mm) se ve formě provazce kladou oscilujícím zařízením na dopravní pás. Zde se z neurovnaných vláken tvoří plošná textilie, která se pak zpevňuje lisováním v horkém prostředí. \n\nHmotnost rouna 60-75 g/m, pevnost (diagonálně) cca 140-180 N/2,54 cm (po 7 letech klesá na 50-70 %). Textilie je odolná proti vodě, olovu, azbestovému prachu a proti přetržení i oděru.\n\nTyvek 10 je „tvrdý“, s vlákny slisovanými po celé ploše. Rouno je tuhé, podobné papíru, má hladký povrch, který se dá oboustranně potiskovat.\n\nTyvek 14 a Tyvek 16 je „měkký“, s bodovými spoji vlákenné plochy. Rouno má charakter plošné textilie s reliéfními vzory, omezenou roztažnost, dá se zpracovávat šitím.\n\nTyp 14 se používá tam, kde je požadována trvanlivost, prodyšnost se současnou neprostupností pro bakterie.\n\nTyp 16 je perforovaný s dírkami 0,13-0,51 mm, propouští více vzduchu a vlhkosti, je pružnější a má nižší pevnost než typ 14. Používá se na pracovní oděvy, obaly apod.\n\n"}
{"id": "813265", "url": "https://cs.wikipedia.org/wiki?curid=813265", "title": "Dvojkřídláčovité", "text": "Dvojkřídláčovité\n\nDvojkřídláčovité (\"Dipterocarpaceae\") je čeleď vyšších dvouděložných rostlin z řádu slézotvaré (\"Malvales\"). Jsou to vesměs mohutné stromy se střídavými jednoduchými listy a pětičetnými pravidelnými květy. Plody jsou většinou charakteristicky křídlaté. Čeleď zahrnuje asi 680 druhů v 17 rodech. Je rozšířena zejména v tropické Asii, vyskytuje se však i v Africe, na Madagaskaru a v Jižní Americe. V některých oblastech tropické Asie hlavní složku monzunových lesů. Dvojkřídláčovité jsou důležitým zdrojem kvalitního dřeva a získávají se z nich pryskyřice.\n\nDvojkřídláčovité jsou stromy, výjimečně keře se střídavými jednoduchými celokrajnými listy s palisty. Ve dřevě i v kůře jsou pryskyřičné kanálky. Chlupy v odění jsou často žlaznaté nebo štítnaté. Listy jsou často dvojřadě uspořádané, se zpeřenou žilnatinou a nezřídka s domatii na spodní straně.\n\nKvěty jsou pravidelné, oboupohlavné, pětičetné, ve vrcholových nebo úžlabních hroznech, latách nebo řidčeji okolících. Kališní lístky jsou volné nebo na bázi srostlé, často křídlaté. Korunní lístky jsou volné nebo krátce srostlé. Tyčinek je 5 až mnoho a jsou obvykle volné, někdy na sloupkovitém androgynoforu. Semeník je svrchní nebo polospodní, srostlý ze 3 až 5 plodolistů, s nevelkou čnělkou na vrcholu. V každém plodolistu jsou 1 až 4 vajíčka. Plodem je oříšek nebo řidčeji tobolka, plod je většinou doprovázený různě dlouhými křídly tvořenými vytrvalým kalichem.\n\nČeleď dvojkřídláčovité zahrnuje asi 680 druhů v 17 rodech. Největší rody jsou \"Shorea\" (asi 360 druhů) a \"Hopea\" (105 druhů). Dvojkřídláčovité jsou významnou složkou lesů v tropické Asii od Indie po ostrovy jihovýchodní Asie, vyskytují se i v tropické Africe a na Madagaskaru. Po dlouhý čas byly dvojkřídláčovité považovány za ryze paleotropickou čeleď, v roce 1977 však byl popsán nový druh (\"Pakaraimaea dipterocarpacea\") z Guayanské vysočiny a v roce 1995 další (\"Pseudomonotes tropenbosii\") z Kolumbie. Dvojkřídláčovité se tak staly v podstatě pantropickou čeledí.\nZástupci čeledi se vyskytují v tropickém deštném lese, v monzunových lesích i na savanách. V tropické Asii a Indočíně místy tvoří hlavní složku monzunových lesů.\n\nNa Borneu byl nalezen exemplář rodu shorea, u nějž byla naměřena výška 94,1 metru a šířka koruny 40,3 metru. Je považován za nejvyšší objevený tropický strom.\n\nDahlgren a Tachtadžjan řadili čeleď dvojkřídláčovité do řádu slézotvaré (\"Malvales\"), zatímco v Cronquistově systému je v řádu čajovníkotvaré (\"Theales\"). Tachtadžjan řadil část rodů do samostatné čeledi Monotaceae.\nV současné systematice je čeleď dvojkřídláčovité dělena na 3 podčeledi, které jsou na základě analýzy rbcL sekvencí chloroplastové DNA považovány za monofyletické:\n\n\nNejblíže příbuznou skupinou je podle kladogramů APG madagaskarská čeleď \"Sarcolaenaceae\".\n\nDvojkřídláčovité jsou opylovány rozličným hmyzem, zejména včelami, motýli, můrami, brouky a třásněnkami. Semena mají sice křídla, díky své váze ale většinou dopadají blízko mateřské rostliny.\n\n\nStromy čeledi dvojkřídláčovité, zejména z rodů \"Shorea\", \"Dipterocarpus\", \"Hopea\" a \"Vatica\" jsou v Asii podstatným zdrojem kvalitního tvrdého dřeva. Ze semen \"Shorea\" se vyrábí tuk používaný jako náhrada kakaového másla. Z navrtaných kmenů \"Dipterocarpus\", \"Shorea\" a \"Vateria indica\" se v Indii získává vonná pryskyřice, používaná zejména k výrobě laků a barev a v parfumerii.\n\n\"Anisoptera\",\n\"Cotylelobium\",\n\"Dipterocarpus\",\n\"Dryobalanops\",\n\"Hopea\",\n\"Marquesia\",\n\"Monotes\",\n\"Neobalanocarpus\",\n\"Pakaraimaea\",\n\"Parashorea\",\n\"Pseudomonotes\",\n\"Shorea\",\n\"Stemonoporus\",\n\"Upuna\",\n\"Vateria\",\n\"Vateriopsis\",\n\"Vatica\"\n\n"}
{"id": "813269", "url": "https://cs.wikipedia.org/wiki?curid=813269", "title": "Chuck E. Weiss", "text": "Chuck E. Weiss\n\nChuck E. Weiss je americký písničkář.\n\nVyrůstal v Denveru ve státě Colorado, kde jeho rodiče vlastnili obchod z gramofonovými deskami. Prostřednictvím rodičů se setkal s Lightnin' Hopkinsem. Později byl blízkým kamarádem Toma Waitse a Rickie Lee Jones, která o něm napsala i skladbu „Chuck E.'s In Love“. Jeho jméno bylo také zmíněno v písních Toma Waitse, zejména na albu \"Small Change\". Spolu s Waitsem je také autorem písně „Spare Parts“ z jeho alba \"Nighthawks at the Diner\".\n\nPozději se začal věnovat vlastní kariéře; vydal několik alb, například \"23rd & Stout\" z roku 2007. Další album, které se jmenuje \"Red Beans and Weiss\", vydal v roce 2014; jeho výkonnými producenty byli hudebník Tom Waits a herec Johnny Depp.\n\n"}
{"id": "813272", "url": "https://cs.wikipedia.org/wiki?curid=813272", "title": "Kvantitativní teorie peněz", "text": "Kvantitativní teorie peněz\n\nKvantitativní teorie peněz je ekonomická teorie, která tvrdí, že nabídka peněz (peněžní zásoba) má přímý vliv na cenovou hladinu. Předpovídá přímo úměrný vztah mezi změnami v růstu množství peněz obíhajících v hospodářství a v růstu cen, tj. v míře inflace.\nV dlouhém období je tato souvislost empiricky prokázaná, avšak v krátkém období je předmětem sporů mezi různými ekonomickými školami.\nTeorie byla například zpochybňována keynesiánskou ekonomií, ale posléze obhajována monetaristickou školou ekonomie. Kritici zdůrazňují zejména, že rychlost obratu peněz není konstantní a že ceny a mzdy jsou v krátkém období strnulé, což přímý vztah mezi peněžní zásobou a cenovou hladinou vylučuje.\n\nJednu z prvních verzí kvantitativní teorie peněz zformulovali již pozdní scholastikové v 16. století. Například d'Azpilcueta a de Mercado zdůrazňovali příčinný vztah mezi změnami množství peněz v oběhu a změnami cenové hladiny. Neuvažovali však ještě rychlost obratu peněz.\n\nDalším, kdo objevil souvislost mezi zvýšením množství peněz a zvýšením cenové hladiny ve stejném poměru byl anglický filozof John Locke. Teorie mu sloužila jako argument proti merkantilismu – dominantnímu ekonomickému myšlení v 17. století, které kladlo důraz na příliv drahých kovů do domácí ekonomiky.\n\nDavid Hume převzal a rozpracoval Lockovu teorii. Je považován za autora teze neutrality peněz, podle níž změny v množství peněz nemají v dlouhém období vliv na reálné veličiny a ovlivňují pouze cenovou hladinu. Tvrdil, že zvyšování množství peněz v oběhu povede k růstu cenové hladiny, aniž by mělo dlouhodobé kladné dopady na zvyšování výroby. Stát nemá zasahovat do oběhu peněz, neboť jejich množství by měl regulovat mechanismus toků drahých kovů v mezinárodním obchodě.\n\nOd anglických filozofů teorii dále převzal a doplnil např. francouzský osvícenec Richard Cantillon.\n\nDavid Ricardo tvrdil, že hodnota peněz se mění nepřímo úměrně jejich množství v oběhu. Kritizoval Bank of England za pozastavení směnitelnosti anglické libry a zdůrazňoval, že nadměrná emise bankovek vede k jejich znehodnocení. Jednalo se o tzv. bullionistickou kontroverzi. Ricardova teorie peněz a makroekonomická teorie založená na jednoduché verzi kvantitativní teorie peněz se stala součástí argumentů měnové školy proti bankovní škole v tzv. britské monetární debatě první poloviny 19. století a nakonec získala převahu (viz \"Bank Charter Act\" Roberta Peela z roku 1844).\n\nS kvantitativní teorií peněz je úzce spojen i Sayův zákon trhů.\n\nAlfred Marshall a další představitelé cambridgeské školy jsou autory důchodové verze kvantitativní teorie peněz založené na příjmově-výdajovém přístupu a peněžních zůstatcích, která se liší od transakční verze Irvinga Fishera. Východiskem je tzv. cambridgeská rovnice:\nformula_2 je množství peněz v oběhu držené subjekty v podobě peněžních zůstatků,\nformula_3 je koeficient vyjadřující podíl peněžní hotovosti na národním důchodu,\nformula_4 je cenová hladina a \nformula_5 je reálný národní důchod.\n\nCambridgeská škola pojímá peníze v dlouhém období jako neutrální, v krátkém období však probíhají přizpůsobovací procesy a změny v množství peněz mají reálné důsledky. Ještě v roce 1923 John Maynard Keynes rozvíjí cambridgeskou kvantitativní teorii. Po zformulování své teorie preference likvidity na začátku 30. let, kde klade důraz na funkci peněz jako uchovatele hodnot, se však s kvantitativní teorií peněz plně rozchází.\n\nIrving Fisher je autorem transakční rovnice směny, na níž je založen jeho výklad kvantitativní teorie peněz.\nformula_7 je transakční rychlost oběhu peněžní jednotky a \nformula_8 je počet všech transakcí v ekonomice.\n\nFisher předpokládá, že rychlost obratu peněžní jednotky a počet transakcí jsou nezávislé na změnách množství peněz v oběhu, z toho pak vyplývá, že tempo růstu peněžní zásoby proporcionálně determinuje růst míry inflace. Fisher také předpokládá, že kauzalita směřuje od změn množství peněz v oběhu k cenové hladině, nikoli naopak. Výsledkem těchto předpokladů je představa, že změny v množství peněz nemohou v dlouhém období ovlivnit reálné ekonomické procesy, což se označuje pojmem neutralita peněz. Naopak v krátkém období Fisher peníze za neutrální nepovažoval, neboť si uvědomoval efekty časových zpoždění mezi změnami množství peněz a cenové hladiny. Fisher ve svém pojetí klade důraz na funkci peněz jako prostředku směny, čímž navazuje na kvantitativní teorii cambridgeské školy.\n\nJohn Maynard Keynes podstatnou část své kariéry vycházel z učení cambridgeské školy a rozvíjel její důchodovou verzi kvantitativní teorie peněz, kterou v práci \"Traktát o peněžní reformě\" (1923) upravil do tvaru:\nformula_10 je počet jednotek spotřebních statků, na jejichž nákup domácnosti udržují peněžní zůstatky a \nformula_4 je cenová hladina spotřebních statků a služeb.\n\nV analýze založené na této rovnici se Keynes snaží dokázat, že počet jednotek spotřebních statků formula_10 zásadním způsobem ovlivňuje kupní sílu peněz.\nV díle \"Pojednání o penězích\" (1930) však již kvantitativní teorii peněz značně kritizuje a rozvíjí alternativní, tzv. příjmově-výdajový přístup, na kterém později postavil zcela novou teorii, teorii preference likvidity.\nKeynesovi následovníci pak vesměs kvantitativní teorii peněz také odmítli.\n\nPo druhé světové válce, zejména od 50. let 20. století začíná opět vznikat zájem o oživení neoklasické ekonomie. Vznikají neoklasické teorie růstu a Don Patinkin reinterpretuje kvantitativní teorii peněz. Patinkin byl zároveň jediným významným představitelem neoklasické syntézy, který kvantitativní teorii otevřeně akceptoval. Ve svém rozpracování cambridgeské důchodové verze zdůraznil efekt reálných peněžních zůstatků (též Pigouův efekt), jehož byl sám autorem a snažil se dokázat překonání tzv. klasické dichotomie, tj. rozpor mezi nominálními (absolutní ceny) a reálnými veličinami (poměrné ceny) v ekonomii.\n\nNa začátku 70. let monetarismus Miltona Friedmana postavil doporučení pro hospodářskou politiku na základě kvantitativní teorie peněz, která byla do té doby zapovězená kvůli dominantnímu vlivu neokeynesiánství. Základem Friedmanovy reinterpretace kvantitativní teorie se stala teze, že poptávka po penězích a v důsledku i rychlost obratu peněz je stabilní funkcí omezeného počtu proměnných.\nK obnovení zájmu o kvantitativní teorii peněz přispěla i kvalitní empirická podpora Friedmanových závěrů v knize \"A Monetary History of the United States, 1867-1960\" (Monetární historie Spojených států, 1963) M. Friedmana a Anny Schwartz. Spolu s tím se oprášila i teze o neutralitě peněz, tedy že peníze v dlouhém období nemohou ovlivnit reálné veličiny. Friedman však ve své verzi teorie rozlišuje mezi krátkodobými a dlouhodobými důsledky změn množství peněz v oběhu. V krátkém období peníze neutrální nejsou a změna množství peněz tak vyvolá změny v nominálním i v reálném národním důchodu (zpravidla za 6-9 měsíců). Teprve poté (za dalších 6-9 měsíců) v cenách. Kromě existence časových zpoždění stojí Friedmanova interpretace kvantitativní teorie peněz na přesvědčení, že inflace je vždy a všude peněžní jev vyvolaný rychlejším tempem růstu peněžní nabídky než je tempo růstu reálného národního důchodu. Jde o důchodovou verzi kvantitativní teorie peněz, která má podobu syntézy původní kvantitativní teorie s Keynesovou preferencí likvidity a s jeho příjmově-výdajovým přístupem.\n\nMonetarismus byl vlivným směrem pro formulování měnové politiky během 70. let 20. století. Od 90. let však jeho vliv slábne na úkor nových keynesiánských teorií pracujících s endogenitou peněz a tzv. „nového konsenzu“ v teorii peněz a monetární politice zaměřené na cílování inflace. Kvantitativní teorie peněz je zde uznávána v dlouhém období, zatímco v krátkém období pomalé přizpůsobování nominálních a reálných proměnných způsobuje, že peníze nejsou neutrální.\n\n\n\n"}
{"id": "813274", "url": "https://cs.wikipedia.org/wiki?curid=813274", "title": "Ben Gazzara", "text": "Ben Gazzara\n\nBen Gazzara vlastním jménem Biagio Anthony Gazzara (28. srpna 1930, New York, Spojené státy americké – 3. února 2012, New York, USA) byl americký herec a režisér.\n\nNarodil sa v rodině italských emigrantů Antonia Gazzary a Angely Consumanové původem ze Sicílie. Vyrůstal v Lower East Side na Manhattanu. Navštěvoval Stuyvesant High School. Útěchu od jinak dost bezútěšného prostředí mu poskytovalo spojení s hereckou skupinou, kterou začal navštěvovat ve velmi mladém věku. O mnoho let později prohlásil, že objev jeho lásky k herectví ho zachránil od kriminálního života v době puberty. Navzdory zřejmému talentu odešel studovat elektrotechniku. Po dvou letech však toto studium opustil a po krátké přestávce navštívil herecké studio.\n\nV 50. letech 20. století hrál v různých představeních na Broadwayi (debutoval v roce 1953), ale hlavně ve známé divadelní hře \"Cat On A Hot Tin Roof\" (\"Kočka na rozpálené plechové střeše\") Tennessee Williamse, kterou režíroval Elia Kazan. Filmovou roli ve filmové podobě této hry ale získal Paul Newman. Jako mladý herec sa však objevil v roce 1957 v jiném filmu – \"The Strange One\".\n\nByl třikrát ženatý – jeho první manželkou byla Louise Ericksonová, se kterou žil v letech 1951–1957, druhou americká herečka a tanečnice Janice Ruleová v letech 1961–1979 (měli dceru Elizabeth) a od roku 1982 Elke Krivatová.\n\nJeho herecká kariéra byla různorodá a dlouhá, střídala se obdobími, kdy působil také jako režisér (zejména v televizi). Mezi jeho nejpopulárnější role patří filmy \"Anatomie vraždy\" (1959), \"The Young Doctors\" (1961), \"A Rage to Live\" (1965), \"Most u Remagenu\" (1969), \"Capone\" (1975), \"Pouť zatracených\" (1976) a \"High Velocity\" (1977). Hlavní úlohy hrál také v několika televizních seriálech, počínajíc seriálem \"Arrest and Trial\" (vysílaném v letech 1963–1964), a také v nejúspěšnějším seriálu \"Run for Your Life\", který vysílala stanice NBC v letech 1965–1968.\n\nSvé nejimpozantnější postavy však vytvořil pro svého přítele Johna Cassavetese v 70. letech 20. století. Poprvé spolu pracovali na Cassavetesově filmu \"Manželé\" z roku 1970, kde se objevil po boku Petra Falka a Cassavetese. Spolupráce těchto dvou mužů pak vyvrcholila ve filmu \"Zavraždění čínského bookmakera\", kde on sám hrál hlavní roli, postavu Cosma Vitelliho. O rok později hrál další hlavní rolí ve filmu pod Cassavetesovou režisérskou taktovkou, \"Premiéra\", kde hral postavu divadelního režiséra Mannyho Victora, který bojoval s psychicky nestálou hvězdou svého divadla, kterou zde hrála Cassavetesova manželka Gene Rowlandsová.\n\nV 80. letech 20. století ho bylo možné vidět ve vícero různorodých filmech, jako jsou \"Svatý Jack\" a \"They All Laughed\" (režie Peter Bogdanovich), a kultovní klasice \"Road House\". Hrál též v kritikou uznávaném televizním filmu o problematice AIDS \"Časný mráz\" z roku 1985, ve kterém hlavní roli ztvárnila Gene Rowlandsová.\n\nV 90. letech hrál celkem ve 38 filmech, mezi kterými bylo mnoho televizních filmů. V hollywoodských filmech se objevoval jako přínosný herec, zde pracoval s mnohými renomovanými režiséry, jako jsou bratři Coenovi (\"The Big Lebowski\"), Spike Lee (\"Summer of Sam\") a John McTiernan (\"The Thomas Crown Affair\").\n\nHerectví se věnoval i v senorském věku po sedmdesátce. V roce 2003 se objevil ve filmu \"Dogville\", režírovaném dánským enfant terrible Larsem von Trierem, po boku australské herečky Nicole Kidmanové.\n\nZemřel ve věku 81 let na rakovinu slinivky.\n\n\n"}
{"id": "813275", "url": "https://cs.wikipedia.org/wiki?curid=813275", "title": "Rickie Lee Jones", "text": "Rickie Lee Jones\n\nRickie Lee Jones (* 8. listopadu 1954 Chicago, Illinois, USA) je americká rocková zpěvačka. V druhé polovině sedmdesátých let byla přítelkyní Toma Waitse a tak často, ještě spolu s Chuck E. Weissem, chodili spolu do různých barů. Své první, eponymní, album vydala v roce 1979 a Waits ji tehdy doprovodil i na evropském turné. Když se z něj vrátili, rozešli se spolu a to hlavně kvůli její drogové závislosti. Je vypravěčkou filmu \"Shit Year\" (2010).\n\n\n"}
{"id": "813276", "url": "https://cs.wikipedia.org/wiki?curid=813276", "title": "Vůně vanilky", "text": "Vůně vanilky\n\nVůně vanilky je český televizní film režiséra Jiřího Stracha z roku 2002.\n\n"}
{"id": "813277", "url": "https://cs.wikipedia.org/wiki?curid=813277", "title": "Motor s protiběžnými písty", "text": "Motor s protiběžnými písty\n\nMotor s protiběžnými písty je dvoupístový spalovací motor, v jehož každém válci se pohybují dva písty proti sobě, s kompresním prostorem vytvořeným uprostřed válce.\n\nMotory s protiběžnými písty mohou být provedeny jako:\n\n"}
{"id": "813282", "url": "https://cs.wikipedia.org/wiki?curid=813282", "title": "Tomáš Stráský", "text": "Tomáš Stráský\n\nTomáš Stráský (* 15. dubna 1987, České Budějovice, Československo) je český fotbalový útočník, do roku 2013 působící v českém prvoligovém týmu SK Dynamo České Budějovice, od roku 2014 hraje za dolnorakouský fotbalový klub SVU Mauer v Gebietsliga West (rakouská 6. nejvyšší fotbalová soutěž).\n\n\"Aktuální k datu\" : 17. září 2013\n"}
{"id": "813283", "url": "https://cs.wikipedia.org/wiki?curid=813283", "title": "Eugène Anthiome", "text": "Eugène Anthiome\n\nEugène-Jean-Baptiste Anthiome (19. srpna 1836, Lorient – 24. července 1916, Versailles) byl francouzský hudební skladatel.\n\nAnthiome studoval na Conservatoire de Paris harmonii (Antoine Elwart), hru na varhany (François Benoist) a kompozici (Michele Carafa). V roce 1861 obdržel Second Grand Prix de Rome za kantátu \"Atala\". Od roku 1863 vyučoval na Conservatoire; později byl jmenován profesorem hry na klavír, tuto pozici zastával až do roku 1901. V roce 1889 byl jeho žákem Maurice Ravel.\n\n\n"}
{"id": "813286", "url": "https://cs.wikipedia.org/wiki?curid=813286", "title": "Bethel (New York)", "text": "Bethel (New York)\n\nBethel je město v okrese Sullivan, stát New York, USA. Počet obyvatel v roce 2010 byl 4 255. Město získalo celosvětovou proslulost poté, co se stalo hostitelem festivalu Woodstock v roce 1969, který byl původně plánován do Wallkillu, stát New York, ale byl přesídlen do Bethelu poté, co Wallkill stáhnul pořadatelství.\n\nPrvní osadníci se usídlili kolem roku 1795 blízko současných sídel Bethel a White Lake. Město vzniklo roku 1809 z města Lumberland. Od poloviny 19. století začal stoupat cestovní ruch. Ve městě byly četné hotely, které byly součástí Borscht Belt, a ve 20. století v okolí četné kempy, např. Camp Ma-He-Ge, Camp Chipinaw a Camp Ranger-all na Silver Lake.\nMěstu přinesl světovou pozornost rok 1969, kdy se téměř 500 000 lidí shromáždilo na Max Yasgurově farmě na „Three Days of Peace and Music“. Dokumentární film o Woodstocku, zveřejněný v roce 1970 přinesl rozhovory s četnými obyvateli Bethelu, včetně Arta Vassmera, spolumajitele Vassmers General Store v Kauneonga Lake. A film nazvaný \"Taking Woodstock\" Zažít Woodstock), natočený v srpnu 2009 podle stejnojmenné knihy Elliota Tibera, jehož rodiče vlastnili blízký Ela Monaco Motel v White Lake a hráli rozhodující roli v přenesení Woodstocku do Bethelu.\nNa začátku roku 2006 bylo otevřeno multimediální \"interpretační\" muzeum Woodstocku blízko původní Yasgurovy farmy, aby doplnilo místo na koncertování, ve kterém vystupovala při zahajovací sezóně filharmonie z New Yorku, Wynton Marsalis, Diane Reeves, Chris Botti, Goo Goo Dolls, bostonský Pops Orchestra, a Crosby, Stills, Nash & Young. Stěžejním námětem centrální sezóny 2007 bylo představení Lynyrd Skynyrda a Marshall Tucker Bandu, Boba Dylana, Richie Havensy/Arlo Guthrie, Earth, Wind & Fire, a repríza vystoupení filharmoniků z New Yorku a bostonského Pops Orchestra. V roce 2008 byla uvedena filharmonie z New Yorku, bostonský Pops Orchestra, Steely Dan, The Allman Brothers Band a vyprodána byla představení Jonas Brothers a poslední koncert sezóny s vystoupením skupin Heart, Journey a Cheap Trick. V roce 2009 bylo hlavní vystoupení zpěváka Brada Paisleye a jeho skupiny The Drama Kings.\n\nPodle statistického úřadu Spojených států má město celkovou rozlohu 233,2 km, z kterých je 221,2 km pevniny a 12 km, tj, 5.13%, je voda. Jeden z nejatraktivnějších rysů je přístup k četným jezerům, která jsou všechna vzdálena do pěti minut. Zahrnujíc White Lake, jeho severní část známou jako Kauneonga Lake, Silver Lake a Lake Superior, které je součástí stejnojmenného státního parku. Město, charakteristické v první řadě svým venkovským stylem, bylo součástí staré oblasti letovisek Borscht Belt v pohoří Catskills. Ačkoli tu nadále nějaké chatové kolonie existují a slouží velkou měrou pro ortodoxní židovskou klientelu, většina letovisek zažila rozkvět od 30 let 20. století a na počátku 70 let byla většina z nich uzavřena.\n\nV době sčítání lidu v roce 2000 tam bylo 4 362 obyvatel v 1 649 domácnostech a 1 101 rodinách. Hustota obyvatelstva byla 19,7/km. 3 641 bytových jednotek představovalo průměrnou hustotu 16,5 jednotky na km. Rasová skladba byla 90,35% bělochů, celkově bylo 11,28% Latinoameričanů, 4,61% Afroameričanů, 0,18% rodilých Američanů (Indiánů), 0,50% Asiatů, 0,16% z pacifických ostrovů, 2,80% z jiných ras a 1,40% z dvou nebo více ras.\nZ celkem 1 649 domácnostech bylo 27,1%, ve kterých společně žily děti do 18 let, 54,2% manželů žilo společně, 7,9% bylo žen samoživitelek, 33,2% nebyla rodina. 27,3% všech domácností tvořila pouze jedna osoba a ve 12% žila sama osoba starší 65 let (včetně). Průměrná velikost domácnosti byla 2,45 osoby a průměrná velikost rodiny byla 2,95.\nVěkové rozložení bylo následující: 21,8% mladší 18 let, 6,8% 18-24 let, 26,7% 25-44 let, 28,7% 45-64 let a 16% 65 let a starší. Průměrný věk byl 42 let. Na 100 žen připadalo 108,4 mužů, na 100 žen starších 18 let 107,9 mužů.\nPrůměrný příjem domácnosti byl 36 017 dolarů, průměrný příjem na rodinu byl 37 321 dolarů. Muži měli průměrný příjem 35 025 dolarů oproti 24 438 dolarů u žen. Průměrný příjem na hlavu ve městě byl 25 335 dolarů. Asi 9,4% rodin a 14,9% obyvatelstva bylo pod hranicí chudoby, včetně 22,6% mladších 18 let a 10,4% ve věku 65 let a starších.\n\n\nV roce 1998 se koncert vrátil na původní místo a to pomohlo podnítit vizi filantropa Alan Gerryho a jeho dcery Robyn, aby koupili pozemky a vybudovali Bethel Woods Center for the Arts. V roce 2008 bylo v Bethel Woods otevřeno interaktivní muzeum připomínající Woodstock a Baby Boomer generation (generaci dětí narozených 1946-64).\n1. června 2006 bylo na místě původního konání festivalu Woodstock otevřeno Bethel Center for Woods the Arts a hostilo newyorskou filharmonii. Úvodní sezónu uzavřelo v srpnu vystoupení Crosby, Stills, Nash & Young, které vrátilo tuto čtveřici zpátky do Bethelu poprvé od roku 1969. Léto 2007 řadu koncertů v Bethel Woods začaly v červnu 2007 kapely Chicago a America. Další umělci, kteří během léta 2007 vystupovali, byli filharmonici z New Yorku, Bob Dylan, Brad Paisley, Lynyrd Skynyrd s Marshall Tucker Band, Earth, Wind & Fire, Arlo Guthrie, Richie Havensy a další.\n\n"}
{"id": "813289", "url": "https://cs.wikipedia.org/wiki?curid=813289", "title": "Poľana", "text": "Poľana\n\nPoľana může být:\n\n\n\n\n\n\n"}
{"id": "813290", "url": "https://cs.wikipedia.org/wiki?curid=813290", "title": "Roman Dobeš", "text": "Roman Dobeš\n\nRoman Dobeš (* 29. července 1978, Zlín, Československo) je český fotbalový záložník, od března 2015 působící v týmu FC Slušovice.\n\n\"Aktuální k datu\" : 2.12.2015\n"}
{"id": "813292", "url": "https://cs.wikipedia.org/wiki?curid=813292", "title": "Heartattack and Vine", "text": "Heartattack and Vine\n\nHeartattack and Vine je studiové album Toma Waitse, vůbec poslední, které vydal na značce Asylum. Jeho nahrávání probíhalo 16. června-15. července 1980 v Filmways/Heider Studio B v kalifornském Hollywoodu. Skladbu „Jersey Girl“ později na svém koncertě předělal například Bruce Springsteen (v jeho podání později vyšla na albu \"Live/1975-85\").\n\nAutorem všech skladeb je Tom Waits.\n\n"}
{"id": "813294", "url": "https://cs.wikipedia.org/wiki?curid=813294", "title": "John Kendrew", "text": "John Kendrew\n\nSir John Cowdery Kendrew (24. března 1917 – 23. srpna 1997) byl anglický biochemik a krystalograf, nositel Nobelovy ceny za chemii společně s Maxem Perutzem, jejich skupina v Cavendishově laboratoři v Cambridge jako první zjistila strukturu některých proteinů.\n\nNarodil se v Oxfordu jako syn Wilforda George Kendrewa, který přednášel klimatologii na tamní univerzitě , a Evelyn May Graham Sandburgové, historičky umění. Po přípravce na \"Dragon School\" v Oxfordu studoval na \"Clifton College\" v Bristolu v letech 1930–1936. Pokračoval na Trinity College v Cambridge v roce 1936, kde promoval v oboru chemie v roce 1939. První měsíce druhé světové války strávil výzkumem reakční kinetiky a poté se stal členem Air Ministry Research Establishment, kde pracoval na výzkumu radaru. V roce 1940 byl zaměstnán operačním výzkumem na velitelství Royal Air Force a obdržel čestnou hodnost podplukovníka letectva.\nBěhem dalších let války se začal stále více zajímat o biochemické problémy a rozhodl se pracovat na struktuře proteinů.\n\nV roce 1945 začal spolupracovat s Dr. Maxem Perutzem v Cavendishově laboratoři v Cambridge. Podle návrhu fyziologa Josepha Barcrofta začal pracovat na srovnávací studii krystalografie proteinů dospělého člověka a fetálního hemoglobinu ovcí.\n\nV roce 1947 se stal členem \"Fellow of Peterhouse\" a \"Medical Research Council\" (MRC) odsouhlasila vytvoření výzkumného oddělení pro studium molekulární struktury biologických systémů na pokyn sira Lawrence Bragga. V roce 1954 se stal profesorem Davy-Faradayových laboratoří při \"Royal Institution\" v Londýně.\n\nV roce 1962 získal společně s Maxem Perutzem Nobelovu cenu za chemii za určení prvních struktur atomů proteinů za použití rentgenové krystalografie. Pracovali v místech, kde se nyní nacházejí MRC laboratoře molekulární biologie v Cambridge. Kendrew určil strukturu proteinu myoglobinu, který váže kyslík ve svalových buňkách.\n\nV roce 1947 MRC souhlasila s vytvořením výzkumného oddělení pro studium molekulárních struktur biologických systémů. Původní studie probíhala na struktuře hemoglobinu u ovcí, ale s postupem práce a jakmile byly k dispozice dosažitelné zdroje, začal se Kendrew věnovat studiu myoglobinu, jehož molekula dosahuje jen čtvrtinu velikosti molekuly hemoglobinu. Počátečním zdrojem materiálu bylo koňské srdce, ale takto získané krystaly byly příliš malé pro rtg analýzu. Uvědomil si, že lepší vyhlídku by mohla nabízet tkáň zachovávající kyslík u savců, kteří se potápějí pod vodu a náhodou se mu podařilo získat velkou část velrybího masa z Peru. Velrybí myoglobin mu poskytl velké krystaly s čistými rentgenovými difrakčními obrazci. Nicméně stále zůstával problém nepřekonán, až v roce 1953 Max Perutz objevil, že problematická fáze analýzy difrakčních obrazců by mohla být vyřešena vícenásobným izomorfním nahrazením - porovnáním zákonitostí z několika krystalů; jednoho z nativního proteinu, a dalšího, který by byl naložen v roztoku těžkých kovů a měl ionty kovů dosazeny na různých, přesně stanovených pozicích. Poté byla v roce 1957 získána mapa elektronů s hustotou rozlišení 6 angströmů (0,6 nanometru) a do roku 1959 mohl být vytvořen atomový model o rozlišení 2 angströmy (0,2 nm).\n\nV roce 1963 se stal jedním ze zakladatelů \"European Molecular Biology Organization\" a také byl po mnoho let šéfredaktorem časopisu \"Journal of Molecular Biology\". Stal se členem \"American Society of Biological Chemists\", v roce 1967 čestným členem Mezinárodní akademie věd. V roce 1974 se mu podařilo přesvědčit vlády, aby založily \"European Molecular Biology Laboratory\" v Heidelbergu a stal se jejich prvním ředitelem. Od roku 1974 do roku 1979 byl kurátorem Britského muzea, od roku 1974 do roku 1988 byl postupně generálním tajemníkem, poté viceprezidentem a nakonec prezidentem \"International Council of Scientific Unions\".\nPo jeho odchodu do důchodu z European Molecular Biology Laboratory se stal prezidentem St. John´s College na univerzitě v Oxfordu a tento post zastával od roku 1981 do roku 1987. Jeho záznam v seznamu Who´s Who obsahuje desítky dalších důležitých národních a mezinárodních výborů, jejichž byl buď členem nebo jim předsedal.\n"}
{"id": "813296", "url": "https://cs.wikipedia.org/wiki?curid=813296", "title": "Frank Vicari", "text": "Frank Vicari\n\nFrank Vicari (? − 20. října 2006 New York City, New York, USA) byl americký jazzový saxofonista. V letech 1951-1955 sloužil v americké armádě. V roce 1960 se stal členem big bandu Maynard Fergusona. Po jeho rozpadu se na krátko dobu mihnul ve skupině Buddyho Riche a ve stejném roce potom do skupiny Thundering Herd Woodyho Hermana. Mimo uvedené skupiny hrál například s umělci, jakými byli Steve Gadd, Mike Mainieri, bratři Randy a Michael Brecker, George Benson, Tony Bennett, Dionne Warwick, Billy Eckstein, Tom Waits nebo John Lennon.\n\n"}
{"id": "813301", "url": "https://cs.wikipedia.org/wiki?curid=813301", "title": "Sarcolaenaceae", "text": "Sarcolaenaceae\n\nSarcolaenaceae je čeleď vyšších dvouděložných rostlin z řádu slézotvaré (\"Malvales\"). Jsou to stálezelené dřeviny s jednoduchými střídavými listy a pravidelnými květy s pětičetnou korunou. Čeleď zahrnuje asi 60 druhů v 10 rodech a je rozšířena výhradně na Madagaskaru.\n\n\"Sarcolaenaceae\" jsou stálezelené keře a stromy s jednoduchými střídavými listy. Palisty jsou často velké, intrapetiolární. Čepel listů je celokrajná, se zpeřenou žilnatinou.\nKvěty jsou pravidelné, uspořádané ve vrcholících, latách nebo okolících. Kalich je složen ze 3, řidčeji z 5 volných lístků. koruna je pětičetná, zkroucená, volná nebo na bázi krátce srostlá. Tyčinek je mnoho, řidčeji (\"Leptolaena\") jen 5 až 10. Tyčinky jsou větvené. Semeník je svrchní, srostlý nejčastěji ze 3 až 4 plodolistů, řidčeji je monomerický. Čnělka je jediná. V každém plodolistu je 2 až 15 vajíček. Plody jsou dosti různorodé: nažka, oříšek nebo tobolka.\n\nČeleď \"Sarcolaenaceae\" obsahuje asi 60 druhů v 10 rodech. Je rozšířena pouze na Madagaskaru, převážně ve střední a východní části ostrova.\n\nV Cronquistově systému byla čeleď \"Sarcolaeanaceae\" řazena do řádu čajovníkotvaré (\"Theales\"), zatímco Dahlgren a Tachtadžjan ji řadili do řádu slézotvaré (\"Malvales\").\nNejblíže příbuznou skupinou je podle kladogramů APG čeleď dvojkřídláčovité (\"Dipterocarpaceae\").\n\n\n\"Eremolaena\", \"Leptolaena\", \"Mediusella\", \"Pentachlaena\", \"Perrierodendron\", \"Rhodolaena\", \"Sarcolaena\", \"Schizolaena\", \"Xerochlamys\", \"Xyloolaena\"\n\n"}
{"id": "813307", "url": "https://cs.wikipedia.org/wiki?curid=813307", "title": "Vydra africká", "text": "Vydra africká\n\nVydra africká (\"Aonyx capensis\") je druh vydry žijící v subsaharské Africe. Má poměrně mohutné tělo, svými až 21 kg váhy je druhou největší známou sladkovodní vydrou. Její tlapy postrádají drápy a na zadním páru nohou se jí vyvinuly částečné plovací blány. Živí se především kraby a rybami. Podle norem IUCN je vedena jako téměř ohrožená.\n\nVydra africká patří do čeledi lasicovitých šelem do rodu \"Aonyx\", do kterého náleží ještě středoafrická vydra konžská (\"Aonyx congica\") a asijská vydra malá (\"Aonyx cinerea\"). Taxonomie však není zcela jasná a vydra asijská je někdy zařazována do rodu \"Amblonyx\".\n\nVydra africká je třetí největší žijící vydrou. Větší jsou pouze vydra mořská a vydra obrovská. Tělo má mohutné se silným ocasem. Celková délka může být až 1,4 metru, ale obvykle se pohybuje mezi 1,2-1,3 metru. Hmotnost nejčastěji osciluje mezi 12-18 kg, někdy může přesáhnout až 20 kg. Hlava je masivní s relativně velkým mozkem. Mezi charakteristické znaky patří jejich tlapy, které jsou bez drápů (kromě 2. až 4. prstu na zadních končetinách) a s malými plovacími blanami na zadních nohách. Kožešina je hustá a lesklá se světlou (krémová až bílá) náprsenkou, zbytek mívá různé odstíny hnědé.\n\nAfrické vydry se nejčastěji vyskytují v oblastech kolem trvalých vodních ploch, poblíž říčních systémů od nížin až po nadmořskou výšku 3 000 metrů (některé zdroje udávají pouze 1 200). Jsou rozšířeny téměř v celé subsaharské Africe, kromě oblasti v povodí řeky Kongo, chybí rovněž v Kalahari a v Namibské poušti a v zemích Afrického rohu. Preferují mělčí sladkou vodu, i když některé populace žijí i při mořském pobřeží. V tom případě ale musejí mít přístup k ústím řek. Mohou se vyskytovat i v mangrovových porostech.\n\nVydra africká obvykle žije osamoceně nebo v malých rodinných skupinách. Aktivní je především za šera, během dne obvykle odpočívá v doupěti. Velikost jejího teritoria se může velmi lišit, záleží na místních podmínkách. Rozloha se pohybuje od 5 do 1 000 ha. Území si označuje trusem a pachovými značkami. S ostatními jedinci svého druhu komunikuje pestrou škálou zvuků od hvízdání, přes vrčení, kňučení a sténání, po „hahání“ a mňoukání.\nJe adaptována na chytání a požírání vodních živočichů. Její tlapy sice nemají drápy, ale díky hrubé kůži dokáží udržet kluzkou potravu. Zuby jsou přizpůsobeny k uchopení a rozlousknutí krabích schránek a rybích těl. Délka ponoru při lovu je 6-49 sekund. Ocas jí slouží jako kormidlo, zadní nohy jako pádla. Kraby a jiné pomalejší tvory chytá předními prackami, ryby většinou přímo do tlamy. Sladkovodní krabi tvoří 42-65 % potravy této šelmy. Další důležitou kořistí jsou ryby, žáby a hmyz. Ve slaných pobřežních vodách naopak v potravě převažují ryby, následované kraby, humry a chobotnicemi. V malé míře napadá i vodní ptactvo. Suchozemských živočichů si nevšímá.\n\nPáření probíhá obvykle v prosinci, ale nejde o striktní pravidlo. Březost trvá 63 dní. Počet mláďat v jednom vrhu je 1-3 (výjimečně až 5). Prvních 16-30 dní jsou slepá a zůstávají v doupěti. Zhruba po 1,5-2 měsících jsou odstavena. Osamostatňují se přibližně po 1 roce, kdy zároveň pohlavně dospívají. V přírodě se dožívá 10-12 let, v zajetí až 15.\nVydry africké se mohou stát kořistí krokodýlů nilských. Mladé jedince občas chytne orel jasnohlasý. Další přirozené nepřátele nemají, jen výjimečně je může usmrtit nějaká větší suchozemská šelma, jako je lev či levhart.\n\nVydra africká je hostitelem některých druhů endoparazitů jako jsou \"Baschkirovitrema incrassatum\", \"Clinostomum pyriforme\", \"Prudhoella rhodesiensis\", \"Cloeoascaris spinicollis\". Ektoparazité u ní nebyly doposud zaznamenáni.\nHlavním nebezpečí pro vydru africkou je zhoršování kvality vodních ekosystémů na většině míst její existence nebo jejich úplná ztráta v důsledku meliorací a dalších lidských aktivit. Lidé je také loví kvůli kožešině, případně kvůli tomu, že je považují za škůdce, kteří snižují stavy ryb a zabíjejí vodní drůbež.\n\n"}
{"id": "813309", "url": "https://cs.wikipedia.org/wiki?curid=813309", "title": "Felice Picano", "text": "Felice Picano\n\nFelice Picano (* 22. února 1944, New York City) je americký spisovatel.\n\nPicano v roce 1977 založil nakladatelství SeaHorse Press a v roce 1981 spolu s Terrym Helbingem a Larrym Mitchellem Gay Presses of New York. On a Andrew Holleran, Robert Ferro, Edmund White, George Whitmore, Michael Grumley a Christopher Cox založili v roce 1980 v New Yorku literární spolek The Violet Quill. Ze začátku psal krátké povídky pro časopisy jako Mandate a The Advocate. Jeho román \"Like People in History\" získal ocenění \"Ferro-Grumley Award\" a za jednu krátkou povídku dostal \"PEN Syndicated Fiction Award\". Picano byl finalistou \"Ernest Hemingway Award\" a čtyřikrát byl nominován na Lambda Literary Awards.\n\n\n\n\n"}
{"id": "813315", "url": "https://cs.wikipedia.org/wiki?curid=813315", "title": "Neuradaceae", "text": "Neuradaceae\n\nNeuradaceae je čeleď vyšších dvouděložných rostlin z řádu slézotvaré (\"Malvales\"). Jsou to pouštní a polopouštní jednoleté byliny, rozšířené v suchých oblastech severní a jižní Afriky a od Arábie po Indii.\n\n\"Neuradaceae\" jsou jednoleté plazivé byliny až polokeříky s jednoduchými střídavými listy. Čepel listů je celistvá nebo zpeřeně laločnatá, se zubatým nebo pilovitým okrajem. Květy jsou pravidelné, pětičetné, s češulí. Kališní i korunní lístky jsou volné. Tyčinek je 10 a jsou volné. Semeník je spodní nebo polospodní, srostlý z 10 plodolistů a částečně rozdělený na 10 komůrek. Většinou bývá několik plodolistů redukovaných, s abortovanými vajíčky. Čnělky jsou volné, s hlavatými bliznami. Plodem je tobolka, někdy interpretovaná jako souplodí měchýřků.\n\nČeleď \"Neuradaceae\" zahrnuje 10 druhů ve 3 rodech. Je rozšířena od severní Afriky včetně Sahary před Arábii po Indii a v jihoafrickém Kapsku. Druhy této čeledi vyhledávají suchá až pouštní stanoviště.\n\nNástup molekulárních metod přinesl do zařazení čeledi \"Neuradaceae\" výraznou změnu. V klasických taxonomických systémech byla řazena do řádu růžotvaré (\"Rosales\"), podle kladogramů APG je bazální větví řádu slézotvaré (\"Malvales\").\n\n\"Grielum\", \"Neurada\", \"Neuradopsis\"\n\n"}
{"id": "813316", "url": "https://cs.wikipedia.org/wiki?curid=813316", "title": "Karen Jarrettová", "text": "Karen Jarrettová\n\nKaren Jarrettová (dříve Angleová, rodným jménem Smedleyová) (* 12. října 1972) je americká profesionální wrestlingová manažerka, dříve působící v Total Nonstop Action (TNA) jako vice prezidentka TNA Knockout divize. Je to bývalá manželka profesionálního wrestlera a držitele zlaté olympijské medaile, Kurta Anglea. Její současný manžel je zakladatel TNA a wrestler Jeff Jarrett.\n\nKaren má dvě děti se svým bývalým manželem Kurtem Angleem: dceru jménem Kyra Angleová (narozena 2. prosince 2002) a syna Kodyho Anglea (narozený 26. října 2006). Jejich dceru, Kyru, bylo možné vidět několikrát na televizních obrazovkách TNA a v roce 2006 se se svým otcem účastnila WWE Hall of Fame. V roce 2008 Karen požádala o rozvod který byl dokončen 26. října 2008.\n\nV roce 2009 bylo potvrzeno, že Karen má romantický vztah se spolu-zakladatelem TNA, Jeffem Jarrettem. 6. dubna 2010 se pár zasnoubil. Svatba se uskutečnila 21. srpna 2010.\n\n\n\n\n"}
{"id": "813323", "url": "https://cs.wikipedia.org/wiki?curid=813323", "title": "Velrybka malá", "text": "Velrybka malá\n\nVelrybka malá, někdy nazývaná též velryba malá (\"Caperea marginata\") je malý kytovec, nejmenší kosticovec a jediný zástupce čeledi \"velrybkovití\" (\"Neobalaenidae\"). Žije v oceánech a mořích severně od Antarktidy v pásu mezi jižními cípy Jižní Ameriky, Afriky a Austrálie. Dosahuje délky 6-6,5 metru a váhy 3-3,5 tuny. Nepatří mezi tzv. pravé velryby, její nejbližší příbuzní jsou plejtvákovec šedý a keporkak. Živí se planktonem a krilem. Patří mezi nejméně prozkoumané kytovce. Mezinárodní svaz ochrany přírody hodnotí tento druh jako málo dotčený.\n\nVelrybka malá získala své současné binomické jméno v roce 1870, ale popsána byla již v roce 1846. Jméno \"Caperea marginata\" pochází z latinských slov a znamená \"ohraničená vráska\" nebo \"ohraničený záhyb\" a vztahuje se k ušní kosti a kosticím velrybky. V angličtině se druh jmenuje \"pygmy right whale\" - trpasličí pravá velryba. I v jiných jazycích se odkazuje především na malé rozměry tohoto kytovce.\n\nEvoluce tohoto kytovce není jasná. Ačkoli její jméno odkazuje na pravé velryby (čeleď \"Balaenidae\"), není s nimi úzce spřízněna. Jako její nejbližší příbuzní se uvádějí plejtvákovec šedý (\"Eschrichtius robustus\") a keporkak (\"Megaptera novaeangliae\").\n\nVelrybka malá je nejmenší kosticovitý kytovec. Dosahuje průměrné délky 6,1 metru, přičemž zaznamenané maximum bylo 6,5 metru. Váha se obvykle pohybuje okolo 3 tun, největší hmotnost pak byla 4,5 tuny. Samice bývá o málo větší než samec. Délka čerstvě narozených mláďat je asi 2 metry.\n\nZbarvení je v odstínech šedé někdy až šedomodré, přičemž hřbetní část je tmavší než břišní, která může být až téměř bílá. Svou velikostí a částečně i vzezřením se velrybka podobá plejtvákovi malému a plejtvákovi jižnímu (\"Balaenoptera bonaerensis\"), s nímž částečně sdílí i životní prostor. Stavba těla je robustnější než u plejtváků, ale štíhlejší než u pravých velryb. Hřbetní ploutev se nachází asi v jedné čtvrtině až jedné třetině vzdálenosti od konce ocasu. Tlama je prohnutá ale ne tak výrazně jako u pravých velryb a nachází se v ní na každé straně 213-262 kostic. Kostice vyrůstají z horní čelisti a dorůstají délky až 69 cm.\n\nVelrybka patří mezi nejméně prozkoumané kytovce. Do roku 2008 byla v oceánech a mořích pozorována jen 25krát. Někdy se sdružuje s plejtváky sejvaly, plejtváky jižními, delfíny a kulohlavci. V jednom případě bylo spatřeno najednou 80 exemplářů, ale v naprosté většině ostatních případů jde o jednoho až dva jedince pohromadě, občas připojených ke skupině jiných výše zmíněných kytovců. Velikost populace nelze z dosavadních dat zjistit.\n\nPředpokládá se, že velrybka malá žije v pásu mezi 30°-55° jižní šířky. Nejčastěji byla pozorována u pobřeží Austrálie a Nového Zélandu (v mnoha případech šlo o jedince uvízlé nebo vyplavené na pobřeží), méně pak u jižní Afriky a Jižní Ameriky. Zcela vzácně jsou hlášeny kontakty z otevřeného oceánu.\n\nO potravních návycích tohoto kytovce se ví velmi málo. Analýza žaludků vyplavených velrybek ukázala, že převážnou část potravy tvoří drobní korýši a různé larvy, jež jsou součástí krilu a planktonu, především mořské buchanky a krunýřovky (rod \"Euphausia\").\n\nVelrybka malá nebyla kvůli své malé velikosti a rozptýlené populaci téměř nikdy vyhledávána velrybáři. Někdy je velrybáři ulovili spolu s plejtváky jižními. Zcela výjimečně byla ulovena i do rybářských sítí. Většina velrybek byla zkoumána poté, co uvázla na pobřeží.\n\n"}
{"id": "813324", "url": "https://cs.wikipedia.org/wiki?curid=813324", "title": "21 Jump Street", "text": "21 Jump Street\n\n21 Jump Street je americký film z roku 2012 na motivy seriálu \"Jump Street 21\". Režie se ujali Chris Miller a Phil Lord, střihu Joel Negron a hudby Mark Mothersbaugh. V hlavních rolích hrají Jonah Hill a Channing Tatum. Pokračováním tohoto snímku je film \"22 Jump Street\".\n\nSchmidt (Jonah Hill) je ušlápnutý středoškolák, který se bojí pozvat dívku svých snů na ples, s vlasy na Eminema. Naproti tomu Jenko (Channing Tatum) je oblíbený sportovec a rváč. Shodou okolností se oba dostanou na policejní akademii kde se spřátelí. Projdou školou a jako parťáci spolu hlídkují na ulicích.\n\nPodaří se jim dostat šéfa dealerů drog Dominga (DeRay Davis), ale protože jednali neprofesionálně, tak je Domingo propuštěn. Oba jsou předěleni do jednotky Jump Street, která sleduje trestné činnosti na středních školách. Jump Street vede kapitán Dickson (Ice Cube), černoch plný vzteku. Jsou posláni do utajení zabránit prodeji drog a nalézt distributora. Oba hned zjišťují, že se střední od jejich dob hodně změnila a chlapce to udivuje. Nastoupil digitální věk a Schmidt s Jenkem se s tím musí vypořádat. Jenko ale poplete identity, a tak jsou jim prohozeny předměty. Schmidt chodí do sportu a Jenko na chemii.\n\nSchmidt je zamiluje do své spolužačky z dramaťáku Molly (Brie Larson) a spřátelí se s dealerem Erikem (Dave Franco). Uspořádá velkou párty na které s Jenkem zbije bandu feťáků z jiných škol. Schmidt je stále více oblíbený a Jenka začíná bavit učení. Schmidt si taky hraje na dealera, ale drogy odnáší Dicksonovi. Jenko odposlouchává Erikův mobil, ze kterého se dozví o spojení s Domingovým gangem. Při zběsilé honičce autem, Schmidt promešká divadelní představení a je spolu s Jenkem ze školy vyloučen. Erik si je oba najme jako bodyguardy a jde se setkat s distributorem. Překvapivě je to tělocvikář Walters (Rob Riggle).\n\nZa Waltersem zajde Domingo a Schmidta s Jenkem pozná. Když jsou chlapcům pod pohrůžkou smrti Molly odebrány zbraně, tak se zdá, že jsou oba mrtví. Objeví se ale agenti DEA (Peter DeLuise, Johnny Depp). Ti jsou zabiti a následuje přestřelka. Schmidt s Jenkem jdou po Waltersovi, ten postřelí Jenka. Schmidt střelí Walterse do rozkroku. Oba jsou vyznamenáni Dicksonem a přeloženi, ke svému zděšení, na další školu.\n\n"}
{"id": "813325", "url": "https://cs.wikipedia.org/wiki?curid=813325", "title": "Helmut Berger", "text": "Helmut Berger\n\nHelmut Berger (), rodným jménem Helmut Steinberger (* 29. května 1944, Bad Ischl) je rakouský filmový herec.\n\nNarodil se v rodině hoteliéra. Ve věku 18 let se přestěhoval do Londýna, kde navštěvoval kurzy herectví. Poté studoval italský jazyk v Perugii a následně se přestěhoval do Říma. V roce 1964 se tehdy 20letý Berger setkal s proslulým filmovým režisérem Luchinem Viscontim. Visconti jej obsadil do několika svých filmů ještě předtím, než Berger získal se snímkem Soumrak bohů (1969) mezinárodní uznání a byl nominován na Golden Globe Award. Pod režií Luchina Viscontiho hrál Berger až do režisérovy smrti v roce 1976 ve více než 10 filmech, po boku herců a hereček jako byli Burt Lancaster, Claudia Cardinale, Elizabeth Taylor nebo Romy Schneider. Berger se stal i životním partnerem Viscontiho a členem „Jet Setu“ šedesátých a sedmdesátých let.\n\nPo Viscontiho smrti upadl do velké tvůrčí i osobní krize. V osmdesátých letech se přestěhoval do Los Angeles, kde mu Joan Collins zajistila účast v seriálu Dynastie. Hrál poté i v různých amerických kinofilmech, např. Kmotr III. (režie: Francis Ford Coppola). Celkově natočil kolem 80 filmů. V roce 1998 napsal svoji autobiografii s názvem „Já“. Od roku 2005 žije v Salcburku, v roce 2007 získal cenu „Teddy Award“ filmového festivalu Berlinale za své celoživotní dílo. V roce 2011 získal na pražském Febiofestu cenu Kristián za celoživotní dílo.\n\n"}
{"id": "813327", "url": "https://cs.wikipedia.org/wiki?curid=813327", "title": "Seznam ministrů spravedlnosti Slovenské republiky", "text": "Seznam ministrů spravedlnosti Slovenské republiky\n\nToto je seznam ministrů spravedlnosti Slovenské republiky, který obsahuje chronologický přehled všech členů vlády Slovenské republiky (včetně autonomních slovenských vlád za druhé republiky, vlád Slovenského státu, Sborů pověřenců i slovenských vlád v rámci československé federace) působících v tomto úřadu.\n\n"}
{"id": "813328", "url": "https://cs.wikipedia.org/wiki?curid=813328", "title": "Gail Kimová", "text": "Gail Kimová\n\nGail Kimová (* 20. února 1977) je kanadská profesionální wrestlerka korejského původu, která momentálně pracuje pro Total Nonstop Action Wrestling (TNA). Je také známa pro svoje působení ve World Wrestling Entertainment (WWE), kde již ve svém prvním zápase získala WWE Women's titul.\n\nSvoji kariéru začala jako La Felina v kanadském nezávislém okruhu a to předtím, než se v roce 2002 připojila k WWE pod svým pravým jménem, Gail Kim. Ve svém debutovém zápase získala WWE Women's titul. Když byla v roce 2004 z WWE propuštěna, začala v září dalšího roku působit pro TNA. Tam se stala manažerkou týmu America's Most Wanted. V říjnu 2007 se stala inaugurační TNA Women's Knockout šampionkou. Později roku 2008 opustila TNA a o pár měsíců později se opět vrátila do WWE. 5. srpna 2011 oznámila pomocí svého účtu na Twitteru že z WWE opět odešla. Následující měsíc se vrátila do TNA.\n\nGail Kimová se narodila v Torontu v Ontariu (Kanada) 20. února 1977. Na univerzitě v Torontu se specializovala na kineziologii. Před tím, než podepsala smlouvu s WWE, podstoupila operaci pro zvětšení prsů. V době práce pro WWE jeden z jejich implantátů praskl což vedlo k tomu, že se dva týdny neukazovala na televizních obrazovkách.\n\nKimová si vzala hvězdného šéfkuchaře Roberta Irvineho 10. května 2012. Pár se setkal na natáčení pořadu .\n\n\n"}
{"id": "813336", "url": "https://cs.wikipedia.org/wiki?curid=813336", "title": "Sphaerosepalaceae", "text": "Sphaerosepalaceae\n\nSphaerosepalaceae je drobná čeleď vyšších dvouděložných rostlin z řádu slézotvaré (\"Malvales\"). Jsou to opadavé dřeviny, rostoucí výhradně na Madagaskaru.\n\n\"Sphaerosepalaceae\" jsou opadavé keře a stromy se střídavými jednoduchými listy s palisty. Čepel listů je celistvá, se zpeřenou nebo trojžilnou žilnatinou. Květy jsou pravidelné nebo částečně souměrné, ve vrcholových nebo úžlabních vrcholících připomínajících okolík. Kalich je složen ze 4 nebo 6 volných lístků, koruna je opadavá, nejčastěji ze 4 volných lístků, bílá nebo žlutá. Tyčinek je mnoho a jsou často na bázi srostlé do skupinek. Semeník je svrchní nebo polospodní, srostlý ze 3 (2 až 5) plodolistů a se stejným počtem komůrek. Čnělka je jediná. V každém plodolistu je 2 až 9 vajíček. Plodem je nepukavá tobolka nebo poltivý plod (schizokarp).\n\nČeleď \"Sphaerosepalaceae\" zahrnuje jen 18 druhů ve 2 rodech. Všechny druhy rostou pouze na Madagaskaru.\n\nV Cronquistově systému byla čeleď \"Sphaerosepalaceae\" řazena do řádu čajovníkotvaré (\"Theales\"), zatímco Dahlgren a Tachtadžjan ji řadili do řádu slézotvaré (\"Malvales\"). Rod \"Sphaerosepalum\", po němž je čeleď pojmenována, byl vřazen do rodu \"Rhopalocarpus\".\n\n\"Dialyceras\", \"Rhopalocarpus\" \n"}
{"id": "813337", "url": "https://cs.wikipedia.org/wiki?curid=813337", "title": "François Benoist", "text": "François Benoist\n\nFrançois Benoist (10. září 1794, Nantes – 6. května 1878, Paříž) byl francouzský varhaník, hudební pedagog a skladatel.\n\nFrançois Benoist studoval od roku 1811 na pařížské konzervatoři u Catela a Adama. Roku 1815 vyhrál Prix de Rome za kantátu \"Oenone\". Po ukončení pobytu v Itálii pracoval od roku 1819 jako první královský dvorní varhaník a vyučující na konzervatoři. Jeho žáky byli César Franck, Camille Saint-Saëns, Charles Lecocq, Louis Lefébure-Wely a Adolphe Adam. Od roku 1840 byl \"premier chef de chant\" pařížské Opery..\n\n"}
{"id": "813338", "url": "https://cs.wikipedia.org/wiki?curid=813338", "title": "Kanton Limay", "text": "Kanton Limay\n\nKanton Limay (fr. \"Canton de Limay\") je francouzský kanton v departementu Yvelines v regionu Île-de-France. Skládá se ze 17 obcí.\n\n"}
{"id": "813342", "url": "https://cs.wikipedia.org/wiki?curid=813342", "title": "Kanton Mantes-la-Jolie", "text": "Kanton Mantes-la-Jolie\n\nKanton Mantes-la-Jolie (fr. \"Canton de Mantes-la-Jolie\") je francouzský kanton v departementu Yvelines v regionu Île-de-France. Skládá se pouze z města Mantes-la-Jolie.\n"}
{"id": "813343", "url": "https://cs.wikipedia.org/wiki?curid=813343", "title": "Kyselina chloromravenčí", "text": "Kyselina chloromravenčí\n\nKyselina chloromravenčí (někdy též kyselina chloromethanová) je kapalná, organická látka se vzorcem CClHO. Jedná se o chlorderivát kyseliny mravenčí, kde je vodík (jediný, nepočítaje ten v -COOH skupině) nahrazen atomem chloru.\n\nTato látka se vyrábí chlorací kyseliny mravenčí, dle rovnice:<br>\nHCOOH + 2Cl → ClCOCl + 2HCl<br>\nReakce probíhá za zvýšené teploty. Tato látka je pak kontaminována chloridem kyseliny mravenčí. Dále je potřeba provést hydrataci (reakci s vodou):<br>\nClCOCl + HO → ClCOOH + HCl<br>\nHydrolýza se provádí opatrně, aby se nezničil finální produkt. Produkt se dále čistí destilací.\n\nKyselina chloromravenčí reaguje s vodou za vzniku kyseliny mravenčí a kyseliny chlorovodíkové, dle rovnice:<br>\nClCOOH + HO → HCOOH + HCl<br>\nProto musí být látka chráněna i před vzdušnou vlhkostí. Reakce je exotermní.<br>\nKyselina chlormravenčí se používá jako karboxylační činidlo. Za přítomnosti Lewisovy kyseliny (nejčastěji chloridu hlinitého) se na molekulu uhlovodíku připojí -COOH skupina.<br>\nR-CH + ClCOOH —→ R-CH-COOH + HCl\n"}
{"id": "813345", "url": "https://cs.wikipedia.org/wiki?curid=813345", "title": "Kanton Mantes-la-Ville", "text": "Kanton Mantes-la-Ville\n\nKanton Mantes-la-Ville (fr. \"Canton de Mantes-la-Ville\") je francouzský kanton v departementu Yvelines v regionu Île-de-France. Skládá se ze čtyř obcí.\n\n"}
{"id": "813348", "url": "https://cs.wikipedia.org/wiki?curid=813348", "title": "Kanton Meulan-en-Yvelines", "text": "Kanton Meulan-en-Yvelines\n\nKanton Meulan-en-Yvelines (fr. \"Canton de Meulan-en-Yvelines\") je francouzský kanton v departementu Yvelines v regionu Île-de-France. Skládá se z devíti obcí.\n\n"}
{"id": "813349", "url": "https://cs.wikipedia.org/wiki?curid=813349", "title": "Picco Luigi Amedeo", "text": "Picco Luigi Amedeo\n\nPicco Luigi Amedeo ( , 4460 m n. m.) je hora v Montblanském masivu v Grajských Alpách. Leží na území Itálie v regionu Valle d'Aosta nedaleko francouzsko-italské státní hranice. Jedná se o nevýrazný boční vrchol Mont Blancu. Na vrchol lze vystoupit od chaty Rifugio Allievi Bonacossa (2395 m n. m.). Existují nejasnosti ohledně nadmořské výšky vrcholu. Italské zdroje uvádějí výšku 4470 m n. m., francouzské 4460 m n. m.\n\nNa vrchol vystoupili jako první 20. června 1901 horolezci G.B. Gugliermina, G.F. Gugliermina a J. Brocherel.\n\n"}
{"id": "813351", "url": "https://cs.wikipedia.org/wiki?curid=813351", "title": "Hair of the dog", "text": "Hair of the dog\n\nHair of the dog ( doslovně psí chlup) je fráze používaná v anglickém jazyce pro označení konzumace alkoholu k potlačení příznaků kocoviny, tzv. „vyprošťovák“. \n\nV českém jazyce se může používat fráze: \"„Vyhánět čerta ďáblem“\", Tato fráze nemá stejný význam, protože \"Hair of the dog\" znamená léčit něco malým množstvím toho samého, zatímco \"vyhánět čerta ďáblem\" znamená nahradit jedno špatné řešení jiným špatným řešením.\n\nFráze vznikla při léčení vztekliny podomácku, přikládáním chlupu nakaženého zvířete na ránu pokousaného člověka. Začátek používání fráze k označení léčení kocoviny se datuje do 16. století, či dříve.\n"}
{"id": "813352", "url": "https://cs.wikipedia.org/wiki?curid=813352", "title": "Kanton Montfort-l'Amaury", "text": "Kanton Montfort-l'Amaury\n\nKanton Montfort-l'Amaury (fr. \"Canton de Montfort-l'Amaury\") je francouzský kanton v departementu Yvelines v regionu Île-de-France. Skládá se z 29 obcí.\n\n"}
{"id": "813357", "url": "https://cs.wikipedia.org/wiki?curid=813357", "title": "Kanton Plaisir", "text": "Kanton Plaisir\n\nKanton Plaisir (fr. \"Canton de Plaisir\") je francouzský kanton v departementu Yvelines v regionu Île-de-France. Skládá se ze tří obcí.\n\n"}
{"id": "813359", "url": "https://cs.wikipedia.org/wiki?curid=813359", "title": "Kanton Poissy-Nord", "text": "Kanton Poissy-Nord\n\nKanton Poissy-Nord (fr. \"Canton de Poissy-Nord\") je francouzský kanton v departementu Yvelines v regionu Île-de-France. Skládá se ze čtyř obcí.\n\n"}
{"id": "813360", "url": "https://cs.wikipedia.org/wiki?curid=813360", "title": "Kanton Poissy-Sud", "text": "Kanton Poissy-Sud\n\nKanton Poissy-Sud (fr. \"Canton de Poissy-Sud\") je francouzský kanton v departementu Yvelines v regionu Île-de-France. Skládá se ze šesti obcí.\n\n"}
{"id": "813364", "url": "https://cs.wikipedia.org/wiki?curid=813364", "title": "Ƣ", "text": "Ƣ\n\nƢ (minuskule: ƣ) je dnes již nepoužívané písmeno latinky. Bylo zavedeno ve 20. letech 20. století v tzv. janalifu – nové latinské abecedě sloužící pro zápis turkických jazyků užívaných na území Sovětského svazu. Písmeno se přestalo užívat ve 30. letech po zastavení projektu janalifu a nuceném přechodu všech jazyků SSSR na upravenou cyrilici. V nových latinských abecedách vytvořených pro zmíněné jazyky v 90. letech se již písmeno Ƣ nevyskytuje.\n\n\n"}
{"id": "813368", "url": "https://cs.wikipedia.org/wiki?curid=813368", "title": "Vyšný Komárnik", "text": "Vyšný Komárnik\n\nVyšný Komárnik je obec na Slovensku, v okrese Svidník v Prešovském kraji. V roce 2015 zde žilo 69 obyvatel.\n\n\nPrvní písemná zmínka o obci pochází z roku 1600 pod názvem Fölsö Komornik.\n\nObec založili v letech 1573 až 1600. Patřila k Panství Makovica. Roku 1713–1714 byla zpustošena a opuštěná v důsledku předcházejících útoků polských ozbrojených skupin.\n\nV roce 1713–1714 obec měla 25 domů a 164 obyvatel, v roce 1828 34 domů a 262 obyvatel, v roce 1940 v obci bylo 35 domů, ve kterých žilo 164 obyvatel, kteří se zaobírali zemědělstvím. V polovině 19. století obec postihlo vystěhovalectví.\n\nV letech 1715–1720 se pro špatné hospodářské podmínky obec vylidnila. Její obyvatelé odešli za obživou do úrodnějších jižnějších krajů, kde byl po odchodu Turků nedostatek pracovních sil. Roku 1865 zde byla v provozu parní pila, která působila až do první světové války, kdy byla zničena. Vojenské operace rakousko-uherské armády neuchránily lidská obydlí, která lehla popelem. Také byla úplně zničena i dřevěná cerkva (řeckokatolický kostelík) z roku 1700, která by dnes patrně patřila mezi historické skvosty slovenské sakrální architektury.\n\nZa první československé republiky obyvatelé pracovali v lesích a stále zde probíhalo značně intenzivní vystěhovalectví.\n\nV době druhé světové války a Karpatsko-dukelské operace se právě tato obec stala prvním sídlem na území Československa, kterou dne 6. října osvobodily jednotky 1. československého armádního sboru. V průběhu bojů byla obec celkově zničena.\n\nPo válce byla obec vyznamenána státním vyznamenáním Československé republiky Řádem rudé hvězdy. Část zdejšího obyvatelstva pracuje v lesním hospodářství a v průmyslových podnicích v Košicích a ve Svidníku. Půdu obhospodařují soukromě hospodařící rolníci.\n\nObec leží v severní části Nízkých Beskyd, v nejzápadnější části Laborecké vrchoviny v malé kotlině, pramenné oblasti říčky Ladomirky při státní hranici s Polskem. V katastrálním území obce se nachází Dukelský průsmyk, který patří k nejnižším průchodům přes pohraniční hřeben Nízkých Beskyd, s nadmořskou výškou 502 metrů nad mořem. Členitý povrch katastru tvoří flyšové vrstvy s výskyty ropy, která se zde v minulosti pokusně těžila. V oblasti obce roste souvislý les s porostem buků, jedlí a bříz. V extravilánu obce se nacházejí mokřady o rozloze 10 000 m² v oblasti Salašiska.\n\nObcí protéká potok Ladomirka, jde o levostranný přítok Ondavy s délkou přibližně 22 km. Pramení ve Svidnickém sedle ve výšce 455 metrů nad mořem, těsně u státní hranice s Polskem. Až po Nižný Komárnik je napájená 4 krátkými levostrannými přítoky. Nejdelší z nich (1 km) je asi potok Dlhonec. Z pravé strany ji napájejí dva drobné přítoky.\n\nObec patřila do Šarišské župy a okresu Svidník. Po vzniku samostatného Československa v roce 1918 spadala pod Prešovský kraj a do svidnického okresu. Vznikem Východoslovenského kraje v roce 1960 byla jeho součástí a patřila do okresu Bardejov. Od roku 1968 do svidnického okresu. Po vzniku samostatné Slovenské republiky v roce 1993 a novém územněsprávním členění byla začleněna do Prešovského kraje a okresu Svidník.\n\nZnak obce je navržen podle otisků pečetidel z roku 1788 a 1868. V červeném štítu ze stříbrného vršku vyrůstá zlatý latinský kříž, po jeho bocích stojí dva ozbrojení rytíři se stříbrnými meči a ve stříbrných brněních. Autorem znaku je Jozef Novák a Ladislav Čisárik a byl přijat na obecním zasedání dne 15. června 2003. Obecní znak je zapsán v Heraldickém registru Slovenské republiky pod pořadovým číslem V-201/2003.\n\nVlajka obce je sestavena ze 4 podélných pruhů v barvě červená, bílá, žlutá a bílá. Vlajka má poměr stran 2 : 3 a ukončena je 3 cípy, tj. dvěma zástřihy, sahajícími do třetiny jejího listu.\n\nDřevěná stavba z roku 1924 byla postavena na místě starší dřevěné stavby pocházející z roku 1700 zničené v první světové válce. Kostel je zasvěcen byzantským světcům, bratrům léčitelům Kosmovi a Damiánovi (Cyrilovi a Metodějovi). Má velkou předsíň s hranolovou věží z exteriéru chráněnou vertikálními deskami. Ve věži jsou instalovány 4 zvony. Původ ikonostasu není znám. Jednotlivé ikony jsou součástí liturgie východní církve. Stavba chrámu je roubené konstrukce, věž sloupové konstrukce. Postavena je na nízkém kamenném základu. Chrám je trojdílný, trojprostorový, trojvěžový s třemi kovovými kříži. Vchod je situován ze západní strany přes předsíň. Chybí v něm chór. V půdorysu je nejširší chrámová loď. Zajímavosti u tohoto chrámu jsou vysoká okna ve svatyni a chrámové lodi.\n"}
{"id": "813370", "url": "https://cs.wikipedia.org/wiki?curid=813370", "title": "Mistrovství Asie v rychlobruslení 2006", "text": "Mistrovství Asie v rychlobruslení 2006\n\nMistrovství Asie v rychlobruslení 2006 se konalo ve dnech 29. a 30. prosince 2005 v rychlobruslařské hale Heilongjiang Indoor Rink v čínském Charbinu. Jednalo se o 7. mistrovství Asie. Z předchozího šampionátu obhajovali titul Japonec Hiroki Hirako a jeho krajanka Nami Nemotová.\n\nV Charbinu se poprvé stala mistryní Asie Číňanka Wang Fej. Mezi muži poprvé zvítězil Kazach Dmitrij Babenko.\n\n"}
{"id": "813373", "url": "https://cs.wikipedia.org/wiki?curid=813373", "title": "Sie Ťin (politik)", "text": "Sie Ťin (politik)\n\nSie Ťin (, 1369–1415) byl čínský politik, malíř a kaligraf říše Ming. Za vlády císaře Jung-le v letech 1402–1407 zastával funkci velkého sekretáře. V důsledku nepřátelství mladšího císařova syna Ču Kao-süa byl odvolán z funkce, roku 1411 zatčen a po několika letech ve vězení zabit.\n\nSie Ťin používal zdvořilostní jméno Ta-šen () a přezdívku Čchun-jü (). Za své zásluhy obdržel posmrtné jméno Wen-i ().\n\nSie Ťin se narodil 6. prosince 1369 v kraji Ťi-šuej ve fiskální oblasti Ťi-an (moderní okres Ťi-šuej v prefektuře Ťi-an) v provincii Ťiang-si. Pocházel z rodiny s úřednickou tradicí, jeho otec Sie Kchaj (, 1312–1398) patřil ke vzdělané džentry a dva z otcových bratrů vstoupili do služeb mingského režimu. Sie Ťin vynikl při studiích konfucianismu už v dětském věku, roku 1387 zvítězil u provinčních úřednických zkoušek a následujícího roku v neobvykle nízkém věku složil i nejvyšší stupeň zkoušek, palácové zkoušky, a získal hodnost \"ťin-š’\". U týchž palácových zkoušek uspěl i Sie Ťinův starší bratr Sie Ťing (, 1343–1411).\nPoté Sie Ťin dostal místo v ústřední správě (\"čung-šu še-žen\", , písař ústředního sekretariátu), kde svou učeností a literární obratností zaujal císaře Chung-wua. Jistý si panovníkovou přízní, svou kritičností přecházející až v aroganci vzbudil nelibost svých nadřízených a císař ho přeložil do kontrolního úřadu a v červnu 1391 poslal do rodného kraje s tím, že se deset let nesmí ucházet o státní službu. Po Chung-wuově smrti se mu, v létě 1399, podařilo získat skromné místo (asistent editora, nejnižší možná – devátá vedlejší – hodnost) v akademii Chan-lin, zde se mu nepodařilo zaujmout nadřízené a cítil se nedoceněný.\n\nObrat v kariéře Sie Ťina nastal s nástupem císaře Jung-leho v létě 1402. Pravděpodobně byl autorem provolání oznamujícího Jung-leho nástup na trůn, čímž zřejmě získal přízeň nového panovníka. V srpnu 1402 ho Jung-le jmenoval svým velkým sekretářem, přičemž od konce roku 1402 stál v čele sedmičky sekretářů jako první z nich. Mezi nimi byl nejtalentovanější a nejvlivnější. Během několika měsíců se tak z nevýznamného úředníka stal jedním z nejbližších pomocníků panovníka. Vedle vedení běžné administrativy prosazoval Jung-leho politiku v oblasti vzdělání a kultury. Měl výrazný podíl na revizi \"Tchaj-cu š’-lu\" (\"Pravdivých záznamů [vlády císaře] Tchaj-cu\", tj. Chung-wua), jejímž cílem bylo zdůvodnění a ospravedlnění Jung-leho nároku na trůn. Účastnil se i kompilace Encyklopedie Jung-le; roku 1404 s kolegou velkým sekretářem Chuang Chuajem řídil úřednické zkoušky v hlavním městě (Nankingu) a v květnu téhož roku stanul v čele Státní univerzity \"Kuo-c’-ťien\".\n\nVedle vysokého politického postavení si získal uznání i jako básník, přední představitel tzv. poezie kabinetního stylu. Obdivována byla dokonalost jeho kaligrafie; zabýval se i genealogií a historií, ceněn by pro svůj klasický, ale svěží, literární styl.\n\nRoku 1404 Sie Ťin rozhodně podpořil jmenování císařova nejstaršího syna Ču Kao-čch’a následníkem trůnu. Poté velcí sekretáři s následníkem trůnu těsně spolupracovali, čímž na sebe soustředili nevraživost druhého císařova syna Ču Kao-süa. Na jaře 1407 Ču Kao-sü očernil Sie Ťina, že protežoval u zkoušek rodáky z Ťiang-si a protože si Sie Ťin současně odcizil císaře svým odporem proti válce ve Vietnamu, byl povýšen (z hlavní páté na vedlejší čtvrtou hodnost) a odeslán na vzdálený jih, do Kuang-si jako pomocník vedoucího provinčního administrativního úřadu. Následující rok byl přeložen ještě více na jih, do provincie Ťiao-č’ (dobytý Vietnam). Sie se vrátil do metropole o tři roky později, začátkem roku 1411. Přijal ho korunní princ, zatímco císař pobýval na severu, nicméně Ču Kao-sü přijetí interpretoval jako porušení pravidel a v červnu 1411 dosáhl jeho zatčení. Rodina byla vypovězena do Liao-tungu. Dne 22. února 1415 byl svými vězniteli popraven.\n\nPo Jung-leho smrti byl postupně rehabilitován; roku 1424 se rodina mohla vrátit z vyhnanství, roku 1436 dostala zpět konfiskovaný majetek, roku 1465 ho císař Čcheng-chua rehabilitoval a v lednu 1591 od císaře Wan-liho, jako výraz mimořádného uznání, obdržel posmrtné jméno Wen-i ().\n"}
{"id": "813374", "url": "https://cs.wikipedia.org/wiki?curid=813374", "title": "Chuang Chuaj", "text": "Chuang Chuaj\n\nChuang Chuaj (, 1367–1449) byl politik mingské Číny. Zastával funkci velkého sekretáře v érách Jung-le, Chung-si a Süan-te v letech 1402–1414 a 1424–1427.\n\nChuang Chuaj používal zdvořilostní jméno Cung-jü () a pseudonym Ťie-an ().\n\nChuang Chuaj pocházel z Če-ťiangu, konkrétně z okresu Jung-ťia (v prefektuře Wen-čou). Od roku 1395 studoval v Státní univerzitě v Nankingu, hlavním městě čínské říše Ming. Roku 1397 složil úřednické zkoušky a získal hodnost \"ťin-š’\".\n\nV srpnu 1402 ho císař Jung-le jmenoval jedním z velkých sekretářů, císařových osobních tajemníků, přičemž roku 1402 byl krátce prvním velkým sekretářem. Roku 1414 císař Jung-le vytáhl proti Mongolům, pověřil vládou následníka trůnu Ču Kao-čch’a. Mladší bratr následníka Ču Kao-sü se pokusil vytlačit bratra ze správy státu, Chuang Chuaj a jeho kolega Jang Š'-čchi se postavili na stranu následníka a doplatili na to. Byli obviněni z narušení dvorského ceremoniálu a uvězněni. Jang se dokázal ospravedlnit a vrátil se do úřadu, Chuang však zůstal ve vězení deset let. Po smrti císaře Jung-leho byl osvobozen a na tři roky se vrátil na své staré místo.\n"}
{"id": "813376", "url": "https://cs.wikipedia.org/wiki?curid=813376", "title": "Monte Argentera", "text": "Monte Argentera\n\nMonte Argentera ( ) je nejvyšší hora Přímořských Alp. Leží na území Itálie v regionu Piemont, v provincii Cuneo, nedaleko hranice s Francií. Monte Argentera má dva vrcholy, nižší severní - Cima Nord dell'Argentera (3 286 m) a vyšší jižní - Cima Sud dell'Argentera (3 297 m). Na vrchol hory je možné vystoupit od chat \"Rifugio Remondino\" (2 430 m) a \"Rifugio Genova-Figari\" (2 010 m) z jihu, nebo od \"Rifugio Morelli-Buzzi\" (2 351 m) ze severu. Prvními lidmi na vrcholu byli 18. srpna 1879 horolezci William Auguste Coolidge a alpští vůdci bratři Christian a Ulrich Almerové. Geologicky je horní vrstva horského masivu tvořena různými typy ruly, spodní vrstvu tvoří především žula.\n\nMonte Argentera je ze všech stran obtížně přístupná hora, na kterou není k dispozici snadná cesta. Všechny její svahy jsou strmé a skalnaté. Západní stěna vypadá jako mohutná skalní bariéra vysoká více než 800 m, ještě mohutnější je severní stěna, rozříznutá známým kuloárem Lourusa.\n\n\nNormální a nejčastěji používaná cesta je označována jako \"lehký alpinismus\". Jsou na ní lehké skalní pasáže, je však velmi exponovaná a je zde nebezpečí pádu kamenů. Cesta začíná u chaty Rifugio Franco Remondino, vede suťovými poli a posléze strmě vystupuje na sedlo Passo dei Detriti (3122 m). Odtud vede další cesta po výrazné exponované polici v jihovýchodní stěně až pod jihovýchodní ostruhu jižního vrcholu. Po ní s pomocí fixního lana asi 30 m na vrchol. Alternativně je možno se dostat na sedlo Detriti i stezkou od chaty Genova-Figari, která stojí nedaleko jezera Lago del Chiotas. Obvyklý výstupový čas od chat na obou cestách je okolo 2,5 hod., převýšení od chaty Remondino cca 800 m, od chaty Genova-Figari cca 1300 m.\n\nPETR, Ivo, \"Italské Alpy II. část - západ\" , Mirago Ostrava, 1. vydání, 2001\n\nInstituto Geografico Centrale N. 8, Alpi Maritime e Liguri, 1 : 50 000\n\n"}
{"id": "813377", "url": "https://cs.wikipedia.org/wiki?curid=813377", "title": "Ludvika Smrčková", "text": "Ludvika Smrčková\n\nLudvika Smrčková (24. února 1903, Kročehlavy u Kladna – 20. ledna 1991, Praha) byla česká sklářská výtvarnice, grafička a malířka. \n\nLudvika Smrčková pocházela z rodiny železničního úředníka v Kladně, kde absolvovala reálku a složila maturitu. Její zájem pokračovat na umělecké škole podporoval profesor kreslení a deskriptivní geometrie Stanislav Kulhánek. V letech 1921–1927 studovala na Uměleckoprůmyslové škole v Praze u prof. Vratislava H. Brunnera, Emanuela Dítěte a ve speciálce Františka Kysely. V letech 1921–1924 studovala matematiku a kreslení na FF UK. Po ukončení Uměleckoprůmyslové školy pokračovala ve studiu v letech 1925–1927 na Vysokém učení technickém v Praze.\n\nZpočátku se věnovala knižní grafice a návrhům knižních vazeb a pracovala jako profesorka na střední škole. Sklu se začala více věnovat až po výstavě dekorativního umění v Paříži, kde získala stříbrnou medaili za broušený pohár. Hned po návratu z Paříže ji požádal o spolupráci karlovarský Moser, v následujícím roce vyhrála soutěž na sokolský sletový pohár. V roce 1927 získala první místo v soutěži Svazu československého díla o design užitkového skla pro výstavu soudobé kultury v Brně návrhem tenkostěnné nápojové soupravy z foukaného skla. Přesto neuspěla s žádostí vyučovat na sklářské škole v Železném Brodě a dále se živila jako profesorka kreslení na různých středních školách.\n\nNavštěvovala zahraniční výstavy skla a praxi ve sklárnách se věnovala ve volném čase. Po úspěchu na Světové výstavě roku 1935 odmítla nabídku zřídit vlastní huť a sklářskou školu ve Finsku. V té době se věnovala převážně rytému sklu. Od roku 1936 experimentovala s hutnickým sklem v Rücklově sklárně v Nižboru. Po úspěchu na světové výstavě v Paříži v roce 1937 začala intenzivnější spolupráce s Krásnou jizbou Družstevní práce, kde ocenili jednoduchý a čistý styl jejích návrhů. Smrčková pracovala také v Českomoravských sklárnách v Krásně nad Bečvou, kde vytváří čeřené sklo s bublinkami, různě kolorované a zdobené barevným prachem (1943). Soustavně zkouší přenést do sériové výroby různé způsoby výzdoby, používané dříve jen u děl unikátních, zejména rytinu, lept, leptaný tisk, pískování, kolorování transparentními barvami, perokresbu a jiné.\n\nBěhem druhé světové války vytvořila nové tvary květinových váz a drobných skleněných doplňků a plaket.\nPo znárodnění skláren roku 1948 se stala hlavní designérkou skláren Inwald v Poděbradech (1948–1952) a začala pracovat na plný úvazek jako výtvarnice. Do roku 1958 byla hlavní návrhářkou skla v centrálních ateliérech sklářského a keramického průmyslu v Praze. V roce 1960 opustila místo designérky aby se věnovala vlastní volné tvorbě, zejména rytému sklu a sklu určenému k prezentaci květin na zahradnických výstavách.\n\nZa svoji práci získala mnoho cen, např. zlaté medaile na světových výstavách v Bruselu v roce 1935 a v Paříži v roce 1937. Roku 1963 byla oceněna titulem zasloužilý umělec, roku 1978 se stala národní umělkyní, v roce 1984 pak obdržela i Cenu Antonína Zápotockého. 28. června 1978, u příležitosti 80. narozenin obdržela čestné občanství města Kladna.\n\nSmrčková od roku 1923 vytvořila stovky návrhů všech typů průmyslově vyráběného skla. Nejznámější je její broušené sklo, které se vyznačuje záměrnou jednoduchostí, tektonickou čistotou a překvapivým dekorativním účinkem. Její návrhy realizovala řada předních brusičů skla, zejména Adolf Matura a brusiči sklárny v Kamenickém Šenově. Její volná tvorba, zejména vázy, je určena pro praktické užití.\n\n\n\n"}
{"id": "813378", "url": "https://cs.wikipedia.org/wiki?curid=813378", "title": "Mistrovství Asie v rychlobruslení 2007", "text": "Mistrovství Asie v rychlobruslení 2007\n\nMistrovství Asie v rychlobruslení 2007 se konalo ve dnech 6. a 7. ledna 2007 v rychlobruslařské hale Jilin Provincial Speed Skating Rink v čínském Čchang-čchunu. Jednalo se o 8. mistrovství Asie. Z předchozího šampionátu obhajovali titul Kazach Dmitrij Babenko a Číňanka Wang Fej.\n\nV Čchang-čchunu se podruhé stala mistryní Asie Číňanka Wang Fej. Mezi muži poprvé zvítězil Jihokorejec Čoj Kwun-won.\n\n"}
{"id": "813379", "url": "https://cs.wikipedia.org/wiki?curid=813379", "title": "Liga mistrů UEFA 2012/13", "text": "Liga mistrů UEFA 2012/13\n\nSezóna 2012/13 Ligy mistrů byla 58. ročníkem klubové soutěže pro nejlepší evropské fotbalové týmy a čtvrtým ročníkem v tomto kvalifikačním formátu. Finále tohoto ročníku se odehrálo 25. května 2013 na stadiónu Wembley v Anglii, který byl vybrán kvůli výročí 150 let od založení Anglické fotbalové asociace (FA). Obhájcem titulu byl anglický klub Chelsea FC. Vítězem se stal německý velkoklub FC Bayern Mnichov, který ve finále porazil jiné německé mužstvo Borussii Dortmund 2:1, kvalifikoval se tak na Mistrovství světa ve fotbale klubů 2013 a také do Superpoháru UEFA 2013.\n\nTohoto ročníku se zúčastnilo celkem 76 týmů z 52 členských zemí UEFA (Lichtenštejnsko neorganizuje žádnou vlastní ligovou soutěž, takže v LM jako jediné nemělo žádného zástupce). Každá země měla přidělen počet míst podle koeficientů UEFA. Žebříček UEFA určuje počet týmů v nadcházející sezóně, a to v první sezóně po zveřejnění žebříčku. Proto bylo rozdělení týmů v letech 2012-2013 podle pořadí v žebříčku UEFA v roce 2011, ne 2012. Obhájce titulu, Chelsea FC, místo ve skupinové fázi prostřednictvím svého domácího ligového umístění nezískala, místo vyhrazené pro obhájce titulu bylo tedy využito.\n\nNíže je kvalifikační systém pro Ligu mistrů UEFA 2012/13:\n\n\nTottenham Hotspur - tým ze 4. místa Anglické Premier League 2011/12, původně kvalifikovaný do LM, byl kvůli výhře Chelsea FC v Lize mistrů 2011/12, přesunut do základní skupiny Evropské ligy. Chelsea totiž ve své domácí soutěži skončila až na šestém místě, ze kterého se do LM nepostupuje, a tak muselo být využito přímé místo v LM pro obhájce titulu na úkor Tottenhamu (LM se nesmí za žádných okolností zúčastnit více než 4 týmy ze stejné země).\n\nČísla v závorkách udávají ligové umístění.\n\n\nPoznámka: Rozvrh soutěže představený UEFA.\n\nVšechna losování se uskuteční v \"Nyonu\" (Švýcarsko), pokud není uvedeno jinak.\n\nV novém systému Ligy mistrů, se hrají dva samostatné kvalifikační turnaje. Kvalifikace mistrů (která začíná od prvního předkola) je pro kluby, které vyhrály domácí ligu a neměly nárok se kvalifikovat do skupinové fáze, zatímco kvalifikace pro týmy, které nejsou mistry (která začíná ve třetím předkole), je pro kluby, které nevyhrály domácí ligu a neměly nárok se kvalifikovat do skupinové fáze.\n\nLos prvního a druhého předkola - 25. června 2012 ve švýcarském Nyonu. Úvodní zápasy 3. a 4. července, odvety 10. a 11. července 2012.\n\nÚvodní zápasy 17. a 18. července, odvety 24. a 25. července 2012.\n\nLos třetího předkola – 20. července 2012. Třetí předkolo bylo rozděleno do dvou samostatných částí: jedna pro mistry a druhá pro týmy z nižších pozic. Poražené týmy se kvalifikovaly do 4. předkola Evropské ligy UEFA 2012/13. Úvodní zápasy 31. července a 1. srpna, odvety 7. a 8. srpna 2012.\n!colspan=\"6\"|Mistrovská část\n\n!colspan=\"6\"|Nemistrovská část\n\nLos čtvrtého předkola (někdy zvaného jako play-off) – 10. srpna 2012. Poražené týmy se kvalifikovaly do základních skupin Evropské ligy UEFA 2012/13. Úvodní zápasy 21. a 22. srpna, odvety 28. a 29. srpna 2012.\n!colspan=\"6\"|Mistrovská část\n\n!colspan=\"6\"|Nemistrovská část\n\nLos se uskutečnil 30. srpna 2012 v Monaku.\n\nPokud měly dva či více týmů ve skupině stejný počet bodů, byla použita následující kritéria:\n\nV průběhu vyřazovací fáze soutěže bude hrát tým v každém kole proti jednomu soupeři dvojzápasovým systémem \"doma-venku\". Z tohoto souboje bude jeden vyřazen a druhý postoupí, díky čemuž již po 3. takto hraném kole zbudou pouze dva týmy. Ty pak utvoří finálovou dvojici a utkají se na předem určeném (až 2 roky předem) neutrálním hřišti.\n\nPři losu osmifinálových dvojic bylo 16 týmů rozděleno do dvou košů po osmi. Vítězové skupin byli v koši nasazených, kvalifikanti z druhých míst jako nenasazení. Do jedné dvojice nemohly být nalosovány dva kluby, které se již utkaly v základní skupině ani dva kluby z jedné země. Zároveň bylo nalosováno, na čím hřišti souboj začne (kromě osmifinále, kde se začne na hřišti nenasazeného).\n\nPři losu čtvrtfinálových dvojic a zbytku pavouku soutěže pak již kluby nebudou nijak nasazeny a může se utkat každý s každým včetně souboje klubů z jedné země.\n\n\nLos osmifinále se uskutečnil 20. prosince 2012. První zápasy byly na programu 12. a 13. nebo 19. a 20. února, odvety pak sehrály týmy z prvního termínu 5. a 6. března, týmy z druhého termínu 12. a 13. března 2013.\n\nLos čtvrtfinále se uskutečnil 15. března 2013. Úvodní zápasy 2. a 3. dubna, odvety 9. a 10. dubna 2013.\n\nLos semifinále se uskutečnil 12. dubna. První zápasy 23. a 24. dubna, odvety 30. dubna a 1. května 2013.\n\nFinálový zápas se odehrál 25. května 2013 na Stadionu Wembley v Londýně.\n\nZdroj:\n\n"}
{"id": "813380", "url": "https://cs.wikipedia.org/wiki?curid=813380", "title": "Divizna brunátná", "text": "Divizna brunátná\n\nDivizna brunátná (\"Verbascum phoeniceum\") je druh, který díky sametově fialovým květům patří mezi diviznami k těm nejkrásnějším. Jako jediný mezi druhy rostoucími v České republice nemá květy žluté barvy.\n\nTento euroasijský druh roste ve střední, jižní a východní Evropě, odkud zasahuje do Malé Asie, evropské části Ruska, na Kavkaz a do oblastí západní Sibiře a Střední Asie. Je vázán na teplé biotopy, vyrůstá většinou jednotlivě na kamenitých svazích a v písčitých vysýchavých trávnících, stejně jako podél vlhkých okrajů světlých lesů. Vyžaduje trvale nepřemokřené zásadité substráty.\n\nVyskytuje se v mnoha typech xerotermních společenstev, zejména ve svazech \"Festucion valesiaceae\" a \"Bromion erecti\". V České republice je těžiště jeho výskytu v termofytiku až mezofytiku, v nížinách a nižších pahorkatinách. Lze ho spatřit v severozápadních a středních Čechách i na střední a jižní Moravě.\n\nVytrvalá nebo zřídka dvouletá rostlina s chudě olistěnou, přímou, nevětvenou lodyhou dorůstající do výše 30 až 80 cm, výjimečně až 100 cm. V prvním roce z vytrvalého oddenku vyrůstá přízemní růžice listů s řapíky dlouhými až 3 cm. Čepele těchto listů mají tvar vejčitý až podlouhlý, u báze se ostře zužují, ale na koncích jsou spíše tupé. Bývají dlouhé 5 až 15 cm, na horní straně jsou lysé a na spodní žláznatě chlupaté; zvlněné okraje mají hrubě vroubkované. Koncem prvého roku listy růžice usychají a počátkem druhého z růžice vyroste květná lodyha. Její listy, obvykle jen 2 až 4, jsou drobné, přisedlé a oboustranně žláznatě chlupaté.\n\nPětičetné oboupohlavné květy na dlouhých stopkách vyrůstají jednotlivě z paždí krátkých listenů na vrcholu lodyhy. Květenství - nepravý hrozen - je hustě chlupaté. Zelené kališní lístky kopinatého tvaru dosahují délky 4 až 6 mm. Tmavě fialové lalokovité korunní lístky široce eliptického tvaru vytvářejí kolovitou korunu o průměru asi 2,5 cm. Květ má pět tyčinek s fialovými nitkami zakončenými také fialovými ledvinovitými prašníky, semeník je dvoupouzdrý. Divizna brunátná rozkvétá od května do června a opyluje ji létající hmyz.\n\nPlodem jsou vejcovité tobolky dlouhé asi 6 mm a řídce porostlé chlupy. Obsahují četná žebrovaná cylindrická semena.\n\nDivizna brunátná sice v současnosti ještě roste na poměrně velkém počtu lokalit, ale objevují se již záporné vlivy způsobené opuštěním tradičního způsobu zemědělského hospodaření. V zájmu zachování této ceněné rostliny i pro budoucnost je nutno ji chránit, a proto byla prohlášena ohroženým druhem jak vyhláškou MŽP ČR č. 395/1992 Sb. ve znění vyhl. č. 175/2006 Sb., tak i \"Černým a červeným seznamem cévnatých rostlin České republiky v roce 2000\".\n\n"}
{"id": "813382", "url": "https://cs.wikipedia.org/wiki?curid=813382", "title": "Kanton Rambouillet", "text": "Kanton Rambouillet\n\nKanton Rambouillet (fr. \"Canton de Rambouillet\") je francouzský kanton v departementu Yvelines v regionu Île-de-France. Skládá se z 18 obcí.\n\n"}
{"id": "813383", "url": "https://cs.wikipedia.org/wiki?curid=813383", "title": "Sie Ťin", "text": "Sie Ťin\n\nSie Ťin je jméno vícero Číňanů:\n\n"}
{"id": "813384", "url": "https://cs.wikipedia.org/wiki?curid=813384", "title": "Kanton Saint-Arnoult-en-Yvelines", "text": "Kanton Saint-Arnoult-en-Yvelines\n\nKanton Saint-Arnoult-en-Yvelines (fr. \"Canton de Saint-Arnoult-en-Yvelines\") je francouzský kanton v departementu Yvelines v regionu Île-de-France. Skládá se ze 17 obcí.\n\n"}
{"id": "813387", "url": "https://cs.wikipedia.org/wiki?curid=813387", "title": "Kanton Saint-Nom-la-Bretèche", "text": "Kanton Saint-Nom-la-Bretèche\n\nKanton Saint-Nom-la-Bretèche (fr. \"Canton de Saint-Nom-la-Bretèche\") je francouzský kanton v departementu Yvelines v regionu Île-de-France. Skládá se z osmi obcí.\n\n"}
{"id": "813388", "url": "https://cs.wikipedia.org/wiki?curid=813388", "title": "Kanton Triel-sur-Seine", "text": "Kanton Triel-sur-Seine\n\nKanton Triel-sur-Seine (fr. \"Canton de Triel-sur-Seine\") je francouzský kanton v departementu Yvelines v regionu Île-de-France. Skládá se ze tří obcí.\n\n"}
{"id": "813390", "url": "https://cs.wikipedia.org/wiki?curid=813390", "title": "Kanton La Celle-Saint-Cloud", "text": "Kanton La Celle-Saint-Cloud\n\nKanton La Celle-Saint-Cloud (fr. \"Canton de la Celle-Saint-Cloud\") je francouzský kanton v departementu Yvelines v regionu Île-de-France. Skládá se ze dvou obcí.\n\n"}
{"id": "813391", "url": "https://cs.wikipedia.org/wiki?curid=813391", "title": "Brad Stuart", "text": "Brad Stuart\n\nBrad Stuart (* 6. listopadu 1979 v Rocky Mountain House, Alberta) je kanadský hokejový obránce v současné době působící v zámořské NHL, kde nastupuje za tým Colorado Avalanche.\n\nDraftován byl v roce 1998 v 1. kole týmem San Jose Sharks. Do NHL se prosadil v roce 1999 a hned ve své 1. sezóně za San Jose nasbíral 36 bodů. V roce 2005 se stal součástí velkého trejdu a byl společně s dalšími hráči poslán do Bostonu Bruins za Joea Thorntona. Tam vydržel do roku 2007, pak byl vyměněn do Calgary Flames, kde jen dohrál sezónu a jako volný hráč se upsal Los Angeles Kings. Odtud byl v roce 2008 vyměněn do Detroitu Red Wings, kde hned vyhrál svůj první Stanley Cup. V Detroitu zůstal až do června 2012, kdy si vyžádal výměnu zpět do San Jose. Stuart byl po sportovní stránce v Detroitu spokojen, ale jeho rodina bydlí v Los Angeles a on od ní byl čtyři roky odloučen. Detroit mu jeho přání splnil a do San Jose ho vyměnil.\n\nStuart žádné velké reprezentační úspěchy nemá a to hlavně kvůli tomu, že téměř vždy hrál Play off NHL. Za Kanadu si zahrál na dvou mistrovstvích světa a v 16 zápasech zaznamenal 5 bodů.\n\n\n\n"}
{"id": "813392", "url": "https://cs.wikipedia.org/wiki?curid=813392", "title": "Kanton Le Chesnay", "text": "Kanton Le Chesnay\n\nKanton Le Chesnay (fr. \"Canton du Chesnay\") je francouzský kanton v departementu Yvelines v regionu Île-de-France. Skládá se ze dvou obcí.\n\n"}
{"id": "813396", "url": "https://cs.wikipedia.org/wiki?curid=813396", "title": "Kanton Le Pecq", "text": "Kanton Le Pecq\n\nKanton Le Pecq (fr. \"Canton du Pecq\") je francouzský kanton v departementu Yvelines v regionu Île-de-France. Skládá se ze tří obcí.\n\n"}
{"id": "813400", "url": "https://cs.wikipedia.org/wiki?curid=813400", "title": "Kanton Saint-Cyr-l'École", "text": "Kanton Saint-Cyr-l'École\n\nKanton Saint-Cyr-l'École (fr. \"Canton de Saint-Cyr-l'École\") je francouzský kanton v departementu Yvelines v regionu Île-de-France. Skládá se ze tří obcí.\n\n"}
{"id": "813402", "url": "https://cs.wikipedia.org/wiki?curid=813402", "title": "Kanton Houilles", "text": "Kanton Houilles\n\nKanton Houilles (fr. \"Canton de Houilles\") je francouzský kanton v departementu Yvelines v regionu Île-de-France. Skládá se ze dvou obcí.\n\n"}
{"id": "813404", "url": "https://cs.wikipedia.org/wiki?curid=813404", "title": "Ari Vallin", "text": "Ari Vallin\n\nAri Vallin (* 21. března 1978, Ylöjärvi, Finsko) je finský lední hokejista.\n\n"}
{"id": "813408", "url": "https://cs.wikipedia.org/wiki?curid=813408", "title": "Boj o Filipíny (1944–1945)", "text": "Boj o Filipíny (1944–1945)\n\nZnovudobytí Filipín bylo vůbec nejrozsáhlejší americké tažení během války v Tichomoří. Jeho cílem bylo osvobození hlavních filipínských ostrovů Leyte, Luzon a Mindanao a posléze osvobození celého filipínského souostroví od japonských okupantů.\n\nPrvní boje o Filipíny začaly 20. října 1944 vyloděním americké 6. armády pod velením generála Waltera Kruegera na ostrově Leyte. Z obavy ze ztráty Filipín a z odříznutí Nizozemské východní Indie od Japonska, jež byla nesmírně důležitá díky svým drahocenným surovinám, poslalo japonské velení k ostrovu Leyte vše co zbylo z japonského císařského námořnictva. Následující bitva u Leyte byla největší námořní bitvou druhé světové války a jedna z největších námořních bitev vůbec. Japonsko zde i přes své plné nasazení utrpělo zničující porážku. Ostrov Leyte se však i přesto podařilo obsadit až po dvou měsících bojů.\n\nHlavní část bitvy začala 9. ledna 1945 vyloděním na hlavním ostrově Luzon. Zprvu MacArthurovy jednotky postupovaly rychle. Brzy však narazily na odpor japonské 14. armády rozdělené do tří hlavních skupin: Šobu, Kembu a Šimbu. Těmto jednotkám velel japonský generál Tomojuki Jamašita.\n\nPrvním cílem MacArthurových mužů na Luzonu bylo dobytí hlavního města Filipín Manily. Tu však bránilo více než 14 000 japonských vojáků a námořníků. Ti se i přes Jamašitův rozkaz rozhodli bránit město do posledního muže. O výsledek tažení na Luzonu se nakonec mělo rozhodnout v bitvě o Manilu, jež trvala od 3. února do 3. března 1945. Byla to vůbec nejkrvavější bitva během celého filipínského tažení. Během měsíce bojů byla Manila téměř naprosto zničena. Z celé japonské posádky bránící Manilu nezbyl jediný muž.\n\nKruegerova 6. armáda se po obsazení Manily zaměřila na Jamašitovo uskupení Šobu na severu Luzonu. To se však nepodařilo do konce války zlikvidovat.\nBoje dále probíhaly na všech ostatních ostrovech, kde však byl japonský odpor většinou jen symbolický. Výjimku představoval ostrov Mindanao. Proti japonské 35. armádě generála Suzukiho musela 8. armáda generála Eichelbergera mezi únorem a červencem 1945 provést více než 50 obojživelných operací. Nakonec se americké 8. armádě podařilo japonskou 35. armádu rozdělit na dvě skupiny. Ty se však do konce války udržely.\n"}
{"id": "813409", "url": "https://cs.wikipedia.org/wiki?curid=813409", "title": "Monte Stella", "text": "Monte Stella\n\nMonte Stella (3262 m n. m.) je hora v Přímořských Alpách. Leží na území Itálie v regionu Piemont blízko hranic s Francií. Jedná se o druhý nejvyšší vrchol Přímořských Alp. Nachází se severovýchodně od Monte Argentera.\n"}
{"id": "813411", "url": "https://cs.wikipedia.org/wiki?curid=813411", "title": "Juan Di Sandro", "text": "Juan Di Sandro\n\nJuan Di Sandro (22. března 1898 Colli Volturno, Itálie - 22. června 1988 Buenos Aires, Argentina) byl italsko-argentinský reportážní fotograf pracující v Argentině. Svým dílem se řadí mezi klasiky, jako jsou Horacio Coppola, Grete Stern, Anatole Saderman nebo Annemarie Heinrich.\n\nNarodil se v Colli Volturno, což je město ve střední Itálii, ale když mu bylo dvanáct, jeho rodina emigrovala a usadila se v Londýně. V tomto věku se vyučil povolání fotografa a pracoval pro argentinské noviny \"Nation\", kde působil až do roku 1976.\n\nI když se na počátku své tvorby věnoval průmyslové fotografii a částečně také fotografii reklamní, postupně své žánry rozšířil a dokumentoval různé události, jako byl příchod hydroplánu Ultra Plus v roce 1926, Zepelínu v roce 1934 nebo požár v obchodě \"El Coloso\" (\"Kolos\") v roce 1937.\n\nInspiroval jej Henri Cartier-Bresson, obzvláště dbal na velký význam rozhodného okamžiku pořízení fotografií. Rád experimentoval a fotografoval v noci. Nejčastěji používal fotoaparát \"Spido Gaumont\" na střední formát a zdá se, že formát 35 mm příliš nevyužíval.\n\nVedle své novinářské fotografie a účasti na soutěžích a výstavách se v roce 1942 podílel na prvním fotožurnalistickém salónu \"Primer salón de fotografía periodística\". V roce 1943 byl u založení argentinského fotoklubu \"Foto Club Argentino\" a v polovině padesátých let se podílel na založení skupiny Carpeta de los diez (Portfolio deset), ve které si fotografové komentovali svá díla, vyměňovali zkušenosti a organizovali výstavy. Schůzek se účastnili také Annemarie Heinrich, Anatole Saderman, Hans Mann, Jorge Friedman, Alex Klein, Fred S. Schiffer, Ilse Mayer, José Malandrino, Max Jacoby, Pinélides Fusco, Eduardo Colombo, Augusto Valmitjana nebo Boreslaw Senderowicz.\n\nZemřel v Buenos Aires ve věku 90 let.\n\n"}
{"id": "813414", "url": "https://cs.wikipedia.org/wiki?curid=813414", "title": "Tejnka", "text": "Tejnka\n\nTejnka je název městské památkové zóny v Břevnově v Praze 6, na jejímž místě stával stejnojmenný dvůr a osada. Městská památková zóna byla vyhlášena v roce 2003. Její hranice začíná na křižovatce ulic Šlikova a Za Strahovem, pokračuje touto ulicí k jihu a západu, dále vede ulicí Nad Tejnkou, překračuje ulici U Ladronky, prochází do ulice Hošťálkova, kde se stáčí na východ a osou Šlikovy ulice směřuje do svého výchozího bodu.\n\nHistorie Tejnky sahá až do středověku, kdy na jejím místě stával poplužní dvůr patřící Břevnovskému klášteru. Kolem dvoru postupně vznikala celá osada, rozkládající se v oblasti mezi dnešní Tomanovou a Bělohorskou ulicí. Osada zanikla v 1. polovině 19. století, kdy se stala součástí Břevnova.\n\nDo katastru Tejnky patřily dvě dnes již zaniklé usedlosti, které vznikly na pozemcích vinice Žejdlovka a vinice Jana Tykance z Hradčan.\n\n"}
{"id": "813416", "url": "https://cs.wikipedia.org/wiki?curid=813416", "title": "Kňažia (Dolný Kubín)", "text": "Kňažia (Dolný Kubín)\n\nKňažia je městská část Dolního Kubína. Nachází se v severovýchodní části města, západně od části Mokřady.\n\nKatastrální území se nachází na pravém břehu řeky Orava, pod vrchem Žiar (606 m). Touto částí města prochází Evropská cesta 75.\n\nJediné informace o obci, jakož i o kostele, pocházejí z farní kroniky s názvem \"HISTORIE DOMUS\" a z útržkovitých informací z různých archivních záznamů. Oficiální kronika nynější městské části byla zničena při požáru v 2. polovině 20. století.\nZačátek obce se datuje již do 13. století. V roce 1345 se v písemných záznamech o obci objevuje s názvem Knesy. V roce 1420 tutéž obec evidují pod názvem Knese, kdy už patřila k poddanským obcím Oravského panství.\nV privilegiu Matyáše Korvína z roku 1474 obec znají pod názvem Knyesy.\n\nV žádných archivních záznamech se však z tohoto období nenachází žádná zmínka o kostele. První záznam, který potvrzuje jeho existenci je z konce 18. století.\nV 19. století se kňažanský kostel bere jako fakt, z toho vyplývá, že chrám musel existovat i v předchozím století. \nStavba to byla kamenná, v porovnání s dnešním, přibližně 2 x menším s malou sakristií a bez přístřešku nad hlavním a bočním vchodem. \nZačátkem 20. století kostel prošel první velkou rekonstrukcí, šlo o celkové zvětšení sakrální stavby. K dokončení rekonstrukčních prací však došlo až po skončení 2. světové války v 50. letech 20. století. Průběh a záznamy o pracích jsou uvedeny ve farní kronice. Během opravných prací došlo k prodloužení hlavní lodi, rozšíření chóru a také k odstranění staré kazatelny. \n\nPo těchto pracích kostel dostal svou nynější podobu. V dalších letech už k žádným zásadním zásahům do architektury kostela již nedochází. Proběhly už jen doplňkové změny a to stavba střešního přístřešku před hlavním vchodem (počátkem 21. století). Poslední úprava se týkala přístavby přístřešku nad vstupem z boční části kostela.\n"}
{"id": "813417", "url": "https://cs.wikipedia.org/wiki?curid=813417", "title": "Malý Bysterec (Dolný Kubín)", "text": "Malý Bysterec (Dolný Kubín)\n\nMalý Bysterecje městská část Dolního Kubína.\n\nObec vznikla vyčleněním z Oravského panství. Od 16. století patřilo Medveckovcům. V 17. století přešlo do majetku Szmrecsányiovců. K Dolnímu Kubínu bylo připojeno v roce 1949.\n"}
{"id": "813418", "url": "https://cs.wikipedia.org/wiki?curid=813418", "title": "Medzihradné", "text": "Medzihradné\n\nMedzihradné je městská část Dolního Kubína.\n\nDo roku 1949 samostatná obec. První písemná zmínka pochází z roku 1354. Ve 30. letech 19. století obyvatelé v obci pálili vápno a vyráběli kamenné bahríky (tehličky), z nich se stavěly takzvané Oravské izbové pece.\n\nLeží v údolí potoka Medzihradník. Medzihradné se dělí na dvě části Medzihradné a Kopanica.\n"}
{"id": "813419", "url": "https://cs.wikipedia.org/wiki?curid=813419", "title": "Srňacie", "text": "Srňacie\n\nSrňacie je městská část města Dolný Kubín na Slovensku. Nachází se v údolí potoka Medzihradník, přibližně sedm kilometrů východně od centra města. Vesnice je známá zachovanou lidovou architekturou, v roce 2012 zde bylo trvale obydlených sedm domů.\n\nPrvní písemná zmínka o vsi pochází u roku 1548. Roku 1900 tu žilo 72 obyvatel. Srňacie bylo samostatnou obcí do roku 1949, kdy se stalo součástí Dolného Kubína.\n\n"}
{"id": "813420", "url": "https://cs.wikipedia.org/wiki?curid=813420", "title": "Veľký Bysterec", "text": "Veľký Bysterec\n\nVelký Bysterec je městská část Dolního Kubína na Slovensku.\n\nDo roku 1949 byl Veľký Bysterec samostatnou obcí, po tomto datu byl sloučen do Dolního Kubína. Založen byl v 13. století a první písemná zmínka je z roku 1272. V roce 1418 už je zmiňován jako městečko v listině krále Zikmunda.\n\n\n"}
{"id": "813421", "url": "https://cs.wikipedia.org/wiki?curid=813421", "title": "Seznam ministrů zahraničních věcí Slovenské republiky", "text": "Seznam ministrů zahraničních věcí Slovenské republiky\n\nToto je seznam ministrů zahraničních věcí Slovenské republiky, který obsahuje chronologický přehled všech členů vlády Slovenské republiky (včetně vlád Slovenského státu a slovenských vlád v posledních letech československé federace) působících v tomto úřadu.\n\n"}
{"id": "813425", "url": "https://cs.wikipedia.org/wiki?curid=813425", "title": "Daniel Krman", "text": "Daniel Krman\n\nDaniel Krman ml. (28. srpen 1663, Omšenie – 23. září 1740, Prešpurk) byl slovenský barokní spisovatel, překladatel, vydavatel a evangelický kněz.\n\nByl synem evangelického faráře a náboženského spisovatele Daniela Krmana st.. Studoval v Sobotišti, Ilavě, Diviacké Nové Vsi, Trnavě, později na vyšších školách ve Vratislavi, Lipsku a Wittenbergu. Po ukončení studia pracoval jako rektor v Ilavě a Mošovcích, působil jako farář na Turéj Luke, v Myjavě, v Žilině a v Bardějově. Zapojoval se do náboženského, politického a občanského života jako evangelík-luterán a příznivec protihabsburského odboje. Po dvouletém soudním procesu (1729–1731) byl odsouzen na doživotí jako buřič a rouhač, a přestože se jeho známí a přátelé ho snažili dostat z vězení na Prešpurském hradě, nakonec v tomto vězení i zemřel.\n\nKrman patřil k nejplodnějším autorům barokní literatury. Svou tvorbou se snažil povzbudit slovenské evangelíky během stavovského povstání Františka II. Rákocziho. Svá díla psal latinsky a česky, přičemž považoval češtinu za jazyk, který by měl být i slovenským spisovným jazykem. Psal příležitostné latinské básně, kázání, polemiky, memoárovou a cestopisnou literaturu.\n\n\n"}
{"id": "813435", "url": "https://cs.wikipedia.org/wiki?curid=813435", "title": "Wimbledon 2012 – mužská čtyřhra", "text": "Wimbledon 2012 – mužská čtyřhra\n\nObhájcem titulu byl druhý nasazený pár amerických dvojčat Boba a Mika Bryanových, který vypadl v semifinále s britsko-dánskou dvojicí Jonathan Marray a Frederik Nielsen, startující na divokou kartu.\n\nJonathan Marray s Frederikem Nielsenem zvládli finálový zápas proti pátému nasazenému švédsko-rumunskému páru deblových specialistů Robert Lindstedt a Horia Tecău a získali premiérový grandslamový titul.\n\n\nPavouk mužské čtyřhry ve Wimbledonu 2012 na Wimbledon.com\n"}
{"id": "813441", "url": "https://cs.wikipedia.org/wiki?curid=813441", "title": "Synagoga v Mikulově", "text": "Synagoga v Mikulově\n\nPojem Synagoga v Mikulově se v dnešní době vztahuje už pouze k jediné budově, a sice k bývalé synagoze v dnešní Husově ulici přímo pod mikulovským zámkem. Jedná se o nejstarší mikulovský židovský svatostánek zvaný též Horní synagoga, Altschul, Stará, Velká či Dómská synagoga.\n\nPředchůdkyně Horní synagogy stávala v Mikulově zřejmě již v polovině 15. století. Současná budova pak byla podle dochovaných pramenů založena v roce 1550, a sice v renesančním slohu. Oběma stavbám bylo společné netypické řešení jejich polohy na koso, což zapříčinil liturgický požadavek orientace ke světovým stranám.\n\nPo požáru v roce 1561 došlo k první přestavbě, při níž byla přistavěna jednosloupová nárožní lodžie. Při další přestavbě v letech došlo k přístavbě nezvyklé trojúhelníkové ženské modlitebny. Zničující požár v židovském ghettu v roce 1719 byl příčinou další rozsáhlé přestavby, která trvala až do roku 1723. Synagoga při ní „získala nový barokní rozvrh“, jenž vycházel z východních podnětů. Po vzoru svatyní ve Lvově a v Řešově byl strop hlavního sálu vynesen do čtyř kopulí sklenutých uprostřed haly do čtyřsloupového pilíře. Řečniště neboli bima či almemor se tak ocitlo pod baldachýnem. Vznikl tak „harmonický prostor výjimečně hodnotné barokní kompozice“.\nAutorství svatostánku ze 40. let 18. století je připisováno význačnému baroknímu sochaři Ignáci Lengelacherovi.\nPo požáru v roce 1819 došlo k menší empírové úpravě, především oken, další zásahy menšího rozsahu byly provedeny ještě v letech 1840 a 1892.\n\nSvým bohoslužebným účelům přestala synagoga sloužit v roce 1938, kdy byl Mikulov zabrán nacisty a zdejší židovská komunita zanikla. Během války a po ní sloužila jako skladiště a chátrala. Rekonstrukce se dočkala až v letech . Barokní svatostánek ani ženská modlitebna však obnoveny nebyly. Od té doby je městem využívána ke kulturním účelům.\n\nMikulovská Horní synagoga je dnes „poslední dochovaný templ polského či lvovského typu v republice\". Proto byla též zařazena na seznam chráněných kulturních památek a je od roku 1694 chráněna jako kulturní památka.\n\nV Mikulově jako bývalém sídle moravských zemských rabínů bylo synagog více. V 19. století jich zde bylo v provozu celkem 12, přičemž v Praze, která byla mnohem větší, jich ve srovnatelné době fungovalo 16.\n\nDruhá největší mikulovská modlitebna byla Dolní synagoga zvaná též \"Neuschul\" či \"Nová synagoga\". Nacházela se asi 50 m pod Horní synagogou v Templové či Úzké ulici a byla založena asi již koncem 16. století. Šlo o jednopatrovou budovu vystavěnou v barokním slohu s valbovou střechou. Již před válkou byla tato svatyně využívána jen příležitostně a za okupace sloužila jako skladiště zabaveného židovského nábytku. Po válce pak dokonce i jako tělocvična. Jelikož nebyla řádně udržována, rychle chátrala a v letech byla nakonec zbourána.\n\nTřetím významným náboženským prostorem byla modlitebna a studovna (\"bet ha-midraš\", dům výkladu) doložená již v roce 1700. Modlitebna zvaná též Zimní templ zabírala celé první patro domu na Hlavní ulici a sloužila až asi do 2. poloviny 19. století.\n\nZ dalších synagog, z nichž mnohé byly soukromé, jmenujme Aškenázskou () založenou roku 1675, \"Guttmannovu\" () z roku 1682, Michlštetrovskou () postavenou v roce 1697, Chasidskou () z 1. poloviny 18. století, Abelesovu (), Ševcovskou () a Řeznickou () z poloviny 18. století. Z mladších pak Vídeňskou () a Bzeneckou (). Ze všech zmíněných bohoslužebných míst se do dnešních dní kromě Horní synagogy zachovala pouze „budova Michlštetrovské synagogy ve dvoře domu v Husově ulici a zbytky zdiva Aškenázské synagogy ve dvorech domů v ulici A. Muchy“.\n\n\n"}
{"id": "813443", "url": "https://cs.wikipedia.org/wiki?curid=813443", "title": "Johanna Kontaová", "text": "Johanna Kontaová\n\nJohanna Kontaová, nepřechýleně \"Konta\", (* 17. května 1991 Sydney) je britská profesionální tenistka australského a maďarského původu. Ve své dosavadní kariéře na okruhu WTA Tour vyhrála tři singlové turnaje, když na konci července 2016 triumfovala v americkém Stanfordu, začátkem roku 2017 ovládla podnik v rodném Sydney a o tři měsíce později přidala výhru z Miami. V rámci okruhu ITF získala jedenáct titulů ve dvouhře a čtyři ve čtyřhře. \n\nNa žebříčku WTA byla ve dvouhře nejvýše klasifikována v červenci 2017 na 4. místě a ve čtyřhře pak v srpnu 2016 na 88. místě. \n\nOd ledna 2011 trénovala v anglické Weybridge Tennis Academy pod vedením Justina Sherringa a ještě předtím hrála v texaské Roddick Lavalle Academy. Na sezónu 2017 se připravovala v Národním tenisovém centru v Roehamptonu. Jejím koučem je Dimitri Zavialoff. Dříve tuto roli plnili Wim Fissette (2016–2017), Michael Joyce (2017–2018), José Manuel García (2015–2016) či Andrew Fitzpatrick. V prosinci 2016 ukončila spolupráci s trenérem Estebanem Carrilem, který ji dovedl do elitní světové desítky.\n\nV letech 2008–2012 reprezentovala rodnou Austrálii. Od května 2012, kdy získala britské občanství, nastupuje za Spojené království. První zápas v hlavní soutěži WTA Tour odehrála v červnu 2011, když v úvodním kole kodaňského turnaje e-Boks Sony Ericsson Open podlehla čtvrté nasazené a pozdější finalistce Lucii Šafářové, v utkání trvajícím více než dvě a půl hodiny.\n\nV britském fedcupovém týmu debutovala v roce 2013 utkáním základního bloku 1. skupiny zóny Evropy a Afriky proti Bosně a Hercegovině, v němž vyhrála s Robsonovou čtyřhru. Do roku 2020 v soutěži nastoupila k dvaceti čtyřem mezistátním utkáním s bilancí 18–7 ve dvouhře a 2–3 ve čtyřhře.\n\nNarodila se v Sydney do maďarské rodiny Gábora a Gabrielly Kontaových. Hovoří anglicky a maďarsky.\n\nVelkou Británii reprezentovala na Letních olympijských hrách 2016 v Riu de Janeiru, kde v ženské dvouhře skončila jako desátá nasazená ve čtvrtfinále na raketě Němky Angelique Kerberové. Do ženské čtyřhry nastoupila s Heather Watsonovou. Soutěž opustily po prohře ve 2. kole od tchajwanského sesterského páru Čan Chao-čching a Čan Jung-žan.\n\nŽenská tenisová asociace ji v roce 2016 vyhlásila hráčkou s největším zlepšením.\n\nNa Australian Open se probojovala do semifinále, v němž nestačila na sedmou nasazenou němku Angelique Kerberovou po dvousetovém průběhu. Do této fáze grandslamu postoupila jako první Britka od US Open 1983, kdy mezi poslední čtveřici hráček pronikla Jo Durieová.\n\nDo Wimbledonu vstupovala v roli šestnácté nasazené, čímž se stala první nasazenou Britkou na londýnském majoru od roku 1984. Po úvodní výhře nad Portoričankou Mónicou Puigovou ji poté vyřadila kanadská finalistka z roku 2014 Eugenie Bouchardová.\n\nV semifinále říjnového China Open posedmé zdolala hráčku první desítky světové klasifikace, když vyřadila Američanku Madison Keysovou. Postup do druhého kariérního finále na okruhu WTA Tour jí zajistil posun na 9. místo žebříčku WTA, v jeho vydání z 10. října 2016. Ve dvaceti pěti letech se tak stala první Britkou v elitní světové desítce od roku 1984 a Jo Durieové. Ženská tenisová asociace její sezónu zhodnotila jako nejpřekvapivější vzestup roku 2016. V boji o titul však za 1 hodinu a 36 minut podlehla třetí nasazené Polce Agnieszce Radwańské po dvousetovém průběhu 4–6 a 2–6.\n\nSezónu zakončila v první desítce žebříčku WTA na 10. místě.\n\n"}
{"id": "813447", "url": "https://cs.wikipedia.org/wiki?curid=813447", "title": "Cistovité", "text": "Cistovité\n\nCistovité (\"Cistaceae\") je čeleď vyšších dvouděložných rostlin z řádu slézotvaré (\"Malvales\"). Jsou to byliny až keře s nápadnými, pravidelnými,\nvětšinou pětičetnými květy a jednoduchými, střídavými nebo vstřícnými listy. Plodem je tobolka. Čeleď zahrnuje asi 175 druhů v 8 rodech a je rozšířena zejména v teplých oblastech mírného pásu. V rámci české květeny je do této čeledi řazen devaterník a devaterka.\n\nCitovité jsou byliny, polokeře a keře s jednoduchými střídavými nebo vstřícnými (přeslenitými) listy s palisty nebo bez palistů. Čepel listů je celistvá, celokrajná, se zpeřenou či řidčeji dlanitou žilnatinou nebo jednožilná. Listy jsou ploché nebo podvinuté a nebývají velké, u některých zástupců jsou redukované na pouhé šupiny.\nKvěty jsou nápadné, pravidelné, oboupohlavné, jednotlivé nebo v úžlabních či vrcholových květenstvích. Kalich je nejčastěji 5-četný se 2 lístky menšími než ostatní, řidčeji 3-četný. Koruna je 5-četná, řidčeji (\"Lechea\") 3-četná, rychle opadávající, u kleistogamických květů devaterníků může i chybět. Tyčinek je mnoho a jsou volné. Semeník je svrchní, srostlý ze 3 (až 10) plodolistů, s jedinou čnělkou a nejčastěji s jedinou komůrkou. Plodem je lokulicidní tobolka s 1 až mnoha semeny.\n\nČeleď cistovité zahrnuje asi 175 druhů v 8 rodech. Největším rodem je devaterník (\"Helianthemum\"), který má asi 110 druhů. Cistovité mají poměrně velký, avšak nespojitý areál rozšíření. Nejvíce druhů roste v teplých oblastech mírného pásu. Celý areál zahrnuje oblast Středomoří a severní Afriky, téměř celou Evropu a západní Asii, Severní a Střední Ameriku. V Jižní Americe se vyskytují v oblasti od jižní Brazílie po Chile. Centrum druhové diverzity je ve Středomoří, druhotné centrum ve východních oblastech USA.\n\nV naší současné květeně jsou celkem 3 druhy: 2 druhy devaterníku (\"Helianrhemum\") a devaterka poléhavá (\"Fumana procumbens\"). Většinu evropských druhů lze nalézt ve Středomoří: mimo zmíněných 2 rodů jsou zde zastoupeny hojně rody cist (\"Cistus\"), devaterníkovec (\"Halimium\") a \"Tuberaria\".\n\nTachtadžjan řadil cistovité pospolu s \"Bixaceae\" a \"Cochlospermaceae\" do řádu \"Cistales\". V Dahlgrenově systému jsou všechny tyto čeledi v řádu \"Malvales\", zatímco Cronquist řadil cistovité do zcela jiného řádu, \"Violales\".\nPodle kladogramů APG tvoří cistovité monofyletickou skupinu v rámci řádu \"Malvales\" spolu s čeleděmi \"Dipterocarpaceae\" a \"Sarcolaenaceae\".\n\nKvěty cistovitých jsou prchavé, otevírají se pouze při plném slunci a často vydrží jen několik hodin. Nápadně zbarvené květy s množstvím tyčinek lákají hmyz sbírající pyl, zejména včely, mouchy a brouky. Devaterník má senzitivní tyčinky, které popráší hmyz pohybující se v květu pylem. V čeledi jsou poměrně časté kleistogamické květy, které se neotevírají a probíhá v nich samoopylení. Semena jsou šířena větrem nebo do okolí rozstřikována deštěm.\n\nNa kořenech cistů parazituje ve Středomoří ozorna (\"Cytinus\"), nezelená, plně parazitická rostlina z čeledi ozornovité (\"Cytinaceae\").\n\n\nZ listů některých středomořských cistů, zejména \"Cistus ladanifer\" a \"C. incanus\", se získávala vonná pryskyřice zvaná \"ladanum\" která byla používána zejména v medicíně. V Řecku se listy \"Cistus salviifolius\" používaly jako náhražka čaje. Větévky \"Lechea villosa\" se v Mexiku používají jako tonikum a ke zmírnění horečky.\n\nZ devaterníku penízkovitého (\"Helianthemum nummularium\") je připravována Bachova květová esence č. 26, používaná zejména při stavech paniky a děsu. Je také součástí tzv. krizové esence.\n\nJako okrasné rostliny jsou v Česku pěstovány zejména devaterníky (\"Helianthemum\"), v teplejších zemích i různé druhy cistů (\"Cistus\").\n\n\"Cistus\", \"Crocanthemum\", \"Fumana\", \"Halimium\", \"Helianthemum\", \"Hudsonia\", \"Lechea\", \"Tuberaria\"\n\n"}
{"id": "813449", "url": "https://cs.wikipedia.org/wiki?curid=813449", "title": "Camila Giorgiová", "text": "Camila Giorgiová\n\nCamila Giorgiová, nepřechýleně Camila Giorgi (* 30. prosince 1991 Macerata), je italská profesionální tenistka. Ve své dosavadní kariéře na okruhu WTA Tour vyhrála dva tituly ve dvouhře, když první získala na Topshelf Open 2015 v nizozemském Rosmalenu. V rámci okruhu ITF získala pět titulů ve dvouhře.\n\nNa žebříčku WTA byla ve dvouhře nejvýše klasifikována v říjnu 2018 na 26. místě. Trénuje ji otec Sergio Giorgi.\n\nV italském fedcupovém týmu debutovala v roce 2014 čtvrtfinálovým utkáním Světové skupiny proti Spojeným státům, v němž vyhrála druhou dvouhru nad Madison Keysovou a dopomohla družstvu k postupu. Do roku 2019 v soutěži nastoupila k pěti mezistátním utkáním s bilancí 3–4 ve dvouhře a 0–1 ve čtyřhře.\n\nGiorgiová je židovka, která se narodila v prosinci 1991 v italské Maceratě do rodiny Sergia Giorgiho. Otec ji také trénuje. Matka Claudia Giorgiová je módní návrhářka, která mimo jiné navrhuje její sportovní oblečení pro tenisové zápasy. Oba rodiče pocházejí z argentinské La Platy, odkud emigrovali do Itálie. Rodina žije v Pise a byt vlastní také ve Francii. Giorgiová má tři sourozence, bratry Leandra a Amadea a sestru Antonelu. Otec byl povolán do argentinské armády v roce 1982, kdy se zúčastnil války o Falklandy.\n\nV hlavní soutěži dvouhry na grandslamovém turnaji debutovala ve Wimbledonu 2011, kde v úvodním kole podlehla pozdější čtvrtfinalistce Cvetaně Pironkovové z Bulharska. Na americkém Memphis International 2012 porazila v 1. kole favorizovanou první nasazenou Rusku Naděždu Petrovovou, ale ve druhé fázi skončila na raketě Francouzky Stéphanie Foretzové Gaconové.\n\nNa travnatých kurtech ve Wimbledonu 2012 se podruhé v řadě kvalifikovala do hlavní soutěže a hned v prvním kole se postarala o překvapení, když porazila svou krajanku a šestnáctou nasazenou hráčku Flavii Pennettaovou.\n\nNa US Open 2013 postoupila do osmifinále. Na turnaji zdolala bývalou světovou jedničku Caroline Wozniackou. Při Indian Wells Masters 2014 pak ve třetím kole vyřadila jako kvalifikantka další bývalou lídryni světové klasifikace a obhájkyni titulu Marii Šarapovovou po třísetovém průběhu. Poměr vzájemných utkání proti hráčkám elitní desítky žebříčku tak vylepšila na kladnou bilanci 3–2. V osmifinále ji však zastavila krajanka a pozdější vítězka Flavia Pennettaová.\n\nNa dubnovém BNP Paribas Katowice Open 2014 si poprvé v kariéře zahrála finále události WTA Tour. Ve druhém kole přehrála světovou jedenáctku a obhájkyni titulu Robertu Vinciovou, následně zdolala bývalou jedenáctou hráčku Šachar Pe'erovou a v semifinále aktuální světovou patnáctku Carlu Suarezovou Navarrovou. V utkání o turnajový titul však nestačila po třísetovém průběhu na Francouzku Alizé Cornetovou.\n\n"}
{"id": "813455", "url": "https://cs.wikipedia.org/wiki?curid=813455", "title": "Monte Gelàs", "text": "Monte Gelàs\n\nMonte Gelàs ( , 3143 m n. m.) je hora v Přímořských Alpách. Jejím vrcholem prochází státní hranice mezi Francií (region Provence-Alpes-Côte d'Azur) a Itálií (region Piemont). Je to třetí nejvyšší hora Přímořských Alp. Je možné na ni vystoupit z chat Rifugio Federici-Marchesini al Pagarì (2650 m n. m.) a Rifugio Soria (1840 m n. m.).\n\nHoru jako první zdolal v roce 1864 Paolo di Saint-Robert.\n\n"}
{"id": "813457", "url": "https://cs.wikipedia.org/wiki?curid=813457", "title": "Slézotvaré", "text": "Slézotvaré\n\nSlézotvaré (\"Malvales\") je řád vyšších dvouděložných rostlin. Zahrnuje celkem 10 čeledí, z nichž slézovité, vrabečnicovité a cistovité jsou zastoupeny i v české květeně.\n\nŘád slézotvaré charakterizuje zejména přítomnost buněk produkujících slizy, hvězdovité chlupy, speciální typ floému a srostlé kališní lístky. Tyčinek je většinou mnoho, vyvíjejí se však jen z několika základů a centrifugálně, což svědčí o jejich druhotném pomnožení.\n\nSlézotvaré zahrnují dřeviny i byliny. Listy jsou jednoduché a převážně střídavé, s dlanitou nebo zpeřenou žilnatinou, často s palisty. Květy jsou nejčastěji pětičetné a často nápadné. Semeník je synkarpní, svrchní až spodní, s jedinou čnělkou nebo s čnělkami volnými.\n\nŘád zahrnuje v současném pojetí celkem 10 čeledí, 348 rodů a asi 6080 druhů. Největší čeledí jsou podle počtu rodů i druhů slézovité (přes 4200 druhů ve 250 rodech), následují vrabečnicovité (900/50) a dvojkřídláčovité (680/17).\n\nŘád je zastoupen celosvětově. Z jednotlivých čeledí jsou 2 kosmopolitní (slézovité a vrabečnicovité), 2 víceméně pantropické (dvojkřídláčovité a oreláníkovité) a 3 endemické pro jediný kontinent (\"Sphaerosepalaceae\" a \"Sarcolaenaceae\" na Madagaskaru a kalaburovité v tropické Americe).\n\nV klasických systémech byl řád slézotvaré pojímán různě, většina stávajících čeledí však byla řazena do blízkosti slézovitých. Čeleď vrabečnicovité (\"Thymelaeaceae\") byla dříve řazena do blízkosti čeledí hlošinovité (\"Elaeagnaceae\"), pryšcovité (\"Euphorbiaceae\") nebo dnes již zrušené čeledi \"Flacourtiaceae\". Parazitická nezelená čeleď ozornovité (\"Cytinaceae\") byla v minulosti řazena do sběrné čeledi \"Rafflesiaceae\", čeleď \"Neuradaceae\" do řádu růžotvaré (\"Rosales\").\n\nNejvětší převrat se s nástupem molekulárních analýz týkal čeledi slézovité (\"Malvaceae\"). Bylo potvrzeno, že čeledi cejbovité (\"Bombacaceae\"), lejnicovité (\"Sterculiaceae\") a lipovité (\"Tiliaceae\") jsou parafyletické a byly vřazeny do slézovitých.\nMonofyletičnost řádu slézotvaré v současném pojetí byla prokázána analýzou sekvencí rbcL, atpB a 18S.\n\nMnohostranný užitek poskytují zejména slézovité (\"Malvaceae\"). Z potravin a pochutin je to zejména kakao, kola, durian a okra, dále jsou významným zdrojem vláken (bavlna, juta), získávány jsou z nich i léčiva.\nStromy z čeledi dvojkřídláčovité jsou v Asii těženy pro kvalitní dřevo. Mnohé druhy slézotvarých mají nápadné květy a jsou pěstovány jako okrasné rostliny.\n\n"}
{"id": "813459", "url": "https://cs.wikipedia.org/wiki?curid=813459", "title": "Emile Zuckerkandl", "text": "Emile Zuckerkandl\n\nEmile Zuckerkandl (4. července 1922, Vídeň − 9. listopadu 2013, Palo Alto) byl americký evoluční biolog rakouského původu.\n\nJe považován za jednoho ze zakladatelů oboru zabývajícího se molekulární evolucí. Postuloval například hypotézu molekulárních hodin (spolu s Paulingem v roce 1962).\n\nV roce 1938 uprchl před nacismem do Paříže a Alžírska. V roce 1947 dokončil studia na univerzitě v Illinois, doktorát z biologie složil na pařížské Sorboně.\n\n"}
{"id": "813460", "url": "https://cs.wikipedia.org/wiki?curid=813460", "title": "Leyte", "text": "Leyte\n\nLeyte je jeden z ostrovů Filipín. Nachází se uprostřed souostroví. Omývá ho z východu Filipínské moře, ze západu Suluské moře, ze severu Visayské moře a z jihu odděluje od ostrova Mindanao tzv. Surigaoský průliv. Na severovýchod od něj leží ostrov Samar, mezi nímž a Leyte leží Leytský záliv. Dále na jih poté sousedí s ostrovem Mindanao, na západ s ostrovy Bohol, Cebu, Negros a Panaj a na sever s ostrovy Masabete a Luzon. Centrem Leyte je město Tacloban.\n\nV roce 1944 proběhla u ostrova jedna z největších námořních bitev 2. světové války – Bitva u Leyte.\n"}
{"id": "813462", "url": "https://cs.wikipedia.org/wiki?curid=813462", "title": "Punta Marguareis", "text": "Punta Marguareis\n\nPunta Marguareis ( , 2651 m n. m.) je hora v Ligurských Alpách. Jejím vrcholem prochází státní hranice mezi Francií (region Provence-Alpes-Côte d'Azur) a Itálií (region Piemont). Je to nejvyšší hora Ligurských Alp. Je možné na ni vystoupit z chat Rifugio Garelli (1990 m n. m.), Rifugio Don Barbera (2070 m n. m.) a Capanna Saracco-Volante (2220 m n. m.).\n\nHoru jako první zdolal v roce 1832 Lorenzo Pareto.\n\n"}
{"id": "813468", "url": "https://cs.wikipedia.org/wiki?curid=813468", "title": "Ruđer Bošković", "text": "Ruđer Bošković\n\nRuđer Josip Bošković (italsky Ruggero Giuseppe Boscovich, též psán Roger či Ruder Boškovič apod., 18. května 1711, Dubrovník – 13. února 1787, Milán) byl fyzik, astronom, matematik, filozof, teolog, diplomat, básník a jezuita narozený na území dnešního Chorvatska. Výrazně ovlivnil vývoj přírodních věd, především svou teorií atomů, metodikou výpočtu oběžné dráhy planet a objevem neexistence atmosféry na Měsíci z roku 1753.\n\nPro Chorvaty je jednou z největších historických osobností, v anketě Největší Chorvat z roku 2003 obsadil třetí místo. Zároveň je však Bošković zařazován do srbského či italského národního kontextu – Italové argumentují, že Boskovičova matka pocházela z italské rodiny a on sám měl italštinu jako první jazyk. neboť Dubrovník byl v době Boskovičova narození pod silným italským vlivem (svá díla psal ovšem latinsky, jako většina vzdělanců té doby). Jeho otec Nikola byl Srb, a proto ho Srbská akademie věd roku 1993 zařadila mezi 100 nejvýznamnějších Srbů historie.\n\nNarodil se 18. května 1711 v Dubrovniku. Jeho otec Nikola byl srbský obchodník, jeho matka Paola italská šlechtična (dožila se 103 let). Ruđer měl šest sourozenců, čtyři bratry a dvě sestry, byl z nich druhým nejmladším.\n\nMladý Ruđer Boškovič se naučil číst ve věku 9 let, poté začal navštěvovat místní jezuitskou školu a zde byl brzy rozpoznán jeho talent. Získal si reputaci velmi inteligentního a nadaného studenta. Proto ve věku 14 let odešel do Říma, kde pobýval většinu svého života. V roce 1731 vstoupil jako novic do Jezuitského řádu a ve stejné době začal studovat matematiku a fyziku. Jeho pokrok byl tak markantní, že byl roku 1740 jmenován profesorem na univerzitě v Říme. Na tomto postu se začal seznamovat s moderními vědeckými poznatky, ale i s klasickou řeckou geometrií a mimo jiné určil dobu rotace Slunce podle pozorování skvrn na jeho \"povrchu\".\n\nNa univerzitě v Římě se však proslavil nejen jako vynikající vědec, nýbrž i jako vedoucí mnoha disertačních prací. Pod jeho vedením byly obhájeny například práce na témata: Přechod Merkuru přes Slunce, severní Polární záře, pozorování hvězd, hranice jistoty v astronomických pozorováních, teorie komet, teorie přílivu a odlivu, aplikace matematiky v teorii dalekohledu nebo problémy sférické trigonometrie.\n\nV roce 1742 zvítězil jeho návrh na opravu kopule Baziliky svatého Petra, v němž byla objevena trhlina. Papež Benedikt XIV. tak nechal do kopule umístit několik soustředných železných pásů pro udržení stability konstrukce. O dva roky později byl vysvěcen římsko-katolickým knězem.\n\nRoku 1745 vydal práci v níž se snažil najít střední cestu mezi Newtonovou teorií gravitace a Leibnitzovou představou monád. Dospěl k závěru, že více než jeden bod nemůže zabírat stejné místo v prostoru. Z tohoto tvrzení pak rozvinul první moderní teorii atomů.\n\nO dva roky později navštívil Dubrovnik, své rodné město, a už nikdy se tam nevrátil. Krátce nato měl odjet do Brazílie provádět zeměpisná měření, papež ho však přesvědčil aby zůstal a tato měření provedl v Itálii. To se také stalo, dva roky konal měření v oblasti mezi Římem a Rimini. Roku 1755 o tom vydal knihu.\n\nProslul i jako vynikající diplomat. Řešil například spory o odvodnění jezera v Toskánsku, působil jako diplomat i ve Vídni. Zde v roce 1758 také vydal své nejslavnější dílo \"Philosophiæ Naturalis theoria redacta ad Unicam legem virium v natura existentium\" obsahující jeho teorii atomů a teorii fyzikálních sil. Později působil jako diplomat v Londýně a byl tam i zvolen členem Královské akademie věd.\n\nV roce 1761 pozoroval přechod Venuše přes sluneční disk. Poté cestoval přes Osmánskou říši, Polsko a Bulharsko do Ruska, kde byl také zvolen členem tamní akademie věd. Krátce nato se vrátil do Itálie a navštívil Kraňsko, kde navázal kontakty s tamními jezuity, kteří zařadili jeho myšlenky do svých vzdělávacích programů. Boškovicovy teorie ovlivnily řadu tehdejších významných fyziků, například Scherffera, Grubera nebo Vegu.\n\nRoku 1764 odešel z univerzity v Římě na univerzitu v Pavii. Současně zastával šest let také post ředitele astronomické observatoře v Miláně. Byl pozván na britskou výpravu do Kalifornie za pozorováním dalšího přechodu Venuše přes Slunce, avšak Španělská vláda krátce předtím vykázala jezuity ze svých kolonií, k jeho odjezdu tedy nedošlo. V této době Boškovic často měnil svá bydliště, měl řadu nepřátel. Roku 1773 byl odvolán z funkcí v Itálii, uchýlil se tedy do Francie a tady byl jmenován hlavním optikem námořnictva. Ve Francii zůstal 10 let, pokračoval zde ve vědecké práci a publikoval řadu děl, mimo jiné způsob jak určit dráhu komety nebo jiného nebeského tělesa z třech nezávislých pozorování a vylepšil konstrukci dalekohledů.\n\nV roce 1783 se vrátil do Itálie, kde publikoval 5 svazků o astronomii. Několik měsíců strávil v klášteře a snažil se dále pracovat. Nicméně v této době byl již nemocen, navíc jeho díla neměla úspěch jaký by si přál. Zemřel 13. února 1787 ve věku 75 let.\n\n\n\n"}
{"id": "813470", "url": "https://cs.wikipedia.org/wiki?curid=813470", "title": "Ansarluové", "text": "Ansarluové\n\nAnsarluové ( Ansaroğlu, singular Ansaroğlular) tvoří menší Turkický kmen náležící do skupiny Oghuzských Turků. Jsou přívrženci formy ší'itského islámu. \n\nTento kmen, patřící do větve Oghuzských Turků, patří k lidu Kizilbašů žijících v Afghánistánu. V Afghánistánu je známý jako klan, který se původně přistěhoval do země s Nádirem Šáhem Afšárským. \n\nTakht e Nadir Šáh Afšár, který se nachází ve Vazirabádu, byl Nádir Šáhovou základnou během jeho vojenského tažení do Indie. Tento kmen se také nachází v obcích Kala e Fatullah ve Vazirabádu a v Kábulu.\n\n\n"}
{"id": "813477", "url": "https://cs.wikipedia.org/wiki?curid=813477", "title": "Seznam ministrů zdravotnictví Slovenské republiky", "text": "Seznam ministrů zdravotnictví Slovenské republiky\n\nToto je seznam ministrů zdravotnictví Slovenské republiky, který obsahuje chronologický přehled všech členů vlády Slovenské republiky (včetně autonomních slovenských vlád za druhé republiky, Sborů pověřenců i slovenských vlád v rámci československé federace) působících v tomto úřadu.\n\n"}
{"id": "813489", "url": "https://cs.wikipedia.org/wiki?curid=813489", "title": "Jaroslav Soukup (režisér)", "text": "Jaroslav Soukup (režisér)\n\nJaroslav Soukup (* 19. listopadu 1946 Plzeň) je český režisér, scenárista a producent. Po absolvování režie hraného filmu na pražské FAMU působil jako asistent režie na filmu \"Psi a lidé\" (1971 – režie Evald Schorm).\n\nNa svůj první krátkometrážní snímek (dokument – \"Slavná pavlač\") si ovšem musel počkat až do roku 1976. Ten divákům přiblížil sběratele filmových kuriozit a vášnivého amatérského filmaře Bohumila Veselého. Ještě v témže roce vznikl i jeho hraný režijní debut – \"Boty plné vody\" (povídka – \"Zimní vítr\"). Na svůj první celovečerní film si, ale musel počkat až do roku 1979, kdy byla do kin uvedena jeho \"Drsná Planina\", příběh českých pohraničníků v letech 1946–1949, kterou se jako mladý tvůrce zařadil do řad tehdejší nastupující generace režisérů jakými byli například Jiří Svoboda,Vít Olmer a Zdeněk Troška. O rok později se do povědomí filmových kritiků dostal svým snímkem \"Romaneto\" (1980), kde vypráví příběh ze života novináře a spisovatele Jakuba Arbesa.\n\nJeho úspěšná kariéra režiséra a scenáristy diváckých hitů začala až filmem \"Vítr v kapse\" (1982), který se natáčel v jeho rodném městě Plzni. O rok později sice ještě realizoval příběh z doby bachovského absolutismu poloviny 19. století pod názvem \"Záchvěv strachu\". Rokem 1984 ale pokračovala jeho kariéra diváckého hitmakera snímky – \"Láska z pasáže\" (1984), což byl mezi mladými diváky obrovský divácký hit. Nepřetržitě se hrál v tehdejším kině Sevastopol na pražských Příkopech přes 3 měsíce.\nDalším filmem byly \"Pěsti ve tmě\" (1986) – snad jeden z jeho nejúspěšnějších filmů, kde se v titulní roli objevil tehdy málo známý herec Marek Vašut a rázem se právě díky této roli (boxer Vilda Jakub) dostal do širšího povědomí diváků. O rok později, v roce 1987, se opět vrátil do rodné Plzně, aby zde natočil komediální hudební film \"Discopříběh\". V hlavní roli se tehdy představili Rudolf Hrušínský nejmladší a Ladislav Potměšil. Na tento film v roce 1991 pak navázal druhým dílem \"Discopříběh 2\", který měl v kinech opět velký divácký úspěch. Byl to jeho první film, který natočil ve své produkci.\n\nHerce Lukáše Vaculíka a Sagvana Tofiho obsadil v roce 1988 do diváckého hitu \"Kamarád do deště\". Na komerčně úspěšný film navázal o čtyři roky později, opět ve své produkci a to pod názvem (\"Kamarád do deště II. – Příběh z Brooklynu\" 1992). Další výrazný komerční úspěch - za první měsíc přišlo do kin 670.000 tis. diváků, což dnes zní neskutečně! Menší odbočení od komerční tvorby znamenal snímek \"Divoká srdce\" (1989). Dvě povídky pod názvem \"Dlužný výstřel\" a \"Divoký páv\" se původně měly objevit v zamýšleném televizním seriálu \"Slavné souboje\", v koprodukci s tehdejší Německou spolkovou republikou, z jehož natáčení po sametové revoluci v roce 1989 sešlo. Na plátno českých kin se dostaly jen první dvě natočené povídky až v červenci 1990, kdy jména Puškin (\"Dlužný výstřel\") a Casanova (\"Divoký páv\") diváky příliš neoslovila. Navíc se do kin tehdy nechodilo.\nV roce 1993 natočil opět ve své produkci komediálně-hororový příběh – \"Svatba upírů\" v hlavní roli s Ivetou Bartošovou a Rudolfem Hrušínským nejmladším. Na scénáři se s ním podíleli jeho dlouholetí kolegové Miroslav Vaic a Jaroslav Vokřál. Z jeho posledních úspěšných filmů můžeme tedy alespoň jmenovat tři díly crazy komedií – \"Byl jednou jeden polda\", \"Byl jednou jeden polda II. – major Maisner opět zasahuje!\" a \"Byl jednou jeden polda III. – major Maisner a tančící drak\".Jaroslav Soukup je u nás prvním režisérem, který své filmy také produkoval, ve své produkci natočil 7 celovečerních filmů.\n\nV současnosti je stále aktivním filmovým tvůrcem, natáčí svůj první TV seriál – \"Policie Modrava\", jehož projekt vymyslel. V roce 2011 uvedla TV Nova s velkým diváckým ohlasem pilotní díl (\"Za lepších okolností\")natočený v roce 2008. Po pětileté přestávce, kdy TV NOVA zastavila výrobu seriálu z finančních důvodů, se v roce 2013 opět rozjela výroba seriálu. V tomto roce natočil režisér Jaroslav Soukup 8 nových dílů a v roce 2014 dalších 7 dílů. Seriál se vysílal v TV Nova na jaře 2015 a měl zcela mimořádný divácky úspěch. Každý díl sledovalo v průměru 2,2 mil.diváků!\nV roce 2016 vzniklo nových 8 dílů, které se vysílaly na podzim 2017. Druhá řada seriálu se stala opět divácky nejúspěšnějším seriálem celého roku s průměrnou sledovaností 1,9 mil. diváků.\nProtože se “Policie Modrava” stala neoddiskutovatelně nejsledovanějším českým seriálem posledních let, vyžádalo si vedení TV Nova realizaci dalších 8 dílů, které režisér Jaroslav Soukup natočil v roce 2018. Premierově se mají vysílat na podzim 2019. V současnosti má “Policie Modrava”\n32 dílů/55”/.\n\n\n\n\n\n"}
{"id": "813493", "url": "https://cs.wikipedia.org/wiki?curid=813493", "title": "Kostel Nejsvětější Trojice (Habrovany)", "text": "Kostel Nejsvětější Trojice (Habrovany)\n\nŘímskokatolický filiální kostel Nejsvětější Trojice v Habrovanech patří do farnosti Královopolské Vážany. Je chráněn jako kulturní památka České republiky.\n\nKostel sám začal stavět okolo roku 1523 tehdejší majitel Habrovan, Jan Dubčanský ze Zdenína, který patrně sám coby utrakvista kázal v Habrovanech a okolních obcích. Kolem roku 1600 odkázala Kateřina Alžběta Zoubkovna ze Zdětína na Zdounkách habrovanské panství jezuitům.\n\nKostel byl v roce 1730 rozšířen a opatřen klenbou a v letech 1748 – 1749 byla postavena místo dřevěné zvonice řádná věž. V průběhu dalších let byl kostel postupně upravován. Byl vystavěn dřevěný kůr, pořízeny nové varhany, zvony a vazba. Kostel byl vybaven sochami. Podle návrhu stavitele Václava Petruzziho byla vystavěna řádná věž, do které přibyl další zvon, ulitý k poctě sv. Trojice. V přilehlé kostelní zdi jsou k vidění zazděné náhrobky ze zrušeného hřbitova, který se nacházel právě kolem kostela. V jeho blízkosti se také nachází památná lípa Márinka.\n"}
{"id": "813494", "url": "https://cs.wikipedia.org/wiki?curid=813494", "title": "Ghost Rider (film)", "text": "Ghost Rider (film)\n\nGhost Rider je americký akční film z roku 2007, který natočil Mark Steven Johnson podle komiksových příběhů o Ghost Riderovi. Do amerických kin byl film, jehož rozpočet činil 110 milionů dolarů, uveden 16. února 2007, přičemž celosvětově utržil 228 738 393 dolarů. Díky komerčnímu úspěchu filmu byl v roce 2012 natočen navazující snímek \"Ghost Rider 2\", ve kterém si titulní roli zopakoval Nicolas Cage.\n\nUž od pradávna slouží ďáblovi, Mefistofelovi, Ghost Rideři, lidští lovci sbírající duše ostatních. Poslední z nich ukradl ďáblovi v 19. století tajnou smlouvu ze San Venganza, která měla Mefistofelovi dodat tisíce duší zkažených lidí, což by mu poskytlo síly přivést na Zemi peklo.\n\nV roce 1986 je mladý Johnny Blaze se svým otcem proslulým motocyklovým kaskadérem. Jednoho dne zjistí, že otec umírá na rakovinu. Posléze jej navštíví Mefistofeles a výměnou za Johnnyho duši otce vyléčí. Ten se však o den později zabije při skoku na motorce.\n\nO 21 let později je Johnny nejlepším kaskadérem, který přežije i ty nejtěžší pády. Setká se svojí dětskou láskou, Roxanne Simpsononovou, nyní televizní reportérkou a domluví si s ní rande. Večer, když se připravuje na schůzku, objeví se ďábel a navzdory protestům promění Johnnyho na Ghost Ridera. Ten dostane za úkol zabít Mefistofelova syna Blackhearta, který hledá schovanou smlouvu. Zatímco Roxanne čeká v restauraci, Ghost Rider musí pronásledovat Blackhearta, který mu ale unikne. Johnnymu pomůže hrobař z místního hřbitova. Další noc je Johnny zatčen, ale uteče a znovu pronásleduje Blackhearta. Roxanne Johnnyho pozná i v Ghost Riderově podobě, ale je unesena Blackheartemm, jenž ji chce vyměnit za smlouvu. Hrobař Johnnymu smlouvu vydá a odhalí, že právě on byl oním posledním Ghost Riderem. Johnny bojuje s Blackheartem, ale protože ten nemá duši, nemůže nad ním zvítězit. Když Blackheart přečte smlouvu a převezme duše tisíce mrtvých, Johnny to využije a ďáblova syna definitivně porazí. Dorazí Mefistofeles, jenž chce navrátit schopnosti, které Johnnymu dal, ale ten odmítne, protože nechce, aby povinnostmi Ghost Ridera trpěli další lidé.\n\n\n"}
{"id": "813496", "url": "https://cs.wikipedia.org/wiki?curid=813496", "title": "Grand Prix Velké Británie 2012", "text": "Grand Prix Velké Británie 2012\n\nGrand Prix Velké Británie 2012 (oficiálně 2012 Formula One Santander British Grand Prix) se jela na okruhu Silverstone v Northamptonshire ve Velké Británii dne 8. července 2012. Závod byl devátým v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "813497", "url": "https://cs.wikipedia.org/wiki?curid=813497", "title": "Bitva o Šanghaj", "text": "Bitva o Šanghaj\n\nBitva o Šanghaj se může vztahovat k několika historickým událostem:\n"}
{"id": "813502", "url": "https://cs.wikipedia.org/wiki?curid=813502", "title": "Ian White", "text": "Ian White\n\nIan White (* 4. června 1984 v Steinbach, Manitoba) je bývalý kanadský hokejový obránce.\n\nDraftován byl v roce 2002 týmem Toronto Maple Leafs, ale svůj debut v NHL si odbyl až v roce 2005, kdy v 12 zápasech nasbíral 6 bodů, poté byl poslán do farmářského celku Toronto Marlies.\nOd roku 2006 nastupoval za Maple Leafs pravidelně a stal se jedním z klíčových beků mužstva. V roce 2010 byl vyměněn do Calgary Flames, kde zůstal jen rok. V roce 2011 byl vyměněn do Caroliny Hurricanes a ta ho ještě tutéž sezónu vyměnila do San Jose Sharks. V týmu Sharks také nepobyl moc dlouho a v červnu roku 2011 se jako volný hráč upsal Detroitu Red Wings. V Detroitu dostával hodně prostoru a hrál vedle legendárního Niklase Lidstroma a to se projevilo na jeho výkonech. Za sezónu nasbíral 32 bodů.\n\n\n\n\n"}
{"id": "813504", "url": "https://cs.wikipedia.org/wiki?curid=813504", "title": "Rasputica", "text": "Rasputica\n\nRasputica označuje jev vyskytující se pravidelně dvakrát do roka, kdy lze po nezpevněných cestách v Rusku, Bělorusku a na Ukrajině projít jen s velkými obtížemi. Je to období, kdy se celá rovinatá země těchto oblastí změní na blátivou a bažinatou, cesty nevyjímaje. Pojem se vztahuje na \"jarní rasputicu\" i \"podzimní rasputicu\" a na podmínky cest v tomto období.\n\nRasputica bývá na jaře silnější kvůli tajícímu sněhu, ale obvykle se opakuje na podzim v důsledku velkého množství srážek.\n\nObdobí rasputice je známé především jako výhoda pro obránce během války a vícekrát pomohlo ruské straně zvrátit průběh války ve svůj prospěch. V letech Mongolského vpádu do Ruska (1237–1240) chybělo tatarsko-mongolskému vojsku již jen sto verst k dosažení Novgorodu, ale kvůli jarní rasputici se mu to nepodařilo. Během invaze Napoleona do Ruska v roce 1812 znamenala rasputica pro francouzskou armádu překážku v jejím rychlejším pohybu a značné zpoždění v dosažení Moskvy, což se ukázalo mít fatální následky především při návratu (resp. ústupu) Francouzů zpět. Stejně tak ale v průběhu Listopadového povstání v Polsku (1830–1831) spoutala rasputica na celý měsíc před Varšavou ruské vojsko, které mělo povstání potlačit.\n\nPodobně i během druhé světové války měsíc trvající období rasputice zpomalilo německý postup během bitvy o Moskvu v srdci Sovětského svazu; tento útok byl vyvrcholením celé operace Barbarossa. Těžká technika vázla v bahně, silně byla omezena mobilita vojsk. Německý postup byl nakonec zastaven sovětskými posilami přisunutými z Dálného východu a Sibiře. Takto dokázali, že počasí je pro obě bojující strany stejné a díky své technologické převaze a dobrému vybavení dokázali za pár dní zatlačit Němce o 160 kilometrů zpět. Přesto se zejména v německé a západní literatuře v souvislosti s těmito bojovými operacemi často vzpomíná jako velký činitel i \"\"Generál bláto\"\".\n\nSynonymický pojem ve finštině je \"rospuutto\", značící \"bezcestnost\". Většina nezpevněných cest ve Finsku se mění na bláto. V minulých dobách je to dělalo prakticky nepoužitelnými; dnešní nezpevněné cesty jsou sjízdné, ale jsou extrémně kluzké.\n\nPřestože v obecném kontextu se vztahuje na drsné podnebí Ruska, \"rasputica\" se nedává do souvislosti s konkrétními zimními podmínkami silniční dopravy – náledím. Tento pojem se používal v době před masovým používáním automobilů, v době saňové dopravy.\n"}
{"id": "813506", "url": "https://cs.wikipedia.org/wiki?curid=813506", "title": "Jonathan Ericsson", "text": "Jonathan Ericsson\n\nJonathan Ericsson (* 2. března 1984, Karlskrona, Švédsko) je švédský hokejový obránce hrající v týmu severoamerické ligy NHL Detroit Red Wings.\n\nDraftován byl v roce 2002 týmem Detroit Red Wings, ale svůj debut v NHL si odbyl až v roce 2007, kdy v 8 zápasech nasbíral 1 bod. O rok později si za Red Wings zahrál 19 zápasů a v nich nasbíral 4 body. V další sezóně už nastupoval za Red Wings pravidelně a tak tomu je do dnes. Ericsson dává přednost fyzickému pojetí hry a proto nesbírá moc bodů, ale pro mužstvo je na ledě velice důležitý.\n\nZa Švédsko si zahrál na mistrovství světa 2010 v Německu a získal bronzovou medaili.\n\n"}
{"id": "813512", "url": "https://cs.wikipedia.org/wiki?curid=813512", "title": "Murazzano", "text": "Murazzano\n\nMurazzano je obec v Itálii v provincii Cuneo v oblasti Piemont. K 31. prosinci 2010 zde žilo 870 obyvatel.\n\nBelvedere Langhe, Bonvicino, Bossolasco, Clavesana, Igliano, Marsaglia, Mombarcaro, Paroldo, San Benedetto Belbo, Torresina\n"}
{"id": "813521", "url": "https://cs.wikipedia.org/wiki?curid=813521", "title": "Klára Spilková", "text": "Klára Spilková\n\nKlára Spilková (* 15. prosince 1994 v Praze) je česká profesionální golfistka.\n\nPři změně statusu z amatérského na profesionálního hráče měla kladný handicap +4. Členkou České profesionální golfové asociace PGAC je od 1.1.2010.\nPo Zuzaně Mašínové jde o druhou českou profesionální hráčku, která hraje nejvyšší evropskou ženskou soutěž Ladies European Tour (LET). Do profesionálního golfu vstupovala v šestnácti letech jako nejmladší hráčka v historii LET.\n\nReprezentovala Českou republiku na olympiádě v Rio de Janeiru, kde v turnaji golfistek obsadila celkové 48. místo.\n\nOd roku 2019 je hráčkou nejvyššího světového okruhu Ladies PGA Tour.\n\nLPGA\n\n\nEuropean Tour\n\n\n\n\n\n\n\n\n\n\n\n"}
{"id": "813531", "url": "https://cs.wikipedia.org/wiki?curid=813531", "title": "Bradlové pásmo", "text": "Bradlové pásmo\n\nPieninské bradlové pásmo, někdy zkráceně jen bradlové pásmo (anglicky: \"klippen belt\"), je tektonicky a orograficky výrazné pásmo Západních Karpat. Bradlové pásmo je obloukovitého tvaru a tvoří hranici mezi Vnějšími a Centrálními Západními Karpatami. Utváří úzkou (19 až 0,4 km), ale až 600 km dlouhou tektonickou jizvu (suturu) po subdukci a kolizi části zemské kůry, ve které jsou zachovány pouze fragmentální sledy geologických vrstev a facií. Vyznačuje se výskytem pevnějších, hlavně vápencových skal – bradel, vyčnívajících ze zpravidla méně odolných slínitých a flyšových souvrství tvořících bradlový obal. Bradla jsou ke svému obalu ponejvíce v tektonickém vztahu, který však může mít rozmanitý charakter. Bloky mají většinou čočkovitý nebo izometrický tvar a jsou uloženy ve flyšových paleogenních vrstvách jako deskovitá tělesa.\n\nBradlová stavba je zakořeněna pravděpodobně ve středněkůrových úrovních, případně prochází celou kůrou a zasahuje až Mohorovičićovu diskontinuitu. Vytváří výrazná rozhraní, označovaná jako peripieninský lineament. Jeho směr je téměř vertikální, ale jeho sklon se v průběhu celého pásma mění. Geofyzikálním projevem této zóny je např. silně záporná Bouguerova anomálie. V minulosti bylo pokládáno za seismoaktivní oblast, současná měření tyto předpoklady plně nepotvrdila.\n\nNázev \"klippe\" (bradlo, útes) použili už první geologové, kteří toto pásmo zkoumali. V té době totiž převažoval názor, že pásmo je zbytkem ostrovů či skal, které kdysi v této oblasti vyčnívaly z moře.\n\nNa Slovensku vychází na povrch u vrchu Branč (tzv. Brančská bradla) táhne se poté podél doliny Váhu Bílými Karpatami, kde dosahuje u Púchova svoji největší šířku téměř 15 kilometrů. Prochází okolo Žiliny a dále u obce Zázrivá je pásmo přerušeno zlomem, za kterým se prudce stáčí k jihu, do doliny řeky Oravy, kde znovu získává jihozápadní až severovýchodní směr. Následně prochází přes Oravsko-novotargskou pánev do Pienin, přes východní Slovensko, kde se ponořuje pod Vihorlatské vrchy, pokračuje na Podkarpatské Rusi a končí v Rumunsku. Pásmo se ze západu na východ dělí na: podbrančsko-trenčianský, púchovský, varínský, oravský, pieninský, šarišský, podhorodský, svaljavecký, dolhého, lipče-novoselický a poslední úsek u Poiana Boticei. Původně existoval předpoklad, že toto pásmo začíná už u Vídně (proto byl vyčleňován i rakouský úsek), odkud mělo pokračovat na východ pod Vídeňskou kotlinou, tyto předpoklady však dodnes nebyly potvrzeny.\nV souvrstvích bradlového pásma začínajících středním triasem a končících vrchním senonem, které původně tvořily normální sled vrstev, někdy s kratšími přerušeními sedimentace (hiáty), se vedle sebe nachází vícero vrstevných sledů nestejného vývinu, které byly na sebe později ponasouvány:\n\nVětšina geologů uznává jako hlavní část bradlového pásma czorsztynskou, kysuckou jednotku a jednotky tvořící přechod mezi nimi, které spolu tvoří oravikum či pieninikum. Pouze čorštýnská a kysucká jednotka se táhne podél celého bradlového pásma. \n(Poznámka:všeobecně je doporučeno používat označení oravikum, protože výraz pieninikum může být omylem zaměněn s alpským penninikem).\n\nV úseku západně od Žiliny je bradlové pásmo na jižní straně omezeno mohutnou dislokací (Podhalský zlom), zlomové poruchy ho poté lokálně oddělují i ze severní strany.\n\nBradlové pásmo je chápáno buď jako jižní část Vnějších Karpat) nebo jako severní část Centrálních Západních Karpat. Může být ale chápáno i jako hlavní součást rozsáhlejšího povážsko-pieninského pásma.\n\nZ pohledu laramské stavby tvoří bradlové pásmo tři tektonické jednotky. Odspodu k vrcholu::\n\nPřesné informace o vývoji bradlového pásma ve starších obdobích od prvohor po trias nejsou známy, protože tato souvrství byla od dnešních oddělena a později subdukovala nebo byla erodována v době jurského riftingu. O jejich charakteru poskytují částečné informace pouze exotické úlomky hornin, o kterých se předpokládá že pocházely z tzv. Pieninské kordiliéry, je však možné že tato zdrojová oblast byla ve skutečnosti pouze exotický terén nesený v čele příkrovů fatrika nebo dnes už neznámá část tatrika.\n\nV období na začátku druhohor tvořilo oravikum jižní šelf Evropské platformy a pravděpodobně sdílelo až do začátku jury tektonickosedimentární vývoj s jednotkami Centrálních Západních Karpat. Počátkem jury (hetanž - sinemur) byl šelf, na kterém patrně před tím převažovala sedimentace karbonátů narušena riftingem. Horniny starší jako jura se zřejmě nezachovaly v důsledku eroze, která doprovázela počátek riftingu. Zpočátku se usazovaly černé břidlice a slíny, protože členité dno neumožňovalo dostatečný pohyb proudů a okysličování dna. \n\nV bajoku ve střední juře (v období krasínské fáze) se tento prostor začal členit na dvě části, v důsledku vynořování tzv. Czorstynského hřbetu. Severní část tvořila Magurská pánev a jižní Kysucká pánev (označovaná někdy také jako pieninská). Zdvih Czorstynského hřbetu byl spojen s rotací (tilting) bloků kůry severní části oceánu Tethys.\nNa severním okraji Kysucké pánve se v tomto období usazovaly mělkovodní vápence czorsztynské jednotky, na jihu to byla hlubokomořská souvrství kysucké jednotky. Už když se Pieninská pánev začala rozpadat, vznikl rift, podél kterého sa začala vytvářet nová oceánská nebo suboceánská kůra, tzv. váhikum. To je dnes považováno za pokračování jižního penninika Alp (dnes uzavřený Piemontsko-ligurský či Jižní Penninický oceán, na Slovensku označovaný také jako Váhický oceán). Tento menší oceán, který byl součástí většího Tethysu, se přičinil spolu s dalšími nově vznikajícími oceány o rozpad území Pangey na dvě části, jižní Gondwanu a severní Laurasii.\n\nNa začátku křídy stále pokračovalo rozpínání oceánského dna Váhického oceánu. V beriasu až valanginu došlo v období walentowské fáze k poklesávání Magurské pánve a k vytvoření Ligurského oceánu. Čorštynský hřbet nakonec celkem poklesl pod hladinu moře. V pozdějším období od střední do vrchní křídy se usazovaly zejména slíny. V senónu se pasívní styk Váhika s jižnějšími jednotkami narušil a začala subdukce, tzv. selecká fáze. Po jejím skončení na rozhraní křídy a paleogénu začala kolize centrálněkarpatského orogénního klinu s kůrou oravika. Druhohorní komplexy těchto hornin byly nejprve intenzívně zvrásněny v tzv. laramské fázi (nebo jarmutské fázi) alpinského vrásnění začátkem paleogenu. Mohutný tlak z jihu způsobil, že jednotlivé vrstvy byly rozlámány a přesunuty na sebe, čímž se jejich plocha výrazně zmenšila. Vrásnění mělo za následek vznik severně skloněné vrásově-příkrovové stavby. Vrchní příkrovy tvořila pieninská jednotka v podloží se subpieninskou a nejspodnější šarišskou jednotkou. Sedimentace v tomto prostoru pokračovala flyšovými sedimenty jarmutsko-pročského souvrství. Nejmladší sedimenty tvoří menilitové břidlice a turbidity malcovského souvrství, které jsou shodné se sedimenty Centrálněkarpatské paleogénní pánve.\n\nKoncem oligocénu horotvorná činnost v oblasti Západních Karpat pokračovala v době helvétsko-sávské fáze. Poté, co začátkem miocénu došlo k subdukci podloží flyšového pásma (tzv. Magurského oceánu), začal blok Centrálních Západních Karpat rotovat. Uvolnění obrovského tlaku, který narůstal při nestejné rychlosti subdukce na západě a východě, měl za následek protisměrně posuvný pohyb jednotlivých jednotek a jejich značnou destrukci. Bradlové pásmo v tomto období fungovalo na západě jako levostranná (sinistrální) a na východě jako pravostranná (dextrální) střižná zóna. Tyto pohyby měly za následek vznik dvou pánví typu pull-apart, na západě to byla Vídeňská pánev a na východě Východoslovenská pánev. Vzniklo tak mnoho úzkých a vysokých antiklinál. Nesourodý podklad se však nevrásnil harmonicky. Tvrdá vápencová jádra antiklinál se chovala jinak jako jejich slínový obal, když byla podstatně pevnější a odolávala tlaku odtrhla se a vytvořila ve slínech čočky. Při dalším stlačování se tyto vápencové čočky ve slínech různě pohybovaly – jako rozinky v těstě.\n\nPo ústupu moře slíny erodovaly rychleji než vápence. Pevná bradla byla v době laramské fáze už částečně oddělena od měkčích souvrství a vytvořila tak pruh bradel, táhnoucí se přes celé Karpatské pohoří.\n\nCelek bradlového pásma se v důsledku své geologicko-tektonické stavby vyznačuje svéráznými rysy. Existuje zde výrazný rozdíl v oběhu podzemních vod ve vápencových bradlech, který je všeobecně velmi malý, v porovnání s horninami bradlového obalu, které mají flyšový charakter a větší propustnost. Prameny vystupující v oblasti bradel mají nejčastěji vydatnost od desetin do 1 l.s. Výjimkou je několik málo pramenů, jako například prameniště vody na úpatí Malého Manína u vstupu do Manínské tiesňavy, který po úpravě vrtem umožňuje trvalý odběr 70 l.s. Jiné prameny s nadprůměrnou vydatností se nacházejí u Vršatského Podhradí (9,8 - 11,9 l.s) nebo u Veľkého Lipníku (6 - 16,4 l.s). V okolních obalových komplexech vystupují víceré prameny minerálních vod. V západní části jsou to hlavně prameny studených kyselek, velmi časté na středním Pováží, v okolí Púchova a Horné Súče. Vývěry minerálních vod z těchto hornin byly lokalizovány i při stavbě Nosické Přehrady mládeže.\n\n\n"}
{"id": "813533", "url": "https://cs.wikipedia.org/wiki?curid=813533", "title": "Radio Relax", "text": "Radio Relax\n\nRadio Relax začalo vysílat v květnu 1995 z Kladna na frekvenci 92,3 FM, v listopadu 1997 z Rakovníka na frekvenci 97,4 FM a v září 1998 z Kralup nad Vltavou na frekvenci 103,4 FM. Od ledna 2002 vysílá i pro Berounsko na frekvenci 97,5 FM a pro Lounsko na frekvenci 94,8 FM a tím je zvětšena úroveň plošné dosažitelnosti a kvality vysílání.\n\nO úspěšnosti dosavadního vysílání svědčí zájem posluchačů, kterých je týdně více než 98 000 a zařazuje tak Radio Relax mezi nejúspěšnější radia středních Čech.\n\nRadio Relax je hudební regionální rozhlasová stanice na velmi dobré technicko-organizační úrovni. Hudební formát zahrnuje klasické hity i hudební novinky. Pravidelné zpravodajské relace přináší mimo světových i domácích zpráv získaných od agentur také aktuální regionální informace zajišťované vlastním týmem reportérů.\n\nOd 30. října 2013 Radio Relax vysílá z nových prostor Galerie Kladno.\n\n\n\n\n\n\n\n\n\nRelax Radio lze odkudkoliv ze světa poslouchat také on-line přes oficiální webové stránky.\n"}
{"id": "813534", "url": "https://cs.wikipedia.org/wiki?curid=813534", "title": "Kreuzmann", "text": "Kreuzmann\n\nPříjmení Kreuzmann nosí více různých osobností:\n\n\n"}
{"id": "813535", "url": "https://cs.wikipedia.org/wiki?curid=813535", "title": "Crossosomatales", "text": "Crossosomatales\n\nCrossosomatales je malý řád vyšších dvouděložných rostlin. Je to nový řád, ustavený v konečné podobě až v roce 2003. Obsahuje 7 čeledí a jen 67 druhů. Jediný evropský zástupce celého řádu je klokoč zpeřený.\n\nZástupci řádu \"Crossosomatales\" jsou výhradně stromy a keře. Mají jednoduché nebo složené, střídavé nebo vstřícné listy, většinou s palisty. Květy jsou pravidelné, čtyř nebo pětičetné. Tyčinek je 5 až mnoho. Semeník je svrchní, srostlý ze 2 až 5 plodolistů, řidčeji monomerický (\"Aphloiaceae\") nebo jsou plodolisty volné (\"Crossosomataceae\") či srostlé jen bliznami (\"Guamatelaceae\").\n\nŘád zahrnuje v současném pojetí 7 čeledí a jen 67 druhů v 11 rodech. Z toho jsou 3 čeledi monotypické, tedy zahrnující jediný rod a druh. Nejvíce druhů (45) je v čeledi klokočovité (\"Staphyleaceae\"), nejvíce rodů (3) v \"Crossosomataceae\".\n\nŘád \"Crossosomatales\" je zastoupen na všech kontinentech s výjimkou Austrálie a Antarktidy. Nejvíce druhů roste mimo tropy. V evropské stejně jako v naší květeně je zastoupen jediným druhem: klokoč zpeřený (\"Staphylea pinnata\").\n\nTaxonomická historie stávajících čeledí řádu \"Crossosomatales\" je dosti komplikovaná. Klokočovité (\"Staphyleaceae\") byly řazeny do řádu mýdelníkotvaré (\"Sapindales\"), \"Crossosomataceae\" do řádu růžotvaré (\"Rosales\") nebo do samostatného řádu \"Crossosomatales\", ocasnatcovité (\"Stachyuraceae\") do řádu čajovníkotvaré (\"Theales\") nebo violkotvaré (\"Violales\"), \"Geissolomataceae\" do řádu jesencotvaré (\"Celastrales\") nebo \"Geissolomatales\", \"Strasburgeriaceae\" do řádu čajovníkotvaré (\"Theales\") nebo \"Ochnales\" a \"Aphloiaceae\" do řádu violkotvaré (\"Violales\"). \"Guamatela tuerckheimii\" z monotypické čeledi \"Guamatelaceae\" byla součástí čeledi růžovité (\"Rosaceae\").\n\nSituace se dále vyvíjela i po uveřejnění systému APG. V systému APG I jsou všechny stávající čeledi tohoto řádu ponechány nezařazené buď v rámci celého systému, nebo v rámci větve zvané 'Rosids'. Ve verzi APG II zahrnuje řád \"Crossosomatales\" pouze 3 čeledi: klokočovité (\"Staphyleaceae\"), ocasnatcovité (\"Stachyuraceae\") a \"Crossosomataceae\", ostatní jsou opět ponechány nezařazené. Současné pojetí řádu se tedy objevuje až v systému APG III z roku 2009.\n\nVýznam zástupců tohoto řádu je malý. Některé se celkem zřídka pěstují jako okrasné dřeviny, zejména klokoč (\"Staphylea\") a ocasnatec (\"Stachyurus\").\n\n"}
{"id": "813537", "url": "https://cs.wikipedia.org/wiki?curid=813537", "title": "Zlatý míč FIFA", "text": "Zlatý míč FIFA\n\nZlatý míč FIFA (v originále FIFA Ballon d'Or) bylo fotbalové ocenění udělované mezi roky 2010 a 2015 hráči, který hrál podle poroty nejlépe v uplynulé sezóně na základě hlasů trenérů a kapitánů národních týmů, stejně tak i novinářů z celého světa.\n\nCena byla vytvořena v roce 2010 spojením Zlatého míče, udělovaného novináři, a Fotbalisty roku FIFA, udělované trenéry fotbalových reprezentací. Prvním vítězem se stal Argentinec Lionel Messi. V roce 2016 se obě ankety opět rozdělily.\n\n"}
{"id": "813543", "url": "https://cs.wikipedia.org/wiki?curid=813543", "title": "Struny ve větru", "text": "Struny ve větru\n\nStruny ve větru je dvojalbum vydané v roce 2011 se záznamem poezie zhudebněné a zpívané Vladimírem Mertou představuje některé z pozapomenutých „čítankových“ básníků, převážně Josefa Horu a Viktora Dyka. Dvojalbum je určeno zájemcům o poezii, naše městské písničkářství a folkovou hudbu, dále pro zájemce o neoficiální hudební scénu 80. let minulého století, kdy písničkář Vladimír Merta začal v období svých pravidelných zákazů postupně zhudebňovat některé české básníky. Dramaturgicky základní osu alba tvoří Horova a Dykova poezie, pro určitou pestrost jsou zařazeny i vybrané Čapkovy a Nezvalovy překlady francouzské poezie, básně Jiřího Ortena, Boris Pasternak v Horově překladu a rovněž pocta Josefu Horovi z pera Jaroslava Seiferta. \n\nPrvní disk nabízí raritní a nedostupné nahrávky zhudebněné poezie Struny ve větru, které vyšly pouze na magnetofonové kazetě v roce 1989 v edici Klub přátel poezie v nakladatelství Československý spisovatel. Druhé CD přináší další dobové nahrávky, které na kazetu zařazeny již nebyly, včetně několika vlastních Mertových písní, které svět poezie nějak zachycují. Jako závěrečný bonus autor připojil nahrávku písně \"Bratrství jediného podpisu\" z roku 1992, která vystihuje duševní svět autorů píšících v nesvobodném období.\n\n\n\n\nNahráno v domácím studiu Vladimíra Merty v roce 1988 (píseň \"Bratrství jediného podpisu\" byla nahrána tamtéž v roce 1992). Rekonstrukce záznamu a mastering Petr Mayer a Vladimír Merta\n\n"}
{"id": "813548", "url": "https://cs.wikipedia.org/wiki?curid=813548", "title": "Kundurosaurus", "text": "Kundurosaurus\n\nKundurosaurus [„ještěr z (lokality) Kundur“] byl rod velkého hadrosauridního dinosaura, který žil asi před 67 až 65 miliony let (v období svrchní křídy) na území dnešního Dálného Východu (Ruská Federace, Amurská oblast). Jediným dnes známým druhem je \"K. nagornyi\", popsaný kolektivem paleontologů v roce 2012. Tento rod je blízce příbuzný rodům \"Kerberosaurus\", \"Shantungosaurus\" a \"Laiyangosaurus\". Byl tak zástupcem tribu Edmontosaurini, skupiny vývojově vyspělých hadrosauridů z pozdní svrchní křídy severní polokoule.\n\nPři délce kolem 7 metrů dosahoval tento hadrosaurid odhadované hmotnosti asi 2000 kilogramů.\n\n"}
{"id": "813558", "url": "https://cs.wikipedia.org/wiki?curid=813558", "title": "Veľký Manín", "text": "Veľký Manín\n\nVeľký Manín (890.6 m n. m.) je nejvyšší vrch Súľovských vrchů.\n\nJeho severní svah se prudce svažuje do Manínské tiesňavy. Na druhé straně Maninské tiesňavy se rozkládá nižší, geologicky a morfologicky příbuzný vrch Malý Manín.\n\nLeží severovýchodně od města Považská Bystrica, v katastru obce Považská Teplá.\n\n"}
{"id": "813564", "url": "https://cs.wikipedia.org/wiki?curid=813564", "title": "Gerrardina", "text": "Gerrardina\n\nGerrardina je jediný rod čeledi Gerrardinaceae vyšších dvouděložných rostlin z řádu \"Huerteales\". Jsou to keře a stromy se střídavými jednoduchými listy a pětičetnými květy. Vyskytují se v počtu 2 druhů v jižní Africe.\n\nZástupci rodu \"Gerrardina\" jsou nevelké stromy a šplhavé keře se střídavými jednoduchými listy s palisty. Čepel listů je na okraji pilovitá, ze zpeřenou žilnatinou.\n\nKvěty jsou pětičetné, s češulí, v několikakvětých úžlabních vrcholících připomínajících hrozen. Kališní i korunní lístky jsou volné. Tyčinek je 5, jsou posazené naproti korunním lístkům, volné. Semeník je svrchní až polospodní (krátce zanořený do češule), srostlý ze 2 plodolistů, s jedinou komůrkou a 1 čnělkou s hlavatou bliznou. Plodem je bobule.\n\nRod \"Gerrardina\" zahrnuje pouze 2 druhy. Vyskytuje se roztroušeně v celkem nevelkých a izolovaných oblastech v jižní Africe.\n\nRod byl v minulosti řazen do čeledi \"Flacourtiaceae\" a vlastní čeleď \"Gerrardinaceae\" byla publikována až v roce 2006. V systémech APG I a APG II tato čeleď nefiguruje. Rod \"Gerrardina\" je v systému APG II veden jako součást čeledi vrbovité (\"Salicaceae\"), do níž byla převedena většina rodů ze zaniklé čeledi \"Flacourtiaceae\". Čeleď \"Gerrardinaceae\" se objevuje až v systému APG III z roku 2009, a to ve zcela novém řádu \"Huerteales\".\n\n\n \n"}
{"id": "813571", "url": "https://cs.wikipedia.org/wiki?curid=813571", "title": "Seznam ministrů školství, vědy, výzkumu a sportu Slovenské republiky", "text": "Seznam ministrů školství, vědy, výzkumu a sportu Slovenské republiky\n\nToto je seznam ministrů školství Slovenské republiky, který obsahuje chronologický přehled všech členů vlády Slovenské republiky (včetně autonomních slovenských vlád za druhé republiky, vlád Slovenského státu, Sborů pověřenců i slovenských vlád v rámci československé federace) působících v tomto úřadu.\n\n"}
{"id": "813582", "url": "https://cs.wikipedia.org/wiki?curid=813582", "title": "Kithara", "text": "Kithara\n\nKithara (řecky κιθάρα) neboli cithara (latinsky), byl strunový drnkací hudební nástroj Starověkého Řecka typem blízký lyře. V novořečtině slovo \"kithara\" přijalo význam \"kytara\", jejíž název ovšem z kithary pochází.\n\nKithara byla profesionální verzí dvoustrunné lyry, která byla nástrojem lidovým. Kitharu především používali profesionální hudebníci, zvaní kitharodové. Její původ je zřejmě asijský.\n\nKromě kithary byla ještě basová verze, která se nazývala barbiton, oblíbená ve východních řeckých krajích Egejského moře a Malé Asie.\n\n"}
{"id": "813584", "url": "https://cs.wikipedia.org/wiki?curid=813584", "title": "Manín", "text": "Manín\n\nManín nebo Manin může být:\n\n\n"}
{"id": "813585", "url": "https://cs.wikipedia.org/wiki?curid=813585", "title": "Tapisciovité", "text": "Tapisciovité\n\nTapisciovité (\"Tapisciaceae\") je malá čeleď vyšších dvouděložných rostlin z řádu \"Huerteales\". Jsou to stromy a keře se střídavými zpeřenými listy a drobnými pětičetnými květy v hroznovitých či latovitých květenstvích. Plodem je bobule nebo peckovice. Čeleď zahrnuje pouze 5 až 7 druhů ve 2 rodech a je rozšířena v horských lesích v Číně, severním Vietnamu a v tropické Americe. V minulosti byly oba rody součástí čeledi klokočovité.\n\nZástupci čeledi tapisciovité jsou nevelké stromy a keře se střídavými, lichozpeřenými nebo trojčetnými, řapíkatými listy s palisty či bez palistů. Čepele listů jsou na okraji pilovité.\nKvěty jsou drobné, pravidelné, pětičetné, v hroznech nebo latách. Kalich je srostlý v krátkou až dlouhou trubku, korunní lístky jsou volné. Tyčinek je 5, jsou volné, postavené naproti kališním lístkům. Semeník je svrchní, s jedinou komůrkou, případně neúplně rozdělený do 2 komůrek. Čnělka je jediná. V každém plodolistu jsou 1 až 2 vajíčka. Plodem je bobule nebo peckovice.\n\nČeleď zahrnuje 5 až 7 druhů ve 2 rodech. V rámci rodu tapiscie je v některých zdrojích uváděn jediný druh, tapiscie čínská, zatímco v jiných jsou uváděny 2 nebo i 3 druhy. Rod je rozšířen v jižní a jihovýchodní Číně a severním Vietnamu, kde tvoří složku stálezelených a širokolistých opadavých smíšených lesů v nadmořských výškách 500 až 2500 metrů. Rod \"Huertea\" zahrnuje 4 druhy a je rozšířen na Karibských ostrovech, ve Střední Americe od Hondurasu na jih a jihoamerických Andách od Venezuely a Kolumbie po Peru. Zástupci rodu rostou v Jižní Americe nejčastěji ve vlhkých horských lesích v nadmořských výškách kolem 3000 metrů a v některých oblastech tvoří běžnou složku vegetace.\n\nOba rody byly po dlouhou dobu součástí čeledi klokočovité (\"Staphyleaceae\"). V systémech APG I a APG II je čeleď \"Tapisciaceae\" ponechána nezařazená v rámci větve zvané \"Eurosids II\". V systému APG III se objevuje v nově zavedeném řádu \"Huerteales\".\n\n\n\"Huertea\", \"Tapiscia\"\n\n"}
{"id": "813597", "url": "https://cs.wikipedia.org/wiki?curid=813597", "title": "Leatherface", "text": "Leatherface\n\nThomas Hewitt přezdívaný \"„Leatherface“\" (v překladu \"Kožená tvář\") je fiktivní filmová postava, která se poprvé objevila v americkém hororovém filmu \"Texaský masakr motorovou pilou\" v roce 1974. Následně se objevil v několika dalších pokračování tohoto slasheru, čímž se vedle Freddyho Kruegera, Jasona Voorheese a Michaela Myerse řadí k nejbrutálnějším slasherovým zabijákům všech dob.\n\nNarodil se znetvořený do rodiny Hewittových, která měla sklony ke kanibalismu. V šesti letech začal pracovat na jatkách, konkrétně stahoval kůže z prasat a opracovával maso. Přišel rok 1969 a jatka se zavíraly a Thomas přišel o práci, stejně jako ostatní obyvatelé v okolí. To se však rodině Hewittovým nelíbilo a přistoupili na radikální řešení. Udělali si svoje jatka doma ve sklepě, kde neopracovávali zvířecí maso, ale maso lidské. Svým obětem stahoval Thomas kůže a využíval je k pokrytí své znetvořené tváře, z čehož vzniklo jeho pojmenování \"Leatherface - kožená tvář\". Až v roce 1973 policie našla na farmě rodiny kolem 33 obětí tohoto čtyřletého masakru.Jeho primární zbraní je téměř v každém z filmů motorová pila.\n\nTvůrci filmu \"Texaský masakr motorovou pilou\" se inspirovali světoznámým kanibalem Edem Geinem, který experimentoval se svými oběťmi. Stal se tak inspirací několika režisérů, spisovatelů a dokonce i hudebníků.\n\n"}
{"id": "813603", "url": "https://cs.wikipedia.org/wiki?curid=813603", "title": "Huerteales", "text": "Huerteales\n\nHuerteales je malý řád vyšších dvouděložných rostlin. Zahrnuje 4 čeledi. Je to zcela nový řád, který se poprvé objevuje v botanickém systému v roce 2009.\n\nZástupci řádu jsou výhradně stromy a keře se střídavými listy. Listy jsou jednoduché nebo složené (\"Tapisciaceae\"), se zpeřenou žilnatinou. Květy jsou pětičetné, pravidelné. Tyčinek je malý počet, většinou 5. Semeník je svrchní (až polospodní), srostlý ze 2 až 3 plodolistů.\n\nŘád \"Huerteales\" zahrnuje celkem 24 druhů v 6 rodech a 4 čeledích.\n\nZástupci řádu \"Huerteales\" se vyskytují v tropické Americe (\"Petenaeaceae\"), disjunktivně v Asii a tropické Americe (\"Dipentodontaceae\" a \"Tapisciaceae\") a v Africe (\"Gerrardinaceae\").\n\n\"Huerteales\" je poměrně nový řád, který se objevuje až v systému APG III z roku 2009, kde jsou do něj řazeny celkem 3 čeledi. V systému APG IV z roku 2016 je sem navíc zařazena nová, monotypická čeleď \"Petenaeaceae\". Rod \"Petenaea\" byl předtím veden jako taxon s nejasným zařazením. I zbylé 3 čeledi řádu jsou poměrně nového data a rody v nich obsažené byly v minulosti součástí jiných čeledí: rody \"Dipentodontaceae\" byly řazeny do jesencovitých (\"Celastraceae\"), rody \"Tapisciaceae\" do klokočovitých (\"Staphyleaceae\") a rod \"Gerrardina\" z čeledi \"Gerrardinaceae\" do dnes již neexistující čeledi \"Flacourtiaceae\".\n\n\n"}
{"id": "813604", "url": "https://cs.wikipedia.org/wiki?curid=813604", "title": "Danny Cleary", "text": "Danny Cleary\n\nDanny Cleary (* 18. prosince 1978, Carbonear, Neufundland, Kanada) je kanadský hokejový útočník hrající v týmu severoamerické NHL Detroit Red Wings.\n\nDraftován byl v roce 1997 týmem Chicago Blackhawks a ještě ten rok se dostal do týmu Blackhawks, kde odehrál 6 zápasů, ale nezaznamenal v nich ani bod a tak byl poslán do farmářského celku Portland Pirates. V roce 1998 byl vyměněn do Edmontonu Oilers, který ho ale obratem poslal do svého farmářského celku Hamiltonu Bulldogs. Teprve v roce 2000 odehrál celou sezónu v týmu Oilers a v 81 zápasech zaznamenal 35 bodů. V roce 2004 se jako volný hráč upsal týmu Phoenix Coyotes, kde se mu sezóna moc nepovedla. V roce 2005 v době výluky NHL hrál ve švédské Elitserien.\n\nKdyž se v červnu roku 2005 upisoval jako volný hráč Detroitu Red Wings asi nečekal, že zažije nejlepší období své kariéry. V roce 2008 vyhrál s Detroitem svůj první a zatím jediný Stanley Cup. V roce 2011 pak dosáhl svého dosavadního bodového maxima, když nasbíral 46 bodů.\n\nCleary hrál téměř vždy playoff NHL, takže nemohl reprezentovat. Za Kanadu si zahrál jen na mistrovství světa 2002 ve Švédsku, kde v 7 zápasech nasbíral 3 body.\n\n"}
{"id": "813615", "url": "https://cs.wikipedia.org/wiki?curid=813615", "title": "Gale (kráter)", "text": "Gale (kráter)\n\nGale je impaktní kráter na povrchu Marsu, vzniklý v době asi před 3,5 – 3,8 miliardami let. Jeho průměr je 154 km a hloubka kolem 4 km. V jeho středu se nachází 4,5 km vysoká hora nazvaná Aeolis Mons. Kráter je pojmenován podle australského bankéře astronoma Waltera Fredericka Gala.\n\nV severozápadní části kráteru na planině Aeolis Palus přistálo 6. srpna 2012 vozítko NASA Curiosity. Dle plánu by mělo postupovat po úbočí hory, u které se předpokládá, že poskytne pohled do geologické minulosti Marsu.\n\n"}
{"id": "813624", "url": "https://cs.wikipedia.org/wiki?curid=813624", "title": "Boletus aestivalis", "text": "Boletus aestivalis\n\nBoletus aestivalis je latinské (vědecké) označení, pod kterým bylo v minulosti různými mykology popsáno několik samostatných druhů hřibovitých hub. V současnosti se používá obvykle jako synonymum pro hřib dubový (\"Boletus reticulatus\"), ale zvlášť ve starší literatuře je možné najít i odlišné použití. \"Aestivalis\" znamená letní.\n"}
{"id": "813695", "url": "https://cs.wikipedia.org/wiki?curid=813695", "title": "Naomi Broadyová", "text": "Naomi Broadyová\n\nNaomi Broadyová (* 28. února 1990 Stockport) je britská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do července 2012 čtyři tituly ve dvouhře a sedm ve čtyřhře.\n\nNa žebříčku WTA byla ve dvouhře nejvýše klasifikována v lednu 2012 na 185. místě a ve čtyřhře pak v květnu téhož roku na 186. místě. Trénuje ji otec Simon Broady.\n\nTenis začala hrát v sedmi letech. Má sestru a dva bratry, z nichž Liam Broady je také tenista. Roku 2007 se stala juniorskou mistryní Velké Británie v kategorii osmnáctiletých.\n\n"}
{"id": "813699", "url": "https://cs.wikipedia.org/wiki?curid=813699", "title": "Monte Mongioie", "text": "Monte Mongioie\n\nMonte Mongioie (někdy lokálně \"Mungiòia\", dříve též \"Cima Rascaira\", 2630 m n. m.) je hora v Ligurských Alpách. Leží na území Itálie v regionu Piemont. Jedná se o druhou nejvyšší horu Ligurských Alp. Na vrchol je možné vystoupit od chat Rifugio Havis De Giorgio a Rifugio Mongioie. Hora se nachází východně od Punta Marguareis.\n"}
{"id": "813702", "url": "https://cs.wikipedia.org/wiki?curid=813702", "title": "Cima delle Saline", "text": "Cima delle Saline\n\nCima delle Saline (2612 m n. m.) je hora v Ligurských Alpách. Leží na území Itálie v regionu Piemont. Jedná se o třetí nejvyšší horu Ligurských Alp. Na vrchol je možné vystoupit od chat Rifugio Havis De Giorgio a Rifugio Ciarlo-Bossi.\n"}
{"id": "813703", "url": "https://cs.wikipedia.org/wiki?curid=813703", "title": "Berberidopsidaceae", "text": "Berberidopsidaceae\n\nBerberidopsidaceae je čeleď vyšších dvouděložných rostlin z řádu \"Berberidopsidales\". Jsou to liány se střídavými jednoduchými listy a drobnými pravidelnými květy. Plodem je bobule. Čeleď má jen 3 zástupce ve 2 rodech, rostoucí v Chile a ve východní Austrálii.\n\n\"Berberidopsidaceae\" jsou liány se střídavými jednoduchými listy bez palistů. Čepel listů je celokrajná nebo ostnitě zubatá, zpravidla se zpeřenou žilnatinou. Květy jsou pravidelné, drobné, jednotlivé nebo v úžlabních či vrcholových květenstvích. Okvětí postupně přechází od kalichu ke koruně, v počtu 12 (9 až 15) lístků nebo je rozlišené na kalich a korunu. Tyčinek je u různých zástupců různý počet, od 5 po mnoho, a jsou volné. Semeník je svrchní, srostlý ze 3 plodolistů, s jedinou komůrkou a mnoha vajíčky. Plodem je mnohasemenná bobule.\n\nČeleď je omezena na poměrně malé areály. Druh \"Berberidopsis corallina\" roste v Chile, \"Berberidopsis beckleri\" a \"Streptothamnus moorei\" ve východní Austrálii.\n\nV minulosti byla čeleď \"Berberidopsidaceae\" řazena do řádu \"Violales\" (Dahlgren, Tachtadžjan). Cronquist řadil oba rody do dnes již zrušené čeledi \"Flacourtiaceae\". V systému APG I i APG II jsou \"Berberidopsidaceae\" ponechány nezařazené ve skupině \"Core Eudicots\". Řád \"Berberidopsidales\" se objevuje až v aktualizaci systému APG III z roku 2009.\n\n\"Berberidopsis\", \"Streptothamnus\"\n\n"}
{"id": "813707", "url": "https://cs.wikipedia.org/wiki?curid=813707", "title": "Don Omar", "text": "Don Omar\n\nDon Omar (narozený jako William Omar Landrón Rivera) je portorický reggaetonový zpěvák, rapper a herec. Někdy bývá označován pod přezdívkou El Rey, což španělsky znamená král.\n\nOd začátku své kariéry vydal pět studiových alb. Hned první studiové album \"The Last Don\" z roku 2003 bylo úspěšné a získalo ocenění platinové desky a dočkalo se dalších dvou speciálních vydání. Druhé album \"King of Kings\" z roku 2006 bylo nejlépe hodnocené reggaetonové album a nejlépe umístěné v amerických hitparádách do té doby. Nejznámějším hitem tohoto alba je singl „Angelito“. Další známé singly jsou „Sexy Robotica“, Chosen a Virtual Diva z alba \"iDon\" (2009) a „“ a „Danza Kuduro“, Taboo z alba \"\" (2011). Nejnovějším albem je \"\" z roku 2012.\n\n\n\n\nV singlu Los Bandoleros mu hostoval jeho nejlepší kamarád,další reggaeton zpěvák Tego Calderon, který shodou okolností si s Donem Omarem zahrál v pár filmech akční filmové série Rychle a Zběsile.\n\n\nSingl How We Roll zazněl ve filmu Rychle a Zběsile 5, jenž se odehrával v Brazílii, song hrál i na konci v závěrečných titulkách.\n\nSong Danza Kuduro byl nejlepší singl jaký kdy Don Omar vydal. Objevil se jako soundtrack v Rychle a Zběsile 5, kde samotný Don Omar hrál s Tegem Calderonem komickou dvojici Rica a Tega.\n\nSingl Taboo má melodii ze staré Lambady od Kaomy.\nDon Omar klip k songu stihl natočit v Brazílii, během doby jak se tam natáčelo Rychle a Zběsile 5 kde hrál.\n\nDon Omar společně se svým kámošem Tegem Calderonem se proslavil hlavně díky roli v pár dílech akční filmové série Rychle a Zběsile.\nChronologicky poprvé se napřed objevili v krátkém 20 min filmu Los Bandoleros, který sloužil jako prequel k následujícímu filmu Rychle a Zběsile 4.\nFilm se odehrává v Dominikánské republice, kam se po událostech z prvního dílu uchýlil Dominic Toretto. už tam nějaký ten pátek žije,tak se tam spřátelil s Ricem Santosem(Don Omar) a žije tam v jeho luxusní vile, kde mu spravuje auta. Pomůže mu jeho kamaráda Tega Lea(Tego Calderon) dostat z vězení, získá si tak jejich přízeň a stanou se oba součástí Torettova týmu v Dominikánské republice.\n\nPak se Don Omar společně s Tegem objeví na začátku Rychle a Zběsile 4, jak pomůžou Torettovi a jeho týmu ukrást cisternu. Ve filmu mají jen malé cameo na začátku, poté se tam už neobjeví.\n\nPak se objeví v následujícím dílu jak jsou Dominicem Torettem svoláni do Ria do Brazílie aby jemu a jeho týmu pomohli ukrást trezor z brazilské banky jednoho bohatého magnáta. V tomhle filmu má tahle dvojice více prostoru, jsou tam více vidět, často se tam předvádějí jako vtipná komická dvojka.\n\nPo dlouhé době se komická dvojka objevila i v tomhle filmu, kde však měli jen malé cameo na pár sekund.\n"}
{"id": "813711", "url": "https://cs.wikipedia.org/wiki?curid=813711", "title": "Denys Affre", "text": "Denys Affre\n\nDenys-Auguste Affre (27. září 1793 Saint-Rome-de-Tarn – 27. června 1848 Paříž) byl francouzský římskokatolický kněz a v letech 1840–1848 arcibiskup pařížský.\n\nDenys Affre studoval v kněžském semináři Saint-Sulpice v Paříži a dne 16. května 1818 byl vysvěcen na kněze. Stal se profesorem filozofie na semináři v Nantes. V letech 1823–1833 zastával funkce generálního vikáře v diecézích Luçon a Amiens. V roce 1839 byl jmenován biskupem koadjutorem ve Štrasburku, ale tuto funkci nikdy nevykonával, protože se mezitím stal kapitulním vikářem v Paříži a po smrti arcibiskupa Hyacintha Louise de Quélena byl dne 6. srpna 1840 jmenován na jeho místo.\n\nDenys Affre založil karmelitánskou školu a teologickou školu při Sorbonně (uzavřenou roku 1885 Julesem Ferrym). Snažil se o podporu křesťanství mezi dělnictvem, a proto zřídil množství nových farností v dělnických čtvrtích Ménilmontant, Plaisance, Petit-Montrouge, Maison-Blanche, Petit-Gentilly, Gare, Billancourt, Gros-Caillou, ale nechal také postavit baziliku svaté Klotyldy.\n\nBěhem pouličních nepokojů na konci června 1848 na protest proti uzavření národních dílen vyjednával jako prostředník mezi oběma stranami. Dne 25. června se objevil na barikádách u Faubourg Saint-Antoine spolu s dalšími církevními hodnostáři. Arcibiskup byl zasažen zbloudilou kulkou, o níž se neví, odkud byla vystřelena. Byl přenesen do presbytáře kláštera Saint-Antoine a následujícího dne převezen do biskupského paláce, kde 27. června zemřel. Jeho srdce bylo uloženo do kaple karmelitánů.\n\n"}
{"id": "813714", "url": "https://cs.wikipedia.org/wiki?curid=813714", "title": "Tête de l'Estrop", "text": "Tête de l'Estrop\n\nTête de l'Estrop (2961 m n. m.) je hora v Provensalských Alpách. Leží na území Francie v regionu Provence-Alpes-Côte-d'Azur nedaleko hranic s Itálií. Je to nejvyšší hora Provensalských Alp. U jejího úpatí pramení řeka Bléone, přítok Durance. Na vrchol je možné vystoupit z vesnic Prads-Haute-Bléone a Méolans-Revel v dolině Vallon du Laverq. Tětě je nejsevernější bod hory.\n\n"}
{"id": "813717", "url": "https://cs.wikipedia.org/wiki?curid=813717", "title": "Justin Abdelkader", "text": "Justin Abdelkader\n\nJustin Abdelkader (* 25. února 1987, Muskegon, USA) je americký hokejový útočník hrající v týmu severoamerické ligy NHL Detroit Red Wings\n\nV roce 2005 byl draftován Detroitem Red Wings. V NHL začal působit v roce 2007, ale za Red Wings odehrál pouze 2 zápasy a nezaznamenal v nich ani bod. V roce 2008 vyhrál s Detroitem Stanley Cup. Od roku 2009 nastupuje za Red Wings pravidelně až do dnes. Hraje ve 3. útočné formaci.\n\nSpojené státy americké reprezentoval zatím pouze na MS v ledním hokeji 2012 a poté na MS 2014 v Bělorusku, jako kapitán.\n\n"}
{"id": "813726", "url": "https://cs.wikipedia.org/wiki?curid=813726", "title": "Grande Séolane", "text": "Grande Séolane\n\nGrande Séolane (2909 m n. m.) je hora v Provensalských Alpách. Leží na území Francie v regionu Provence-Alpes-Côte-d'Azur nedaleko hranic s Itálií. Je to druhá nejvyšší hora Provensalských Alp. Na vrchol je možné vystoupit z vesnice Barcelonnette v dolině Valle dell'Ubaye.\n\n"}
{"id": "813730", "url": "https://cs.wikipedia.org/wiki?curid=813730", "title": "Malý Manín", "text": "Malý Manín\n\nMalý Manín (812.6 m n. m.) je slovenský vrch v Súľovských vrších.\n\nJižní svah vrchu se prudce svažuje do Manínské tiesňavy. Na druhé straně tiesňavy se rozkládá vyšší vrchol, geologicky a morfologicky příbuzný Veľký Manín.\n\nLeží severovýchodně od města Považská Bystrica, v katastru obce Považská Teplá.\n\n"}
{"id": "813733", "url": "https://cs.wikipedia.org/wiki?curid=813733", "title": "Jiří Novák (sochař)", "text": "Jiří Novák (sochař)\n\nJiří Novák (6. listopadu 1922, Přelouč – 19. února 2010, Turnov) byl český sochař a restaurátor. Podílel se na přípravě světové výstavy Expo 58 v Bruselu, je znám jako tvůrce kovových plastik pro veřejné prostředí a dále jako restaurátor, působící v ateliéru na Hrubé Skále. Mezi jeho životní díla patří vytvoření sekané kopie barokního sousoší Vidění sv. Luitgardy od Matyáše Bernarda Brauna pro Karlův most.\n\nV letech 1947–1960 byla jeho manželkou malířka a výtvarnice Olga Karlíková.\n\n\nV roce 1952 zahájil restaurátorskou činnost po boku volné umělecké tvorby, například sekané kopie soch pro palác Kinských (1954) nebo sochy sv. Václava (J. J. Bendl) z bývalého Koňského trhu v Praze v letech 1959–1960. Poté si zřídil restaurátorský ateliér u bývalé správní budovy hruboskalského pivovaru, kam dojížděl již od roku 1972. Proslavil se však především přesvědčivě vysekanou kopií sousoší Vidění sv. Luitgardy (Matyáš Bernard Braun 1710) pro Karlův most. Práce začal v roce 1993 v zahradním ateliéru pod hruboskalským zámkem. Kopie byla sekána do bloku hořického pískovce o objemu 16 metrů krychlových a váze 40 tun, vytěženého v Podhorním Újezdě. Vzorem pro kopii mu byl sádrový odlitek zhotovený pravděpodobně v průběhu II. světové války. Pavlu Charouskovi se v rozhovoru Jiří Novák svěřoval: „Byla to pro mě škola technologie, chápání a dělání sochařiny. Museli jsme vyvinout originální postup. Každý úsek práce… představoval technický problém. Luitgarda je pro mě životní zakázkou.“ Na Karlův most byla osazena v říjnu 1995. O dva roky později, v květnu 1997 již dokončoval další rozsáhlou zakázku – kopii deseti jelínkovských soch z kamenného mostu na Valdštejně, zatímco restaurované originály byly umístěny do místní kaple sv. Jana Nepomuckého. Ze sochařských kopií nelze opomenout jezdeckou sochu sv. Jiří před Kopicovou rychtou v Kacanovech-Vrchách, která je ojedinělou jezdeckou skulpturou lidového sochařství. Originál sochy je dnes možné spatřit v interiéru Muzea Českého ráje v Turnově.\n\n\n\n"}
{"id": "813734", "url": "https://cs.wikipedia.org/wiki?curid=813734", "title": "Koncertní sbor Permoník", "text": "Koncertní sbor Permoník\n\nSborové studio Permoník je dětský pěvecký sbor v Karviné.\n\nSbor byl založen v roce 1966 na ZŠ Víta Nejedlého v Karviné jako školní sbor. Od roku 1971 se stal součástí Závodního klubu Dolu ČSA a mohly ho navštěvovat děti z celého města. Od roku 1978 je součástí Základní umělecké školy Bedřicha Smetany a KSVČ Juventus.\nZa vším stáli manželé Eva a Ivan Šeinerovi, kteří toto sborové studio vybudovali a vychovali stovky absolventů.\n\nEva Šeinerová se narodila v roce 1942 ve Zlíně. Vysokoškolská studia absolvovala v Brně, kde byla mimo jiné i studentkou Františka Lýska. Po studiích odchází učit do Karviné, kde v roce 1966 zakládá dětský pěvecký sbor při ZŠ Víta Nejedlého. (...) Ten se později sloučil s pěveckým sborem ZŠ U Studny. Tento spojený dětský sbor dostal název po patronu horníků, Permoník. Od roku 1977 působí sbor pod karvinskou LŠU. Eva Šeinerová dlouhá léta působila jako ředitelka ZUŠ B. Smetany v Karviné. Je spoluzakladatelkou soutěže komorních ansámblů Stonavská Barborka. Pravidelně je zvána do porot sborových soutěží a je držitelkou Ceny Františka Lýska i Ceny Bedřicha Smetany. V roce 2016 jí bylo uděleno čestné občanství statutárního města Karviné za přínos v oblasti kultury.\n\nZ Permoníku vybudovala sborové studio se systémem přípravných oddělení. V současné době má sborové studio tato oddělení – \"Permoníček mladší\", \"Permoníček starší\", \"Přípravný sbor Permoník\", \"Mužský komorní sbor\" a \"Koncertní sbor Permoník\". Z rodičů, bývalých členů a přátel sboru vznikl smíšený sbor s názvem \"Sbor přátel zpěvu\". Každoročně dohromady studio čítá zhruba 200 aktivních zpěváků ve věku od 6 do 25 let.\nKoncertní sbor se pravidelně účastní tuzemských i zahraničních festivalů a soutěží (Janáčkův Máj, Janáčkovy Hukvaldy, Pražské jaro, Shizuoka Youth Festival, Busan Choral Festival and Competition, World Project - Sydney, New Yorku).\n\nDlouholetou sbormistryní byla zakladatelka studia Eva Šeinerová. Po padesáti letech působení v pozici hlavního sbormistra a uměleckého vedoucího předala svůj post Martině Juríkové, která je současnou sbormistryní koncertního sboru a byla jeho dlouholetou hlasovou poradkyní.\nS přípravnými odděleními spolupracovaly sbormisryně např. Radka Veselá, Karina Grimová, Stanislava Zimková-Burešová, Daniela Střílková, Petra Rašíková, Dominika Škrabalová, Zuzana Widnicová a další.\n\nSbor vystoupil na desítkách koncertech v České republice, ale také v Polsku, na Slovensku, v Rusku, Rakousku, Německu, Anglii, Švédsku, Řecku, Španělsku, 4× v USA, 5× v Japonsku, v Hong Kongu, Číně, Jižní Koreji a Austrálii, Gruzii.\n\nSbory účinkovaly na několika koncertech a natočily i CD s Janáčkovou filharmonií Ostrava, Českou filharmonií, Komorním orchestrem Janáčkovy filharmonie, Kubínovým kvartetem, městským DO Májovák, s cimbálovou muzikou Technik VŠB apod.\nRepertoár sboru zahrnuje písně od období renesance až po současnost. Interpretují skladby současných českých skladatelů Milana Báchorka, Eduarda Dřízgy, Vladimíra Studničky, Ilji Hurníka, Ivany Loudové, Jana Vičara, Jana Jiráska, Jiřího Laburdy, Petra Ebena, ale i zahraničních skladatelů Igora V. Katajeva, Ofera Bena-Amotse, Masaru Kawasakiho.\n\n"}
{"id": "813737", "url": "https://cs.wikipedia.org/wiki?curid=813737", "title": "Juno Beach", "text": "Juno Beach\n\nJuno Beach, česky pláž Juno, bylo kódové označení pro jednu z pěti pláží, na které se během vylodění v Normandii 6. června vylodily spojenecké jednotky. Pro vylodění na pláži byla určena kanadská 3. pěší divize a pár jednotek britských Commandos.\n\nJuno byla druhou pláží zleva, široká téměř 10 kilometrů, rozkládala se kolem malého rybářského přístavu Courseulles-sur-Mer. Dvě malé vesnice, Berniéres a Saint-Aubin, se nacházely na východ od Courseulles a několik malých vesnic se nalézalo za písečnými dunami a byly obsazeny Němci, kteří zde vybudovali opevnění.\n\nNejvětším nebezpečím pro vyloďující se jednotky nebyli překvapivě Němci, ale podvodní útesy. Ty donutily invazní jednotky přistát později, než byl plán, tedy až v 7:45, aby demoliční jednotky měly čas oblast vyčistit. Později se ukázalo, že některé z útesů byly vlastně vlnolamy. Oblast bránily složky 352. pěší divize, konkrétně 736. prapor.\n\nPláž Juno byla přidělena britské 2. armádě pod velením generála Milese Dempseyho a rozdělena do dvou sektorů, Nan (red, white, green) na východě a Mike(red, white) na západě. Útok měla podniknout kanadská 3. pěší divize, 7. brigáda, která měla přistát v oblasti Mike, a 8. brigáda přistávající u Berniéres v sektoru Nan. Cílem 3. divize bylo přerušit silnici Caen-Bayeux, dobýt letiště Carpiquet západně od Caen a vytvořit spojení mezi britskými plážemi Gold a Sword.\n\nPrvní útočná vlna přistála v 7:55, deset minut po stanovené hodině H a plné tři hodiny po optimálním nízkém přílivu. Toto zpoždění dostalo Kanaďany do obtížné situace. Překážky byly již částečně pod vodou, a ženisté je nemohli dostatečně odstranit. Každý člun byl tedy odkázán sám na sebe, a miny si vybraly vysokou oběť. Téměř 30 % všech vyloďovacích člunů na pláži Juno bylo zničeno nebo poškozeno.\n\nKrátce po přistání nebyla nepřátelská palba téměř žádná, německá postavení nemířila přímo na moře, ale spíše do vnitrozemí, ale postupem času se jim podařilo obrátit své zbraně proti útočníkům. Rota B královských winipegských střelců byla zredukována na jednoho důstojníka a 25 mužů, když se snažila dosáhnout pobřeží. Během prvních hodin existovala pravděpodobnost, že bude člověk zraněn v prvních sledech až 1:1. Během dopoledne, po těžkých bojích, Kanaďané dobyli Bernieres a později i Saint-Aubin. Postup dále do vnitrozemí už byl lepší, když se podařilo vylodit první tanky, a brzy se podařilo dosáhnout silnice Caen – Bayeux. Jedna jednotka 1. husarského tankového praporu byla tedy jedinou jednotkou z celé spojenecké invaze, které se podařilo dosáhnout všech cílů určených pro den D.\n\nNavečer 6. června se kanadská 3. divize spojila s britskou 50. divizí na pláži Gold, ale na druhé straně se jim nepodařilo spojit se s britskou 3. divizí z pláže Sword, nechávajíc mezeru 3 kilometry mezi nimi a pláží Sword, které využily jednotky německé 21. pancéřové divize, které podnikly protiútok. Kanaďané utrpěli vysoké ztráty, 1200 mužů z 21 400 vojáků, kteří se v den D vylodili – 1 z 18.\n"}
{"id": "813739", "url": "https://cs.wikipedia.org/wiki?curid=813739", "title": "Záskalie", "text": "Záskalie\n\nZáskalie může být:\n\n"}
{"id": "813742", "url": "https://cs.wikipedia.org/wiki?curid=813742", "title": "Anatole Saderman", "text": "Anatole Saderman\n\nAnatole Saderman (6. března 1904, Moskva, Rusko – 31. října 1993, Buenos Aires, Argentina) byl argentinský fotograf ruského původu se specializací na portrétní fotografii. Svým dílem se řadí mezi klasiky, jako jsou Horacio Coppola, Grete Stern, Juan Di Sandro nebo Annemarie Heinrich.\n\nNarodil se v Moskvě, kde absolvoval základní studium a ve čtrnácti letech emigroval s rodinou do Minsku, v roce 1921 do Lodže a odtud do Berlína. Následoval vzestup moci Hitlera a rodina se stěhovala do Paraguaye, poté na Uruguay. V roce 1926 pořídil Anatole Saderman své první fotografie, učil se portrétovat svého učitele Nikolaje Jaroboffa v Montevideo, když pracoval jako pouliční fotograf. V roce 1927 se přestěhoval do Asunciónu, kde pracoval ve studiu \"Electra\", ve kterém vydržel až do roku 1929. V roce 1932 se přestěhoval do Buenos Aires do studia \"Van Dyck\", ale o dva roky později si otevřel vlastní studio v Avenida Callao 1066.\n\nV roce 1953 vstoupil do argentinské skupiny Carpeta de los diez (Portfolio deset), ve které si fotografové komentovali svá díla, vyměňovali zkušenosti a organizovali výstavy. Schůzek se účastnili také Annemarie Heinrich, Juan Di Sandro, Hans Mann, Jorge Friedman, Alex Klein, Fred S. Schiffer, Ilse Mayer, José Malandrino, Max Jacoby, Pinélides Fusco, Eduardo Colombo, Augusto Valmitjana nebo Boreslaw Senderowicz. Díky skupině uspořádal svou první výstavu v roce 1954. V letech 1962–1966 žil v Římě, kde vystavoval městské krajiny v galerii Nova Pesa. Po návratu do Argentiny uskutečnil několik výstav. Portrétoval také řadu umělců mezi kterými byli například Borges, Emil Ludwig, Pier Paolo Pasolini, Pablo Neruda, Pablo Casals nebo Nicolás Guillén.\n\nV roce 1982 získal cenu premio Konex. V roce 1984 byl jmenován \"Váženým občanem hlavního města Buenos Aires\".\n\n"}
{"id": "813747", "url": "https://cs.wikipedia.org/wiki?curid=813747", "title": "Multinomické rozdělení", "text": "Multinomické rozdělení\n\nMultinomické rozdělení popisuje četnost dvou a více jevů, které jsou výsledkem nějakých pokusů. Multinomické rozdělení musí vyhovovat podmínkám: \n\n\nPříkladem může být například rozdělení četností jednotlivých hodnot na kostce, se kterou házíme. Pokud by nás zajímala pouze četnost jedné hodnoty na kostce v n nezávislých pokusech, pak by se jednalo o binomické rozdělení.\n\n"}
{"id": "813749", "url": "https://cs.wikipedia.org/wiki?curid=813749", "title": "Mistrovství Asie v rychlobruslení 2008", "text": "Mistrovství Asie v rychlobruslení 2008\n\nMistrovství Asie v rychlobruslení 2008 se konalo ve dnech 29. a 30. prosince 2007 v rychlobruslařské hale Bayi Speed Skating Oval v čínském Šen-jangu. Jednalo se o 9. mistrovství Asie. Z předchozího šampionátu obhajovali titul Jihokorejec Čoj Kwun-won a Číňanka Wang Fej.\n\nV Šen-jangu se pošesté stala mistryní Asie Japonka Maki Tabataová. Mezi muži podruhé zvítězil její krajan Hiroki Hirako.\n\n"}
{"id": "813751", "url": "https://cs.wikipedia.org/wiki?curid=813751", "title": "Mistrovství Asie v rychlobruslení 2009", "text": "Mistrovství Asie v rychlobruslení 2009\n\nMistrovství Asie v rychlobruslení 2009 se konalo ve dnech 4. a 5. ledna 2009 na otevřené rychlobruslařské dráze Tomakomai Highland Sport Center v japonském Tomakomai. Jednalo se o 10. mistrovství Asie. Z předchozího šampionátu obhajovali titul Japonec Hiroki Hirako a jeho krajanka Maki Tabataová.\n\nV Tomakomai se poprvé stala mistryní Asie Japonka Masako Hozumiová. Mezi muži podruhé zvítězil Jihokorejec Čoj Kwun-won.\n\n"}
{"id": "813752", "url": "https://cs.wikipedia.org/wiki?curid=813752", "title": "Glee: The Music, The Graduation Album", "text": "Glee: The Music, The Graduation Album\n\nGlee: The Music, The Graduation Album je dvanácté soundtrackové album z amerického televizního muzikálového seriálu \"Glee\". Album vyšlo ve Spojených státech amerických dne 15. května 2012 přes vydavatelství Columbia Records. Na albu se objevuje osm písní nahraných pro poslední epizodu třetí série s názvem Goodbye, ale nakonec pouze pět z nich zaznělo v této epizodě.\n"}
{"id": "813753", "url": "https://cs.wikipedia.org/wiki?curid=813753", "title": "Kostel svaté Anny (Skalice u České Lípy)", "text": "Kostel svaté Anny (Skalice u České Lípy)\n\nKostel svaté Anny ve Skalici u České Lípy byl postaven na počátku 18. století. Od roku 1965 je kostel s spolu s ohradní zdí a branami chráněn jako kulturní památka.\n\nPůvodně někde v těchto místech stával podle kroniky asi dřevěný kostelík svaté Anny z roku 1362. Nový zděný kostel byl postaven v letech 1712 až 1720 zednickým mistrem Kr. Hötzelem podle projektu neznámého pražského stavitele.\n\nProtože v letech 1623 až 1918 toto část vsi patřila velkopřevoru řádu maltézských rytířů, jejich znaky jsou zde vícekrát přítomny. Řádu patřily i další vsi v tomto kraji (Horní Libchava, Slunečná, Stružnice a Volfartice).\n\nKostel je jednou z 11 skalických památek zapsaných v Ústředním seznamu nemovitých kulturních památek České republiky.\n\nJednolodní stavba má obdélníkový tvar a obdélníkově řešený trojboký presbytář, má i obdélníkovou sakristii na severní straně stavby. Také okna jsou obdélníkových tvarů, nicméně jsou zakončena půlkruhově řešeným segmentem. Chrámová loď má plochý strop.\n\nHlavní oltář pochází z období kolem roku 1725. Mimo něj jsou na stranách dva oltáře postranní. Je zde celá řada soch - svatého Jana Křtitele, svatého Jana Nepomuckého, svatého Václava, svaté Anny, svatého Josefa i Panny Marie. Uvnitř je řada obrazů z cyklu Křížová cesta Josefa Müllera narozeného ve Skalici.\n\nKostel má své varhany pocházející z první poloviny 18. století, zhruba stejného stáří je křtitelnice se znakem maltézského kříže.\n\nPřed hřbitovem je barokní jednopatrová fara s maltézským znakem, před níž je sousoší svatého Jana Nepomuckého z roku 1763. Jeho součástí jsou sošky andělů. Obojí je též chráněno. V sousedství kostela je skalický hřbitov a začíná zde prvním zastavením Naučná stezka po památkách obce Skalice u České Lípy.\n\n"}
{"id": "813761", "url": "https://cs.wikipedia.org/wiki?curid=813761", "title": "Centrální Západní Karpaty", "text": "Centrální Západní Karpaty\n\nCentrální Západní Karpaty, někdy označované jako slovakidy jsou geologická oblast Západních Karpat, která v koncepcích různých autorů zahrnuje pásmo jádrových pohoří, veporské a gemerské pásmo někteří k němu zařazují i bradlové pásmo. Paleogeograficky odpovídají oblasti, která byla od mezozoika vymezena ze severu Váhickým a z jihu Meliatským oceánem. V mnohých zjednodušených geologických a geomorfologických členěních se jednotky zařazované do Centrálních Západních Karpat přiřazují k Vnitřním Západním Karpatům.\n\nNejstarší vývoj Centrálních Západních Karpat je možno sledovat v krystalinických horninách tatrika, veporika a gemeriku. Tyto oblasti poskytují důkazy o starší hercynské případně i kaledonské orogeneze. Poloha těchto celků však byla v období vrchního paleozoika odlišná od té dnešní. Původně se nacházely více na západ (přibližně v oblasti dnešního Švýcarska) a na východ podélně přecházely do oblasti oravika, které tvořilo šelf Českého masivu. Do dnešní polohy se dostaly v průběhu terciéru po uzavření Valaiského oceánu a následném zvrásnění bradlového a flyšového pásma v závěru alpinské orogeneze. Během těchto procesů došlo k rotaci bloku Alcapy na některých místech až o 90° proti směru hodinových ručiček. Extenze spojená se subdukcí Valaiského oceánu způsobila vznik neogénních kotlin a karpatských vulkanitů.\n"}
{"id": "813771", "url": "https://cs.wikipedia.org/wiki?curid=813771", "title": "Karadagové", "text": "Karadagové\n\nKaradagové nebo Karadžadagové ( \"Qaradaġlılar - Qaracadağlılar\", pro rozlišení \"Qaradağlı eli\", \"Karadağlılar - Karacadağlılar\", \"Карадагцы - Karadžhadagcy\") jsou etnickou skupinou Turkiců, náležící ke skupině íránských Ázerbájdžánců, žijících v severozápadním Íránu poblíž hranic s Ázerbájdžánem (plato Karadag - Černá Hora, na jih od řeky Araks, na severu provincie Východní Ázerbájdžán). Jejich název je odvozen od jména místa jejich bydlišť \"(velká hora nebo horské místo\", \"což v češtině znamená Černá Hora - Karadag\"). Přidaná přípona \"-ly\" vytváří smysl znamenající \"žijící v hornatých místech\". Velká sovětská encyklopedie považuje Černohorce za jednu z národopisných skupin Ázerbájdžánců. Černohorci mluví dialektem jazyka ázerbájdžánského.\n\nPodle jednoho názoru během Sáfiovského režimu v 15. a 16. století překočovali Černohorci, společně z některými turecky mluvícími kmeny, jako Šáhseveny a Kyzylbaši, z Anatolie do oblastí současného Ázerbájdžánského národa a stali se jejich součástí. Důsledkem rusko-íránských válek v letech 1804 - 1813 a 1826 - 1828 se stali smíšenou skupinou turecky mluvících Černohorců s potomky přistěhovalců z Kavkazu.\n\nPoté, co se usadili v Černé Hoře, začali se zabývat pastevectvím. Několik skupin ozbrojenců provádělo přepady, lupičství a drancování, a někdy také zaútočilo na města, která měla obchodní karavany (orientální hostinec) .\n\nČernohorci jsou tradičně rozděleni do sedmi kmenů. Žijí v neprůchodné hornaté oblasti Černé Hory. Severovýchodně od ní se nachází jedno z kočovných míst Šáhsevenů. Vzhledem k zeměpisné poloze je u Černohorců do určité míry zachován starý feudální vládní systém. Jejich tradiční kultura je typická pro pastorační národy západní Asie. Zabývají se polokočovným pastevectvím dobytka, takže sezónně migrují na západ od řeky Karasu, která je pravým přítokem Araksu. Většina Černohorců, usazených u pramenů řek, se zabývá zemědělstvím. Rozvinulo se zde také zahradnictví a hedvábnictví.. \n\nV oblasti kultury a tradic jsou Černohorci téměř totožní se Šáhseveny, stejně jako oni také mluví ázerbájdžánštinou. Černohorský dialekt je známý jako nejčistší varianta ázerbájdžánštiny, nejběžnější je v provincii Íránského Východního Ázerbájdžánu. V průběhu vlády Pahlavíské dynastie v Íránu se od Černohorců a dalších tureckých národů požadovalo učení v perštině. Černohorci jsou převážně muslimové, vyznávající formu ší'itského islámu. Ke konci 20. století k nim náleželo zhruba 30-40 tisíc obyvatel.\n\n"}
{"id": "813772", "url": "https://cs.wikipedia.org/wiki?curid=813772", "title": "Andrej Kavuljak", "text": "Andrej Kavuljak\n\nAndrej Kavuljak (5. prosince 1885, Ústie nad Oravou – 30. května 1952, Dolný Kubín) byl slovenský a československý historik a lesní inženýr.\n\n\nStudoval na gymnáziu v Trstené a v Banské Bystrici (1900–1904), na Vysoké škole hornické a lesnické v Banské Štiavnici. Byl vedoucím lesní správy v Párnici, kontrolorem Státních lesů a hlavním lesním rádcem Ředitelství Sl. lesů v Liptovském Hrádku. Externě přednášel na Vysoké škole zemědělského a lesnického inženýrství v Košicích. Během 1. světové války padl do zajetí na ruské frontě roku 1915. V letech 1918–1921 působil jako přednosta a lesní inspektor Zlatoustecké oblasti. Seznámil se s ruskou a později i sovětskou odbornou literaturou, po osvobození ji i překládal. Byl předním slovenským odborníkem na lesnictví. Teoretické a praktické zkušenosti shrnul do vysokoškolské učebnice o zařizování lesů a do národohospodářské studie o pasení v lesích. Věnoval se převážně historii lesnictví na Slovensku a zejména na Oravě. Výsledky studia shrnul v samostatných pracích a studiích.\n\n"}
{"id": "813773", "url": "https://cs.wikipedia.org/wiki?curid=813773", "title": "Carly Rae Jepsen", "text": "Carly Rae Jepsen\n\nCarly Rae Jepsen (* 21. listopadu 1985, Mission, Britská Kolumbie, Kanada) je kanadská zpěvačka a textařka. Pochází z Mission v Britské Kolumbii.\n\nV roce 2007 se umístila na třetím místě v páté řadě reality show Canadian Idol a zúčastnila se koncertního turné \"Canadian Idol Top 3\". Krátce po soutěži podepsala smlouvu s nahrávacími společnostmi Fontana a MapleMusic a své debutové album s názvem \"Tug of War\" vydala dne 30. září 2008.\n\nO tři roky později vyšel její nový singl, nazvaný \"Call Me Maybe\", který byl vydaný přes 604 Records a následovaně vyšlo její debutové extended play s názvem \"Curiosity\", dne 14. února 2012. Singl \"Call Me Maybe\" obdržel mnoho úspěchů, byl na prvním místě v hitparádách Billboard Hot 100 a Canadian Hot 100. Singl se umístil na prvním místě i v Austrálii, Irsku a Spojeném království. V roce 2012 podepsala smlouvu s Interscope Records.\n\nV roce 2016 vydala desku Emotion, kterou český web iREPORT pochválil za hravost a hitovost.\n\n\n\n\n\n"}
{"id": "813774", "url": "https://cs.wikipedia.org/wiki?curid=813774", "title": "Kaja", "text": "Kaja\n\nKaja může znamenat:\n"}
{"id": "813778", "url": "https://cs.wikipedia.org/wiki?curid=813778", "title": "Jozef Zsapka", "text": "Jozef Zsapka\n\nJozef Zsapka (* 17. ledna 1947, Komárno, Československo) je slovenský klasický kytarista a pedagog. Je zakladatelem kytarové hry na Slovensku. Vyučuje na bratislavské VŠMU a portugalské Universidade de Aveiro. Jako sólista koncertoval na všech kontinentech světa. Vystupuje také se svojí manželkou flétnistkou Dagmar Zsapka, se kterou tvoří Duo Zsapka. Nahrávky jeho hudby lze slyšet z více než 40 gramofonových desek a CD disků.\n\n"}
{"id": "813780", "url": "https://cs.wikipedia.org/wiki?curid=813780", "title": "Rrok Mirdita", "text": "Rrok Mirdita\n\nRrok Kola Mirdita (28. září 1939, Klezna, Černá Hora – 7. prosince 2015) byl arcibiskup diecéze Durrës-Tirana, primas albánské katolické církve a představený albánské biskupské konference.\n\nByl vysvěcen arcibiskupem Tolicem na kněze v roce 1965. Mnoho let sloužil jako farář v albánské komunitě v newyorském Bronxu.\n\nO Vánocích 1992 ho Jan Pavel II. jmenoval arcibiskupem v Drači-Tiraně. Papež Mirditu při své albánské cestě sám vysvětil na biskupa 25. dubna 1993. Spolusvětiteli byli Jozef Tomko a Camillo Ruini.\nMirdita inicioval v Tiraně výstavbu nové katedrály, která byla vysvěcena v roce 2002. Vedle ní stojí nová arcibiskupova rezidence.\n\nByl také ředitelem albánské Caritas.\n\n"}
{"id": "813782", "url": "https://cs.wikipedia.org/wiki?curid=813782", "title": "Jozef Gebura", "text": "Jozef Gebura\n\nJozef Gebura (26. květen 1902, Dolný Kubín - 23. říjen 1976, Veľký Biel) byl slovenský a československý lékárník.\n\nMaturoval na gymnáziu v Banské Bystrici (1920). Působil v Praze, Bratislavě a v Dolním Kubíně. Vedoucí kontrolní laboratoře léčiv a gelenické laboratoře v Žilině. Místopředseda Československé a Slovenské farmaceutické společnosti. Nositel několika resortních ocenění.\n"}
{"id": "813783", "url": "https://cs.wikipedia.org/wiki?curid=813783", "title": "Berberidopsidales", "text": "Berberidopsidales\n\nBerberidopsidales je malý řád vyšších dvouděložných rostlin. Zahrnuje jen 4 druhy dřevin ve 2 čeledích, rostoucí v Chile a v Austrálii.\n\n\"Berberidopsidales\" jsou stromy a liány se střídavými jednoduchými listy bez palistů. Okvětí je nejčastěji z 10 nebo 12 lístků, rozlišené na kalich a korunu nebo postupně přecházející. Tyčinek je různý počet, semeník je svrchní, srostlý ze 2 nebo 3 plodolistů.\n\nŘád zahrnuje jen 4 druhy ve 3 rodech a 2 čeledích. Rod \"Berberidopsis\" má dva druhy, ostatní jsou monotypické. Je zastoupen pouze v Chile a ve východní Austrálii.\n\n\"Berberidopsidales\" je zcela nový řád, který se v systematice poprvé objevuje v systému APG III z roku 2009. Čeleď \"Aextoxicaceae\" byla v klasických systémech řazena do řádu jesencotvaré (\"Celastrales\") nebo pryšcotvaré (\"Euphorbiales\"). Čeleď \"Berberidopsidaceae\" byla součástí řádu violkotvaré (\"Violales\"), případně byly její rody řazeny do čeledi \"Flacourtiaceae\".\n\n"}
{"id": "813784", "url": "https://cs.wikipedia.org/wiki?curid=813784", "title": "Sandra Zaniewská", "text": "Sandra Zaniewská\n\nSandra Zaniewská (* 3. ledna 1992 Katovice) je polská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do července 2012 šest titulů ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v červnu 2012 na 159. místě a ve čtyřhře pak v témže měsíci na 241. místě.\n\nSpolu se Srbkou Aleksandrou Krunićovou se probojovaly do finále juniorské čtyřhry na Australian Open 2009, v němž nestačily na americko-chorvatský pár Christina McHaleová a Ajla Tomljanovićová až v supertiebreaku [4–10].\n\nNarodila se v lednu 1992 v Katovicích do rodiny Macieje a Terezy Zaniewských. Má bratra Barteka. Tenis začala hrát v deseti letech a jako svůj vzor uvádí španělského tenistu Rafaela Nadala.\n\n"}
{"id": "813785", "url": "https://cs.wikipedia.org/wiki?curid=813785", "title": "Moravskoslezská fotbalová liga 2012/13", "text": "Moravskoslezská fotbalová liga 2012/13\n\nV soubojích dvacátéhodruhého ročníku Moravskoslezské fotbalové ligy 2012/13 se utkalo 16 týmů každý s každým dvoukolovým systémem podzim–jaro. Tento ročník začal v sobotu 11. srpna 2012 úvodními třemi zápasy 1. kola a skončil v sobotu 15. června 2013 zbývajícími třemi zápasy 30. kola.\n\nDo II. ligy postoupila prvá dvě mužstva, do Divize D sestoupilo poslední mužstvo tabulky a B-mužstvo Baníku bylo zrušeno.\n\n\nNejlepším střelcem ročníku se stal třinecký útočník Tomáš Gavlák, který soupeřům nastřílel 21 branku.\n\nZdroj: \n\nPoznámky:\n\n"}
{"id": "813791", "url": "https://cs.wikipedia.org/wiki?curid=813791", "title": "Floydova–Steinbergova metoda", "text": "Floydova–Steinbergova metoda\n\nFloydova–Steinbergova metoda distribuce chyby je algoritmus sloužící ke změně barevné charakteristiky obrazu při zachování původní vizuální informace v co největší míře a byl poprvé představen v roce 1976 Robertem W. Floydem a Louisem Steinbergem. Tento algoritmus je běžně používán k úpravě obrázků. Například při převádění do formátu GIF dojde tímto převodem k omezení maximálního počtu barev na 256.\n\nAlgoritmus zpracovává vstupní pixely zleva doprava, shora dolů. Při zaokrouhlení vstupní intenzity vzniká chyba, tuto chybu si algoritmus zapamatuje a použije ji k modifikaci hodnot dalších pixelů. Chyba se distribuuje pouze mezi sousedními pixely, které ještě nebyly upravovány, tzn. že se upravuje vždy následující pixel na řádku a pixely na dalším řádku. \n\nV některých případech se směr distribuce chyby mění po každém řádku \"cik-cak\" (zig-zag) nebo má speciální trajektorii, např. Hilbertova křivka. Dalšími způsoby distribuce chyby jsou například matice od Stuckiho, Burkese, Jarvise.\n"}
{"id": "813796", "url": "https://cs.wikipedia.org/wiki?curid=813796", "title": "Olaxovité", "text": "Olaxovité\n\nOlaxovité (\"Olacaceae\") je čeleď vyšších dvouděložných rostlin z řádu santálotvaré (\"Santalales\"). Jsou to dřeviny, často poloparazitické, vyskytující se v tropech všech kontinentů. Vyznačují se střídavými jednoduchými listy a drobnými květy s různým počtem květních částí.\n\nTaxonomie této čeledi je dosud nedořešena. Bylo prokázáno, že čeleď je v současné podobě parafyletická a v budoucnosti bude pravděpodobně rozdělena na několik různých monofyletických čeledí.\n\nOlaxovité jsou stromy, keře a liány se střídavými jednoduchými listy bez palistů. Některé rody jsou poloparazitické, získávající minerální živiny z kořenů hostitelských rostlin. U některých zástupců je přítomen bílý latex, patrný při nalomení tenké větévky nebo listu. Čepel listů je celokrajná, se zpeřenou žilnatinou nebo jednožilná (výjimečně je žilnatina dlanitá nebo od báze vícežilná.\n\nKvěty jsou malé, pravidelné, většinou oboupohlavné, jednotlivé úžlabní nebo v latách, hroznech nebo hlávkách. V květech je vyvinut číškovitý nebo kruhovitý nektáriový disk. Kalich je srostlý, miskovitý, ze 3 až 6 lístků, zpočátku drobný, později se u některých zástupců zvětšuje a podepírá nebo obaluje plod. Korunní lístky jsou volné nebo srostlé, ve stejném počtu jako kališní. Tyčinek je 3 až 18, jsou volné nebo navzájem srostlé, přirostlé ke koruně nebo nepřirostlé. Semeník je svrchní nebo polospodní, srostlý ze 3 (2 až 5) plodolistů, se stejným počtem komůrek nebo s jedinou komůrkou. Čnělka je jediná, s laločnatou bliznou. V každém plodolistu je 1 vajíčko. Plodem je peckovice nebo oříšek, plod je často obalen zdužnatělou češulí nebo podepřen zvětšeným vytrvalým kalichem.\n\nČeleď olaxovité (v širokém pojetí) zahrnuje asi 27 rodů a okolo 180 druhů. Je pantropicky rozšířena, s nehojnými přesahy do teplých oblastí mírného pásu. V Evropě není zastoupena.\n\nTaxonomie čeledi \"Olacaceae\" a příbuzných skupin řádu \"Santalales\" dosud není uspokojivě prozkoumána.\nV taxonomické studii řádu santálotvaré (\"Santalales\") z roku 2010 byly rody čeledi \"Olacaceae\" rozděleny celkem do 7 čeledí:\n\n\nToto rozdělení nebylo v následující verzi systému APG (APG IV z roku 2016) přijato s tím, že výsledky prozatím nejsou dostatečně průkazné, a čeleď byla prozatím ponechána v původním smyslu s tím, že je parafyletická.\n\nDrobné květy olaxovitých jsou vonné a opylovány především hmyzem. Dužnaté plody jsou šířeny zvířaty. Plody se zvětšeným vytrvalým křídlatým kalichem (např. \"Chaunochiton\") se šíří větrem.\n\n\nNěkteré stromy z čeledi olaxovité (např. \"Minquartia guianensis\" z tropické Ameriky) poskytují kvalitní dřevo. Ximenie americká (\"Ximenia americana\") má vonné dřevo, používané jako náhrada santalu. Plody jsou jedlé, semena mají projímavý účinek.\n\n\"Anacolosa\", \"Aptandra\", \"Brachynema\", \"Cathedra\", \"Chaunochiton\", \"Coula\", \"Curupira\", \"Diogoa\", \"Douradoa\", \"Dulacia\", \"Engomegoma\", \"Erythropalum\", \"Harmandia\", \"Heisteria\", \"Hondurodendron\", \"Maburea\", \"Malania\", \"Minquartia\", \"Ochanostachys\", \"Octoknema\", \"Olax\", \"Ongokea\", \"Petalocaryum\", \"Phanerodiscus\", \"Ptychopetalum\", \"Scorodocarpus\", \"Strombosia\", \"Strombosiopsis\", \"Tetrastylidium\", \"Ximenia\"\n\n"}
{"id": "813805", "url": "https://cs.wikipedia.org/wiki?curid=813805", "title": "Kottershof", "text": "Kottershof\n\nKottershof je zaniklá osada, která stávala na severu Doupovských hor, severovýchodně od zaniklé obce Tocov ve vojenském újezdu Hradiště.\n\nNázev osady je odvozen od příjmení Kotter, které má původ ve středněhornoněmckém slově koter (baráčník, domkář). Původní přípona \"dorf\" byla po zániku vesnice a založení hospodářského dvora nahrazena příponou \"hof.\" Název se v historických pramenech objevuje ve tvarech: Koterstorf (1545), kottersdorff (1528), Chotersstorff (1546), Kvtersdorff (1563), Kottersdorf (1607), Gottersdorff (1631), Kottersdorf (1705), Koteschof a Kotershof (1785), Gottershof (1787) a Göttershof nebo Kottershof (1846).\n\nV minulosti stávala na místě osady obec, která je v roce 1546 uváděna pod názvem Chottersdorf jako součást doupovského panství. V této době ji spolu s Tocovem, Petrovem a částí Doupova od Mašťovských odkoupil Hugo z Leisneku. Další zmínka o obci pochází z roku 1563. Na počátku 17. století ovšem zanikla a to pravděpodobně v důsledku třicetileté války. Někdy ve druhé polovině 18. století byl na jejím místě vystavěn poplužní dvůr Kottersdorf a několik domků. Ačkoliv dvůr spadal pod Tocov, tak domky již pod Tunkov. Roku 1787 jsou osada a poplužní dvůr Gottershof zmiňovány Schallerem jako součást Tunkova v kláštereckého panství. V letech 1868–1908 došlo k připojení Tunkova a Kottershofu k Martinovu, následně osadou osamostatněného Tunkova. Místní děti ovšem chodily do školy v Tocově. O víkendech osadu často s oblibou navštěvovali obyvatelé Tunkova. Stával zde výletní hostinec který vlastnil Rudolf Klotz z Tunkova. Po první světové válce u něho přibyl taneční parket. Roku 1930 je zde uváděno 19 stálých obyvatel. Posledním vlastníkem poplužního dvora byl Josef Tobisch, kterého spolu s manželkou a bratrem dne 2. června 1945 Češi zastřelili. V této době byla také zastřelena rodina Sacherů a dne 5. června 1945 majitel hostince Rudolf Klotz. Na počátku padesátých let 20. století se osada stala součástí Vojenského újezdu Hradiště, a byla zbořena.\n\n"}
{"id": "813807", "url": "https://cs.wikipedia.org/wiki?curid=813807", "title": "NK Osijek", "text": "NK Osijek\n\nNK Osijek je chorvatský fotbalový klub z Osijeku. Klub hraje nejvyšší chorvatskou ligovou soutěž Prva HNL.\n\n\nZnámá je fanouškovská skupina Kohorta Osijek, která byla založena v roce 1988.\n\n"}
{"id": "813809", "url": "https://cs.wikipedia.org/wiki?curid=813809", "title": "Antun Mihanović", "text": "Antun Mihanović\n\nAntun Mihanović (10. června 1796, Záhřeb – 14. listopadu 1861, Klanjec) byl chorvatský básník, představitel myšlenky ilyrismu. Znám je hlavně díky otextování chorvatské hymny.\n\nVystudoval právo a později pracoval jako vojenský soudce. Sloužil také jako rakouský konzul v Bělehradu, Soluni, Smyrně, Konstantinopoli a Bukurešti. V roce 1858 odešel z funkce poradce ministra a až do své smrti žil v obci Novi Dvori Klanječki.\n\nNapsal báseň \"Horvatska domovina\", která se koncem 19. století stala chorvatskou hymnou. Píseň byla poprvé vydána v roce 1835 v 10. exemplářích kulturního magazínu \"Danica ilirska\". V roce 1846 byla hudebně upravena Josipem Runjaninem a v roce 1861 dodatečně upravena Vatroslavem Lichteneggerem a poprvé prezentována na veřejnosti v této podobě. Jako národní hymna byla přijata v roce 1891.\n\nNapsal knihu \"Rěč domovini o hasnovitosti pisanja vu domorodnom jeziku\", která byla vydána ve Vídni v roce 1815. Myšlenky uveřejněné v této knize se staly jedním ze základovů ilyrismu.\n"}
{"id": "813812", "url": "https://cs.wikipedia.org/wiki?curid=813812", "title": "Slivno", "text": "Slivno\n\nSlivno může být:\n\n"}
{"id": "813813", "url": "https://cs.wikipedia.org/wiki?curid=813813", "title": "Mistrovství Asie v rychlobruslení 2010", "text": "Mistrovství Asie v rychlobruslení 2010\n\nMistrovství Asie v rychlobruslení 2010 se konalo ve dnech 9. a 10. ledna 2010 v rychlobruslařské hale Meiji Hokkaido-Tokachi Oval v japonském Obihiru. Jednalo se o 11. mistrovství Asie. Z předchozího šampionátu obhajovali titul Jihokorejec Čoj Kwun-won a Japonka Masako Hozumiová.\n\nV Obihiru se podruhé stala mistryní Asie Japonka Masako Hozumiová. Mezi muži poprvé zvítězil Jihokorejec I Sung-hun.\n\n"}
{"id": "813815", "url": "https://cs.wikipedia.org/wiki?curid=813815", "title": "Adéla Hesenská", "text": "Adéla Hesenská\n\nAdéla Hesenská (1324 – 1371) byla polská královna jako druhá manželka Kazimíra III. Byla dcerou Jindřicha II. Hesenského a Alžběty Durynské.\n\n29. září 1341 se Adéla vdala za ovdovělého polského krále Kazimíra III. Tomu jeho první žena Aldona zanechala dvě dcery, ale žádného mužského dědice. 29. září 1341 byla rovněž korunována polskou královnou. Nejednalo se o šťastné manželství a manželé brzy začali žít odděleně.\n\nKazimír v roce 1356 svou ženu definitivně opustil a oženil se se svou milenkou Kristinou, vdovou po bohatém obchodníkovi Mikuláši z Rokycan. Kvůli bigamii měl také napjaté vztahy s církví. S Kristinou žil i přes stížnosti (na žádost Adély) papeže Inocence VI. Manželství s Adélou trvalo až do roku 1363/1364, kdy se Kazimír znovu prohlásil za rozvedeného. Z manželství se nenarodily žádné děti a bylo anulováno v roce 1368.\n\nV roce 1365 se Kazimír oženil znovu, s Hedvikou Zaháňskou. Adéla a zřejmě i Kristina byly stále naživu, a tak i manželství s Hedvikou bylo považováno za bigamii a manželský původ tří dcer z něj narozených byl zpochybňován. Kazimír však dokázal přimět papeže tyto dcery legitimizovat.\n\nPo anulaci manželství se Adéla vrátila do Hesenska, kde také v roce 1371 (zřejmě v sedmačtyřiceti letech) zemřela.\n"}
{"id": "813818", "url": "https://cs.wikipedia.org/wiki?curid=813818", "title": "Mistrovství Asie v rychlobruslení 2011", "text": "Mistrovství Asie v rychlobruslení 2011\n\nMistrovství Asie v rychlobruslení 2011 se konalo ve dnech 28. a 29. prosince 2010 v rychlobruslařské hale Heilongjiang Indoor Rink v čínském Charbinu. Jednalo se o 12. mistrovství Asie. Z předchozího šampionátu obhajovali titul Jihokorejec I Sung-hun a Japonka Masako Hozumiová.\n\nV Charbinu se poprvé stala mistryní Asie Japonka Eriko Išinová. Mezi muži podruhé zvítězil Jihokorejec I Sung-hun.\n\n"}
{"id": "813819", "url": "https://cs.wikipedia.org/wiki?curid=813819", "title": "Anabta", "text": "Anabta\n\nAnabta je palestinské město v severní části Západního břehu Jordánu, které se nachází ve vzdálenosti 9 km východně od Tulkarmu. Podle údajů palestinského Ústředního statistického úřadu mělo v roce 2007 7 329 obyvatel.\n\nAnabta je spravována obecní radou a je jednou z nejstarších obcí v Tulkarmském guvernorátu. Zastavené území města má rozlohu cca 1300 dunamů (1,3 kilometr čtverečního). V okolí je rozvinuté pěstování oliv, fíků, mandlí a též lesní plochy. Voda je dodávána z pěti podzemních vrtů.\n\n"}
{"id": "813821", "url": "https://cs.wikipedia.org/wiki?curid=813821", "title": "Střední vrch (rozcestník)", "text": "Střední vrch (rozcestník)\n\nStřední vrch může být:\n\n\n"}
{"id": "813823", "url": "https://cs.wikipedia.org/wiki?curid=813823", "title": "Mistrovství Asie v rychlobruslení 2012", "text": "Mistrovství Asie v rychlobruslení 2012\n\nMistrovství Asie v rychlobruslení 2012 se konalo ve dnech 7. a 8. ledna 2012 v rychlobruslařské hale Sportpaleis Alau v kazašské Astaně. Jednalo se o 13. mistrovství Asie. Z předchozího šampionátu obhajovali titul Jihokorejec I Sung-hun a Japonka Eriko Išinová.\n\nV Astaně se poprvé stala mistryní Asie Japonka Miho Takagiová. Mezi muži potřetí zvítězil Jihokorejec I Sung-hun.\n\n"}
{"id": "813832", "url": "https://cs.wikipedia.org/wiki?curid=813832", "title": "Evropská silnice E19", "text": "Evropská silnice E19\n\nEvropská silnice E19 je evropskou silnicí 1. třídy. Začíná v Nizozemsku, v Amsterdamu a končí v Paříži. Celá trasa měří 551 kilometrů.\n\n\n\n\n"}
{"id": "813833", "url": "https://cs.wikipedia.org/wiki?curid=813833", "title": "Firma na splátky", "text": "Firma na splátky\n\nFirma na splátky, neboli \"společnost na splátky\" je službou, kterou nabízí poskytovatelé ready-made společností, která kopíruje příznivý trend začínajících malých firem podnikajících na území ČR. V současné době podniká jako OSVČ nebo jako malý podnikatel přes 1 milion subjektů, kteří vytváří 1/3 českého HDP.\n\nFirma na splátky nabízí možnost převodu společnosti na nového majitele za zálohu. Ke koupi obchodního podílu ready-made společnosti (např. s.r.o.) dojde podpisem Smlouvy o převodu obchodního podílu, která musí mít písemnou formu, musí být opatřena ověřenými podpisy a splňovat ostatní právní náležitosti. V mnoha případech dochází ve stejnou dobu k odvolání jednatele a jmenování nového jednatele. Až po zápisu změn ve společnosti do obchodního a živnostenského rejstříku dojde k doplacení služby.\n"}
{"id": "813837", "url": "https://cs.wikipedia.org/wiki?curid=813837", "title": "Bradlo (skalní útvar)", "text": "Bradlo (skalní útvar)\n\nBradlo je geomorfologicky významný útvar tektonického původu. Geomorfologicky se projevuje jako erozí vypreprarovaná skaliska.\n\nStarší členění rozlišovalo netektonické, tedy většinou geologicky poměrně mladé struktury jako jsou například rify, olistolity, bloky v sesuvech) a tektonické typy bradel. \n\nJako \"bradla švýcarského typu\" jsou označovány příkrovové trosky. V německé literatuře se pro ně používá termín \"klippe\" - útes. Moravský typ bradel tvoří šupiny v čelech příkrovů, známé jsou například ze ždánické jednotky flyšového pásma Karpat. Bradla pieninského typu jsou chápána jako od svého podkladu tektonicky oddělené čočky jurských a spodněkřídových karbonátů se vztyčeným až převráceným vrstevným sledem, vázané na bradlové pásmo. V minulosti bylo vyčleňováno vícero typů, např. rudinský, vršatecký, a v užším smyslu i samostatný pieninský.\n\nNovější návrhy klasifikace bradel, jsou založeny nejen na základě způsobu jejich vzniku ale i na poloze v prostředí. Podle způsobu vzniku jsou rozlišována primární bradla (oddělená tektonicky) a sekundární bradla (erozní, gravitačni a ta, která vznikla lidským přičiněním). Pokud je jejich vrstevnatost rovnoběžná s povrchem bradla, vytvářejí plošné skupiny (např. příkrovové trosky), jestliže mají vztyčenou polohu jsou seřazeny v řadách.\n\nPůsobením jednoho nebo vícero těchto faktorů vznikají geomorfologické objekty jako plošiny, „ještěrčí“ hřbety, olistolity a olistoplaky, případně jejich skupiny, brachyklinály („žebra“), stolové a svědecké hory, „želví“ hřbety, skalní věže a jehly (resp. mogoty) a kozí hřbety (kuesty). Tvar bradel může být pozměněn i lidskou činností.\n\n"}
{"id": "813839", "url": "https://cs.wikipedia.org/wiki?curid=813839", "title": "Svojkovský vodopád", "text": "Svojkovský vodopád\n\nVodopád se nachází v obci Svojkov, nedaleko silnice č.268 spojující obce Svojkov a Zákupy, okres Česká Lípa.\n\nVodopád je k vidění od podzimu do jara a po vydatných lijácích, v sušším období roku voda potoka jen stéká po třech kaskádách do Dlouhé rokle a dále do rybníčku v Malém Boru. V místě vodopádu v podstatě Dlouhá rokle začíná a je zde vodou vymleta do cca 8m šířky a cca 5m hloubky. Padající voda z vodopádu pravděpodobně v měkkém pískovci vymlela hluboký hrnec, avšak celé místo je zaneseno kamením a odpadky.\nV obci Svojkov, naproti křižovatce silnic č.268 a silnice do Svitavy je křižovatka s místní komunikací. Po levé straně této komunikace je patrné vymleté koryto (drobný potůček, malá tůňka), pokračující po soukromém pozemku mezi stromy. Budeme-li po komunikaci pokračovat cca 100 m a pak vlevo vstoupíme mezi stromy, terén se začne svažovat do Dlouhé rokle.\n\n"}
{"id": "813843", "url": "https://cs.wikipedia.org/wiki?curid=813843", "title": "Tunkov", "text": "Tunkov\n\nTunkov () je zaniklá obec ve vojenském újezdu Hradiště, v údolí potoka Bublavy, který pramení asi 1,3 km na jihozápad od obce, v Doupovských horách v nadmořské výšce 625 m, asi 12 km na jihozápad od Kadaně.\n\nNázev vesnice je odvozen ze jména Tomek ve významu Tomkův dvůr a z něj byl později postupně odvozen německý tvar Tunkau. V historických pramenech se objevuje ve tvarech: Tomkowa (1540), Tunkow (1542), Tunka (1644), Thuncka (1653) a Tunkau (1787).\n\nPrvní písemná zmínka o obci pochází z roku 1196, kdy ji vladyka Milhost z Mašťova nechává zapsat mnichům z kláštera ve Waldsassenu. Tehdy je uváděna jako \"Tulchowe.\" Roku 1394 je spolu s Telcovem součástí manství Okounov, ovšem v roce 1566 patřila do šumburského panství. Roku 1604 změnila vesnice v krátké době majitele. Nejprve ji vlastnila Markéta Boryňová, manželka Viléma Huvary z Lobenštejna, která vesnici prodala bratrům ze Šteinsdorfu. Ještě téhož roku ji odkupil Kryštof z Fictumu, majitel kláštereckého panství. Po Bílé hoře se panství dostalo do rukou Thunům. Podle dochovaných záznamů v urbáři zde k roku 1649 žilo sedm sedláků a jeden chalupník. Až do 18. století měli zdejší obyvatelé povinnost roboty na poplužním dvoře Šumná a to 237 dní ročně a dále se také podíleli na žních a senosečích. Z tohoto důvodu byl u Černýše zřízen most, o který se starala vrchnost. Na konci 18. století se robota přesunula z Šumné na dvůr Kottershof. Na základě údajů v berní rule zde k roku 1654 žil jeden sedlák, šest chalupníků a tři takzvaně na obci.\n\nJaroslav Schaller k roku 1787 v obci zmínil 24 čísel popisných a to i s osadou \"Gottershof.\" Roku 1846 pak Johann Gottfried Sommer uvedl 146 obyvatel, 28 domů a školu postavenou vrchností. Roku 1850 se obec odtrhla od panství Klášterec a připojili se k ní osady Telcov a Kottershof. Roku 1868 byla připojena k Martinovu, ovšem k 1. lednu 1908 se opět osamostatnila.\n\nZe zemědělských plodin se v Tunkově nejvíce dařilo ovsu, bramborám, pícninám a žitu, ale obyvatelé se zaměřovali především na chov dobytka a práci v lese. V roce 1883 byla v Telcově otevřena nová škola a tunkovská byla zrušena. Farou vesnice spadala pod Okounov. V roce 1863 zde žilo 80 mužů, 79 žen a stálo tu 35 zemědělských usedlostí. Podle adresáře z roku 1914 víme, že ve vsi byl truhlář, krámek, obchod a hostinec. Další hostinec pak stával v Kottershofu. Až do zřízení pošty ve Žďáru v roce 1872, chodila pošta do Klášterce. V roce 1914 došlo k otevření pošty v Tocově a k ní byl přiřazen i Tunkov. Podle záznamů ze stejného roku víme, že v obci žilo 219 obyvatel ve 35 domech. Do roku 1930 však došlo k jejich poklesu na 174 obyvatel ve 34 domech. V září 1944 při náletu na Krušnohoří byl zasažen i Tunkov, ale bez vážnějších škod. Dne 15. června 1953 proběhlo začlenění Tunkova do vojenského výcvikového prostoru Hradiště. Obec byla znovu vysídlena a srovnána se zemí.\n\nPři sčítání lidu v roce 1921 zde ve 35 domech žilo 199 obyvatel (z toho 99 mužů) německé národnosti a římskokatolického vyznání. Podle sčítání lidu z roku 1930 měla vesnice ve 34 domech 174 obyvatel se stejnou národnostní a náboženskou strukturou. Po roce 1945 došlo k vysídlení německého obyvatelstva a k roku 1947 se zde uvádí šestnáct stálých obyvatel.\n\n\n\n"}
{"id": "813846", "url": "https://cs.wikipedia.org/wiki?curid=813846", "title": "Santálotvaré", "text": "Santálotvaré\n\nSantálotvaré (\"Santalales\") je řád vyšších dvouděložných rostlin. V současném pojetí zahrnuje 7 čeledí. V naší květeně jej zastupuje lněnka, ochmet evropský a jmelí bílé. Zástupci řádu jsou často poloparazité, případně i nezelení parazité.\n\nSpolečné znaky, vymezující řád Santálotvaré, jsou zejména obsah polyacetylénů, jednosemenné nepukavé plody a typ placentace. Monofyletičnost této skupiny byla potvrzena i analýzou rbcL, atpB a 18S sekvencí DNA. U většiny zástupců jsou tyčinky naproti korunním lístkům. Mnozí zástupci jsou poloparazité a klasické kořeny jsou u nich nahrazeny haustorii. Mnoho taxonů má také spodní semeník.\n\nŘád santálotvaré zahrnuje byliny i dřeviny. Poloparazitické druhy rostou na kmenech a větvích nebo na kořenech hostitelských rostlin. Zástupci čeledi hlívencovité jsou nezelení obligátní kořenoví parazité. Listy santálotvarých jsou jednoduché, střídavé nebo vstřícné, nezřídka do různé míry redukované. Květy jsou různé od drobných po velké a nápadné. Okvětí je často více či méně redukované. Tyčinek je většinou stejný počet jako korunních lístků, případně méně. Semeník je svrchní až spodní, povětšině s jedinou čnělkou.\n\nŘád \"Santálotvaré\" zahrnuje (ve smyslu systému APG III) asi 2300 druhů ve 170 rodech a 7 čeledích. Největší čeledi jsou ochmetovité (asi 1000 druhů v 68 rodech) a santálovité (asi 1000 druhů ve 44 rodech).\n\nŘád je rozšířen celosvětově, nejvíce zástupců je v tropech. V naší květeně jsou zastoupeny 3 rody: lněnka (\"Thesium\") a jmelí bílé (\"Viscum album\") z čeledi santálovité (\"Santalaceae\") a ochmet evropský z čeledi ochmetovité (\"Loranthaceae\").\n\nTaxonomie řádu santálotvaré je dosti složitá a dosud není zcela dořešena. Velké změny nastaly zejména ve vymezení jednotlivých čeledí. Z čeledi ochmetovité byly vyjmuty čeledi jmelovité (\"Viscaceae\") a \"Eremolepidaceae\" a později vřazeny do čeledi santálovité. Nově byly ustaveny čeledi \"Schoepfiaceae\" a \"Opiliaceae\", jejichž rody byly dříve řazeny do čeledi santálovité (\"Santalaceae\"), příp. olaxovité (\"Olacaceae\").\n\nV systému APG III, vydaném v roce 2009, byla do řádu santálotvaré vřazena obligátně parazitická čeleď \"Balanophoraceae\", která byla do té doby mezi čeleděmi s nejasným zařazením. Čeleď \"Olacaceae\" je zjevně parafyletická skupina, pro nedostatečnou prozkoumanost je však v systémech APG III i APG IV zatím ponechávána jako sběrný taxon. Komplexní revize řádu \"Santalales\" na základě molekulárních metod byla publikována v roce 2010. Čeleď \"Olacaceae\" je v ní rozdělena do 7 monofyletických čeledí (Olacaceae, Aptandraceae, Ximeniaceae, Coulaceae, Strombosiaceae, Erythropalaceae a Octoknemataceae), které tvoří bazální větve řádu santálotvaré. Podobně čeleď santálovité (\"Santalaceae\") je rozdělena na 7 čeledí (Amphorogynaceae, Cervantesiaceae, Comandraceae, Nanodeaceae, Santalaceae, Thesiaceae a Viscaceae), přestože je jako celek monofyletickou skupinou.\n\nSantál bílý (\"Santalum album\") z čeledi santálovité je zdrojem známé vonné silice. Význam ostatních druhů řádu je spíše okrajový. Některé mají využití v medicíně. Zástupci čeledi hlívencovité jsou pozoruhodné rostliny připomínající svým vzhledem spíše houbu.\n\n"}
{"id": "813849", "url": "https://cs.wikipedia.org/wiki?curid=813849", "title": "Vjačeslav Čornovil", "text": "Vjačeslav Čornovil\n\nVjačeslav Čornovil, ukrajinsky В'ячесла́в Макси́мович Чорнові́л (24. prosince 1937 – 25. března 1999) byl ukrajinský pravicový politik a disident z časů SSSR.\n\nZa éry Sovětského svazu byl mnohokrát vězněn pro své politické názory. V časech perestrojky a na počátku ukrajinské nezávislosti vstoupil do oficiální politiky. Roku 1991 neúspěšně kandidoval na ukrajinského prezidenta. V letech 1994–1998 byl předsedou pravicové strany \"Narodnyi Ruch Ukrajiny\" (\"Народний Рух України\") a poslancem parlamentu za tuto stranu. Roku 1999 měl být hlavním protikandidátem Leonida Kučmy v prezidentských volbách, v průběhu kampaně však zahynul při automobilové nehodě. Oficiální vyšetřování ministerstva vnitra konstatovalo nešťastnou náhodu, vzniklo však mnoho konspiračních teorií. V anketě Velcí Ukrajinci konané roku 2008 obsadil 7. místo.\n\n"}
{"id": "813855", "url": "https://cs.wikipedia.org/wiki?curid=813855", "title": "Nikolaj Nikolajevič Ryžkov", "text": "Nikolaj Nikolajevič Ryžkov\n\nProtojerej Nikolaj Nikolajevič Ryžkov (26. září 1868, Borisovka, Grajvoronský ujezd, Kurská gubernie – 6. února 1920 Petrohrad), byl pravoslavný kněz, představený pravoslavných chrámů v Praze a Karlových Varech a propagátor slovanské vzájemnosti. Za první světové války v roce 1914 byl jako občan nepřátelského státu zatčen a odsouzen pro velezradu k trestu smrti. Po intervenci ruské vlády byl v roce 1917 milostí císaře Karla I. osvobozen.\n\nNarodil se jako syn v rodině pravoslavného kněze. Absolvoval duchovní seminář v Kursku a pak byl, jako nejlepší student, poslán na duchovní akademii v Kyjevě, kterou dokončil roku 1892 s hodností kandidáta-magistranta teologie. Tři roky působil jako korektor v petrohradské synodální tiskárně. 20. ledna 1895 byl jmenován žalmistou pro Vídeňský pravoslavný chrám a zároveň i úředníkem ruského konzulátu ve Vídni. V letech 1897-1901 byl řádným posluchačem Filosofické fakulty Vídeňské univerzity.\nV roce 1901 byl vysvěcen na kněze a ustanoven představeným pravoslavných chrámů v Praze a Karlových Varech. Protojerejem (biskupem) byl jmenován v roce 1907.\n\nNikolaj Ryžkov se zajímal o problematiku slovanských národů v Rakousku-Uhersku. Během své služby ve Vídni se stýkal s mnohými slovanskými pracovníky. Nové a úrodné pole své působnosti nalezl v Praze. Na konci 19. století přestoupilo nevelké množství Čechů k pravoslaví, avšak větší a organizované přestupy nastaly až za jeho působení v Čechách. V roce 1903 stál u založení spolku „Pravoslavná beseda“, později, v letech 1904-1905 nastává příliv z řad starokatolíků k pravoslaví. V téže době se Ryžkov domáhá získání povolení vést bohoslužby v českém jazyce, vyučuje náboženství v češtině, vydává český pravoslavný katechismus a po tři roky české pravoslavné kalendáře, vede matriky pro pravoslavné Čechy v zastoupení srbského duchovního správce ve Vídni. Ryžkov se tak stává prvním knězem české pravoslavné církve ve 20. století.\n\nV lodi kostela sv. Mikuláše na Staroměstském náměstí v Praze je textová pamětní deska se zněním: „MUČEDNÍK ZA PRAVOSLAVNOU / VÍRU A VĚRNOST SLOVANSTVU / PROTOJEREJ A 1901–1914 / PŘEDSTAVENÝ TOHOTO CHRÁMU / O. NIKOLAJ RYŽKOV / 26. IX. 1868 – 6. II. 1920.“\n\n"}
{"id": "813865", "url": "https://cs.wikipedia.org/wiki?curid=813865", "title": "Polytelis", "text": "Polytelis\n\nPolytelis – druh: pták; čeleď: Papoušci (Psittacidae), druhy nacházející se v Austrálii.\n\nZástupci rodu Polytelis dosahují délky 40- 46cm. Řadí se mezi nejlepší letce Austrálie, proto je nevhodné mít je v malé kleci nebo pokojové voliéře. Strava se skládá ze směsi semen do které se přidává ovoce a zelenina. Nevýhodou chovu těchto papoušků je jejich velice pronikavý hlas.\n\nDo tohoto rodu patří\n\n"}
{"id": "813871", "url": "https://cs.wikipedia.org/wiki?curid=813871", "title": "1990 ve filmu", "text": "1990 ve filmu\n\n\n\n"}
{"id": "813872", "url": "https://cs.wikipedia.org/wiki?curid=813872", "title": "Géraldine Savary", "text": "Géraldine Savary\n\nGéraldine Savary (* 14. listopadu 1968, Bulle) je švýcarská politička (SP) a novinářka.\n\nJejí politická kariéra začala v roce 1998 v obecní radě města Lausanne. Při švýcarských parlamentních volbách v roce 2003 byla zvolena do Národní rady a v roce 2007 do státní rady kantonu Waadt. Od června 1999 do prosince 2003 byla prezidentkou SP Lausanne.\n\nGéraldine Savary žije v Lausanne, je vdaná a má dvě děti.\n\n"}
{"id": "813876", "url": "https://cs.wikipedia.org/wiki?curid=813876", "title": "Blue Stahli", "text": "Blue Stahli\n\nBlue Stahli je jednočlenný hudební projekt pocházející z Detroitu. V roce 2007 jej založil multiinstrumentalista Bret Autrey. Hudba Blue Stahli se vyznačuje agresivní elektrickou kytarou, rychlými rytmy, breakbeaty, melodickými vokály a množstvím efektů. Pohybuje se tak na rozhraní alternativního metalu, elektronické a industriální hudby.\n\n"}
{"id": "813879", "url": "https://cs.wikipedia.org/wiki?curid=813879", "title": "Trois-Évêchés", "text": "Trois-Évêchés\n\nTrois-Évêchés (2818 m n. m.) je hora v Provensalských Alpách. Leží na území Francie v regionu Provence-Alpes-Côte-d'Azur nedaleko hranic s Itálií. Na vrchol je možné vystoupit z města Embrun v dolině Vallée de l'Ubaye.\n\n"}
{"id": "813883", "url": "https://cs.wikipedia.org/wiki?curid=813883", "title": "Wimbledon 2012 – ženská čtyřhra", "text": "Wimbledon 2012 – ženská čtyřhra\n\nObhájcem titulu byl třetí nasazený česko-slovinský pár Květa Peschkeová a Katarina Srebotniková, který podlehl ve druhém kole italské dvojici Francesca Schiavoneová a Flavia Pennettaová po třísetovém průběhu utkání.\n\nVítězkami se staly americké sestry Serena a Venus Williamsovy, které ve finále zdolaly šestý nasazený pár Andrea Hlaváčková a Lucie Hradecká ve dvou sadách. Získaly tak pátý wimbledonský titul z této soutěže.\n\n\nPavouk ženské čtyřhry ve Wimbledonu 2012 na Wimbledon.com\n"}
{"id": "813885", "url": "https://cs.wikipedia.org/wiki?curid=813885", "title": "Icacinaceae", "text": "Icacinaceae\n\nIcacinaceae je čeleď vyšších dvouděložných rostlin. Jsou to dřeviny s jednoduchými střídavými listy a drobnými pravidelnými květy, rostoucí v tropech celého světa. Čeleď prošla s nástupem molekulárních metod četnými změnami a řada rodů byla rozřazena do jiných čeledí. Některé druhy mají místní význam jako potraviny.\n\nZástupci čeledi \"Icacinaceae\" jsou keře, stromy a liány se střídavými (výjimečně vstřícnými, např. u liánovitých rodů \"Mappianthus\" a \"Iodes\") jednoduchými listy bez palistů. Liány mohou mít úponky. Čepel listů je obvykle celokrajná, se zpeřenou žilnatinou.\nKvěty jsou pravidelné, obvykle oboupohlavné, drobné, nejčastěji 5-četné, v úžlabních nebo vrcholových květenstvích různých typů.\nKalich je drobný, srostlý a obvykle vytrvalý. Korunní lístky jsou volné nebo na bázi srostlé, zřídka mohou i chybět. Tyčinek je stejný počet jako korunních lístků, jsou volné nebo přirostlé ke krátké korunní trubce. Semeník je svrchní, srostlý ze 2 plodolistů (někdy interpretován jako jednoplodolistový) a obvykle s jedinou komůrkou. Čnělka je jediná, často krátká. Plodem je nejčastěji jednosemenná peckovice.\n\n\"Icacinaceae\" jsou pantropická čeleď, s nehojnými přesahy do subtropických oblastí. V současném pojetí zahrnuje asi 165 až 200 druhů ve 23 rodech. Největší rody jsou \"Pyrenacantha\" (30 druhů) a \"Iodes\" (28 druhů) Většina rodů je svým výskytem omezena na jediný kontinent, respektive fytogeografickou oblast. Většina druhů roste v tropických deštných lesích.\n\nV klasickém pojetí zahrnovala čeleď \"Icacinaceae\" celkem 52 rodů a asi 400 druhů, v roce 2001 byla shledána parafyletickou. Celkem 16 rodů bylo přesunuto do řádu cesmínotvaré (\"Aquifoliales\"): rody \"Citronella\", \"Gonocaryum\", \"Leptaulus\" a \"Pseudobotrys\" do čeledi Cardiopteridaceae a rody \"Cantleya\", \"Codiocarpus\", \"Discophora\", \"Gastrolepis\", \"Gomphandra\", \"Grisollea\", \"Hartleya\", \"Irvingbaileya\", \"Lasinanthera\", \"Medusanthera\", \"Stemonurus\" a \"Whitmorea\" do nové čeledi Stemonuraceae. Rod \"Pennantia\" (pilour) byl přeřazen do samostatné nové čeledi Pennantiaceae v rámci řádu miříkotvaré (\"Apiales\").\n\nV systému APG byla čeleď \"Icacinaceae\" zprvu ponechána nezařazená do řádu v rámci skupiny \"Euasterids II\" (APG I) nebo \"Euasterids I\" čili \"Lamiids\" (APG II, APG III). Ve verzi APG IV z roku 2016 je řazena spolu s čeledí \"Oncothecaceae\" do nového řádu \"Icacinales\", který tvoří bazální větev skupiny \"Lamiids\". Čeleď \"Icacinaceae\" v tomto pojetí zahrnuje 23 rodů. Celkem 10 rodů (\"Apodytes\", \"Calatola\", \"Cassinopsis\", \"Dendrobangia\", \"Emmotum\", \"Ottoschulzia\", \"Oecopetalum\", \"Poraqueiba\", \"Platea\", \"Rhaphiostylis\") bylo na základě molekulárních analýz přesunuto do čeledi Metteniusaceae, která původně zahrnovala pouze rod \"Metteniusa\".\n\nDruh \"Casimirella ampla\" má velké škrobnaté hlízy, které jsou po vymytí hořké chuti jedlé. Ze semen a hlíz afrických druhů \"Icacina oliviformis\" a \"I. senegalensis\" se připravuje škrobovitá mouka.\nListy asijského rodu \"Rhyticaryum\" jsou využívány jako zelenina. Semena \"Phytocrene\" a \"Sarcostigma\" jsou jedlá.<ref name=\"mam-7/2\"></ref>\n\n\"Alsodeiopsis\",\n\"Casimirella\",\n\"Cassinopsis\",\n\"Desmostachys\",\n\"Hosiea\",\n\"Icacina\",\n\"Iodes\",\n\"Lavigeria\",\n\"Leretia\",\n\"Mappia\",\n\"Mappianthus\",\n\"Merrilliodendron\",\n\"Miquelia\",\n\"Natsiatopsis\",\n\"Natsiatum\",\n\"Nothapodytes\",\n\"Phytocrene\",\n\"Pleurisanthes\",\n\"Pyrenacantha\",\n\"Rhyticaryum\",\n\"Sarcostigma\",\n\"Sleumeriana\",\n\"Stachyanthus\"\n"}
{"id": "813886", "url": "https://cs.wikipedia.org/wiki?curid=813886", "title": "Česko na Mistrovství Evropy v atletice 2012", "text": "Česko na Mistrovství Evropy v atletice 2012\n\nEvropského šampionátu v Helsinkách se ve dnech 27. června – 1. července 2012 účastnilo 43 českých atletů (25 mužů a 18 žen). Jednalo se do té doby o druhou nejširší nominaci českého týmu. Víc atletů reprezentovalo Česko jen na ME v atletice 2006 v Göteborgu, kam odletělo 45 závodníků.\n\nJedna z největších adeptek na medaili, oštěpařka Barbora Špotáková nakonec na kontinentální šampionát neodcestovala. Společně se svým trenérem Janem Železným se rozhodli dát přednost tréninku a přípravě na hlavní vrchol sezóny, olympijské hry v Londýně. Podobně se rozhodla také další oštěpařka Jarmila Klimešová. Chyběl také překážkář Petr Svoboda, který byl nucen kvůli vleklému zranění s achillovkou vynechat celou sezónu.\n\nPrvní medaili pro českou výpravu vybojoval oštěpař Vítězslav Veselý, který sice v kvalifikaci skončil až desátý, ale ve finále předvedl ve druhé sérii hod dlouhý 83,72 m. Tento výkon nikdo nedokázal přehodit a Česko poprvé v historii získalo v této disciplíně na ME v atletice mezi muži zlatou medaili. Veselého trenér Jan Železný dokázal dvakrát vybojovat pouze bronz (ME 1994, ME 2006). Druhý cenný kov vybojovala Denisa Rosolová, která si v závodě na 400 metrů překážek doběhla pro stříbrnou medaili. Ve finále si vylepšila hodnotu osobního maxima na 54,24 sekundy a prohrála jen s Ruskou Irinou Davydovovou, která zvítězila časem 53,77 s. Stejně jako na předchozím ME v atletice 2010 v Barceloně, i v Helsinkách skončila překážkářka Zuzana Hejnová těsně pod stupni vítězů, na 4. místě. Druhou zlatou medaili získal sprinter Pavel Maslák v běhu na 400 metrů, když cílem proběhl v čase 45,24 s a na druhého Maďara Nagyho měl v cíli náskok 28 setin sekundy.\n\nDesetiboj\nSedmiboj\n\n"}
{"id": "813887", "url": "https://cs.wikipedia.org/wiki?curid=813887", "title": "Na Hutích (Praha)", "text": "Na Hutích (Praha)\n\nHutě (též Na Hutích, Kyje na Hutích) je čtvrť tvořící severní výběžek katastrálního území Kyje, s jehož hlavní částí je spojena pouze úzkým hrdlem poblíž bývalého Černého mostu, mezilehlá část Kyjí byla v roce 1987 převedena do nové čtvrti Černý Most. Statisticky je tato část Kyjí vedena jako základní sídelní jednotka Na hutích-Rajská zahrada. K Hutím patří též ZSJ Na hutích-západ východně od vilové čtvrti, ta náleží ke katastrálnímu území Hloubětín a nachází se v ní jediný adresní bod, areál středního odborného učiliště gastronomie a podnikání (bývalého podniku Pramen). Místní název Hutě je vztahován i k části hloubětínské ZSJ Nad bažantnicí, severně od budovy učiliště Pramen. Všechny části Hutí patří k městské části Praha 14 v městském obvodu Praha 9 hlavního města Prahy. Území leží severně od sídliště Černý Most a východně od Hloubětína, s nimiž je spojuje přes společný úsek železničních tratí 231 a 070 most ulice Za Černým mostem, jímž byl nahrazen dřívější tzv. Černý most.\n\nStarší zástavba je složená především z rodinných domů. Developeři budují v oblasti Hutí nové bytové domy i řadové rodinné domky, například komplex v klínu mezi ulicemi Za Černým mostem a Jordánská, v okolí Peluškové ulice. Obytný soubor postavený kolem roku 2009 nese název Kyje-Hutě. Severovýchodně jsou Hutě obklopeny poli; v této oblasti developer Ekospol a.s. buduje obytné celky Panorama Kyje I, II, III (kolem nové Sicherovy ulice); první územní rozhodnutí po I. etapu bylo vydáno v roce 2007.\n\nV blízkosti Hutí je Vysočanská radiála, Pražský okruh, dálnice D10 a D11. Místními komunikacemi jsou spojeny s Černým Mostem, Hloubětínem a Satalicemi.\nHutě obsluhují autobusy pražské MHD (linky 201 a 396). Na jihu je situována stanice metra Rajská zahrada.\nObcí prochází železniční tratě 231 a 070, které se před Hutěmi (ve směru na Prahu) spojují. Do budoucna se počítá s výstavbou železniční stanice v blízkosti Rajské zahrady, v souvislosti se zastávkou dojde i k výstavbě pěší lávky, která zlepší propojení mezi Hutěmi a tímto dopravním uzlem a sídlištěm Černý Most.\n\nNa Hutích se nacházejí dva parky o nevelké rozloze. Prvním je park u autobusové zastávky Hutě (směr Satalice), kde se nachází jezírko. Druhý park se nachází ve vzdálenosti 200 metrů na pomezí ulic Babylonská a Splavná. Využíván je především ke sportovním aktivitám. Kromě dětského hřiště se zde nalézá i minigolf. Na jižní straně se nachází travnatá plocha s brankami, tenisové kurty a v roce 2017 vybudované dvě multifunkční oplocené sportovní plochy. Jedna z ploch je určena i k zaledňování. V současnosti je jedna z ploch nepřístupná do dořešení reklamace u dodavatele. V minulosti se zde nalézala i malá sokolovna, která v 90. letech vyhořela (na místě je patrná pouze základová deska). Kvůli nedořešeným vlastnickým vztahům, souvisejícím se zánikem místního Sokola, jsou kurty a hřiště neudržované. Nohejbalové hřiště je pak spravováno svépomocí místních. Dále se v Hutích nalézá i squashová hala.\n\nNa území Hutí se nachází Střední odborné učiliště gastronomie a podnikání, nazývané Pramen. Jedná se o nejvyšší budovu v okolí, ve které se nachází učňovský hotel s restaurací, studentské koleje a ubytovna. V minulosti se v Hutích nacházela i jednotřídka, postavená v meziválečném období. V 60. letech přestala plnit svou funkci. Navzdory tomu budova zůstala bez větších stavebních úprav dodnes a momentálně slouží jako hostinec, klubovna minigolfového hřiště.\n\nNa pomezí k. ú. Kyje a Hloubětín (okolí dnešní ulice Za Černým mostem) probíhala od poloviny 18. století těžební činnost. Těžba byla rozprostřena do dvou lokalit, které sousedily. Větší z nich byla Fejkova pískovna, která je mezi speleology známá jako Bílý kůň. Těžba započala v polovině 19. stol. a byla ukončena nedlouho po 2. sv. válce, poté fungovaly rozsáhlé podzemní prostory jako sklady ovoce a zeleniny. Nacházejí se zde stopy jak po těžbě písku, tak zbytky elektroinstalace a skladových prostor. Byly zde pozorovány i dvě kolonie netopýrů. Některé její části byly vylity betonem (2001 - výstavba kanalizace, 2006 - výstavba řadových RD). Od roku 2007 není přístupná.\nNa jih od Bílého koně se nacházela huť s dolem Sv. Antonína Paduánského založená roku 1767. Těžilo se zde uhlí, za účelem získání pyritu na výrobu kyseliny sírové a kamence. Z finančních důvodů byla těžba nedlouho poté ukončena. Tyto doly spolu nijak nesouvisí a jejich poloha vůči sobě je dána pouze geologickými podmínkami lokality.\n\nNa území Hutí se nacházejí 3 zahrádkářské osady. První vede podél železniční tratě a nese jméno Rajská zahrada (od ní získala název stanice metra). Další dvě se nachází v k. ú. Hloubětín a jedná se o osadu Hutě a západněji položenou osadu Bažatnice, která získala svůj název podle přilehlého lesíku.\n\nVe staré zástavbě se některé ulice nazývají podle českých rybníků: Světská, Jordánská, Borská atp. Bytové domy v obytném celku Panorama Kyje I nesou jména po zemských rabínech (Sicherova a Federova).\n\nPodle Územního plánu Prahy se v okolí Hutí počítá s výstavbou nových domů, a to zejména na severním a severovýchodním směrem. Svou zastavěnou rozlohu by se tak rozšířily o více než polovinu. V okolí by se měla změnit zemědělské půda na lesní.\n"}
{"id": "813889", "url": "https://cs.wikipedia.org/wiki?curid=813889", "title": "Oncotheca", "text": "Oncotheca\n\nOncotheca je jediný rod čeledi Oncothecaceae vyšších dvouděložných rostlin z řádu \"Icacinales\". Jsou to keře a malé stromy, rostoucí výhradně na Nové Kaledonii.\n\nZástupci rodu \"Oncotheca\" jsou stálezelené keře nebo malé stromy s jednoduchými střídavými kožovitými listy bez palistů.\nČepel listů je celokrajná nebo při vrcholu zoubkatá, se zpeřenou žilnatinou.\nKvěty jsou drobné, pravidelné, pětičetné, v úžlabních latách. Kališní lístky jsou volné, koruna je krátce zvonkovitá, opadavá. Tyčinek je 5, jsou přirostlé ke korunní trubce, postavené naproti kališním lístkům. Semeník je svrchní, srostlý z 5 plodolistů a s 5 komůrkami. Čnělky jsou volné, krátké. V každém plodolistu jsou 1 až 2 vajíčka. Plodem je peckovice s jedinou peckou obsahující 5 semen.\n\nRod \"Oncotheca\" zahrnuje pouze 2 druhy, rostoucí výhradně na Nové Kaledonii.\n\nV klasických botanických systémech byla čeleď \"Oncothecaceae\" řazena do řádu čajovníkotvaré (\"Theales\"). Ve starších verzích systému APG byla ponechána mezi nezařazenými čeleděmi v rámci větve nazývané \"Lamiids\", v systému APG IV z roku 2016 byla společně s čeledí \"Icacinaceae\" zařazena do nového řádu \"Icacinales\".\n\n"}
{"id": "813894", "url": "https://cs.wikipedia.org/wiki?curid=813894", "title": "Úrazové pojištění", "text": "Úrazové pojištění\n\nÚrazové pojištění je druh pojištění, který zahrnuje výplatu pojistného plnění v případě, že v důsledku úrazu dojde k přechodnému tělesnému poškození, trvalému tělesnému poškození, či smrti pojištěného. Pojištění se může vztahovat na jednotlivce i skupinu osob. Výplata pojistného plnění po úrazu neprobíhá ihned, ale až po skončení šetření úrazu, což bývá obvykle do několika měsíců od úrazu. V případě trvalých následků se může jednat až o několik let, kdy se čeká například na výši trvalých následků, které pojistná událost způsobila. Úrazové pojištění má mezinárodní platnost. Za úraz pojišťovny obecně považují \"\"neočekávané a náhlé působení zevních sil nebo vlastní tělesné síly anebo neočekávané a nepřerušované působení vysokých nebo nízkých vnějších teplot, plynů, par, záření, jedů s výjimkou jedů mikrobiálních a látek imunotoxických, kterým bylo pojištěnému během trvání pojištění způsobeno tělesné poškození anebo smrt\"\". Definice není pro všechny pojišťovny stejná, lze ji vždy najít ve všeobecných pojistných podmínkách, nejčastěji v odstavci s nadpisem \"Pojistná událost\". Rozsah pojistného plnění je určen pojistnou smlouvou a je omezen horní hranicí. Zatímco úrazové pojištění obsahuje krytí pro případ úrazu, životní pojištění kryje kompletní ochranu životních rizik a obsahuje zároveň garantovanou rezervotvornou spořící složku.\n"}
{"id": "813897", "url": "https://cs.wikipedia.org/wiki?curid=813897", "title": "Plošina (geomorfologie)", "text": "Plošina (geomorfologie)\n\nPlošina nebo plateau nebo plató je v geografii a geomorfologii označení pro ploché území nacházející se v jakékoliv nadmořské výšce kdekoliv na Zemi. \n\n\nNa Slovensku se plošiny vyskytují zejména ve Slovenském rudohoří, Spišsko-gemerském krasu, Slovenském krasu a jinde.\n\n"}
{"id": "813898", "url": "https://cs.wikipedia.org/wiki?curid=813898", "title": "Petar Danov", "text": "Petar Danov\n\nPetar Konstantinov Danov (, nazývaný též Beinsá Dunó, ; 11. července 1864 – 27. prosince 1944) byl bulharský mystik a duchovní učitel, zakladatel školy tzv. ezoterního křesťanství. V Bulharsku je považován za významnou osobnost, v anketě Velcí Bulhaři z roku 2006, která hledala největší osobnosti národa, obsadil druhé místo. Jeho blízkým přítelem byl Rudolf Steiner, udržoval též kontakty s teozofickým hnutím, zejména s Jiddu Krišnamurtím. Jeho škola, existující dodnes, nesla název \"Společenství bílého bratrství\" \"(Общество Бяло Братство)\". Vytvořil několik systémů duchovně-tělesných cvičení (Paneurhythmy, Sluneční paprsky, Pentagram). Věnoval se též frenologii.\n\n"}
{"id": "813903", "url": "https://cs.wikipedia.org/wiki?curid=813903", "title": "Základní škola Roudnice nad Labem, Školní 1803", "text": "Základní škola Roudnice nad Labem, Školní 1803\n\n3. základní škola v Roudnici nad Labem je nejmladší plnohodnotnou základní školou v Roudnici nad Labem.\n\nNa počátku 70. let 20. století se začala významně rozrůstat sídlištní výstavba v Roudnici nad Labem na Podřipsku. V té době byla v Roudnici nad Labem vystavena dvě sídliště. Základní kámen k sídlišti Hracholusky byl položen 25. července 1973, do dubna 1977 zde vzniklo 1258 bytů.\n\nRoudnice nad Labem je i spádovou oblastí pro žáky z okolních obcí Podřipska. Kapacita dvou tehdy existujících základních devítiletých škol přestala stačit, proto byla zahájena v roce 1976 i stavba třetí základní devítileté školy, dle návrhu Ing. arch. Josefa Poříze. Prvním zaměstnancem a zároveň zástupcem ředitele byl 1. března 1977 jmenován Mgr. Zdeněk Němeček. 1. čerevnce byl ředitelem školy jmenován Bohumil Klepetko (otec dnešního televizního moderátora Bohumila Klepetka), do té doby ředitel ZDŠ ve Straškově.\n\nŠkola slavnostně zahájila provoz 1. září 1977, již za provozu školy byla dokončována dostavba.\n\nSoučástí školy je školní jídelna, dvě tělocvičny, ordinace dětského lékaře, ordinace zubního lékaře, školní dílna, pozemek pro pěstitelské práce.\n\nŽáci nastupující v roce 1977 do druhého ročníku byli již zařazeni do nové koncenpce osmiletého studia základní školy. V roce 1990 byl zahájen návrat k původní devítileté školní docházce.\n\nOblíbený ředitel školy Bohumil Klepetko do školy nastoupil již vážně nemocen, k tomu se přidala i autohavárie. Na tyto následky dne 21. listopadu 1980 zemřel. 25. dubna 1981 jej ve funkci nahradil jeho dosavadní zástupce Mgr. Zdeněk Němeček. Ten funkci ředitele vykonával dlouhodobě, až do roku 1998. Jeho zástupkyní se stala Mgr. Jana Jakešová, ta tuto funkci vykonávala do svého odchodu v roce 1984 a na její místo nastoupila Mgr. Magdalena Bednářová.\n\nV září 1998 do funkce ředitele školy nastoupila PaedDr. Zuzana Zrzavá, zároveň s ní i nový zástupce ředitele, Mgr. Václav Kautský. Ten však 2. března 2007 nečekaně náhle zemřel a ve funkci jej nahradil od 1. dubna 2007 Mgr. Jiří Neliba.\n\nŠkola je využívána i komerčně (využití tělocvičen, dětské kroužky, o povodeň v roce 2002 zde byli evakuováni obyvatelé ze zatopených oblastí...)\n\nDo dnešních dnů prošlo branami ZŠ několik známých osobností v oblasti kultury, umění, vědy, nebo sportu.\n\n\n\n\n"}
{"id": "813915", "url": "https://cs.wikipedia.org/wiki?curid=813915", "title": "Paisij Chilendarski", "text": "Paisij Chilendarski\n\nPaisij Chilendarski (; 1722–1773) byl bulharský ortodoxní duchovní, mnich a jedna z klíčových postav bulharského národního obrození v 19. století. V Bulharsku je vnímán jako „otec národa“. Jeho nejdůležitějším dílem je kniha \"Istorija Slavjanobolgarskaja\" z roku 1762, druhá moderní vědecká historická kniha o bulharských dějinách (po \"Dějinách Bulharska\" Petara Bogdan Bakševa z roku 1667). Kniha měla velký vliv na oživení bulharského národního vědomí, byla ostatně napsána burcujícím stylem. Její proslavená první věta zní: „Proč se stydíte nazývat Bulhary?“ V roce 1962 byl prohlášen světcem\nBulharské pravoslavné církve.\n\n\n"}
{"id": "813918", "url": "https://cs.wikipedia.org/wiki?curid=813918", "title": "Hyacinthe-Louis de Quélen", "text": "Hyacinthe-Louis de Quélen\n\nHyacinthe-Louis de Quélen (8. října 1778 v Paříži – 31. prosince 1839 tamtéž) byl francouzský římskokatolický kněz, v letech 1821–1839 arcibiskup pařížský a od roku 1824 člen Francouzské akademie.\n\nHyacinthe-Louis de Quélen studoval na Collège de Navarre v Paříži. Dne 14. března 1807 byl vysvěcen na kněze a později byl generálním vikářem v Saint-Brieuc a sekretářem kardinála Josepha Fesche. Navrátil se do Paříže, kde působil v kněžském semináři Saint-Sulpice a ve vojenských nemocnicích.\n\nBěhem Restaurace Bourbonů se stal duchovním ředitelem arcibiskupské školy, generálním vikářem, pomocným biskupem a biskupem koadjutorem kardinála a arcibiskupa Talleyrand-Périgorda, kterého v roce 1821 vystřídal v úřadě.\n\nDne 29. července 1824 byl zvolen členem Francouzské akademie.\n\nPoložil základní kámen Chapelle expiatoire, požadoval amnestii pro exulanty a v roce 1828 oponoval opětovné vyhnání jezuitů.\n\nBěhem Červencové monarchie arcibiskup nebyl zastáncem červencových ordonancí, čímž byl v očích Ludvíka Filipa nespolehlivý. Během červencové revoluce byl dvakrát donucen k opuštění svého arcibiskupského paláce. Při násilných nepokojích způsobených republikány po bohoslužbě při 11. výročí úmrtí vévody z Berry ve dnech 14. a 15. února 1831 byl zcela zničen arcibiskupský palác, který stál na jižní straně katedrály Notre-Dame a arcibiskup Quélen byl nucen se usadit v klášteře sester Nejsvětějšího srdce v \"Rue de Varenne\".\n\nV roce 1832 během epidemie cholery nechal přeměnit semináře na nemocnicce, osobně navštěvoval nemocné v Hôtel-Dieu a založil nadaci pro sirotky po epidemii.\n\nHyacinthe-Louis Quélen zemřel 31. prosince 1839 a byl pohřben v kapli sv. Marcela v katedrále Notre-Dame.\n\n"}
{"id": "813922", "url": "https://cs.wikipedia.org/wiki?curid=813922", "title": "Vahlia", "text": "Vahlia\n\nVahlia je jediný rod čeledi Vahliaceae vyšších dvouděložných rostlin. Jsou to žláznaté byliny s bílými nebo žlutými pětičetnými květy a jednoduchými vstřícnými listy. Rod zahrnuje 5 druhů a je rozšířen v Africe, na Madagaskaru a v Asii.\n\nZástupci rodu \"Vahlia\" jsou vzpřímené jednoleté nebo dvouleté byliny se vstřícnými jednoduchými celokrajnými listy bez palistů. Rostliny jsou hustě žlaznatě chlupaté. Květy jsou pravidelné, pětičetné, ve vrcholících. Kališní i korunní lístky jsou volné. Koruna je bílá nebo žlutá. Tyčinek je 5, jsou volné, nesrostlé, umístěné naproti kališním lístkům. Semeník je spodní, srostlý ze 2 až 3 plodolistů, s jedinou komůrkou a volnými vrcholovými čnělkami. V semeníku je mnoho vajíček. Plodem je mnohasemenná tobolka.\n\nRod \"Vahlia\" zahrnuje 5 druhů. Vyskytuje se v Africe, na Madagaskaru a roztroušeně v Asii.\nCentrum rozšíření je v Africe, kde se vyskytuje všech 5 druhů. Tři z nich zasahují i do Asie: \"V. dichotoma\" do Indie a na Srí Lanku, \"V. digyna\" do Pákistánu a severozápadní Indie, \"V. geminiflora\" do Íránu a Iráku. Na Madagaskaru roste jediný druh, \"V. digyna\". Druh \"V. capensis\" je endemit jihoafrického Kapska.\n\nTachtadžjan řadil \"Vahliaceae\" do řádu lomikamenotvaré (\"Saxifragales\"), v ostatních klasických systémech byl rod \"Vahlia\" povětšině součástí čeledi lomikamenovité (\"Saxifragaceae\"). V systému APG III) byla tato čeleď ponechána nezařazená v rámci vývojové větve nazývané 'Lamiids', ve verzi APG IV z roku 2016 je řazena do samostatného řádu \"Vahliales\".\n\n"}
{"id": "813929", "url": "https://cs.wikipedia.org/wiki?curid=813929", "title": "Alexandre-Angélique de Talleyrand-Périgord", "text": "Alexandre-Angélique de Talleyrand-Périgord\n\nAlexandre-Angélique de Talleyrand-Périgord (18. října 1736 v Paříži – 20. října 1821 tamtéž) byl francouzský římskokatolický kněz, arcibiskup v Remeši (1777–1816) a arcibiskup pařížský (1817–1821). V roce 1817 byl jmenován kardinálem. Byl vyznamenán Řádem sv. Ducha. Jeho synovcem byl politik Charles Maurice de Talleyrand-Périgord.\n\nTalleyrand-Périgord studoval v jezuitské koleji v La Flèche, v kněžském semináři Saint-Sulpice v Paříži a právnickou fakultu v Remeši. V roce 1761 byl vysvěcen na kněze a v roce 1762 se stal generálním vikářem v biskupství Verdun. 27. prosince 1766 byl jmenován biskupem koadjutorem v Remeši a 27. října 1777 se stal tamním arcibiskupem.\n\nV roce 1789 se zapojil do politiky, když se zúčastnil jako zástupce duchovního stavu zasedání generálních stavů. V roce 1790 emigroval do ciziny a působil v Cáchách, Výmaru a Braunschweigu. Do Francie se vrátil v roce 1814, ale po útěku Napoeona z ostrova Elby a během Stodenního císařství následoval Ludvíka XVIII. do exilu v Gentu.\n\nV roce 1815 se stal členem komory pairů, horní komory francouzského parlamentu a jednoho z předchůdců Senátu. V roce 1817 se stal hlavním tvůrcem konkordátu s Vatikánem a papež Pius VII. jej dne 28. července téhož roku jmenoval kardinálem. Dne 1. října 1817 byl jmenován pařížským arcibiskupem.\n\n"}
{"id": "813935", "url": "https://cs.wikipedia.org/wiki?curid=813935", "title": "Evropská silnice E20", "text": "Evropská silnice E20\n\nEvropská silnice E20 je evropskou silnicí 1. třídy. Začíná na letišti Shannon v Irsku a končí v Petrohradu. Celá trasa měří 1880 kilometrů. Trasa je třikrát přerušena vodní plochou. Z Dublinu do Liverpoolu a ze Stockholmu do Tallinnu lze využít trajektovou dopravu, která na svou palubu vezme auta. Mezi Hullem a Esbjergem zatím neexistuje trajektová doprava, jenž v přístavu nalodí i automobily.\nJako všechny ostatní evropské silnice ani E20 není na území Spojeného království označena. V Dánsku trasa prochází skrz most přes Velký Belt a hranici mezi Dánskem a Švédskem trasa překonává přes Öresundský most. Průjezd přes oba mosty je zpoplatněn mýtem v celkové výši přesahující 30€.\nNa dálnici mezi Malmö a Göteborgem trasa kopíruje profil E6.\nPro přejezd hranice mezi Estonskem a Ruskem je nutná rezervace, tudíž čekací doby mohou být několik hodin nebo dokonce dnů.\n\n\n\n\n\n\n\n"}
{"id": "813936", "url": "https://cs.wikipedia.org/wiki?curid=813936", "title": "Misantropie", "text": "Misantropie\n\nMisantropie či mizantropie (z řeckých slov , nenávist a , člověk) je všeobecná nenávist či odpor vůči lidstvu nebo lidské povaze – je opakem filantropie. Misantropie bývá výsledkem zmařených očekávání, nepřiměřeného či naivního optimismu a ztráty víry v lidi, nemusí se nutně spojovat s nehumánním postojem vůči lidem. Misantropové nesnášejí lidi a straní se jich, často jsou mylně označováni za asociální.\n\nImmanuel Kant napsal, že je důležité rozlišovat mezi filozofickým pesimismem a misantropií: \"„Nenávist k lidstvu má dvě formy, averzi vůči lidem (antropofobii) a nepřátelství vůči lidem. Stav nenávisti může vzniknout zčásti z nechuti a zčásti ze závisti.“\"\n\nZa misantropické postoje bývají kritizováni i někteří environmentální filozofové. \"„Chování lidstva v časech populační exploze se značně liší od dob, kdy byl člověk ještě jen řídce rozšířeným a vznešeným druhem. Jak může být někdo takový šílený a myslet si, že bez ohledu na to, kolik nás je, má lidský život stále stejnou cenu?“\" (Pentti Linkola).\n\n"}
{"id": "813945", "url": "https://cs.wikipedia.org/wiki?curid=813945", "title": "Michaela Maurerová", "text": "Michaela Maurerová\n\nMichaela Kožíšková, rozená Michaela Maurerová (* 29. září 1979 Havířov), je česká moderátorka a herečka.\n\nJejí prarodiče pocházejí ze Slovenska. Její otec pracoval jako lékař a matka byla inženýrkou ekonomie. Ve třech letech se přestěhovali do Prahy. Rodiče se ale rozvedli, a ona poté bydlela s matkou v paneláku v Modřanech.\n\nV letech 1994–1998 vystudovala gymnázium a sportovní gymnázium v ulici Přípotoční 1337 v Praze 10 – Vršovicích. Poté studovala na DAMU. Během studia na DAMU moderovala v České televizi pořad \"Letadlo\", později i \"Tykadlo\", na televizi TV Prima hudební pořad \"h.i.t.\" a na hudební stanici Óčko. Spolupracovala také s dívčím časopisem \"Bravo Girl\", kde pracovala v poradně pro mladé dívky.\n\nVěnuje se nadaci, které podporují děti v dětských domovech.\n\nV sobotu 16. června 2012 si vzala na zámku Zbiroh za manžela svého dlouholetého přítele (žili spolu 10 let), podnikatele Milana Kožíška, se kterým má dvojčata – syna Josefa a dceru Magdalenu, kteří se narodili 26. ledna 2009 z umělého oplodnění.\n\n\n\n\n"}
{"id": "813948", "url": "https://cs.wikipedia.org/wiki?curid=813948", "title": "Bohuslav Slánský", "text": "Bohuslav Slánský\n\nBohuslav Slánský (26. ledna 1900 Praha – 30. července 1980 Česká Kamenice) byl český malíř a restaurátor. Byl prvním, kdo v tehdejším Československu používal rentgenovou fotografii a založil restaurování jako samostatný studijní obor na Akademii výtvarných umění v Praze, kde byl profesorem. Svými znalostmi a výsledky v tomto oboru dosahoval mezinárodní úrovně.\n\nBohuslav Slánský se narodil jako nejmladší ze tří synů magistrátního úředníka Antonína Slánského (1864-??) a Anny Slánské, rozené Haužvicové (1869-??) v Praze 26. ledna 1900. Umělecké a odborné vzdělání započal v letech 1918 – 1924 na Akademii výtvarných umění v Praze v ateliéru malby Maxmiliána Pirnera a Maxe Švabinského. V roce 1924 získal stipendium na cestu do Itálie (1. cena soutěže ateliéru Maxe Švabinského), v témže roce se oženil se svoji spolužačkou Ludmilou Hoppeovou (??-1980), dcerou generála Viktora Hoppeho. Spolu s manželkou vyučovali kresbu a figurální malbu a připravovali na zkoušky na umělecké školy. Mezi lety 1927 – 1929 podnikl studijní cesty do západní Evropy a Itálie. \n\nRozhodnut věnovat se oboru restaurování nastoupil ke studiu u vědce a pedagoga Prof. Maxe Doernera, vyučujícího techniky a technologii malby na Akademii v Mnichově. Pokračoval u prof. Serafina Mauera na Akademii ve Vídni, dále pak u prof. Klause v Drážďanech, kde se věnoval především studiu obrazů starých mistrů. Praxi získal v Muzeu Franse Halse v Haarlemu, kde se poprvé setkal s moderními metodami průzkumu (použití rentgenové a ultrafialové fotografie).\n\nV letech 1934-1946 byl zaměstnán v restaurátorské dílně Národní galerie (tehdy Obrazárny Společnosti vlasteneckých přátel umění). Významná byla jeho spolupráce s tehdejším ředitelem dr. Vincentem Kramářem, předním znalcem českého středověku i avantgardního umění. V roce 1947 byl jmenován profesorem na Akademii výtvarných umění v Praze, kde založil speciální ateliér restaurátorských technik a působil zde až do roku 1970. Během činnosti na Akademii prof. Slánský rozšířil svůj zájem v oblasti restaurování na polychromované gotické plastiky a nástěnné malby. Svůj pedagogický názor shrnul v dokumentu „O koncepci speciální školy restaurátorských a malířských technik“, kde specifikoval rozsah znalostí a dovedností absolventa - restaurátora. Své rozsáhlé vědomosti z restaurátorské praxe publikoval v dvoudílném spise \"Techniky malby\" (vyšlo poprvé v SNKLU 1953 a 1956, znovu vydáno nakladatelstvím Paseka 2003), které patří k základní literatuře v restaurátorském oboru.\n\nK úmrtí Bohuslava Slánského vydalo Rudé právo nekrolog hodnotící obdivně jeho dílo.\n\nRestaurátorské praxi věnoval velkou část svého života a konzervoval a restauroval velké množství uměleckých děl. Jeho prvním náročným restaurátorským úkolem byl v roce 1931 gotický deskový obraz Trůnící madony z Jindřichova Hradce, na kterém provedl jako první v českém prostředí podrobný restaurátorský průzkum s použitím přírodovědných metod. Pomocí rentgenových snímků identifikoval rozsáhlé přemalby z 19. století, které pak byly odstraněny a obraz byl prezentován ve své původní, gotické podobě. Tato práce byla publikována ve Štencově \"Umění\" společně s významnou statí „Zkoumání obrazů přírodovědnými metodami“. Slánský se v této stati důsledně zasazoval za přísnou konzervaci a zachování originálu v maximální možné míře. To mělo vliv i na zvyšující se nároky na použité materiály v restaurátorské praxi. Důraz kladl především na odstranitelnost doplňků, retuší i použitých laků na restaurovaném díle, ale zároveň zastával názor, že jedním z hlavních cílů restaurátora musí být obnovení výtvarně-estetického účinku díla.\nStředověké malbě se Slánský věnoval nejen jako restaurátor a technolog, ale přispíval také k hledání linie vývoje české gotické malby. Významná byla jeho spolupráce s historiky umění prof. Antonínem Matějíčkem a Jaroslavem Pešinou. Jednou z jeho nejdůležitějších prací bylo restaurování deskových obrazů Mistra Theodorika v kapli sv. Kříže na Karlštejně. Hájil jejich autentičnost a Mistra Theodorika považoval za jednoho z největších gotických mistrů v Evropě. Na restaurování deskových a nástěnných maleb na Karlštejně se od roku 1932 podílela i jeho manželka Ludmila Slánská, jež byla jeho nejbližší spolupracovnicí. Mezi Slánským restaurovaná středověká umělecká díla patří například Madona z Veveří, Madona z Rudolfova, Madona Strahovská, Zbraslavská a Roudnická madona, nebo Krucifix z Českého Krumlova, Obraz Jana Očka z Vlašimi, tzv. Kapucínský cyklus, Litoměřický oltář apod. Také se zabýval záchranou nástěnných maleb Josefa Navrátila v Jirnech, Ploskovicích a Nových Mlýnech. Poznatky o Navrátilových malbách publikoval ve stati o Josefu Navrátilovi jako obnoviteli české nástěnné malby (1956) a jako spoluautor s V. V. Štechem v publikaci o Jirnech z roku 1958.\n\nProf. Slánský byl nejen vynikajícím restaurátorem ale i tvůrčím malířem; zastával názor, že dobrý restaurátor by se měl věnovat také vlastní volné tvorbě. Z jeho prací se zachovaly krajinomalby, zátiší i portréty. Jako malíři mu byly po jeho smrti uspořádány výstavy v Praze a Mariánských Lázních, kde byl vystaven výběr 71 obrazů.\n\n\n\n\n\n"}
{"id": "813949", "url": "https://cs.wikipedia.org/wiki?curid=813949", "title": "Reinhold Kaiser", "text": "Reinhold Kaiser\n\nReinhold Kaiser (* 5. ledna 1943, Wuppertal) je německý historik zabývající se středověkými dějinami.\n\nReinhold Kaiser studoval od roku 1962 do 1968 romanistiku a dějiny na kolínské univerzitě, v Dijonu, v Poitiers a Bonnu. V roce 1971 dokončil doktorát u Eugena Ewiga s prací \"Civitas und Diözese Soissons in römischer und merowingischer Zeit\". V období 1968 až 1974 působil na univerzitě Paříž X a byl asistentem středověkých dějin na univerzitě v Lille. V roce 1978 habilitoval s prací \"Bischofsherrschaft zwischen Königtum und Fürstenmacht\". Kaiser byl v letech 1981 až 1990 profesorem na univerzitě v Essenu. Od roku 1990 byl až do definitivy v roce 2006 profesorem na curyšské univerzitě.\n\n\n"}
{"id": "813954", "url": "https://cs.wikipedia.org/wiki?curid=813954", "title": "Metteniusa", "text": "Metteniusa\n\nMetteniusa je rod rostlin z čeledi \"Metteniusaceae\". Jsou to stromy se střídavými jednoduchými listy a pětičetnými pravidelnými květy, rostoucí v mlžných lesích ve Střední Americe a v jihoamerických Andách. Rod zahrnuje celkem 7 druhů.\n\nZástupci rodu \"Metteniusa\" jsou stromy se střídavými jednoduchými listy. Květy jsou pětičetné, pravidelné, oboupohlavné, v úžlabních vrcholičnatých květenstvích. Kalich je srostlý, vytrvalý a obklopuje semeník. Korunní lístky jsou dužnaté, na bázi krátce srostlé v korunní trubku. Tyčinek je pět a střídají se s korunními lístky. Semeník je svrchní, s jedinou komůrkou (pseudomonomerní) a s nitkovitou čnělkou zakončenou málo diferencovanou bliznou. Koruna a tyčinky po opylení odpadávají. Plodem je peckovice.\n\nRod \"Metteniusa\" zahrnuje 7 druhů a je rozšířen ve Střední Americe a jihoamerických Andách od Kolumbie a Venezuely po Peru a Ekvádor. Klasickým stanovištěm jsou mlžné horské lesy v nadmořských výškách 250 až 2000 metrů.\n\nTachtadžjan řadil \"Metteniusaceae\" do samostatného řádu \"Metteniusales\" v rámci nadřádu \"Celastranae\", ve většině ostatních systémů byl v minulosti řazen rod \"Metteniusa\" do čeledi \"Alangiaceae\".\nTa byla posléze v systému APG zrušena, rod \"Alangium\" byl vřazen do čeledi dřínovité (\"Cornaceae\") a rod \"Metteniusa\" přeřazen do samostatné čeledi \"Metteniusaceae\", která byla ponechána nezařazená do řádu v rámci vývojové větve nazývané \"Lamiids\". Ve verzi APG IV, vydané v roce 2016, je čeleď \"Metteniusaceae\" řazena do samostatného řádu \"Metteunisales\", tvořícího jednu z bazálních větví \"Lamiids\", a bylo do ní vřazeno 10 rodů vyjmutých z čeledi \"Icacinaceae\".\n\nNěkteré indiánské kmeny severní a východní Kolumbie používají semena \"Metteniusa edulis\" jako potravinu.\n\n"}
{"id": "813956", "url": "https://cs.wikipedia.org/wiki?curid=813956", "title": "Metteniusaceae", "text": "Metteniusaceae\n\nMetteniusaceae je čeleď vyšších dvouděložných rostlin a jediná čeleď řádu Metteniusales. Jsou to dřeviny s jednoduchými střídavými listy a drobnými až velkými, většinou pětičetnými květy. Plodem je peckovice. Čeleď zahrnuje v současném taxonomickém pojetí 11 rodů, přičemž 10 z nich sem bylo přeřazeno z čeledi \"Icacinaceae\". Je rozšířena v tropech všech kontinentů.\n\nZástupci čeledi \"Metteniusaceae\" jsou keře a stromy, řidčeji i dřevnaté liány (\"Rhaphiostylis\"). Druh \"Dendrobangia boliviana\" může dorůst výšky až 40 metrů, \"Poraqueiba sericea\" až 30 metrů. Listy jsou jednoduché, střídavé, řapíkaté, často tuhé, se zpeřenou nebo řidčeji dlanitou (\"Platea\") žilnatinou. Listy některých druhů při sušení černají. Květy jsou převážně pětičetné (u rodu \"Calatola\" čtyřčetné), oboupohlavné nebo řidčeji jednopohlavné, drobné až velké, v úžlabních nebo vrcholových květenstvích různých typů (chocholík, svazeček, vrcholík, klas, lata). Kalich je složený z volných nebo častěji do různé míry srostlých lístků. Korunní lístky jsou volné nebo na bázi krátce srostlé. U řady zástupců jsou kalich a koruna dužnaté. Tyčinek je 5 nebo řidčeji 4, často mají krátké a zploštělé nitky. Semeník obsahuje zpravidla 1 nebo řidčeji až 3 komůrky a nese nitkovitou nebo tlustou čnělku. Plodem je peckovice, často korunovaná vytrvalou čnělkou. U některých druhů jsou plody dosti velké.<ref name=\"mam-7/1\"></ref>\n\nČeleď zahrnuje v současném taxonomickém pojetí 64 druhů v 11 rodech. Je rozšířena v Latinské Americe, subsaharské Africe, Madagaskaru, tropické Asii, Austrálii a Nové Kaledonii. Největší počet zástupců (celkem 37 druhů v 7 rodech) roste v tropické Americe (Mexiko, Střední a Jižní Amerika a Karibik).\nV tropické Asii jsou zastoupeny 3 rody (\"Platea\", \"Pittosporopsis\", \"Apodytes dimidiata\"), areál sahá od Indie a jižní Číny po jihovýchodní Asii. V Austrálii roste jediný zástupce, \"Apodytes brachystylis\", který je endemitem Queenslandu. Na Nové Kaledonii roste endemický druh \"Apodytes clusiifolia\". V subsaharské Africe a na Madagaskaru rostou 2 rody, \"Rhaphiostylis\" a \"Apodytes\". Nejrozsáhlejší areál z celé čeledi má druh \"Apodytes dimidiata\", který se jako jediný zástupce vyskytuje na 2 kontinentech - v Africa a Asii.\n\nČeleď v původním smyslu obsahovala pouze rod \"Metteniusa\" a ve starších verzích systému APG byla ponechána nezařazená do řádu. V systému APG IV z roku 2016 je zařazena do samostatného řádu \"Metteniusales\" a rozšířena celkem o 10 rodů, původně řazených do čeledi \"Icacinaceae\". Jedná se o rody \"Apodytes\", \"Calatola\", \"Dendrobangia\", \"Emmotum\", \"Oecopetalum\", \"Ottoschulzia\", \"Pittosporopsis\", \"Platea\", \"Poraqueiba\" a \"Rhaphiostylis\".\n\nSemena \"Metteniusa edulis\" slouží některých indiánským kmenům v severní a východní Kolumbii jako potrava. Rovněž semena jihomerického druhu \"Poraqueiba sericea\" a asijského druhu \"Pittosporopsis kerrii\" jsou jedlá. Rozšířený druh \"Apodytes dimidiata\" je těžen pro kvalitní a velmi tvrdé dřevo a je využíván v africké domorodé medicíně.\n\n\"Apodytes\", \"Calatola\", \"Dendrobangia\", \"Emmotum\", \"Metteniusa\", \"Oecopetalum\", \"Ottoschulzia\", \"Pittosporopsis\", \"Platea\", \"Poraqueiba\", \"Rhaphiostylis\"\n\n"}
{"id": "813962", "url": "https://cs.wikipedia.org/wiki?curid=813962", "title": "Andrej Kuzněcov", "text": "Andrej Kuzněcov\n\nAndrej Alexandrovič Kuzněcov ( ; narozený 22. února 1991 Tula) je ruský profesionální tenista. Ve své dosavadní kariéře na okruhu ATP World Tour nevyhrál žádný turnaj. Do května 2016 na okruzích challengerech ATP a okruhu Futures získal čtrnáct titulů ve dvouhře a devět ve čtyřhře.\n\nNa žebříčku ATP byl ve dvouhře nejvýše klasifikován v dubnu 2016 na 39. místě a ve čtyřhře pak v květnu 2013 na 161. místě. Od roku 1997 jej trénuje otec Alexandr Kuzněcov.\n\nV ruském daviscupovém týmu debutoval v roce 2013 baráží o udržení v 1. skupině zóny Evropy a Afriky proti Jihoafrické republice, v níž vyhrál dvouhru proti Deanu O'Brianovi i čtyřhru v páru s Konstantinem Kravčukem. Rusové zvítězili 5:0 na zápasy. Do července 2016 v soutěži nastoupil ke čtyřem mezistátním utkáním s bilancí 5–0 ve dvouhře a 1–0 ve čtyřhře.\n\nV roce 2009 vyhrál juniorskou dvouhru ve Wimbledonu, když ve finále zdolal Američana Jordana Coxe ve třech sadách. Do hlavní soutěže grandslamu v mužích se poprvé podíval ve Wimbledonu 2010, kde prohrál v úvodním kole po pětisetovém zápase s nasazeným Rumunem Victorem Hănescem.\n\nHráče z elitní světové desítky poprvé porazil ve Wimbledonu 2014, když jako 118. muž pořadí ve druhém kole přehrál sedmého tenistu Davida Ferrera po pětisetovém průběhu. Podruhé se mu tento výkon podařil na Miami Open 2016 poté, co ve třetí fázi zdolal světovou čtyřku Stana Wawrinku. V osmifinále však podlehl Nicku Kyrgiosovi.\n\nNa Letní univerziádě 2013 v Kazani vybojoval jako člen ruského týmu zlatou medaili ve smíšené čtyřhře, když s Jelenou Vesninovou ve finále zdolali japonský pár Hiroko Kuwatová a Šota Tagawa.\n\nKuzněcov uplatňuje agresivní hru ze základní čáry. Údery zasahuje tvrdě s miniimální rotací a preferuje jejich křížové umístění do dvorce. Slabším základním úderem byl forhend, na jehož zlepšení pracoval. Nejvíce zranitelný je ho druhý servis.\n\nTrenér Sereny Williamsové Patrick Mouratoglou v roce 2011 označil jeho pojetí přímých úderů za pěknou ukázku stylu servis a volej, s tím že by měl zlepšit umístění míčů a pohyb.\n\n"}
{"id": "813964", "url": "https://cs.wikipedia.org/wiki?curid=813964", "title": "Evropská silnice E21", "text": "Evropská silnice E21\n\nEvropská silnice E21 je evropskou silnicí 1. třídy. Začíná ve francouzských Métách a končí ve švýcarské Ženevě. Celá trasa měří 458 kilometrů. E21 cestou protíná několik dalších evropských silnic jako E23, E25, E50, E62, E411, E712.\n\n\n\n"}
{"id": "813965", "url": "https://cs.wikipedia.org/wiki?curid=813965", "title": "Kanton Chatou", "text": "Kanton Chatou\n\nKanton Chatou (fr. \"Canton de Chatou\") je francouzský kanton v departementu Yvelines v regionu Île-de-France. Skládá se ze dvou obcí.\n\n"}
{"id": "813967", "url": "https://cs.wikipedia.org/wiki?curid=813967", "title": "Kanton Conflans-Sainte-Honorine", "text": "Kanton Conflans-Sainte-Honorine\n\nKanton Conflans-Sainte-Honorine (fr. \"Canton de Conflans-Sainte-Honorine\") je francouzský kanton v departementu Yvelines v regionu Île-de-France. Tvoří ho pouze obec Conflans-Sainte-Honorine.\n"}
{"id": "813968", "url": "https://cs.wikipedia.org/wiki?curid=813968", "title": "Kanton Maisons-Laffitte", "text": "Kanton Maisons-Laffitte\n\nKanton Maisons-Laffitte (fr. \"Canton de Maisons-Laffitte\") je francouzský kanton v departementu Yvelines v regionu Île-de-France. Skládá se ze dvou obcí.\n\n"}
{"id": "813969", "url": "https://cs.wikipedia.org/wiki?curid=813969", "title": "Theodor Lipps", "text": "Theodor Lipps\n\nTheodor Lipps (28. července 1851 Wallhalben – 17. října 1914 Mnichov) byl německý filozof a psycholog. Je považován za hlavního představitele psychologismu v Německu.\n\nLipps promoval v roce 1874 v Bonnu. Poté v Bonnu vyučoval (1877–90) a byl profesorem ve Vratislavi (1890–94). V období 1894–1914 působil na mnichovské univerzitě, kde byl nástupcem Carla Stumpfa na místě systematické filozofie. Mezi jeho žáky patřil Max Scheler.\n\nLipps se zajímal především o oblast psychologické estetiky.\n\n\n\n"}
{"id": "813970", "url": "https://cs.wikipedia.org/wiki?curid=813970", "title": "Kanton Marly-le-Roi", "text": "Kanton Marly-le-Roi\n\nKanton Marly-le-Roi (fr. \"Canton de Marly-le-Roi\") je francouzský kanton v departementu Yvelines v regionu Île-de-France. Skládá se ze tří obcí.\n\n"}
{"id": "813971", "url": "https://cs.wikipedia.org/wiki?curid=813971", "title": "ĸ", "text": "ĸ\n\nKra () je znak používaný dříve v grónském jazyce Kalaallisut, dnes se užívá jen ve zvláštním inuktitutském dialektu Nunatsiavummiutut. Vzhledem připomíná latinské kapitálkové \"K\" či řecké písmeno kappa: \"κ\".\n\nOznačuje se jím neznělá uvulární ploziva (v IPA značená ), při abecedním řazení se považuje za variantu \"q\", nikoli za variantu \"k\" a řadí se poblíž \"q\".\n\nV Unicode je reprezentován kódem U+0138 „LATIN SMALL LETTER KRA“. Verzálková varianta \"Kʼ\" nemá v Unicode svou reprezentaci, namísto toho se používá latinkové velké písmeno \"K\" následované apostrofem.\n\nV grónštině jeho užívání skončilo jazykovou reformou v roce 1973, kdy bylo písmeno nahrazeno latinkovým písmenem \"q\" (s verzálkovou variantou \"Q\").\n"}
{"id": "813972", "url": "https://cs.wikipedia.org/wiki?curid=813972", "title": "Kanton Montigny-le-Bretonneux", "text": "Kanton Montigny-le-Bretonneux\n\nKanton Montigny-le-Bretonneux (fr. \"Canton de Montigny-le-Bretonneux\") je francouzský kanton v departementu Yvelines v regionu Île-de-France. Skládá se ze dvou obcí.\n\n"}
{"id": "813973", "url": "https://cs.wikipedia.org/wiki?curid=813973", "title": "Central Link", "text": "Central Link\n\nCentral Link je linka rychlodrážní tramvaje mezi centrem města Seattle a mezinárodním letištěm Seattle-Tacoma International Airport. Jedná se o počáteční fázi systému Link Light Rail společnosti Sound Transit. V provozu je každý den, od pondělí do soboty od páté hodiny ranní do první hodiny ranní a v neděli mezi šestou hodinou ranní a půlnocí. Vlaky se skládají ze dvou vozů, které mají dohromady kapacitu 200 cestujících, z nichž 74 může sedět. Linka byla otevřena v červenci 2009 a původně měřila 22 kilometrů mezi Seattlem a městem Tukwila. V prosinci 2009 byla prodloužena o necelé tři kilometry na mezinárodní letiště.\n\nSeverní konec linky představuje stanice Westlake nedaleko křižovatky ulic Pine Street a 4th Avenue. Začátek linky se tedy nachází v tunelu Downtown Seattle Transit Tunnel, který sdílí s diesel-elektrickými hybridními autobusy. Central Link zastavuje na čtyřech z pěti stanic umístěných v tunelu (výjimkou je Convention Place) a poté, co jej opustí, zastavuje na zastávce International District / Chinatown. Poté linka následuje ulici SoDo Busway, na kterou vyjíždí z podzemí a na které má přednost na každé křižovatce. Na ulici zastavuje dvakrát než se zvedá, aby jako nadzemní dráha projela čtvrtí SoDo.\n\nPotom linka vstupuje do dalšího tunelu, tentokrát pod čtvrtí Beacon Hill, kde obsluhuje stejnojmennou stanici. Po výjezdu z tunelu běží po malém mostě, na kterém se nachází stanice Mount Baker, po které se vrací na zem, konkrétně na silnici Washington State Route 900 a zastavuje na třech stanicích v oblasti známé jako Rainier Valley. \n\nPo státní silnici pokračuje jako nadzemní dráha až do křižovatky s Washington State Route 518, kde zatáčí na západ a následuje právě tuto silnici. Tam zastavuje na zastávce Tukwila International Boulevard těsně před křižovatkou s Washington State Route 99 a poté pokračuje ve středním pásu North Airport Expressway až do jižního konce, kterým je stanice SeaTac / Airport, jenž se nachází severovýchodně od letištní garáže a západně od ulice International Boulevard.\n\nTramvajím trvá ujet 25,1 kilometrů linky Central Link 36 minut. Doby cest mezi stanicemi se pak liší a pohybují se mezi dvěma a devíti minutami. \n\nŠestatřicetiminutový čas, který zaznamenávají tramvaje Central Link, se nepříliš liší od zrušeného 32minutového autobusového spojení společnosti King County Metro spojujícího Convention Place a mezinárodní letiště. Ve prospěch tramvají hrají kratší intervaly a lepší přístup, jelikož tramvaje jezdí častěji a jsou v provozu každý den déle než bývalé autobusové spojení. Také mezi centrem Seattlu a letištěm zastavují na více stanicích. Tramvaje pak jezdí po svých vlastních trasách, a tak je neovlivní žádné dopravní zácpy. King County Metro autobusovou linku zrušila v únoru 2010 a ti cestující, kteří na ni nastoupili na dálničních zastávkách Kent, Des Moines nebo Star Lake a směřovali na sever, tedy od letiště, nyní musí pomocí autobusů Sound Transit cestovat na letiště, kde využívají přestupu na Central Link. Na druhou stranu společnost Sound Transit zajistila přímé spojení mezi městem Federal Way a centrem Seattlu, které sice nevyužívá tamního P+R, ale jeho doba cesty je o 26 minut kratší.\n\nOd července 2009, kdy byla linka otevřena a zaznamenávala 12 tisíc cestujících každý pracovní den, počet cestujících na lince především roste. V květnu 2010 už vyrostl na téměř 22 tisíc cestujících, k čemuž přispělo dokončení linky k letišti, zrušení autobusového spojení mezi Seattlem a letištěm a připojení autobusových linek k zastávkám tramvaje. Společnost Sound Transit měří počet cestujících v tramvajích senzory zabudovanými do dveří tramvají.\n\nJaponská společnost Kinki Sharyo Mitsui byla zvolena k navržení a výrobě nízkopodlažních rychlodrážních tramvají a k poskytování další podpory a vybavení. 35 vozů rychlodrážních tramvají bylo doručeno mezi listopadem 2006 a zářím 2008; každý z nich je 29 metrů dlouhý, 2,7 m široký, má kapacitu 200 cestujících (z toho 74 sedících) a může cestovat v obou směrech. Z počátku jsou na trase k vidění dvouvozové vlaky, ale při zvýšení počtu cestujících budou tramvaje jezdit ve čtyřvozových soupravách. Před dokončením linky University Link však budou moci výt použity pouze tři vozy na každém vlaku kvůli délce kusých kolejí na severním konci linky. Tramvaje dosahují maximální rychlosti 105 kilometrů v hodině.\n\nOd srpna 2010 bude doručeno 27 dalších vozů, každý měsíc jeden. Nyní je v plánu mít roku 2030 flotilu o 180 vozech.\n"}
{"id": "813974", "url": "https://cs.wikipedia.org/wiki?curid=813974", "title": "Kanton Saint-Germain-en-Laye-Nord", "text": "Kanton Saint-Germain-en-Laye-Nord\n\nKanton Saint-Germain-en-Laye-Nord (fr. \"Canton de Saint-Germain-en-Laye-Nord\") je francouzský kanton v departementu Yvelines v regionu Île-de-France. Skládá se ze dvou obcí.\n\n"}
{"id": "813976", "url": "https://cs.wikipedia.org/wiki?curid=813976", "title": "Kanton Saint-Germain-en-Laye-Sud", "text": "Kanton Saint-Germain-en-Laye-Sud\n\nKanton Saint-Germain-en-Laye-Sud (fr. \"Canton de Saint-Germain-en-Laye-Nord\") Sud francouzský kanton v departementu Yvelines v regionu Île-de-France. Skládá se ze tří obcí.\n\n"}
{"id": "813979", "url": "https://cs.wikipedia.org/wiki?curid=813979", "title": "Kanton Sartrouville", "text": "Kanton Sartrouville\n\nKanton Sartrouville (fr. \"Canton de Sartrouville\") je francouzský kanton v departementu Yvelines v regionu Île-de-France. Skládá se pouze z obce Sartrouville.\n"}
{"id": "813980", "url": "https://cs.wikipedia.org/wiki?curid=813980", "title": "Kanton Trappes", "text": "Kanton Trappes\n\nKanton Trappes (fr. \"Canton de Trappes\") je francouzský kanton v departementu Yvelines v regionu Île-de-France. Skládá se pouze z obce Trappes.\n"}
{"id": "813981", "url": "https://cs.wikipedia.org/wiki?curid=813981", "title": "Kanton Vélizy-Villacoublay", "text": "Kanton Vélizy-Villacoublay\n\nKanton Vélizy-Villacoublay (fr. \"Canton de Vélizy-Villacoublay\") je francouzský kanton v departementu Yvelines v regionu Île-de-France. Skládá se pouze z obce Vélizy-Villacoublay.\n"}
{"id": "813982", "url": "https://cs.wikipedia.org/wiki?curid=813982", "title": "Kanton Le Vésinet", "text": "Kanton Le Vésinet\n\nKanton Le Vésinet (fr. \"Canton du Vésinet\") je francouzský kanton v departementu Yvelines v regionu Île-de-France. Skládá se ze dvou obcí.\n\n"}
{"id": "813983", "url": "https://cs.wikipedia.org/wiki?curid=813983", "title": "Gwen Watford", "text": "Gwen Watford\n\nGwen Watford, narozená jako Gwendoline Watford (10. září 1927, Londýn, Anglie, Spojené království – 6. února 1994, Londýn, Anglie, Spojené království), byla britská herečka.\n\nZemřela na rakovinu.\n\n"}
{"id": "813984", "url": "https://cs.wikipedia.org/wiki?curid=813984", "title": "Kanton Viroflay", "text": "Kanton Viroflay\n\nKanton Viroflay (fr. \"Canton de Viroflay\") je francouzský kanton v departementu Yvelines v regionu Île-de-France. Tvoří ho pouze obec Viroflay.\n"}
{"id": "813985", "url": "https://cs.wikipedia.org/wiki?curid=813985", "title": "Kanton Versailles-Nord", "text": "Kanton Versailles-Nord\n\nKanton Versailles-Nord (fr. \"Canton de Versailles-Nord\") je francouzský kanton v departementu Yvelines v regionu Île-de-France. Tvoří ho severní část města Versailles.\n"}
{"id": "813986", "url": "https://cs.wikipedia.org/wiki?curid=813986", "title": "Kanton Versailles-Nord-Ouest", "text": "Kanton Versailles-Nord-Ouest\n\nKanton Versailles-Nord-Ouest (fr. \"Canton de Versailles-Nord-Ouest\") je francouzský kanton v departementu Yvelines v regionu Île-de-France. Tvoří ho severozápadní část města Versailles.\n"}
{"id": "813988", "url": "https://cs.wikipedia.org/wiki?curid=813988", "title": "Kanton Versailles-Sud", "text": "Kanton Versailles-Sud\n\nKanton Versailles-Sud (fr. \"Canton de Versailles-Sud\") je francouzský kanton v departementu Yvelines v regionu Île-de-France. Skládá se ze šesti obcí.\n\n"}
{"id": "813990", "url": "https://cs.wikipedia.org/wiki?curid=813990", "title": "Kanton Alaigne", "text": "Kanton Alaigne\n\nKanton Alaigne (fr. \"Canton d'Alaigne\") je francouzský kanton v departementu Aude v regionu Languedoc-Roussillon. Skládá se z 26 obcí.\n\n"}
{"id": "813992", "url": "https://cs.wikipedia.org/wiki?curid=813992", "title": "Kanton Alzonne", "text": "Kanton Alzonne\n\nKanton Alzonne (fr. \"Canton d'Alzonne\") je francouzský kanton v departementu Aude v regionu Languedoc-Roussillon. Skládá se z 11 obcí.\n\n"}
{"id": "813994", "url": "https://cs.wikipedia.org/wiki?curid=813994", "title": "Apodanthaceae", "text": "Apodanthaceae\n\nApodanthaceae je čeleď vyšších dvouděložných rostlin. Jsou to nezelení parazité, rostoucí na kmenech a větvích hostitelských dřevin. Vyskytují se v Americe, Africe, jz. Asii a jz. Austrálii.\n\n\"Apodanthaceae\" jsou drobné nezelené rostliny houbovitého vzhledu, parazitující na kmenech a větvích hostitelských dřevin. Rostliny jsou bezkořenné, do dřeva pronikají soustavou vláknitých haustorií. Jediná část rostliny, která se objevuje vně hostitele, je květ. Rostliny jsou jednodomé nebo dvoudomé.\n\nKvěty jsou drobné, jednotlivé, jednopohlavné, často zapáchající. V květech je přítomna češule, tvořící v samčích květech androfor a v samičích gynofor. Okvětí je nerozlišené, 4 nebo 5-četné, volné, bílé, smetanové nebo červené. Tyčinek je mnoho a jsou volné. Semeník je spodní, srostlý ze 4 až 8 plodolistů avšak s jedinou komůrkou a jedinou čnělkou. Plodem je mnohasemenná bobule.\n\nČeleď \"Apodanthaceae\" zahrnuje asi 23 (podle některých zdrojů až 35) druhů ve 2 rodech. Je rozšířena v Americe (od jižních USA po Argentinu), ve východní Africe, jihozápadní Asii a v jihozápadní Austrálii.\n\nRody stávající čeledi \"Apodanthaceae\" byly v minulosti podobně jako jiné parazitické rody podobného charakteru řazeny do sběrné čeledi \"Rafflesiaceae\". Až molekulární analýzou bylo zjištěno, že tyto rostliny přes vnější morfologickou podobnost náležejí do několika různých řádů. V systému APG III jsou \"Apodanthaceae\" ponechány nezařazené, ve verzi APG IV z roku 2016 jsou zařazeny do řádu \"Cucurbitales\" (tykvotvaré).\n\n\"Berlinianche\" and \"Pilostyles\" parazitují nejčastěji na dřevinách z čeledi bobovité (\"Fabaceae\"). \"Apodanthes\" má širší sortiment, nejčastěji na dřevinách z čeledí vrbovité (\"Salicaceae\"), březulovité (\"Burseraceae\") a zederachovité (\"Meliaceae\").\n\n\"Apodanthes\", \"Pilostyles\" (včetně \"Berlinianche\")\n\n"}
{"id": "813999", "url": "https://cs.wikipedia.org/wiki?curid=813999", "title": "Miloslav Jareš", "text": "Miloslav Jareš\n\nMiloslav Jareš (12. ledna 1903, Praha – 18. července 1980, Praha) byl český rozhlasový, divadelní a filmový režisér. \n\nStudoval na reálném gymnáziu (1914–1918) a obchodní akademii (1918–1921) a v letech 1921–1926 na pražské konzervatoři. K jeho profesorům zde patřil Jaroslav Hurt. Posluchači konzervatoře a absolventi třídy Jaroslava Hurta ve dvacátých letech dvacátého století hráli svá veřejná představení v budově holešovické \"Legie malých\" v Plynární ulici, poblíž divadla Uranie. V tomto studiu působili např. Jan Škoda, František Salzer, Otomar Korbelář, Ladislav Boháč, Jarmila Horáková, Světla Svozilová, Jiřina Šejbalová, Jiří Frejka, Václav Trégl, Bohuš Záhorský, Erik Adolf Saudek, výtvarníci František Muzika a František Zelenka, hudebníci Jaroslav Ježek, Miroslav Ponc, Iša Krejčí, choreograf Saša Machov a další. Po odchodu některých členů (vč. Jiřího Frejky) do angažmá, zorganizoval Jareš ze zbývajících členů studia \"Scénu adeptů\", což bylo volné sdružení absolventů a posluchačů konzervatoře. \n\nV roce 1923 Jareš vytvořil při Legii malých amatérské \"Divadlo mládeže\", které fungovalo v sále \"Legie malých\" až do roku 1934, kde se souborem dětí hráli příležitostně i někteří konzervatoristé a mladí herci. S Jarešem v \"Divadle mládeže\" spolupracovali např. výtvarník František Zelenka, hudební skladatel Miroslav Ponc a jako dramaturg E. A. Saudek. Úspěšné uvedení hry \"Mauglí\" uvedlo divadlo nejen na své scéně, ale pohostinsky i v Osvobozeném divadle a v Divadle na Vinohradech. Jarešovo působení v \"Divadle mládeže\" mělo ve vývoji divadelní tvorby pro děti zásadní význam.\n\nOd roku 1926 působil v Osvobozeném divadle. Jeho poslední rolí byla malá úloha ve hře \"Líčení se odročuje\" (premiéra 1929, sál U Nováků, režie V+W). \nZa Protektorátu působil pohostinsky jako režisér v holešovické Uranii. Od roku 1942 působil jednu sezónu jako režisér v \"Nezávislém divadle\". V letech 1945–1948 působil v Divadle 5. května jako režisér, spolu s Antonínem Kuršem, Františkem Salzerem a Alfrédem Radokem. Soubor divadla pocházel především z holešovické Uranie. V Divadle 5. května připravil Jareš 14 premiér.\n\nJeho hlavní činností byla práce rozhlasového režiséra. Profesor dramatického oddělení pražské konzervatoře Jaroslav Hurt, který byl v roce 1927 jmenován prvním profesionálním režisérem rozhlasu (Radiojournal), si přizval jako asistenta svého žáka z konzervatoře Miloslava Jareše. Od sezóny 1933–1934 se Jareš věnoval především rozhlasu (po jeho odchodu z Divadla mladých toto zaniklo), od Radiojournalu obdržel v roce 1937 trvalou smlouvu. S rozhlasem pak spolupracoval až téměř do své smrti.\n\n\n\n\n\nOtakar Brousek st.\n\nJindřich Černý\n\nFrantišek Filipovský\n\nOtto Rádl\n\n\n"}
{"id": "814004", "url": "https://cs.wikipedia.org/wiki?curid=814004", "title": "Evropská silnice E22", "text": "Evropská silnice E22\n\nEvropská silnice E22 je evropskou silnicí 1. třídy. Začíná ve velšském Holyheadu a končí v ruské Išimi. Celá trasa měří 5320 kilometrů. Trasa je po rozšíření v roce 2002 dále do Asie jednou z nejdelších evropských silnic. Jako všechny ostatní evropské silnice ani E22 není na území Spojeného království označena. Ve Švédsku je silnice označena pouze E22, nemá žádné národní označení.\n\n\n\n\n\n\n\n"}
{"id": "814006", "url": "https://cs.wikipedia.org/wiki?curid=814006", "title": "RTMark", "text": "RTMark\n\nRTMark představuje uměleckou skupinu aktivistů, která se snaží o narušení tzv. \"Firemního štítu\", což je záležitost chránící americké korporace a společnosti. Název je odvozen od pojmu \"ochranná známka\" (anglicky \"Registered Trademark\").\n\nRTMark sám je registrovanou společností, která k sobě sdružuje aktivisty, kteří plánují projekty s dárci, kteří je finančně zabezpečují.\nRTMark tedy působí mimo rovinu zákona stanovenou mezi lidmi a těží z mnohem volněji stanovených pravidel a zákonů mezi danými korporacemi.\n\nJako svůj první žertík představila skupina akci „Barbie, organizace pro osvobození“, ve které skupina změnila nastavení hraček, mluvících panenek Barbie a GI Joe, a poté je vrátila zpět do obchodu (1993), což mělo za následek dezorientované vnímání pohlaví panenek dětmi. První vtípek, který byl reálně sponzorován ze strany RTMark byl SimCopter „hack“ (1996), který veřejnosti naservíroval zakládající člen skupiny Jacques Servin.\n\nK dalším kouskům skupiny lze přiřadit falešně vybudované internetové stránky gwbush.com (falešná internetová kampaň George W. Bushe), \na Vote-auction.net, což představovalo doménu, kde bylo možné při americké volbě prezidenta vydražit svůj volební hlas, popřípadě ho prodat. Skupina byla také zapojena do války hraček, což byla právní bitva mezi internetovými prodejci hraček e-toys.com, a doménou etoy.com, kdy e-toys žaloval druhou doménu za porušení obchodní známky.\n\n"}
{"id": "814007", "url": "https://cs.wikipedia.org/wiki?curid=814007", "title": "Drew Miller", "text": "Drew Miller\n\nDrew Miller (narozen ) je americký hokejový útočník hrající v týmu severoamerické ligy NHL Detroit Red Wings. Jeho bratr Ryan Miller je brankář Vancouveru Canucks.\n\nDraftován byl v roce 2003 týmem Anaheim Ducks. Do NHL nakoukl až v roce 2007, kdy odehrál 26 zápasů a v nich zaznamenal 5 bodů a hned vyhrál Stanley Cup. V následující sezóně odehrál 27 zápasů a zaznamenal v nich 10 bodů. Anaheim nebyl s jeho výkony spokojen a to nakonec v roce 2009 vyústilo v jeho odchod do Tampy Bay Lightning. Tam odehrál jednu polovinu sezóny a ve 14 zápasech nezaznamenal ani jeden bod. Dařit se mu začalo teprve potom co ho Tampa vyměnila do Detroitu Red Wings. Miller dostal v Detroitu šanci na nový začátek a ten mu vyšel dokonale. Stal se jedním z hráčů, kteří pravidelně chodí na oslabení a získal si důvěru kouče Mikea Babcocka. Dnes hraje ve 4. útočné řadě Red Wings.\n"}
{"id": "814008", "url": "https://cs.wikipedia.org/wiki?curid=814008", "title": "Ruben Bemelmans", "text": "Ruben Bemelmans\n\nRuben Bemelmans (* 14. ledna 1988 Genk) je belgický profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do července  2012 jedenáct titulů ve dvouhře a třináct ve čtyřhře.\n\nNa žebříčku ATP byl ve dvouhře nejvýše klasifikován v červnu 2012 na 131. místě a ve čtyřhře pak v listopadu 2011 na 209. místě. Trénuje ho Bart de Keersmaeker.\n\nPremiérový titul na okruhu Futures získal v červenci 2007 v německém Espelkampu. V březnu 2009 vyhrál nejkvalitnější turnaj dosavadní kariéry, když triumfoval na Volkswagen Challengeru ve Wolfsburgu poté, co se do hlavní soutěže probojoval přes tři vyhraná utkání kvalifikace. V boji o titul si poradil s Italem Stefanem Galvanim. V sezóně 2011 singlový titul zopakoval.\n\nV únoru 2010 poprvé prošel kvalifikačním sítem do hlavní soutěže turnaje ATP World Tour, když nastoupil k utkání prvního kola na chorvatském Zagreb Indoors. V něm nestačil na Francouze Alexandra Sidorenka 6–7, 6–3 a 3–6. V červnu 2010 si zahrál jako šťastný poražený travnatý Gerry Weber Open v německém Halle. V úvodní fázi podlehl po třísetovém boji Němci Philippu Kohlschreiberovi výsledkem 6–7, 7–6, 4–6.\n\nV únoru 2008 debutoval v belgickém daviscupovém týmu na ostravské půdě v prvním kole Světové skupiny proti České republice. V poslední dvouhře porazil Pavla Víznera, jenž ve třetím setu skrečoval. V září 2010 pak nastoupil do dvouhry proti Austrálii. V barážovém utkání o Světovou skupinu podlehl bývalé světové jedničce Lleytonu Hewittovi ve čtyřech setech 6–7, 5–7, 6–2 a 4–6. Do září 2012 nastoupil k pěti mezistátním utkáním s bilancí 2–3 ve dvouhře a 0–2 ve čtyřhře.\n\nV hlavní soutěži grandslamu se poprvé objevil ve Wimbledonu 2011, kde vypadl v úvodním kole. Během následujícího ročníku 2012 v All England Clubu vyhrál premiérový zápas na grandslamu, když v první fáze přešel jako kvalifikant přes Argentince Carlose Berlocqa.\n\n"}
{"id": "814010", "url": "https://cs.wikipedia.org/wiki?curid=814010", "title": "Mike Ribeiro", "text": "Mike Ribeiro\n\nMichael Tavares Ribeiro (* 10. února 1980 v Montréalu, Québec) je bývalý kanadský hokejový útočník.\n\nMike s manželkou Tamarou mají tři děti (Mikael, Noe a Viktoria). Mike je z portugalském původu.\n\nV juniorských letech hrával za klub Rouyn-Noranda Huskies v lize QMJHL. Po první odehrané sezóně 1997/98 v QMJHL se stal nejlepším nováčkem a tím získal trofej Michel Bergeron Trophy. V létě 1998 byl draftován ve druhém kole ze 183. místa klubem Montreal Canadiens. Následující sezónu setrval v týmu Rouyn-Noranda Huskies, se kterým postoupil do playoff ale po brzkém vyřazení se připojil do farmářského týmu Canadiens Fredericton Canadiens hrající v lize AHL, za klub odehrál v playoff pět zápasů v nichž si připsal první bod. Po sezóně získal druhou trofej z ligy QMJHL Jean Béliveau Trophy pro nejproduktivnějšímu hokejistovi ligy. Poslední ročník v juniorské kariéře odehrál první dva zápasy opět za klub Rouyn-Noranda Huskies, poté přestoupil do Quebec Remparts, kde dohrál i poslední zápasy v juniorské kariéře. V sezóně stihl ještě odehrát devatenáct zápasu hlavním týmu Montreal Canadiens ve kterém si připsal první body v NHL.\n\nPo juniorské štaci se natrvalo přestěhoval do Montrealu, ale většinou hrál na jejich farmě týmu v Quebec Citadelles a v sezóně 2002/03 odehrál tři zápasy na nové farmě Canadiens v Hamilton Bulldogs. Již od sezóny 2002/03 nastupoval pravidelně za tým Canadiens. Během výluky NHL v období 2004/05 hrál v nejvyšší Finské lize za tým Espoo Blues. Po výluce v NHL se vrátil zpět do klubu Canadiens, kde však odehrál poslední sezónu za klub. 30. září 2006 byl vyměněn do týmu Dallas Stars za finského obránce Janneho Niinimaamu. V Dallasu se stal nejužitečnějším hráčem týmu v sezónách 2006/09 a nejlepším nahrávačem v sezónách 2007-09 a 2010/11. V sezóně 2007/08 si také připsal osobní rekord v bodováni jenž zaznamenal 83 kanadských bodů. V létě roku 2007 se stal prvním omezený volný hráčem s jednoletou smlouvu přibližně za 2,8 milionu dolarů. S tím se stal po sezoně 2007/08 volným hráčem bez omezení. 7. ledna 2008 prodloužil smlouvu s Dallasem na dalších pět let za 25 milionů dolarů. Za Dallas Stars nosil dres číslém 63.\n\n22. června 2012 byl vyměněn do klubu Washington Capitals za kanadského útočníka Codyho Eakina a druhým kolem draftu 2012 (touto volbou byl draftován Mike Winther). První start za Capitals se oddálil kvůli výluce, během výluky nikde nehrál. První zápas v nové zkrácené sezóně 2012/13 odehrál proti klubu Tampa Bay Lightning, ve kterém prohráli 3:6, v zápase si připsal jednu asistenci. Začátky se klubu nedařilo, patřili jim spodní přičky ale Mike se stal nejproduktivnějším hráčem a dokonce nahradil v první řadě útočníka Nicklase Bäckströma, který dlouhodobě hrával na postu středního útočníka v první řadě po boku Alexandra Ovečkina. S bodováním dále vstoupal a dostal se do top 15 nejproduktivnějších hráčů ligy.\n\n\n\n"}
{"id": "814012", "url": "https://cs.wikipedia.org/wiki?curid=814012", "title": "Skalický vrch", "text": "Skalický vrch\n\nSkalický vrch je jeden ze dvou dominantních kopců u obce Skalice u České Lípy. Bývala na něm restaurace, na vrchol vede naučná stezka a je odtud výhled na město Česká Lípa. Je součástí Cvikovské pahorkatiny.\n\nKopec na katastru \"Skalice\" 747904 je vysoký 484 m n. m., od centra Skalice je jihovýchodním směrem vzdálený vzdušnou čarou 250 metrů. Je přístupný klikaticí se cestou od severní části obce, která je využita i jako naučná stezka Skalicí. Vrch má základ z pískovce, horní část je čedičová, kuželovitého tvaru a ze všech stran vč. vrcholu a suťových svahů je zalesněna. Vrcholová plošinka převyšuje obec asi o 180 metrů. Na vrcholu jsou znatelné zbytky základů staveb. Výhled je omezen jen na jižní stranu. V pískovci bylo vytěženo několik jeskyní, které jsou obývány netopýry.\n\nSkalický vrch je členem výrazné trojice vrchů, jež tvoří krajinnou dominantu severozápadní části Českolipska. Trojici doplňuje 1,4 km severovýchodně vzdálený, o něco vyšší Chotovický vrch (498 m) a nižší Lipovec (424 m) vzdálený 1,2 km vsv..\n\nDruhý z dominantních kopců v okolí, Chotovický vrch, se kdysi nazýval \"Lužický\", a protože mezi ním a Skalickým probíhala kdysi hranice Čech s Horní Lužicí, byl Skalický vrch nazýván i \"Českým vrchem\", zde obvykle německy \"Böhmischer Berg\". V roce 1848 se zdejší Němci jej přejmenovali na \"Německý vrch\" čili \"Deutscher Berg\", ale toto pojmenování se neujalo.\n\nOd roku 1732 zde dalších 50 let stála poustevna, kde se několik poustevníků vystřídalo. Žil zde i známý Samuel Görner po svém odchodu ze Sloupu v Čechách.\n\nOd roku 1892 byly na vrchol z obce vytyčeny cesty a čtyři roky poté byla na něm postavena vyhlídka a srub jako přístřešek. Srub v roce 1927 vyhořel a o 6 let později zde byla postavena Ferdinandova bouda, která sloužila i jako hostinec. Po roce 1945 stavba zanikla.\nNa severním úpatí byl rozsáhlý podzemní pískovcový kamenolom, založený na přelomu 18. a 19. století. Těžit písek pro sklářské účely se zde přestalo kolem roku 1880. Dovnitř vedlo šest vstupů oddělených pilíři. Šířka podzemních prostor dosahovala 110 metrů, hloubka 40 m, výška až 8 m. Lom byl později uzavřen mřížemi a od roku 2012 je chráněn jako přírodní památka Skalice u České Lípy.\n\nZe vsi vede přes vrchol modře značená Naučná stezka po památkách obce Skalice u České Lípy. Pod kopcem jsou vedeny cyklotrasy z Nového Boru č.3062 a 3054. Trasy pro cyklisty a pěší turisty vedou dole v obci zčásti souběžně.\n\nPřes Skalici mimo autobusových linek vede i železniční trať 080 z České Lípy, na okraji obce je na ní zastávka \"Skalice u České Lípy\".\n\n"}
{"id": "814013", "url": "https://cs.wikipedia.org/wiki?curid=814013", "title": "The National Pastime", "text": "The National Pastime\n\nThe National Pastime je původní píseň, která zazněla v první epizodě první série amerického televizního muzikálového seriálu Smash s názvem Pilot.Ivy Lynn (Megan Hilty) zpívá toto baseballové číslo spolu se sborem. Píseň se v seriálu opakuje na workshopovém medley v sedmé epizodě nazvané The Workshop a i ve druhé sérii, v epizodě Musical Chairs, v podání Karen Cartwright (Katharine McPhee). Píseň složili Marc Shaiman a Scott Wittman a choreografii pro píseň vytvořil Joshua Bergasse.\n\nInternetový server DFW.com popsal číslo jako: \"Marilyn, nyní zamilovaná do Joa DiMaggia, se snaží v této písni 'porozumět' baseballu\". Píseň byla vydána jako singl. Ve scéně jsou střihy mezi \"zkouškami v hale a toho, jak by toto číslo vypadalo na Broadwayi v celku i s kostýmy.\"\n"}
{"id": "814015", "url": "https://cs.wikipedia.org/wiki?curid=814015", "title": "Täschhorn", "text": "Täschhorn\n\nTäschhorn (4491 m n. m.) je hora ve Walliských Alpách. Leží na území Švýcarska v kantonu Valais nedaleko hranic s Itálií. Náleží do masivu Mischabel. Nachází se jižně od Domu a severně od Alphubelu. Na vrchol je možné vystoupit z chat Täschhütte (2701 m n. m.), Mischabeljoch Biwak (3851 m n. m.), Europaweghütte Täschalp (2200 m n. m.), Hotel Langflue (2867 m n. m.), Kinhütte (2584 m n. m.) a Domhütte (2940 m n. m.m). Horu obklopují ledovce Kingletscher na západě, Weingartengletscher na jihu a Feegletscher na východě.\n\nPrvními lidmi na vrcholu byli 30. července 1862 horolezci John Llewelyn-Davies, J. W. Hayward, Peter-Josef Summermatter, Stefan a Johann Zumtaugwald.\n\n"}
{"id": "814017", "url": "https://cs.wikipedia.org/wiki?curid=814017", "title": "Myodocarpaceae", "text": "Myodocarpaceae\n\nMyodocarpaceae je malá čeleď vyšších dvouděložných rostlin z řádu miříkotvaré (\"Apiales\"). Jsou to dřeviny s květy v nápadných kulovitých okolících, rostoucí především na Nové Kaledonii.\n\n\"Myodocarpaceae\" jsou povětšině stromy se střídavými složenými (řidčeji jednoduchými) listy nahloučenými na koncích větví. Složené listy jsou lichozpeřené, s celokrajnými nebo zubatými či pilovitými lístky. Květy jsou pravidelné, pětičetné, oboupohlavné nebo funkčně jednopohlavné, ve vrcholových latách složených z okolíků. Kališní lístky jsou na bázi srostlé v krátkou trubku, korunní lístky jsou volné. Tyčinek je 5. Semeník je spodní, srostlý ze 2 plodolistů, se 2 volnými čnělkami. Plodem je peckovice korunovaná vytrvalým kalichem (\"Delarbrea\") nebo křídlatý schizokarp (\"Myodocarpus\").\n\nČeleď \"Myodocarpaceae\" zahrnuje 19 druhů ve 2 rodech. Je rozšířena od východní Malajsie po severovýchodní Austrálii a Novou Kaledonii.\n\nČeleď \"Myodocarpaceae\" byla popsána v roce 2001. Oba rody byly předtím součástí čeledi aralkovité (\"Araliaceae\"). S ní měly společný především dřevnatý charakter a některé znaky byly blíže čeledi miříkovité (\"Apiaceae\"): semeník ze dvou plodolistů, korunní lístky se zahnutým vrcholem, poltivé plody.\n\nPodle kladogramů APG jsou \"Myodocarpaceae\" sesterskou větví čeledi miříkovité (\"Apiaceae\").\n\n\"Delarbrea\", \"Myodocarpus\"\n"}
{"id": "814019", "url": "https://cs.wikipedia.org/wiki?curid=814019", "title": "Ruffian", "text": "Ruffian\n\nRuffian (17. dubna 1972 – 7. července 1975) byla americká plnokrevná dostihová klisna, známá také jako \"Černá perla\". Je považována za jednu z nejlepších dostihových klisen v historii a byla zařazena mezi nejlepší dostihové koně USA 20. století časopisem Blood-Horse. V roce 2007 o ní vyšel film \"Ruffian\".\n\nČerná klisna plemene anglický plnokrevník vysoká 1,64 metru se narodila na farmě Claiborne v Kentucky. Odchována byla Stuartem S. Janney juniorem a Barbarou Phipps Janney, vlastníky farmy Locust Hill v Glyndonu v Marylandu. Ruffianin otec byl Reviewer, který patřil rodině Phippsových a jehož předkem byl Bold Ruler, matkou byla Shenanigans, kobyla po Native Dancer. Jako jednoroček přešla do tréninku k Franku Y. Whiteleymu juniorovi.\n\nRuffian si po získání ceny Eclipse pro Výjimečnou dvouletou klisnu v roce 1974 a vítězství v Trojkoruně klisen v roce 1975 vysloužila přezdívku \"Královna klisniček\" (\"Queen of the Fillies\"). Zůstala neporažena ve všech deseti závodech, od vzdálenosti 5,5 furlongů (1,1 km) až po 1,5 míle (2,4 km) a vždy s průměrným náskokem 8 a ⁄ délky. Svůj první závod doběhla v rekordním čase a s náskokem 15 délek. Byla ve vedení od začátku do konce v každém dostihu, který běžela, také vyrovnala dva traťové rekordy. \n\nRuffianin žokej, Jacinto Vasquez, byl v rozhovoru tázán, jestli bylo těžké dostat se s Ruffian v začátku dostihu do vedení. Odpověděl : \"Ne, Ruffian si sama vybere své místo a sama se na něj dostane, i když se ostatní žokejové snaží přimět své klisny, aby do ní strkaly a kopaly.\" To vysvětluje, proč měla vždy pomalejší starty. Ruffian vyhrála dostih Sorority Stakes s novým rekordem a čerstvě sundanou dlahou, která sice nebyla po vážném zranění, ale noha byla bolestivá a mnohé dostihové koně dokázalo takové zranění z žebříčku sesadit.\n\nRuffian vyhrála Spinaway v rekordním čase trati 1:08:03. Ráno po závodu zjistil pracovník stájí, že Ruffian nesnědla svou obvyklou dávku jídla a Whiteley Ruffian prohlédl. Všiml si, že má klisna citlivou pravou zadní nohu a rozhodl se nechat jí zrentgenovat. Ruffian měla naprasklou kost zadní nohy.\n\nPozději byl Whiteley v rozhovoru tázán, zda si ji Ruffian frakturu přivodila během závodu Spinaway. Odpověděl, že se během závodu zranila, když byla jen pár kroků od drátu. Když byl tázán, proč si myslí, že Ruffian nedala najevo žádné známky bolesti ze zranění až do druhého dne, odpověděl: \"Je to velmi silná klisna a nerada ukazuje jakoukoliv slabost.\" \n\nVšechny Ruffianiny rekordy až na jeden jsou dodnes nepokořeny. Jedinou výjimkou je rekord na dostizích Mother Goose Stakes, kde zaběhla čas 1:47:80 a vyhrála o 13,5 délky. Její rekord překonala pouze Rachel Alexandra v roce 2009, kdy zaběhla čas 1:46:33 s náskokem 19,5 délky. Ruffian při svém triumfu na Mother Goose Stakes předběhla své soupeřky o více než dvě zatáčky a s přehledem zvítězila proti pěti soupeřkám; šestá klisna, Dan´s Commander, kterou trénoval James W. Woods, ztratila svého žokeje, Rudy Turcotta, hned po startu. Rachel Alexandra porazila dvě klisny a zvítězila s náskokem jedné zatáčky.\n\nRuffianin jedenáctý závod se běžel v Belmont Parku 6. července roku 1975. Šlo o závod mezi Ruffian a vítězem Kentucky Derby toho roku, Foolish Pleasurem. V minulosti tito dva koně měli stejného žokeje, Jacinta Vasqueze. Ten se rozhodl jet v Belmont Parku Ruffian, protože věřil, že je lepší, v sedle Foolish Pleasurea byl žokej Braulio Baeza. Dostih, zvaný také jako \"Great Match\" byl velmi očekávaným a navštívilo ho více než 50 000 diváků, v televizi ho sledovalo 20 milionů lidí.\n\nPři vybíhání ze startovního boxu se Ruffian tvrdě uhodila do ramene. První čtvrt míli (402 m) vedla Ruffian o nos. O 1 furlong (201 m) později už vedla o půl délky, když jí praskly obě sezamské kůstky v pravé přední noze. Vasquez se jí pokoušel zastavit, ale Ruffian běžela dál, zatímco si tříštila kůstky v noze, trhala kůži a vazy, až jí kopyto viselo na malém kousku kůže. Vasquez řekl, že bylo nemožné ji zastavit, stále se snažila závod doběhnout a vyhrát. Jak bylo vidět na záznamu dostihu, Ruffian polekal pták, který vyletěl z vnitřního pole závodiště a klisna úlekem špatně došlápla. I když někdo říká, že tam byl výmol nebo že se praštila o hrazení.\n\nK Ruffian byli okamžitě přivoláni veterináři, nohu jí omotali obvazy, zchladili a převezli ji na veterinární chirurgii. Zde ji okamžitě operovali, operace trvala tři hodiny. Když se Ruffian probrala z anestezie, myslela si, že stále běží závod a začala sebou házet a zmítat. Ačkoliv se jí mnoho lidí snažilo zastavit, začala se v kruzích točit na podlaze. Přitom její těžká sádra opakovaně dopadala na zdravou nohu, až si roztříštila loket levé přední nohy. Veterinář, který ji ošetřoval, řekl, že její loket vypadal jako kousek ledu roztříštěný po zemi. Ruffian si nakonec strhla sádru a rána na operované noze se jí opět otevřela. Protože se veterináři shodli, že další složitou operaci by pravděpodobně nepřežila, byla krátce nato uspána. Jediným závodem, který kdy prohrála, se tak stal ten, během kterého si způsobila fatální zranění.\n\nDokonce i trenér Foolish Pleasurea, Leroy Jolley, řekl, že předpokládal, že by Ruffian závod vyhrála – její časy a vítězné marže byly mnohem lepší než u Foolish Pleasurea. Ačkoliv nakonec dostih \"vyhrál\" Foolish Pleasure, téměř všichni vítězství přiřkli Ruffian. Než závod předčasně ukončila, měla náskok o více než délku a půl a nikdy ji nikdo nepředběhl – nedovolila to, jak předvedla v Sorority Stakes,kdy odmítla nechat Hot n´ Nasty aby jí předběhla, i když trpěla kvůli čerstvě sundané dlaze.\n\nRuffianin předčasný konec a její smrt vedla k veřejné diskuzi ohledně hummánějšího zacházení s koňmi. Protože je pro koně přirozené se zmítat a kopat když se probírají z anestezie, byl vynalezen \"zotavující bazén\" plný teplé vody, ve kterém se koně neporaní.\nLéky jako kortikosteroidy na záněty a bolesti se začaly běžně používat. Přesto mělo zvýšené užívání léků i stinnou stránku, kdy mnoho koní běželo závody se zraněním. V Americe už po smrti Ruffian nebyl žádný další závod mezi dvěma šampiony.\n\nRodokmen Ruffian by mohl být alespoň částečně vinný za její zlomenou nohu – její otec, Reviewer, měl za svou dostihovou kariéru hned tři zlomeniny. Při jeho čtvrtém a posledním kolapsu ve stáji byl po operaci uspán.\nShenanigans, Ruffianina matka, si za svůj život zlomila dvě nohy a byla uspána po operaci střev 21. května 1977. Ruffianin dědeček, Native Dancer, je často označován za původce genetiky \"měkkých kostí\".\n\nRuffian je pohřbena nedaleko vlajkového pole na závodišti v Belmont Parku s nosem stále směřujícím k cíli.\nRuffian posmrtně získala i Eclipse cenu pro Výjimečnou tříletou klisnu roku 1975. V roce 1976 byla uvedena do Národního muzea závodů a do Síně slávy. Časopis Blood-Horse ocenil Ruffian jako 35 ze 100 nejlepších plnokrevných šampionů USA 20. let, je nejlépe hodnocenou klisničkou (či kobylou) na seznamu a jediným koněm ženského pohlaví na obou seznamech. Díky tomuto hodnocení získala i titul \"Klisnička století\". Časopis Sports Illustrated ji zahrnul jako jediného zvířecího sportovce na seznamu 100 nejlepších ženských atletek, udělili jí 53. místo.\n\nV létě roku 1975 Ruffian věnovala folková zpěvačka Joan Baezová svou verzi písně \"Stewball\".\n\nOd roku 1976 se na počest Ruffian běhá závod Ruffian Handicap. Do roku 2009 se běhal na závodišti v Belmont Parku, pak se přesunul do Saratogy. \n\n26. května 2009 byla otevřena Ruffianina koňská klinika. Stála 18 milionů dolarů a stojí za východem 8 v Belmont Parku. Uvnitř zařízení pracují specialisté na řešení hlavních koňských problémů, jako například kulhání, které může být diagnostikováno a vyléčeno před závodem, čímž dávají zvířeti šanci odvést jeho práci a mít kvalitní život i mimo dostihovou dráhu. \n\nTrenér Secretariata, Lucien Laurin, řekl tisku : \"Bůh je mým svědkem, mohla by být ještě lepší než Secretariat.\"\n\nRuffian má mnoho titulů, jako například \"Queen of the Fillies\", \"Queen of the Century\", \"Queen of Racing\", \"Queen of the Track\", \"Filly of the Century\", \"The Super Filly\" a mnoho dalších.\n\nVyšlo o ní také několik knih, například \"Ruffian: Burning from the Start,\" \"Ruffian: A Race Track Romance\" nebo \"The Licorice Daughter: My Year with Ruffian.\"\n"}
{"id": "814021", "url": "https://cs.wikipedia.org/wiki?curid=814021", "title": "Torque: Ohnivá kola", "text": "Torque: Ohnivá kola\n\nTorque: Ohnivá kola (v originále \"Torque\") je americký akční film z roku 2004, který obdržel rozporuplné kritiky. Sleduje příběh motorkáře, který se vrací po mnoha letech domů, ale čekají tu na něj staří nepřátelé.\n\nFord se vrací do USA z Thajska. Hodlá se vypravit za svou bývalou láskou, kterou opustil aby se vyhnul vězení. On a jeho přátelé Dalton a Val se zapletou s motorkářem Juniorem, bratrem Treye, vůdce Sekáčů, nejobávanějšího gangu v kraji. Trey s Fordem se jen tak nepohodnou. Naštěstí přijede policie a rozpustí to. Když se Ford setkává se svou láskou Shane, přijíždí gang harlejistů jménem Grázlové. Ty vede Henry, vrah, kterému Ford kdysi ukradl spoustu drog. Vše se naštěstí vyřeší. Večer chce Henry prodat drogy Treyovi, ale ten mu ukáže, že s tímhle obchodem nechce nic mít. Aby se Henry pomstil, zabije večer na diskotéce Juniora. Vše svede na Forda. Teď po Fordovi nejde jen Henry, ale i Sekáči a policie. Při zběsilé honičce na motorkách Trey spadne pod vlak. Ford ho zachrání. Henry se chce domluvit s dalším ze svých nepřátel, agentem McPhersnem. Ten se mu vysměje do obličeje. Když se Ford vrací do L.A., tak ho pronásleduje Trey. Ford na něj namíří pistoli a přinutí ho uvěřit že Juniora nezabil. Spolu se připraví na příjezd FBI. Dorazí pouze McPherson. Ukáže se že McPherson pomáhá Henrymu. Henry přijde a chce všechny pozabíjet. Objeví se agentka FBI Hendersnová a ta odpálí garáž. Všichni uniknou kromě McPhersna. Následuje několik honiček, v jedné z nich zemře i Henry. Fordovi se podařilo vytvořit mír mezi ním a Sekáči.\n\n"}
{"id": "814023", "url": "https://cs.wikipedia.org/wiki?curid=814023", "title": "Podřipsko", "text": "Podřipsko\n\nPojem Podřipsko není (a ani nikdy nebude) zcela přesně definován. Jedná se o oblast pod horou Říp. Oblast Podřipska se do jisté míry překrývá s pojmem Roudnicko.\n\nAktuálně existuje Svazek obcí Podřipsko, dobrovolné sdružení 25 obcí z okresu Litoměřice v okolí Roudnice nad Labem.\n\nJedním z historických vymezení je např. rozsah bývalého soudního okresu Roudnice nad Labem, zahrnující kromě zmíněných 25 obcí i další obce v 60. letech 20. století administrativně přiřazené do okresu Mělník, například Jeviněves, Spomyšl, Ledčice nebo Horní Počaply, využívající stále služeb Roudnice nad Labem a obce z okolí Štětí. K názvu Podřipsko se však hlásí i další blízké obce, historicky z okresu Mělník, rovněž tak i obce z Velvarska (okres Kladno)\n\nZa turistické centrum Podřipska je považována Roudnice nad Labem zejména její historické centrum (nachází se zde Lobkowiczský zámek, Hláska a další památky). \n\nNejčastějším cílem turistiky na Podřipsku je posvátná hora Říp s rotundou svatého Jiří. \n\nZa návštěvu stojí i Budyňsko (vodní hrad) a Libochovicko (zámek Libochovice, zřícenina hradu Hazmburk).\n\nPodřipsko protíná červená turistická trasa vedoucí z Prahy (ZOO v Troje), přes Kralupy nad Vltavou, kolem Řípu do Roudnice nad Labem, nyní nově zkrácena modrou trasou z obce Rovné přes Vesce, Kuffnerovou stezkou do Roudnice nad Labem, pokračující dále kolem Sovice do Hoštky.\n\nV oblasti se lze ve vybrané dny pohybovat pomocí historických motoráčků, s pojízdným barem a muzeem (Podřipský a Středohorský motoráček).\n\nKaždoročně se 1. ledna na Podřipsku pořádá pravidelný Novoroční výstup na Říp, v druhé polovině dubna, ke svátku sv. Jiří, pak tradiční staročeská Řipská pouť. Ta se koná obvykle víkend po svátku Sv. Jiří (24. duben). Poslední léta se stává tradicí i vinobraní na roudnickém zámku. Podřipsko je i bohaté na hudební a sportovní akce (např. veslování).\n\nPodřipsko protíná zejména dálnice D8, jež zvolna nahrazuje souběžně vedoucí evropskou spojnici E55, vodní doprava po Labi, hlavní část železniční dopravy po Podřipsku obstarává významná železniční trať 090, na ní navazující tratě 095 a 096. Po druhém břehu Labe vede trať 072.\nV období turistické sezóny (od června do září) jezdí v oblasti Podřipska Podřipský a Středohorský motoráček.\n\nVe vybraných dnech (Memorial Air Show), si lze i Podřipsko prohlédnout z letadla z roudnického letiště\n\n"}
{"id": "814024", "url": "https://cs.wikipedia.org/wiki?curid=814024", "title": "María de León Bello y Delgado", "text": "María de León Bello y Delgado\n\nMaría de León Bello y Delgado, též zvaná La Siervita nebo Sor María de Jesús (23. března 1643, El Sauzal, Tenerife – 15. února 1731, San Cristóbal de La Laguna, Tenerife), byla španělská řeholnice a mystička uctívaná na Kanárských ostrovech. Patří mezi největší mystiky Španělska.\n\nNarodila se v chudé rodině a už jako dítě prožila svou první malou mystickou extázi. Pocházela ze čtyř sourozenců, měla tři bratry. Vzhledem k obrovské chudobě své rodiny ji matka dala k adopci bohatým manželům, ale krátce poté, co adoptivní manželé pojali úmysl se i s ní odstěhovat do Ameriky, ji matka svěřila strýci.\n\nZ tohoto důvodu se odstěhovala do města San Cristóbal de La Laguna. Její strýc měl velmi dobré sociální postavení, a ačkoli chtěl dát své neteři různé vybavení, mladá Marie je odmítla, protože chtěla žít v neustálé askezi.\n\nJejí strýc se rozhodl jí odkázat svůj majetek, ona to ale odmítla a v touze zasvětit se Bohu se stala řeholnicí.\n\nV roce 1668 vstoupila do kláštera svaté Kateřiny Sienské ve městě San Cristóbal de La Laguna, kde pokračovala v konání zázraků, např. stigmata, extáze, levitace, hypertermie, jasnovidectví, bilokace a další.\n\nV klášteře si María vybrala jméno Sestra Marie od Ježíše na počest sv. Terezie od Ježíše, kterou velmi uctívala. Začala žít od té doby podle řeholních slibů a v neustálém pokání a postech.\n\nDne 15. února 1731 zemřela v klášteře ve stavu hluboké extáze. Tři roky po smrti bylo její tělo nalezeno celistvé a nerozložené. Od té doby se každý rok 15. února její tělo ukazuje věřícím, kteří přicházejí na pouť z různých míst Kanárských ostrovů a Španělska. Nyní probíhá proces jejího blahořečení.\n"}
{"id": "814026", "url": "https://cs.wikipedia.org/wiki?curid=814026", "title": "Darren Helm", "text": "Darren Helm\n\nDarren Helm (narozen 21. ledna 1987, Winnipeg, Kanada) je kanadský hokejový útočník hrající v týmu severoamerické NHL Detroit Red Wings.\nDraftován byl v roce 2005 týmem Detroit Red Wings. V roce 2008 odehrál svou 1. sezónu v NHL a hned vyhrál s Detroitem Stanley Cup. V základní části tehdy v 7 zápasech nedokázal bodovat, ale v Play Off ano. V 18 zápasech zaznamenal 4 body. Následující sezónu měl velice podobné statistiky. Až v roce 2010 začal za Red Wings hrát pravidelně a sbírat body. Stal se jedním z hráčů specializujících se na oslabení a trvale nastupuje ve 3. útočné řadě Red Wings.\nDarren Helm zatím nedostal příležitost zahrát si za seniorskou reprezentaci Kanady. Hrál jen na juniorském světovém šampionátu v roce 2007 a odvezl si z něj zlatou medaili.\n\n"}
{"id": "814027", "url": "https://cs.wikipedia.org/wiki?curid=814027", "title": "Mahenovo jezero", "text": "Mahenovo jezero\n\nMahenovo jezero, též Panvastr, je jezero v okrese Břeclav u Bulhar ve vzdálenosti 5 km od Podivína. Jedná se o slepé rameno Dyje v levé části její nivy v Dolnomoravském úvalu. Má rozlohu 8 ha.\n\nV okolí ramene je lužní les a louky. Jižní břeh lemuje les a protéká podél něj Dyje.\n\nRameno je součástí rezervace.\n\n"}
{"id": "814028", "url": "https://cs.wikipedia.org/wiki?curid=814028", "title": "Seznam ministrů práce, sociálních věcí a rodiny Slovenské republiky", "text": "Seznam ministrů práce, sociálních věcí a rodiny Slovenské republiky\n\nToto je seznam ministrů práce a sociálních věcí Slovenské republiky, který obsahuje chronologický přehled všech členů vlády Slovenské republiky (včetně autonomních slovenských vlád za druhé republiky, Sborů pověřenců i slovenských vlád v rámci československé federace) působících v tomto úřadu. Zahrnuti jsou sem i ministři (pověřenci) zastávající podobná portfolia (sociální péče, pracovních sil atd.) \n\n"}
{"id": "814030", "url": "https://cs.wikipedia.org/wiki?curid=814030", "title": "Davor Kukec", "text": "Davor Kukec\n\nDavor Kukec (* 16. březen 1986, Záhřeb) je chorvatský fotbalový záložník, od února 2017 hráč 1. FK Příbram. Mimo Chorvatsko působil na klubové úrovni v Řecku a ČR.\n\nJe ženatý, s manželkou Kristinou má syna Davida a Ivana.\n\nSvoji fotbalou kariéru začal v Dinamu Záhřeb, odkud v mládežnických letech zamířil do NK Inter Zaprešić, kde se v roce 2004 propracoval do prvního týmu. V roce 2009 přestoupil do řeckého klubu Panionios GSS, kde však mnoho prostoru nedostával. V zimním přestupovém období ročníku 2011/12 se stal hráčem Baníku Ostrava na doporučení Václava Svěrkoše. V létě 2014 s klubem prodloužil kontrakt o dva roky. V podzimní části sezóny 2015/16 Baník upadl do velké herní krize a Davor Kukec v zimní přestávce posílil ligového kunkurenta FK Teplice, kde podepsal smlouvu do 30. června 2018.\nV Teplicích nedostával v sezóně 2016/17 ePojisteni.cz ligy mnoho příležitostí a tak v únoru 2017 odešel do 1. FK Příbram.\n\n"}
{"id": "814039", "url": "https://cs.wikipedia.org/wiki?curid=814039", "title": "Ján Richter (politik)", "text": "Ján Richter (politik)\n\nJán Richter (* 5. října 1956 Zlaté Moravce) je slovenský politik, předlistopadový okresní funkcionář Komunistické strany Slovenska, v 90. letech vrcholný politik Strany demokratické levice a později strany SMER-SD, poslanec Národní rady SR a od roku 2012 ministr práce, sociálních věcí a rodiny v druhé vládě Roberta Fica.\n\nV letech 1974–1987 působil jako technickohospodářský pracovník v podniku Calex v Zlatých Moravcích. V letech 1987–1991 byl funkcionářem průmyslového odboru na Okresním výboru KSS v Nitře (později Okresní výbor postkomunistické SDĽ. V letech 1991–1992 byl technickohospodářským pracovníkem podniku \"Združené služby Mojmírovce\" a pak v letech 1993–1998 působil coby živnostník a manažer Sdružení podnikatelů. Pak se začal opětovně politicky angažovat. V letech 1998–2004 byl ústředním tajemníkem SDĽ v Bratislavě a od roku 2005 politickým tajemníkem strany SMER. Za ni byl v slovenských parlamentních volbách roku 2006 zvolen do Národní rady SR. Mandát obhájil v parlamentních volbách roku 2010 i parlamentních volbách roku 2012.\n\nDne 4. dubna 2012 nastoupil v rámci jmenování druhé vlády Roberta Fica do funkce ministra práce, sociálních věcí a rodiny.\n\nAbsolvoval Vysokou školu politickou a Právnickou fakultu Univerzity Mateje Bela v Banské Bystrici. Krátce po nástupu Richtera na post ministra se objevily pochyby o jeho vysokoškolském titulu. Ministr školství Dušan Čaplovič v červnu 2012 přislíbil členům parlamentního školského výboru, že je bude informovat o výsledcích kontroly Richterova diplomu. Na nesrovnalosti okolo vzdělání nového ministra upozornil deník SME. Bakalářský titul totiž Richter získal jen pět měsíců před tím, než tehdejší rektor Univerzity Mateje Bela v Banské Bystrici oznámil, že studijní obor není akreditovaný a není možné jej ukončit udělením titulu balakáře.\n\n"}
{"id": "814044", "url": "https://cs.wikipedia.org/wiki?curid=814044", "title": "Egyptská Premier League", "text": "Egyptská Premier League\n\nEgyptská Premier League (arabsky الدوري المصري الممتاز) je nejvyšší egyptská fotbalová soutěž.\n\nSoutěž je tvořena 19 týmy, které během sezony odehrají 36 utkání (každý tým se utká s každým dvakrát – na domácím a venkovním hřišti). V současné době nese soutěž ve svém názvu jméno svého sponzora, kterým je telekomunikační společnost Etisalat ze Spojených arabských emirátů. Podle ligových pravidel nesmí být v žádném týmu více než tři zahraniční hráči.\n\nV Egyptské Premier League hraje 19 týmů. Fotbalová sezona trvá od srpna do května, přičemž v období od konce prosince do začátku února je šestitýdenní zimní přestávka. Během sezony odehrají týmy 36 utkání a každé mužstvo se utká s každým dvakrát. Za vyhrané utkání získá tým tři body, za remízu jeden a za prohru nedostane bod žádný. Konečné pořadí v tabulce rozhoduje počet bodů. Pokud získá více mužstev stejný počet bodů rozhoduje se následovně:\nMužstvo, které se na konci každé sezony umístí v tabulce nejvýše, získá titul mistra ligy. Naopak poslední tři týmy sestupují do druhé ligy. Druhá liga je rozdělena na tři skupiny a vítěz každé z nich postupuje do dalšího ročníku Egyptské Premier League.\n\nEgyptská Premier League je sponzorovaná od roku 2005. Sponzor má nárok na umístění svého jména do názvu soutěže. Následuje seznam sponzorů, kteří egyptskou nejvyšší soutěž sponzorovali.\n\nPěti nejpopulárnějšími týmy v Egyptě jsou Al Ahly, Zamalek, Ismaily, Al Ittihad a Al Masry. Za dobu existence Egyptské Premier League v ní hrálo celkem 64 týmů. Ovšem pouze dva týmy odehráli v nejvyšší soutěži všechny sezony – Al Ahly a Zamalek.\n\nZískat „double“ znamená, když jeden tým vyhraje v jedné sezoně Egyptskou Premier League a Egyptský pohár.\n\nAktuální ke dni: 26. června 2012\n"}
{"id": "814045", "url": "https://cs.wikipedia.org/wiki?curid=814045", "title": "Divizna", "text": "Divizna\n\nDivizna (\"Verbascum\", česká výslovnost [ďivizna], tvrdá výslovnost [dyvizna] je chybná) je rod statných rostlin kvetoucích až na výjimky (např. divizna brunátná) nejčastěji v různých odstínech barvy žluté, ojediněle mají květy růžové nebo i bílé.\n\nDivizna roste hlavně v Evropě a Asii, méně již v Americe, Austrálii a severní Africe. Tento poměrně široký rod čítá 300 až 350 druhů. Rostliny dávají přednost místům s dostatkem světla a tepla, dobře snášejí i přísušky, rostou převážně rozptýleně, přesto většinou nejsou vzácné. U divizen často dochází ke křížení společně rostoucích druhů; takto vzniklé hybridy mohou mít květy odchylně zbarvené, obvykle neprodukují plodná semena a rozšiřují se pouze ojediněle podzemními výhonky.\n\nV České republice se ve volné přírodě vyskytuje těchto 10 druhů, jeden z nich ve dvou poddruzích:\n\nDále bylo v české přírodě rozpoznáno těchto 27 kříženců:\n\nJsou to byliny nebo zřídka keře, jednoleté, dvouleté i vytrvalé. Stejně rozdílné jsou i jejich nároky na prostředí, bývají to hygrofyty, mezofyty i xerofyty. Některé druhy dorůstají do 2 m i výše, mohou být chlupaté celé, částečně nebo jsou lysé. Většinou mají přízemní listovou růžici, která předchází růstu květné lodyhy. Lodyžní listy bývají menší a vyrůstají střídavě ve spirále. Listy jsou bez palistů a bývají bylinné, kožovité nebo blanité, nedělené nebo roztřepené, řapíkaté, přisedlé i lodyhu objímající. Jejich okraje jsou celistvé, drobně zoubkované nebo zubaté, často plstnaté a některé z druhů mají hydatody.\n\nOboupohlavné hmyzosnubné pětičetné květy na stopkách vyrůstají obvykle z úžlabí drobných listenů osamoceně nebo ve svazečcích a jsou sestaveny do květenství, obvykle je to vrcholík, hrozen nebo lata.\n\nLalokovité kališní lístky rostou v jednom přeslenu a jsou zpravidla volné nebo srostlé, někdy se střechovitě překrývají. Pravidelná kolovitá nebo trubkovitá koruna je vytvořena laločnými korunními lístky barvy žluté, bílé, růžově nebo fialové, někdy je zbarvený jen střed. Okvětní lístky jsou mnohem delší než tyčinky; v květu jsou čtyři nebo jich je pět. Tyčinky rostou v kruhu a všechny buď jsou stejně dlouhé, nebo dvě výrazně kratší; někdy je jedna tyčinka přeměněna v patyčinku. Prašníky v květu jsou stejné nebo dvojtvaré a otvírají se pomocí podélných štěrbin. Gyneceum je vytvořeno ze dvou plodolistů, pestík má dvoupouzdrý svrchní semeník s 50 a více vajíčky. Čnělka nese jednolaločnou bliznu.\n\nPlodem je chlupatá vícesemenná pukající tobolka se střední semenicí. Semena se 6 až 8 žebry jsou konicky cylindrická, vybavená mastným endospermem.\n\nNěkteré druhy divizny (např. divizna velkokvětá, divizna malokvětá a divizna sápovitá) se tradičně používají při léčbě onemocnění dýchacích cest. Odvaru ze sušených květů se užívá při léčbě kašle bronchitidy či astmatu, dále působí močopudně a kladně ovlivňuje činnost sleziny a brzlíku. Semena některých druhů jsou jedovatá.\n\n \n"}
{"id": "814051", "url": "https://cs.wikipedia.org/wiki?curid=814051", "title": "Helena Woleková", "text": "Helena Woleková\n\nHelena Woleková (* 17. ledna 1946) je slovenská sociální pracovnice, ředitelka nadace SOCIA a bývalá politička, po sametové revoluci členka VPN a později ODÚ-VPN a v letech 1991–1992 ministryně práce a sociálních věcí ve vládě Jána Čarnogurského.\n\nVystudovala sociologii. Od roku 1968 působila v Československém výzkumném ústavu práce a sociálního rozvoje a od roku 1983 v Ústavu technologie a racionalizace. V 80. letech 20. století pracovala na různých postech v podniku \"Závody ťažkého strojárstva\". Po sametové revoluci se angažovala v hnutí Verejnosť proti násiliu. Po jeho rozkladu přešla do nástupnické formace Občianska demokratická únia – VPN, v níž zastávala post místopředsedkyně. Zastávala i vládní funkce. V roce 1990 se stala náměstkyní federálního ministra práce a sociálních věcí. Od dubna 1991 do června 1992 zastávala jako první žena na polistopadovém Slovensku post ministryně, když působila ve vládě Jána Čarnogurského jako ministryně práce a sociálních věcí. V roce 1994 byla poradkyní tehdejšího ministra práce a sociálních věcí Júlia Brocky.\n\nV roce 1994 společně s Ivetou Radičovou založila Centrum pro analýzu sociální politiky. V roce 1998 se stala místopředsedkyní Slovenské sociologické společnosti. V současnosti se uvádí jako ředitelka nadace SOCIA, která se zabývá poskytováním finanční pomoci na sociální služby a podporou neziskového sektoru.\n\n"}
{"id": "814053", "url": "https://cs.wikipedia.org/wiki?curid=814053", "title": "Aries Merritt", "text": "Aries Merritt\n\nAries Merritt (* 24. července 1985) je americký atlet, sprinter, který se věnuje krátkým překážkovým běhům.\n\nV roce 2004 se stal v italském Grossetu juniorským mistrem světa v běhu na 110 metrů překážek. Na velký šampionát se poprvé z americké kvalifikace probojoval v roce 2009, kdy se konalo MS v atletice v Berlíně. Zde však ve třetím rozběhu doběhl v čase 13,70 s na čtvrtém místě a do semifinále nepostoupil. O dva roky později na světovém šampionátu v jihokorejském Tegu postoupil až do finále, kde po dodatečné diskvalifikaci Kubánce Dayrona Roblese obsadil 5. místo (13,67 s). Na závěrečném mítinku Diamantové ligy v Bruselu v roce 2012 zaběhl nový světový rekord na 110 metrů překážek časem 12,80 s.\n\nJeden ze svých největších úspěchů zaznamenal v roce 2012 v Istanbulu, kde vybojoval titul halového mistra světa v běhu na 60 metrů překážek. Ve finále časem 7,44 s zaostal jen jednu setinu za svým osobním rekordem z téhož roku a o pět setin porazil olympijského vítěze, Číňana Lioua Sianga.\n\n\n"}
{"id": "814054", "url": "https://cs.wikipedia.org/wiki?curid=814054", "title": "Dögeři", "text": "Dögeři\n\nDögeři ( nebo , , ) jsou jedním z historicky primárních 24 kmenů Oguzských Turků.\nNěkdy je také nazývají „Bejdili“. Názvem Döger se také označují muslimští Oseti, nicméně, vlastní označení křesťanských Osetů je Irættæ.\n\n\n\"Tügeři\" jsou uvedeni na 18. místě v pořadí.\n\nV staroturečtině jejich domorodý název znamená: \"setkávání, shromažďování, shánění\". Jako každý kmen či klan patřící do skupiny Oguzů měli a mají svůj znak – tamgu. Jejích zvířecím totemem byl \"Orel\". \n\nV průběhu dobývání Blízkého východu Seldžuky se Dögeři usadili především v oblasti dnešního Turecka. Vládcové Artukluovského bejliku (1102–1408) byli potomci Dögerů. Artukluové vládli v oblasti severní Mezopotámie v 11.–12. století. V období Osmanů se Dögeři rozptýlili a usadili u nejhezčích údolích mezi Diyarbakırem a Aleppem.\n\nV současnosti ještě nalezneme zbytky kmene v Turecku a Íránu. Vesnice s tímto jménem se nacházejí u Afyonkarahisaru, Diyarbakıru, Kayseri, Sivasu a Muğle. V Turecku je 12 míst nazvaných Döğer, Düğer, Dover, Düver a v Íránu místo zvané Dūger. Kromě Turecka se ještě názvy míst odkazují v syrských městech jako Džarábulus a Rakka. Tato místa pojmenovali „Döger“ nebo „Bejdili“.\n\n"}
{"id": "814055", "url": "https://cs.wikipedia.org/wiki?curid=814055", "title": "Oľga Keltošová", "text": "Oľga Keltošová\n\nMgr. Oľga Keltošová rozená Suchalová (* 27. února 1943 Pezinok) je bývalá slovenská politička, polistopadová členka Demokratické strany, později přední politička HZDS, poslankyně Slovenské národní rady a Národní rady SR, v letech 1992–1994 a 1994–1998 ministryně práce, sociálních věcí a rodiny v druhé vládě Vladimíra Mečiara a třetí vládě Vladimíra Mečiara.\n\nV roce 1966 absolvovala žurnalistiku na Filozofické fakultě Univerzity Komenského. Během studií přispívala do bratislavského listu \"Echo bratislavských vysokoškolákov\" a do pražského \"Studenta\". Po okupaci roku 1968 se z politických důvodů nemohla věnovat své profesi. V letech 1970–1971 působila jako překladatelka na Přírodovědecké fakultě Univerzity Komenského, věnovala se též publicistické činnosti (tvorba pro děti, rozhlasové relace, překladatelství).\n\nPo sametové revoluci se stala tiskovou tajemnicí obnovené Demokratické strany, v níž byl před rokem 1948 organizován její otec. K vstupu do DS ji přesvědčil předúnorový předák Demokratické strany Martin Kvetko, který se tehdy vrátil na Slovensko. Od roku 1990 zasedala za DS v Slovenské národní radě a v letech 1990–1991 byla dokonce místopředsedkyní SNR. Pak přešla do nově vzniklého Hnutí za demokratické Slovensko, protože nesouhlasila s průběhem událostí na jaře 1991, kdy byl Vladimír Mečiar odvolán z postu slovenského premiéra. Členkou HZDS se ovšem stala až roku 1992. Za toto hnutí byla ve volbách roku 1992 zvolena do SNR a v druhé vládě Vladimíra Mečiara zastávala až do jejího pádu v březnu 1994 post ministryně práce, sociálních věcí a rodiny, zpočátku v slovenské vládě v rámci československé federace, po zániku Československa od 1. ledna 1993 jako ministryně samostatného Slovenska. Do funkce ministryně práce a sociálních věcí Slovenské republiky se vrátila po slovenských parlamentních volbách roku 1994 a setrvala v ní do února 1998. V roce 1994 se coby poslankyně Národní rady SR podílela na takzvané „noci dlouhých nožů“, kdy staronová vláda Vladimíra Mečiara narychlo obsadila všechny významné parlamentní posty. Opětovně byla poslankyní Národní rady SR zvolena v parlamentních volbách roku 1998.\n\nV parlamentu ale setrvala jen krátce a ještě v roce 1998 odešla na post velvyslankyně Slovenska při OSN. Později opustila HZDS (k roku 2001 je už uváděna jako členka pragmatického křídla HZDS, mírně kritického vůči politickému stylu Vladimíra Mečiara). K roku 2007 se uvádí jako starostka bratislavské městské části Lamač.\n\nJe vdaná a má dvě děti. Jejím prvním manželem byl student David Jenkins, kterého poznala na studijním pobytu ve Velké Británii. Rozvedli se po jednom roce. Druhým manželem byl slovenský spisovatel Vlado Bednár, s nímž se později rozvedla a který tragicky zemřel roku 1984. Potřetí se vdala roku 1982 za právníka Petera Keltoše. Rozvedli se roku 1999.\n"}
{"id": "814060", "url": "https://cs.wikipedia.org/wiki?curid=814060", "title": "Mistrovství Evropy ve fotbale 2012 – skupina B", "text": "Mistrovství Evropy ve fotbale 2012 – skupina B\n\nSkupina B byla jednou ze čtyř skupin turnaje Mistrovství Evropy ve fotbale 2012. Nalosovány do ní byly týmy Německa, Portugalska, Dánska a Nizozemska. Zápasy se hrály ve dvou Ukrajinských městech - v Charkově a Lvově mezi 9.–17. červnem 2012. Tato skupina byla označena jako tzv. „skupina smrti“, nejtěžší ze všech na šampionátu.\n"}
{"id": "814061", "url": "https://cs.wikipedia.org/wiki?curid=814061", "title": "Mistrovství Evropy ve fotbale 2012 – skupina C", "text": "Mistrovství Evropy ve fotbale 2012 – skupina C\n\nSkupina C byla jednou ze čtyř skupin turnaje Mistrovství Evropy ve fotbale 2012. Nalosovány do ní byly týmy Španělska, Itálie, Chorvatska a Irska. Zápasy se hrály ve dvou Polských městech - v Gdaňsku a Poznani mezi 10.–18. červnem 2012.\n"}
{"id": "814062", "url": "https://cs.wikipedia.org/wiki?curid=814062", "title": "Mistrovství Evropy ve fotbale 2012 – skupina D", "text": "Mistrovství Evropy ve fotbale 2012 – skupina D\n\nSkupina D byla jednou ze čtyř skupin turnaje Mistrovství Evropy ve fotbale 2012. Nalosovány do ní byly týmy Anglie, Francie, Ukrajiny a Švédska. Zápasy se hrály ve dvou Ukrajinských městech - v Kyjevě a Doněcku mezi 11.–19. červnem 2012.\n\nPozn.: Zápas byl v 5. minutě téměř na hodinu přerušen kvůli bouřce a průtrži mračen.\n"}
{"id": "814086", "url": "https://cs.wikipedia.org/wiki?curid=814086", "title": "Rlogin", "text": "Rlogin\n\ncodice_1 je v informatice softwarová utilita, která v unixových operačních systémech umožňuje uživateli přihlásit se na jiný počítač prostřednictvím počítačové sítě. Autentizace uživatele je prováděna na základě důvěry mezi počítači, obvykle tedy není nutné zadávat heslo.\n\nPomocí nástroje codice_1 je možné se vzdáleně připojit prostřednictvím počítačové sítě k jinému počítači podobně, jako nástrojem telnet (včetně použití 8bitové znakové sady). Nástroj codice_1 používá pro komunikaci se vzdáleným počítačem stejnojmenný codice_1 protokol (). Vztah důvěry se na serveru nastavuje pomocí IP adres klientů, kteří mají dovolený přístup, což je i největší slabina protokolu (kterou částečně řeší autentizace pomocí Kerberos protokolu).\n\ncodice_1 je nejčastěji používán pro podnikové univerzitní sítě, kde jsou informace o uživatelském účtu sdíleny mezi všemi unixovými systémy v síti (často prostřednictvím NIS). Tyto systémy si důvěřují a umožňují uživateli přihlášení bez hesla (kde codice_1 důvěřuje vzdálenému codice_1 klientovi), tedy pokud se vzdálený uživatel vyhovuje záznamům v souboru codice_8 nebo pokud má soubor codice_9 ve svém domácím adresáři.\n\nNástroj codice_1 trpí několika bezpečnostními problémy.\n\nNástroj codice_1 umožňuje vzdáleně připojit (\"remote login\") počítače se systémem Unix. Vyvolání je prováděno pomocí příkazu codice_15, kde adresou je internetovská adresa počítače, na který se připojujeme. Ta se udává v doménovém (např. codice_16) nebo numerickém (např. 167.225.12.8) tvaru.\n\nSystémy napojené pomocí codice_1 si „věří“ a mohou si předávat některé informace např. informace o typu terminálu a jeho velikosti. Program codice_1 umožňuje administrátorům vytvářet skupiny věřících si počítačů, které sdílejí uživatelská jména a při spuštění codice_1 není mezi těmito počítači vyžadováno heslo. Při tomto uspořádání však musí uživatelé dodržovat stejnou úroveň zabezpečení systému před neoprávněným přístupem, což může být např. ve skupině s velkým počtem uživatelů těžké.\n\nUživatel si ale může usnadnit přechod mezi počítači sám, i pokud má na různých počítačích jiná uživatelská jména. V domovském adresáři vytvoří soubor codice_9, a uvede do něj adresy všech počítačů, ze kterých povolí přístup ke svému účtu bez hesla spolu s uživatelskými jmény na těchto počítačích. Každá tato dvojice „jméno počítače – uživatelské jméno“ je uvedena na řádku souboru codice_9 se jménem počítače uvedeným v plném doménovém tvaru tj. např. codice_16 a odděleným mezerou od uživatelského jména.\n\nUživatel se tedy může připojit např. ze čtyř počítačů, na kterých nemusí mít stejná uživatelská jména. Soubor codice_9 musí být uložen na počítači, na který se připojujeme, a jeho majitelem musí být uživatel, který má tento soubor v domovském adresáři. Obecně je vhodné chránit autorizační soubor před čtením i zápisy jinými uživateli vhodným oprávněním:\n\nOprávnění 600 (codice_24) nedovolí jakýkoli přístup k tomuto souboru jiným uživatelům, než je vlastník souboru. Autorizace bezheslového přístupu prostřednictvím codice_9 není podmínkou použití codice_1 – ten v takovém případě vyžádá i zadání hesla. Uživatelé systému SCO Unix/SCO OpenServer na personálních počítačích, kteří mají 8 znaků dlouhá jména, se setkají s nepříjemnou chybou v přihlašovací proceduře, která je vždy donutí zadat jméno i heslo dvakrát, bez ohledu na soubor codice_9.\n\nUkončení práce na vzdáleném počítači můžeme provést dvojím způsobem:\n\nNástroj codice_1 může být nahrazen nástrojem codice_30.\n\n"}
{"id": "814087", "url": "https://cs.wikipedia.org/wiki?curid=814087", "title": "Patrick Eaves", "text": "Patrick Eaves\n\nPatrick Eaves (* 1. května 1984, Calgary, Alberta, Kanada) je americký hokejový útočník hrající v týmu Anaheim Ducks severoamerické NHL.\n\nDraftován byl v roce 2003 týmem Ottawa Senators v 1. kole draftu. V roce 2005 dostal poprvé příležitost v NHL a v 58 zápasech zaznamenal 29 bodů.V Další sezóně už za Senators nastupoval pravidelně a v 73 zápasech nasbíral 32 bodů. V roce 2007 byl vyměněn do Caroliny Hurricanes, kde se z něj stal spíše defenzivní typ útočníka. V roce 2009 se jako volný hráč upsal Detroitu Red Wings, kde se mu začalo dařit. Sbíral body a zároveň dobře bránil a chodil na oslabení. Trvale hrál ve 3. útočné řadě Red Wings. V roce 2011 si zlomil čelist a vynechal celý zbytek ročníku. Dne 5. března 2014, při posledním přestupovém dnu NHL byl společně s Callem Järnkrokou vyměněn do týmu Nashville Predators za Davida Legwanda.\n\nEaves téměř vždy hrál playoff NHL a zatím se mu nenaskytla příležitost reprezentovat USA. Hrál jen na juniorském mistrovství světa v Helsinkách v roce 2004, ze kterého si odvezl zlatou medaili.\n\n"}
{"id": "814091", "url": "https://cs.wikipedia.org/wiki?curid=814091", "title": "Agostino Vallini", "text": "Agostino Vallini\n\nAgostino kardinál Vallini (* 17. dubna 1940, Poli, Provincie Roma, Itálie) je emeritní kardinál vikář římské diecéze a arcikněz lateránské baziliky.\n\nPo studiu katolické teologie byl Vallini 19. července 1964 v Neapoli arcibiskupem Alfonsem Castaldem vysvěcen na kněze.\n\nVallini vyučoval na teologické fakultě církevní právo a byl činný v neapolském semináři. Jan Pavel II. mu 16. května 1980 udělil čestný titul \"Čestný prelát jeho Svatosti\" a jmenoval ho 23. března 1989 titulárním biskupem z \"Tortibula\" a pomocným biskupem v Neapoli. Biskupské svěcení provedl 13. května 1989 Michele Giordano. Spolusvětiteli byli Luigi Diligenza a Antonio Ambrosanio.\n\n13. listopadu 1999 byl jmenován biskupem v Albanu a 27. května 2004 prefektem Apoštolské signatury.\n\nPo smrti papeže ztratil v souladu \"Codex iuris canonici\" svou pozici ve vedení Apoštolské signatury. Benedikt XVI. ho krátce po svém zvolení v úřadu potvrdil a 24. března 2006 byl Vallini jmenován kardinálem jáhnem s diakonií \"San Pier Damiani ai Monti di San Paolo\".\n\n27. června 2008 se stal kardinálem vikářem římské diecéze a arciknězem lateránské baziliky. 24. února 2009 byl jmenován kardinálem knězem.\n\n\n"}
{"id": "814092", "url": "https://cs.wikipedia.org/wiki?curid=814092", "title": "Federschwert", "text": "Federschwert\n\nFederschwert je druh cvičného meče používaný ve školách šermu za renesance pro silový kontaktní šerm při zachování přiměřené bezpečnosti při tréninku. Jejich použití je zachyceno v dobových učebnicích šermu ze 16. století, zejména od autorů Paula Hectora Maira a Joachima Meyera. \n\nMeč Federschwert se skládá z tenké čepele se širokým rikasem se špachtlovitou špicí, robustní rukojeti a hlavice. Meč vykazuje stejnou váhu a polohu těžiště jako běžné bojové meče té doby. Zvláštní konstrukce meče má vliv na jeho vedení. Pro ještě větší ochranu může být hrot čepele pokryt koženým návlekem. Zásah do nechráněného místa trupu je přesto dost bolestivý a například zásah krku může být velice nebezpečný. Svým tvarem a vlastnostmi může být cvičný Federschwert skvělou volbou pro kontaktní nácvik a bezpečný sparring šermu dlouhým mečem.\n"}
{"id": "814093", "url": "https://cs.wikipedia.org/wiki?curid=814093", "title": "Skladiště 13", "text": "Skladiště 13\n\nSkladiště 13 (v anglickém originále Warehouse 13) je americký sci-fi televizní seriál, jehož autory jsou Brent Mote a Jane Espenson. Premiérově byl vysílán v letech 2009–2014 na stanici Syfy. Celkově bylo natočeno 65 dílů v pěti řadách.\n\nSeriál \"Skladiště 13\" je součástí společného fikčního světa, který stanice Syfy vytvořila pomocí několika crossoverů. V pořadu se objevily postavy ze sesterského seriálu \"Heuréka – město divů\", naopak v \"Heuréce\" hostovaly postavy ze \"Skladiště 13\". Jedna postava ze \"Skladiště\" se představila i v seriálu \"Výjimeční\".\n\nAgenti Tajné služby Myka Beringová a Pete Lattimer jsou přeloženi do tajného zařízení, zvaného Skladiště 13 (v originále \"Warehouse 13\"), které se nachází kdesi v pustině Jižní Dakoty. V tomto objektu jsou skladovány různé nadpřirozené předměty a artefakty sesbírané během několika staletí. Novým úkolem agentů je hledat chybějící artefakty a monitorovat zprávy o nadpřirozených a paranormálních aktivitách, které by mohly signalizovat přítomnost takových předmětů.\n\n\n"}
{"id": "814094", "url": "https://cs.wikipedia.org/wiki?curid=814094", "title": "Pukrle", "text": "Pukrle\n\nPukrle (z \"Buckerl\"=poklona v Rakouské němčině) je formální pozdrav, který používají dívky a ženy. Jde o mírný úklon se současným pokrčením kolen. Osoba, jež ho provádí, zároveň částečně nadzvedne sukně, a to oběma rukama směrem od sebe. Pukrle je způsob, kterým dívky a ženy můžou dát najevo úctu nebo poděkovat, dříve šlo o pravidelnou součást evropské dvorní etikety.\n\nPukrle je při setkání s královnou požadováno od občanek Commonwealthu, ale i příslušnice ostatních národů můžou dát tímto tradičním způsobem najevo úctu, kterou k panovnici chovají. Pozdrav se provádí při setkání a pak také při rozloučení s královnou. Při úklonu by se pravá noha měla dát kousek za patu nohy levé.\n\n \n"}
{"id": "814095", "url": "https://cs.wikipedia.org/wiki?curid=814095", "title": "Luigi Diligenza", "text": "Luigi Diligenza\n\nLuigi Diligenza (10. února 1921 Arzano – 25. května 2011 Capua) byl arcibiskup v Capue.\n\nLuigi Diligenza studoval teologii se zaměřením na církevní dějiny a byl vysvěcen na kněze 8. srpna 1943. Byl dlouholetým rektorem katolického semináře v Neapoli.\n\nPavel VI. ho 1. března 1978 jmenoval arcibiskupem v diecézi Capua. Biskupské svěcení provedl Corrado Ursi 23. dubna téhož roku; spolusvětiteli byli Tommaso Leonetti a Gaetano Pollio.\n\n29. dubna 1997 přijal Jan Pavel II. jeho odstoupení z funkce a Diligenza odešel na odpočinek do svého rodného města. 9. února 2011, den před svými 90. narozeninami, celebroval v neapolském semináři mši za účasti místního arcibiskupa, Sepeho.\n\nJe pohřben v kapli svaté Rity katedrály v Capue.\n\n"}
