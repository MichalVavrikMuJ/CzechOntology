{"id": "907922", "url": "https://cs.wikipedia.org/wiki?curid=907922", "title": "Serafim Sarovský", "text": "Serafim Sarovský\n\nSvatý Serafim Sarovský (rusky \"Серафим Исидорович Саровский\", 1. srpna/19. července 1754 nebo 1759) – (14. ledna/2. ledna 1833), občanským jménem Prochor Mošnin (\"Прохор Мошнин\"), patří k nejvíce uctívaným ruským mnichům a mystikům pravoslavné církve. Je považován za jednoho z největších starců (duchovních otců) 19. století.\n\nUčil o sebeobětování, kontemplaci a o pojetí křesťanského života jako o cestě k přijetí Svatého Ducha.\nSerafim byl kanonizován Ruskou pravoslavnou církví roku 1903. Datum úmrtí je vzpomínáno jako jeho velký svátek. Jeho uctívání je rozšířeno i mimo pravoslavnou církev; Papež Jan Pavel II. o něm mluví jako o svatém ve své knize, \"Překročení prahu naděje\".\n\nVětšinu toho, co o něm dnes víme, o něm napsalo jedno z jeho \"duchovních dětí\", Nikolaj Motovilov.\nJedním z nejslavnějších výroku svatého Serafima, poměrně dobře známým mezi pravoslavnými věřícími, je: \"\"Získej vnitřní pokoj a tisíce okolo tebe naleznou spásu.\"\"\n\nSvatý Serafim se narodil 19. července (podle gregoriánského kalendáře 1. srpna) 1754. Byl pokřtěn jako Prochor, podle svatého Prochora, jednoho ze Sedmi diákonů v prvotní církvi, který byl poslušník (žák) Jana Evangelisty. Serafimovi rodiče, Izidor a Agáta Mošinovi, pocházeli z Kursku. Jeho otec byl obchodník, ovšem Serafim se o obchodování nezajímal a místo toho už od raného věku byl velmi zbožný a pevný v pravoslavné víře. V dětství se několikrát zázračně uzdravil. – V sedmi letech spadl z novostavby jedné zvonice mezi kamení a stavební materiál a zázrakem se mu nic nestalo. O několik let později jej postihlo vážné onemocnění neznámou chorobou bez naděje na uzdravení. Ve snu obdržel příslib Panny Marie, že přijde a uzdraví ho. A skutečně, když šlo pak ulicí procesí s ikonou Přesvaté Bohorodičky Kurské (Znamenije Kurskaja Korennaja), přišla bouře a proto se poutníci s obrazem uchýlili k rodině do domu. Matka ho tehdy donesla k ikoně a on ve chvíli kdy ji políbil, byl uzdraven.\n\nRoku 1775, když mu bylo 17, se v Kyjevě setkal se svatou Dorotheou. Roku 1777 ve věku 19 let, vstoupil do sarovského monastýru jako novic (\"poslušník\"). V roce 1786 byl postřižen (přijal mnišský slib) a jméno Serafim, což hebrejsky znamená \"ohnivý\" nebo \"hořící.\" Jako poslušník se vyučil několika řemeslům, nejvíce vynikal jako stolař. Krátce poté, byl vysvěcen na jerodiákona (tj. mnicha – diákona). Roku 1793 pak byl vysvěcen na jeromonacha a stal se duchovním otcem v divějovském klášteře, dnes známém jako Serafimo-Divějovský komplex.\n\nDne 20. listopadu 1794, v předvečer svátku Uvedení přesvaté Bohorodičky do chrámu (přesně 16 let po svém příchodu) odchází asi 6 km od kláštera do lesní chýše u řeky Sarovky. Bylo mu právě 35 let, což je v životě muže podle jeho vlastních slov velmi důležitý věk. Z pustevny přicházel do monastýru pouze na bohoslužby, jinak trávil svůj čas v ní o samotě a svůj čas dělil mezi modlitbu, četbu Svatého Písma a spisů svatých otců, a práci v zahradě, kterou si zřídil při své pustevně. Živil se pouze tím, co mu dala zahrada. Různé části lesa, ve kterém byla jeho pustevna, pojmenoval podle míst v Bibli, jako „Svaté město Jeruzalém“, „Nazaret“, „Betlém“, hora „Tábor“, „Golgota“, řeku Soravku nazval „Jordán“. Při modlitbách na těchto místech si připomínal různé biblické události. Zanedlouho k němu začala přicházet divá zvěř jako medvědi, vlci, lišky, nebo zajíci, která se s ním přátelila. To, že za ním skutečně přicházela tato zvířata, bylo potvrzeno mnoha svědky a naznačuje to, že vyprávění legend o podobných případech ze života jiných svatých poustevníků (jako sv. Jiří, sv. Ivana Českého, sv. Prokopa Sázavského a dalších), není výmyslem. Když dokončil modlitby, vycházel z chýše a začal je krmit. Zvláště jeden velký medvěd se těšil jeho přízni. Proto je světec někdy zobrazován, jak podává kus chleba medvědovi. Vedl zde po 25 let osamělý život jako poustevník. Kvůli velké askezi, kterou v té době praktikoval, mu otekly nohy až do té míry, že měl problém s chozením.\nJednoho dne při sekání dřeva v lese byl Serafim napaden skupinou loupežníků, kteří ho přepadli a bili tak dlouho, dokud si nemysleli, že už je mrtvý. Vůbec se jim nebránil a tak byl bit vlastní sekerou. Lupiči pak hledali peníze, které by mu mohli ukrást – ovšem všechno co u něj našli, byla ikona Bohorodice (Panny Marie). Od té doby pak svatý Serafim musel chodil až do konce života shrbený. Přesto však, když byli později lupiči chyceni a souzeni, prosil soudce o odpuštění trestu za jejich zločin.\nPo této události strávil 1000 po sobě jdoucích nocí na kameni v nepřetržitých modlitbách s rukama pozdviženýma k nebi. Byl to téměř nadlidský výkon absolutní askeze, navíc ztížený bolestmi, které ho provázely ze zranění po útoku lupičů.\n\nRoku 1815, v poslušnosti k vidění, které dostal od Panny Marie, Serafim začal přijímat ve své pustevně poutníky a začal působit jako zpovědník. Brzy se stal nesmírně známým, jako léčitel a divotvorce a pro svůj dar prorokování. Navštěvovaly ho často stovky poutníků denně a měl dar zodpovědět otázku hosta, který za ním přišel, ještě dříve, než ji vůbec stačil návštěvník položit.\nZatímco k sobě byl Serafim nesmírně přísný, k ostatním se choval nesmírně přátelsky a mírně — své hosty vždy zdravil poklonou, polibkem pokoje, za zvolání velikonočního pozdravu: \"Kristus vstal z mrtvých!\" a každého nazýval \"má radosti.\"\n\nAž z Petrohradu přivezli do Sarovského monastýru mnoho let těžce revmatického N. A. Motovilova, měl silně opuchlé, zcela nepohyblivé klouby, přeleželá záda a boky. Svatý Serafim, ke kterému nemocného přinesli z vozu čtyři lidé, s nimi napřed hovořil. Potom poznamenal:\n\"„Vždyť nejsem lékař, zde je potřeba se obrátit na lékaře“. Motovilov mu ve velkých bolestech řekl, že byl už u mnoha lékařů, že neočekává už od nikoho pomoci, než od Boha, a prosil svatého Serafima, aby se modlil za jeho uzdravení.\nSvětec se ho zeptal:\n„A věříš v Pána Ježíše Krista, že je Bohočlověk?“\"\nNemocný odpověděl:\n\"„Věřím.“\nSvětec pokračoval:\n„A věříš, že Pán tě může nyní udravit, jako předtím uzdravoval jediným slovem, anebo svým dotykem všechny nemoci, může i nyní tebe uzdravit?“\nMotovilov odpověděl:\n„Ano, věřím v to celým srdcem“\".\nPak řekl Svatý Serafim:\n\"„Nuž, když věříš, tak jsi zdravý“,\nPřikázal lidem, kteří Motovilova drželi, aby ho pustili, potom ho postavil na nohy a řekl:\n„Stůj pevně“\".\nPotom poznamenal :\n\"„Hle, jak dobře stojíš! Začni chodit“\".\nVzal ho za ruku a vedl ho. Na to mu pověděl :\n\"„Hle, Pán tě uzdravil a odňal od tebe tvé hříchy. Pevně věř v Něj, našeho Spasitele, a miluj ho celým svým srdcem“\".\nV tom okamžiku Motovilov pocítil, že už je zdravý, a zůstal úplně zdravý až do své smrti.\n\nJindy bylo k němu přinesené děvče se silnou vodnatostí, doprovázené dvěma ženami.\nSvětec řekl :\n„\"Jsi velmi nemocná, můj poklade. Ale umyj se ve zdejší studánce, napij se z ní a zítra znovu přijď“\".\nDruhého dne přišla dívka s oběma ženami úplně zdravá. V noci se její vodnatelost ztratila.\n\nZdaleka, až z Vjatské gubernie, přijel na trojce mladý kupec Gurij Vorotilov. Jel celé tři dni za stálého klusu. Jeho žena byla nemocná a lékaři si nevěděli rady. Hned jak přijel se vyptával, kde bývá otec Serafim a hned se hnal k němu a prosil ho o modlitbu za ženu. Svatý Serafim si jeho prosbu vyposlechl, přimhouřil oči a pohroužil se do tiché modlitby, během které Gurij klečel a také se tiše modlil.\nZa chvíli svatý Serafim řekl:\n„\"Vstaň, můj poklade, Pán uzdravil tvou ženu. Vrať se v pokoji\"“.\nKupec po příchodě domů nalezl svou ženu zdravou.\n\nNikolaj Motovilov (1809-1832) zaznamenal proměnění otce Serafima Sarovského tak, jak ho sám zažil:\n'Pak mě otec Serafim uchopil pevně za ramena a řekl: \"\"Můj příteli, právě teď, v této chvíli, jsme my oba ve Svatém Duchu, ty a já. Proč se na mě nedíváš?\"\"\n\"Nemohu se na vás dívat otče, protože světlo zářící z vašich očí a obličeje je jasnější než slunce a já jsem oslněn tou září!\"\n\"Neboj se, příteli Boží, ty sám teď právě záříš stejně tak jako já; ty jsi také právě teď v plnosti a milosti Svatého Ducha, jinak bys mě nemohl vidět tak, jak mě vidíš.\"\nZemřel, když klečel před ikonou Bohorodice, ve věku 74 let. Tato ikona se v současnosti nachází v domě katolického Společenství blahoslavenství v německém Bad Driburgu.\n\nDostupné informace o vztahu Serafima Sarovského k ruským starověrcům se na některých místech rozcházejí. Na jedné straně, ve všech pamětech a biografiích, včetně sbírek jeho výroků, vystupuje jako jasný zastánce oficiální ruské církve a její hierarchie. Na druhé straně, ikony svatého Serafima ho obvykle zobrazují s lestovkou v levé ruce, a některých případech dokonce ve starověreckém mnišském oděvu (s mnišskou čepicí zvanou klobuk a s bronzovým křížem), takto je vyobrazen také na portrétu, který jako jediný vznikl za jeho života Lestovka používaná svatým Serafimem je dodnes zachována v kolekci jeho osobních věcí.\nPodle některých zdrojů, právě jeho sympatie ke starověrecké tradici, stály za tím, že oficiálně byl prohlášen za svatého poměrně dlouho po své smrti pak by tedy zřejmě výroky negativně hodnotící starověrecký ritus, které jsou mu připisovány, byly výmysly jeho žáků, snažících se na něj vrhnout co nejvíce příznivé světlo v očích oficiálních církevních hodnostářů ruské církve. Podle některých autorů svatý Serafim také mohl pocházet z rodiny jedinověrců (starověrců v unii s papežem), nebo z rodiny tajných starověrců.\nPřes všechny tyto spekulace, svatý Serafim a všechny jeho známé výroky jsou ve znamení odmítání ruského starověrectví. Většina starověreckých autorů zpochybňuje přesto snad všechny známé skutečnosti o svatém Serafimovi, včetně legitimity jeho svatořečení, a jeho jméno je častým námětem jejich polemik.\n\nRoku 1903 byl Serafim Sarovský svatořečen Ruskou pravoslavnou církví. V rámci svatořečení byly 3. červnece 1903, vyzvednuty jeho ostatky z původního místa uložení v kostele svatých Zosimy a Sabatiuse, kde spočívaly do dne svatořečení. Car Mikuláš II. a carevna Alexandra Fjodorovna darovali novou cypřišovou rakev pro svaté relikvie. Dne 18. července 1903 vedl metropolita Anatolij poslední panichidu v Dormitionské katedrále v Sarově, za účasti carské rodiny. To byly poslední modlitby za Serafima, jako služebníka Božího; od té chvíle už jsou další modlitby směřovány k němu, jako svatému.\n\nPo bolševické revoluci sovětské orgány systematicky utlačovaly všechny náboženské skupiny. Sebraly mnoho ostatků svatých, včetně ostatků svatého Serafima a místo jejich výskytu bylo dlouho veřejnosti neznámé. Roku 1991 byly ostatky svatého Serafima metropolitou znovuobjeveny po sedmdesáti letech ukrývaní v Sovětském muzeu ateismu. To způsobilo nejen v Rusku, ale v celém pravoslavném světě obrovskou senzaci. Procesí, které se vytvořilo spontánně na jejich uctění je pěšky přeneslo z Moskvy do Divejevského kláštera, kde odpočívají dodnes. Tuto událost sám Serafím předpověděl: Řekl, že až se jeho ostatky vrátí, bude národ vědět, že začíná zmrtvýchvstání Ruska. Stejně tak předpověděl, že zanikne carství vyvražděním poslední carské rodiny a ruský lid bude krutě utlačován, církev zle pronásledována. Přirovnal to k babylonskému zajetí. A obojí trvalo 70 let. Od Říjnové revoluce r. 1917 do r. 1989. Předpověděl, že na začátku útisku oněmí zvon moskevského Kremlu a opět se rozezní, až nastane čas obrození. Ač to bylo tehdy nepředstavitelné, stalo se. Komunisté zakázali tímto zvonem zvonit a až o Velikonocích 1991 směl opět zaznít a dle předpovědi oznamoval, že přicházejí pro Rusko nové červánky.\nJeště zbývá slíbené duchovní znovuzrození Ruska, které se má podle předpovědí začít uskutečňovat za našich dnů.\n\n\n\n\n\n\n\n\n\n"}
{"id": "907923", "url": "https://cs.wikipedia.org/wiki?curid=907923", "title": "Kanton Lillers", "text": "Kanton Lillers\n\nKanton Lillers ( ) je francouzský kanton v departementu Pas-de-Calais v regionu Hauts-de-France. Tvoří ho 22 obcí. Před reformou kantonů 2014 ho tvořilo devět obcí.\n\nod roku 2015:\n\npřed rokem 2015:\n"}
{"id": "907925", "url": "https://cs.wikipedia.org/wiki?curid=907925", "title": "Kanton Nœux-les-Mines", "text": "Kanton Nœux-les-Mines\n\nKanton Nœux-les-Mines ( ) je francouzský kanton v departementu Pas-de-Calais v regionu Hauts-de-France. Tvoří ho 13 obcí. Před reformou kantonů 2014 ho tvořily čtyři obce.\n\nod roku 2015:\n\npřed rokem 2015:\n"}
{"id": "907926", "url": "https://cs.wikipedia.org/wiki?curid=907926", "title": "Kanton Norrent-Fontes", "text": "Kanton Norrent-Fontes\n\nKanton Norrent-Fontes ( ) je francouzský kanton v departementu Pas-de-Calais v regionu Nord-Pas-de-Calais. Tvoří ho 18 obcí.\n\n"}
{"id": "907927", "url": "https://cs.wikipedia.org/wiki?curid=907927", "title": "Kanton Desvres", "text": "Kanton Desvres\n\nKanton Desvres ( ) je francouzský kanton v departementu Pas-de-Calais v regionu Hauts-de-France. Tvoří ho 52 obcí. Před reformou kantonů 2014 ho tvořilo 23 obcí.\n\nod roku 2015:\n\n\npřed rokem 2015:\n"}
{"id": "907928", "url": "https://cs.wikipedia.org/wiki?curid=907928", "title": "Enzo Francescoli", "text": "Enzo Francescoli\n\nEnzo Francescoli Uriarte (* 12. listopadu 1961 Montevideo, Uruguay) je bývalý uruguayský fotbalový útočník italského původu, skvělý driblér, známý pod přezdívkou \"El Príncipe\" (\"Princ\"). Francouzský fotbalista s alžírskými kořeny Zinedine Zidane označil Francescoliho za svůj hráčský vzor, dokonce dal na jeho počest svému synovi jméno Enzo. Je jediným Uruguaycem na Pelého seznamu 125 nejlepších žijících fotbalistů.\n\nOdchovanec klubu Montevideo Wanderers strávil většinu kariéry v argentinském týmu CA River Plate (Buenos Aires), koncem osmdesátých let působil i ve Francii a poté v Itálii.\n\nZa národní tým sehrál 73 zápasů, zúčastnil se Mistrovství světa ve fotbale hráčů do 20 let 1981, Mistrovství světa 1986 a 1990.\n\n\n"}
{"id": "907930", "url": "https://cs.wikipedia.org/wiki?curid=907930", "title": "Kanton Marquise", "text": "Kanton Marquise\n\nKanton Marquise ( ) je francouzský kanton v departementu Pas-de-Calais v regionu Nord-Pas-de-Calais. Tvoří ho 21 obcí.\n\n"}
{"id": "907931", "url": "https://cs.wikipedia.org/wiki?curid=907931", "title": "Senzibil", "text": "Senzibil\n\nSenzibil je označení pro člověka, který má údajně mimosmyslové schopnosti, a je tedy schopen i mimosmyslově vnímat. V angloamerických zemích se pro takovou osobu používá termín „psychic“. Do této kategorie lze řadit i někdejší médium - paragnost a dnešní channeler. Senzibilové, především mnozí léčitelé, jasnozřivě získávají informace o životě jiných lidí nebo o jejich chorobách, dokáží diagnostikovat nemoce pouhým „vnitřním zrakem“ nebo snímáním aury, jsou schopni telepatie a cítí, když je někdo zezadu pozoruje. Zpravidla jsou nadáni i schopnostmi psychokinetickými, dovedou tedy pohybovat předměty, ovládat generátor náhodných čísel, vysílat telepaticky léčebné příkazy. K nejznámějším českým senzibilům patřil psychotronik Rudolf Pavlita, který ovládal svou myslí mechanické strojky, nebo malíř Karel Kožíšek, diagnostikující choroby pacientů na automatické kresbě provedené podle data narození nebo podle vzorku vlasů pacienta.\n\nPředstava o existenci senzibilů, resp. o schopnosti mimosmyslového vnímání nebo působení patří do rámce parapsychologie - psychotroniky. Existenci takových schopností lze však už teoreticky, z hlediska biologického, evolučního, fyzikálního, i z hlediska informatiky vyloučit. Senzibilové byli většinou brzy odhaleni jako podvodníci a hledání ztracených dětí nebo uprchlých zločinců vždy skončilo neúspěchem. Ani experimentálně se nikdy nepodařilo tyto schopnosti prokázat, a vysoké částky za úspěšný důkaz mimosmyslových schopností, které nabídli např. James Randi nebo řada skeptických organizací, zůstaly nevyužity.\n\nSenzibilizace a desenzibilice nemá se senzibily nic společného.\n\n"}
{"id": "907933", "url": "https://cs.wikipedia.org/wiki?curid=907933", "title": "Kanton Outreau", "text": "Kanton Outreau\n\nKanton Outreau ( ) je francouzský kanton v departementu Pas-de-Calais v regionu Hauts-de-France. Tvoří ho 11 obcí. \nPřed reformou kantonů 2014 ho tvořily dvě obce.\n\nod roku 2015:\n\npřed rokem 2015:\n"}
{"id": "907934", "url": "https://cs.wikipedia.org/wiki?curid=907934", "title": "Kanton Le Portel", "text": "Kanton Le Portel\n\nKanton Le Portel ( ) je francouzský kanton v departementu Pas-de-Calais v regionu Nord-Pas-de-Calais. Tvoří ho dvě obce.\n\n"}
{"id": "907935", "url": "https://cs.wikipedia.org/wiki?curid=907935", "title": "Kanton Boulogne-sur-Mer-Sud", "text": "Kanton Boulogne-sur-Mer-Sud\n\nKanton Boulogne-sur-Mer-Sud ( ) je francouzský kanton v departementu Pas-de-Calais v regionu Nord-Pas-de-Calais. Tvoří ho pět obcí.\n\n"}
{"id": "907936", "url": "https://cs.wikipedia.org/wiki?curid=907936", "title": "Kanton Boulogne-sur-Mer-Nord-Ouest", "text": "Kanton Boulogne-sur-Mer-Nord-Ouest\n\nKanton Boulogne-sur-Mer-Nord-Ouest ( ) je francouzský kanton v departementu Pas-de-Calais v regionu Nord-Pas-de-Calais. Tvoří ho dvě obce.\n\n"}
{"id": "907937", "url": "https://cs.wikipedia.org/wiki?curid=907937", "title": "Kanton Boulogne-sur-Mer-Nord-Est", "text": "Kanton Boulogne-sur-Mer-Nord-Est\n\nKanton Boulogne-sur-Mer-Nord-Est ( ) je francouzský kanton v departementu Pas-de-Calais v regionu Nord-Pas-de-Calais. Tvoří ho pět obcí.\n\n"}
{"id": "907938", "url": "https://cs.wikipedia.org/wiki?curid=907938", "title": "Kanton Samer", "text": "Kanton Samer\n\nKanton Samer ( ) je francouzský kanton v departementu Pas-de-Calais v regionu Nord-Pas-de-Calais. Tvoří ho 18 obcí.\n\n"}
{"id": "907939", "url": "https://cs.wikipedia.org/wiki?curid=907939", "title": "Kanton Bourg-Saint-Maurice", "text": "Kanton Bourg-Saint-Maurice\n\nKanton Bourg-Saint-Maurice ( ) je francouzský kanton v departementu Savojsko v regionu Rhône-Alpes. Tvoří ho osm obcí.\n\n"}
{"id": "907940", "url": "https://cs.wikipedia.org/wiki?curid=907940", "title": "Kanton Bozel", "text": "Kanton Bozel\n\nKanton Bozel ( ) je francouzský kanton v departementu Savojsko v regionu Rhône-Alpes. Tvoří ho 10 obcí.\n\n"}
{"id": "907943", "url": "https://cs.wikipedia.org/wiki?curid=907943", "title": "Spartathlon", "text": "Spartathlon\n\nSpartathlon je ultramaratonský závod o délce 246 kilometrů. Od roku 1983 se vždy v září běhá v Řecku mezi Aténami a Spartou.\n\nZávod se koná na počest běžce Feidippida, aténského posla. Ten je znám především jako běžec nesoucí zprávu o vítězství Atéňanů nad Peršany z Marathónu do asi 40 km vzdálených Atén, kde údajně po vyčerpávajícím běhu zemřel. Historik Hérodotos, který žil v 5. století př. n. l., tedy nedlouho po bitvě u Marathónu, se však o této události nezmiňuje.\n\nPíše naopak o tom, že Feidippides byl v roce 490 př. n. l. vyslán do Sparty, aby její obyvatele požádal o pomoc v bojích s Peršany. Feidippides podle něj dorazil do Sparty den poté, co opustil Atény. Na základě tohoto tvrzení se do Řecka v roce 1982 vydalo pět příslušníků britské Royal Air Force, aby prozkoumali, zda je možné za den a půl tuto trasu o délce téměř 250 km zvládnout. Třem z nich se to podařilo v časech mezi 34 a 39 hodinami. Následujícího roku se konal první Spartathlon.\n\nZájemci o účast v běhu (pro rok 2019) musí splňovat alespoň jeden z následujících požadavků:\n\n\n\nZ přihlášených závodníků se kvůli velkému zájmu a omezenému počtu startujících losuje. Pokud má závodník alespoň o 20 % vyšší výkonnost, je přijat automaticky bez losování.\n\n\n\n"}
{"id": "907944", "url": "https://cs.wikipedia.org/wiki?curid=907944", "title": "Džibrílská dohoda", "text": "Džibrílská dohoda\n\nDžibrílská dohoda byla dohoda o výměně vězňů mezi izraelskou vládou, vedenou premiérem Šimonem Peresem, a Lidovou frontou pro osvobození Palestiny – Hlavním vedením (LFOP–HV), uskutečněná 21. května 1985. Izrael na jejím základě propustil 1150 vězňů držených ve svých věznicích výměnou za tři izraelské vojáky (Josefa Grofa, Nisima Salema a Hezi Šaje), zajaté během první libanonské války. Šlo o jednu z řady dohod o výměně vězňů, kterou Izrael uzavřel s palestinskými organizacemi, která považoval za teroristické.\n\nMezi propuštěnými vězni byly dvě významné postavy. První z nich byl Kózó Okamoto, jeden z japonských útočníků zodpovědný za masakr na letišti Lod z května 1972, který byl odsouzen k trojnásobnému doživotnímu trestu odnětí svobody. Druhým byl Ahmed Jásin, vůdce muslimského bratrstva z Pásma Gazy (a později duchovní vůdce hnutí Hamás), v roce 1983 odsouzený na třináct let odnětí svobody.\n\nPeresova vláda čelila kvůli propuštění 1150 vězňů silné kritice veřejnosti, jelikož mezi nimi byly osoby odsouzené k doživotnímu trestu odnětí svobody a lidé odpovědní za smrt mnoha Izraelců. Podstatné však rovněž bylo, že výměna nezahrnovala izraelské vojáky zajaté v bitvě u Sultan Jakob. Jeden z izraelských vyjednávačů na protest proti dohodě rezignoval. Ve vládě dohodu podpořili všichni ministři s výjimkou Jicchaka Navona, bývalého prezidenta, který zastával post ministra školství a kultury.\n\nŘada palestinských vězňů propuštěných v rámci džibrílské dohody později tvořila základ vedení první intifády, která vypukla méně než tři roky po uzavření dohody.\n\n"}
{"id": "907946", "url": "https://cs.wikipedia.org/wiki?curid=907946", "title": "Sněť kukuřičná", "text": "Sněť kukuřičná\n\nSněť kukuřičná (\"Ustilago maydis\") je patogen a choroba rostlin z čeledě sněti prašné \"Ustilaginaceae\" řádu prašné sněti \"Ustilaginales\". Sněť kukuřičná je dnes celosvětově nejrozšířenější chorobou kukuřice (\"Zea mays\"). O popis této houby se významnou měrou zasloužil v 1. pol. 19. stol. český mykolog a fytopaleontolog A. J. Corda. Název Ustilago pochází z latinského slova ustilare (spálit, hořet). Aztécký výraz pro houbu \"Ustilago maydis\" je \"cuitlacochtli cuitla\" (špína, odpadky a výkaly) a \"cochtli\" (spící). Plodnice houby jsou používány jako exotický pokrm v mexické kuchyni pod názvem \"Aztécký kaviár\" nebo \"mexický lanýž\".\n\nUSTIMA \nPodle EPPO a biolib.cz je pro patogena s označením \"Ustilago maydis\" používáno více rozdílných názvů, například \"Caeoma zeae\" nebo \"Uredo zeae\".\n\nPůvodně se sněť šířila zároveň se zaváděním pěstování kukuřice do nových oblastí, dnes je rozšířena ve všech oblastech, kde se kukuřice vyskytuje. \n\n\nHouba napadá nejčastěji stébla a palice. Při slabém napadení se tvoří na listech perlovité nádory na hlavní žilce spodní části čepele listu. Mohou se ale objevit i další nádory, např. na článcích stonku nebo na praporcovitých listech.\n\nMycelium houby vyvíjející se mezi tenkostěnnými buňkami zárodečných pletiv vyvolává hyperplazii (nekontrolované buněčné dělení) a hypertroﬁi (zvětšení buněk hostitele) a nadměrný rozvoj ﬂoému v cévních svazcích. Hnědočerné spory dodávají hálkám spálený vzhled.\n\nKromě sněti kukuřičné (\"Ustilago maydis\") se na kukuřici může vyskytnout také prašná sněť kukuřičná \"Sphacelotheca reiliana\" (J. G. Kühn) G. P. Clinton), syn. \"Sorosporium holci – sorghi\"), která je rozšířenější v jižní Evropě na kukuřici a na čiroku. Oba druhy sněti lze podle symptomů celkem spolehlivě rozlišit. K chorobě sněť kukuřičná \"Sphacelotheca reiliana\" jsou dostupné rezistentní hybridy. \nZtráty na výnosu kukuřice způsobené snětí kukuřičnou jsou každý rok značné. Zpravidla bývají napadeny pouze jednotlivé rostliny v porostu (2–3 %). U cukrové kukuřice choroba může snížit obsah cukru až o více než 10 %.\n\nPodle informací na agromanual.cz původce sněti není producentem mykotoxinů, z tohoto pohledu proto napadení rostlin při slabém výskytu nepředstavuje zdravotní riziko pro zvířata, při silnějším napadení (20 a více procent) může dojít ke zhoršení fermentačního procesu při výrobě siláží.\n\nPři pokusu, ve kterém byl simulován stav infekce silážní kukuřice snětí kukuřičnou (\"Ustilago maydis\") došlo v průběhu fermentačního procesu k celkové vyšší produkci kvasných kyselin v 1 kg sušiny siláže (12,15 %) ve srovnání s kontrolní variantou (9,37 %). Zpráva konstatuje, že přesnými experimenty bylo dosaženo výsledků, které prokazují, že napadení předmětným parazitem má vliv na kvalitu siláže, ale nemá žádný vliv na obsah mykotoxinů. Také je ve zhodnocení velmi podrobně popsáno že napadení ovlivňuje například obsah alkoholu. \nHálky sněti kukuřičné v Mexiku a jiných latinskoamerických státech slouží jako lidská potrava a na straně druhé je možný toxický účinek na lidi a zvířata.\n\nV Mexiku a dalších latinskoamerických státech jsou hálky sněti považovány za delikatesu (huitlacoche, cuitlacoche), která je ceněna více než samotná kukuřice. Již Aztékové záměrně noži poškozovali rostliny kukuřice v úrovni půdy, aby spory mohly proniknout snadněji do rostliny. Sklízí se nedozrálé hálky, 2-3 týdny po infekci, kdy jsou vlhké, šťavnaté a po uvaření mají celé spektrum chutí – od houbové přes sladkou, pikantní, dřevitou až po zemitou a obsahují glycidy, bílkoviny, tuky, vitamíny a minerály. Vonné kompozice sněti kukuřičné obsahují sotolon (extrémně silná aromatická látka s typickým aroma rostliny pískavice řecké seno a javorového sirupu), vanilin a glukózu.\n\nHuitlacoche, hálky sněti kukuřičné mohou být napadeny patogenem, houbou rodu kropidlák \"Aspergillus\", ale hálky mohou napadat také bakterie.\n\nPůvodní obyvatelé jihozápadu Spojených států amerických používali sněť kukuřičnou k umělému vyvolání předčasných porodních bolestí, jelikož má podobné medicínské účinky jako námel, ale slabší, díky přítomnosti alkaloidu ustilaginu.\n\nVýznamné je využití \"Ustilago maydis\" v genetice a lékařství. Funkce genu BRCA2 (Breast Cancer Type 2 susceptibility protein), který je zodpovědný za vznik rakoviny prsu, je nyní známa z velké části právě díky práci s genomem \"Ustilago maydis\".\nZaorané spory zůstávají schopné infekce zpravidla jeden rok, na povrchu půdy až 3 roky. Spory klíčí při vyšších teplotách, proto se vyskytuje sněť na hostiteli až v letních měsících. Nádory vysychají a uvolňují spory, ty však mohou inﬁkovat až příští rok.\n\nZ mnohobuněčného mycelia vznikají chlamydospory, které klíčí v promycelium, na němž se tvoří postranní i vrcholové sporidie (= bazidie s bazidiosporami). Chlamydospory klíčí při vyšších teplotách (25-30 °C) při amplitudě 8-38 °C.\n\nSpory se šíří větrem.\n\nAlkaloidy které houba \"Ustilago maydis\" produkuje jako sekundární metabolity, patří mezi chemické látky u kterých se předpokládá potenciální toxicita a přímý či nepřímý vliv na aktivitu AChE (acetylcholinesteráza). Kmen P4 této houby vylučuje toxin u nějž byla prokázána inhibice aktivity Ca v buňkách savců.\n\nU potkanů byly prokázány patologické změny na játrech, plicích, děloze a vaječnících. U testovaných leghornek testy prokázaly lehký chronický katar s hyperplazií žaludku a malého střeva. U skotu byla popsána pneumonie v souvislosti s inhalací spor. U odborné veřejnosti ale převládá názor, že přímý toxický účinek siláže z kukuřice napadené snětí neexistuje.\n\nZákladem ochrany je kvalitní orba po sklizni a střídání plodin. Dodržování osevních postupů a rotace plodin může omezit množství inﬁkovaného materiálu. \n\nZařazení kukuřice na stejný pozemek by nemělo následovat dříve než za tři roky a při silném napadení v zamořených oblastech až za 6-8 let. Doporučuje se vysévat uznané zdravé osivo v optimálním termínu. Kvalitní orba je důležitým opatřením proti šíření choroby.\n\nLze použít insekticidy proti savému hmyzu. Přímé účinné metody hubení sněti kukuřičné nejsou známy. Účinným opatřením je moření osiva.\n\nNavzdory mnohaleté snaze vyšlechtit rezistentní hybridy kukuřice, neexistuje dnes absolutně rezistentní hybrid vůči této chorobě. \n\nPři slabším výskytu a na menších plochách (množitelský porost) lze podle odborníků ze Zemědělský výzkum, spol. s r. o. Troubsko doporučit vytrhávání boulí. Podle jiných zdrojů je ruční odstraňování nádorů sněti z porostů zcela neúčinné.\n\n"}
{"id": "907947", "url": "https://cs.wikipedia.org/wiki?curid=907947", "title": "Starokatolická farnost Praha", "text": "Starokatolická farnost Praha\n\nStarokatolická farnost Praha je farnost Starokatolické církve v České republice.\n\nZaložení pražské starokatolické náboženské obce je spojeno se jménem Františka Išky (3. prosince 1863 – 28. ledna 1924). Ten již při svých studiích v kněžských seminářích v Českých Budějovicích a v Litoměřicích vstoupil do kontaktu jednak s národně zaměřeným katolictvím, s odporem k dogmatům prvního vatikánského koncilu, s bolzanismem a s německými liberálně-katolickými proudy. Roku 1886 byl vysvěcen na římskokatolického kněze, ale jeho působení v litoměřické diecézi bylo poznamenáno různými konflikty, zejména národnostními, které nakonec vedly k Iškově rozchodu s římskokatolickou církví. Roku 1894 z ní vystoupil a odešel do Vídně, kde se oženil a 19. září téhož roku konvertoval ke starokatolické církvi, jejíž vídeňskou farnost tehdy vedl Miloš Čech.\n\nJeho úmyslem však bylo založit novou, jazykově českou a národně orientovanou církev (nazýval ji „českoslovanská národní církev katolická“), která by se vedle ideových základů starokatolicismu opírala o české náboženské tradice, především husitství, ale i o východní pravoslaví. První české bohoslužby v tomto duchu konal od 7. července 1898 pro české krajany ve švýcarském Curychu, kde pobýval za účelem studia a byl i vikářem v bernské farnosti švýcarské kristkatolické církve.(44) Po konfliktu s bernským biskupem se však v dubnu 1899 usídlil trvale v Praze, kde se pokoušel založit samostatnou církevní obec, vydával časopis \"Národní katolík\" vysvětlující tuto představu veřejnosti a 25. prosince 1899 konal ve svém bytě první soukromou bohoslužbu.\n\nBrzy se však ukázalo, že není naděje na povolení nové církve, a Iška se obrátil na Miloše Čecha, jenž od roku 1897 administroval starokatolické biskupství ve Varnsdorfu, o přijetí pražské obce do svazku rakouské starokatolické církve. Církev tomuto přání vyhověla a její synodní rada Iškovu žádost 25. dubna 1900 přijala, přestože řada duchovních a věřících – zejména varnsdorfský farář, zakladatel a vůdčí propagátor starokatolictví v severních Čechách Anton Nittel – houževnatě protestovala proti přijímání českých kněží, tvoření českých obcí i Iškovi osobně a prosazovala německý národní charakter starokatolické církve. V důsledku patronátu státem uznané církve se tak 3. června 1900 v Praze v sále Konviktu mohla konat první veřejná starokatolická bohoslužba.\n\nPo slibném začátku však přitažlivost nové náboženské obce mezi pražským (a vůbec českým) obyvatelstvem rostla méně, než zakladatelé očekávali (roku 1901 asi 500 členů, v době vzniku Československa asi 1100–1200 členů). Na tom se podepsalo její propojení s církví, již státní orgány i veřejnost spojovaly s německým nacionalismem. Činnosti pražské obce tak byly činěny různé úřední překážky, navíc v letech 1904/1905 utrpěla přechodem části věřících k „národnější“ pravoslavné víře. Navíc František Iška roku 1902 a po krátkém návratu definitivně v květnu 1903 odjel do Spojených států amerických, a zanechal tak církev bez vedení i bez finančního zázemí, na něž podstatně přispíval. Správcem obce se stal Josef Peřina, který se často dostával do konfliktu s věřícími, dvakrát na své místo rezignoval a nakonec byl v listopadu 1908 pro nečinnost odvolán. Jeho nástupcem se stal dosavadní druhý vikář Václav Jaromír Ráb, který působení obce stabilizoval.\n\nPo vzniku Československa (28.10.1918) vzniklo z proudů katolické moderny hnutí za vznik nové české národní církve, které vyústilo v založení Církve československé v lednu 1920. Katolické východisko, národní akcent a přihlášení se k husitské tradici sbližovaly tuto církev s původními myšlenkami zakladatelů starokatolické pražské obce, čeští (ale i němečtí) starokatolíci projevovali o ustavení nové církve zájem nebo se na něm přímo podíleli a V. J. Ráb navrhl přistoupení celé starokatolické pražské obce k Církvi československé, což pražská církevní rada přijala 20. července 1920. V obci se však vyskytli i zastánci samostatnosti a tak jejich synod starokatolické církve secesi pražského sboru neuznal, Rába sesadil a správcem pražské obce jmenoval Antona Liebische. I Církev československá se stavěla k rozhodnutí starokatolíků rezervovaně a odmítla převzít klíče od kaple sv. Máří Magdalény.\n\nPřechod pražské starokatolické obce do Církve československé tedy skončil organizačním neúspěchem a nová církev se navíc začala teologicky od starokatolictví vzdalovat, což vedlo k rozčarování mezi některými bývalými starokatolíky včetně Václava Jaromíra Rába, který se 29. října 1921 vrátil do starokatolické církve a v prosinci téhož roku byl opět ustanoven pražským vikářem. Nadále pracoval na projektu ustavení samostatného biskupství a české národní starokatolické církve, k čemuž však nedošlo.\n\nCírkev československá odčerpala potenciál rozvoje českého starokatolictví, jedinou národnostně českou starokatolickou obcí v Československu zůstala pražská, která alespoň po delším procesu získala 17. dubna 1923 uznání jako samostatná farnost. Její životaschopnost byla dále ohrožena vlnou přestupů k pravoslavné církvi v letech 1934–1938. V roce 1939 zřídil varnsdorfský biskup pro starokatolíky české národnosti (prakticky pro pražskou farnost) samostatný generální vikariát, v jehož čele stanul pražský farář Václav Jaromír Ráb.\n\nJako jediná starokatolická obec však pražská farnost přečkala i druhou světovou válku a zachránila tak i starokatolickou církev v Československu před zrušením. Pražští duchovní převzali i správu dosud německých farností v severních Čechách a od smrti biskupa Aloise Paška (v dubnu 1946) se Václav Jaromír Ráb stal i správcem starokatolického biskupství, avšak pro pastoraci měl v době postupného nastolování komunistického režimu malý prostor; 10. března 1950 proto ze svých funkcí odstoupil.\n\nZa komunistického režimu bylo fungování pražské farnosti značně omezeno, současně v ní však působili duchovní spolupracující s komunistickým režimem. Pražský farář Miloš Josef Pulec byl koncem roku 1970 pro své postoje na žádost farní rady odvolán biskupem Augustinem Podolákem; odmítl však svou funkci opustit a naopak spolupracoval se státními orgány na odstranění biskupa, který pak byl na podzim roku 1971 zbaven státního souhlasu k výkonu duchovní služby. V církvi se tak vytvořily oficiální a podzemní struktura; Miloš Josef Pulec zůstal oficiálním představitelem pražské farnosti, jejímž podzemním farářem Podolák roku 1980 jmenoval Dušana Hejbala.\n\nNa jaře roku 1990 byla svolána starokatolická synoda, která – přes určité rozbroje – potvrdila Dušana Hejbala ve funkci faráře pražské farnosti, jejíž duchovní správu vedl jako farář a později administrátor až do roku 2018. Hejbal se současně stal generálním vikářem české starokatolické církve a po smrti Augustina Podoláka 7.ledna 1991 byl zvolen i jeho nástupcem v biskupském úřadě.\n\nPražská farnost byla před druhou světovou válkou rozdělena na dvě, Praha-východ (s centrem v kapli na Novoměstské radnici) a Praha-západ (s centrem v kapli sv. Máří Magdalény). Při redukci farností roku 1946 byly opět spojeny. O roku 2004 je od Pražské farnosti oddělena samostatná farnost Praha – sv. Máří Magdaléna a v současnosti je samostatná duchovní správa rovněž při katedrálních chrámu sv. Vavřince. \n\nK farnosti Praha náleží filiální obec v Ústí nad Labem, která však nevyvíjí činnost.\n\nPrvní bohoslužby v Praze se konaly soukromě v bytě Františka Išky; ten brzy přestal postačovat počtu věřících, ale nalezení trvalého veřejného bohoslužebného prostoru naráželo na překážky, jež činnosti pražské starokatolické obce kladly úřady, ale (zejména po Iškově odchodu) i její stálé finanční potíže. V roce 1900 byla pronajata bývalá tiskárna v Jeruzalémské ulici a po rekonstrukci pojmenována „Betlémská kaple“. Ani její kapacita nebyla dostatečná a obec se snažila problém vyřešit pronájmem větší modlitebny (v ulici Karolíny Světlé) nebo konáním bohoslužeb v evangelickém kostele u Salvátora, i odtud však byli nuceni roku 1905 odejít a spokojit se s Betlémskou kaplí. V roce 1908 přišla obec v důsledku platební neschopnosti i o nájem Betlémské kaple a ocitla se bez bohoslužebného prostoru; nakonec jí město Praha – zřejmě na přímluvu úředníka magistrátu a tehdejšího třetího vikáře pražské starokatolické obce Emila Dlouhého-Pokorného – bezplatně propůjčilo kapli sv. Máří Magdalény pod Letnou u Čechova mostu, která pak byla až do 50. let 20. století hlavním starokatolickým chrámem v Praze.\n\nKaple sv. Máří Magdalény ani později získaná kaple na Olšanských hřbitovech nedostačovaly bohoslužebným účelům pražské starokatolické farnosti, dlouho však nemohla najít jiný stánek. Od roku 1939 do 80. let 20. století se bohoslužby konaly příležitostně v kostele svatého Martina ve zdi na Starém Městě pražském, roku 1956 se konečně starokatolickým farním kostelem stala blízká rotunda svatého Kříže Menšího, o jejíž získání církev usilovala již na počátku 20. století. Roku 1970 získala církev rovněž kapli svaté Rodiny pod Nuselskými schody, opravenou vlastními silami. V roce 1994 pak získala kostel svatého Vavřince na Petříně, který se po přemístění sídla starokatolického biskupství z Varnsdorfu do Prahy roku 1995 stal katedrálním.\n\nOd roku 1992 při farnosti v ulici Karoliny Světlé působí středisko Communio s obecně pastoračním posláním, poskytující současně různá poradenství a organizující kulturní, výchovné a volnočasové akce.\n"}
{"id": "907949", "url": "https://cs.wikipedia.org/wiki?curid=907949", "title": "Římskokatolická farnost u baziliky Nanebevzetí Panny Marie, Brno-Staré Brno", "text": "Římskokatolická farnost u baziliky Nanebevzetí Panny Marie, Brno-Staré Brno\n\nŘímskokatolická farnost u baziliky Nanebevzetí Panny Marie, Brno-Staré Brno je územním společenstvím římských katolíků v rámci děkanátu Brno brněnské diecéze s farním kostelem Nanebevzetí Panny Marie. Farnost má územní charakter a je vymezena konkrétními brněnskými ulicemi. \n\nV areálu starobrněnského kláštera byly během archeologických výzkumů v 70. a 80. letech 20. století odkryty zbytky rotundy, jejíž počátky lze hledat v pozdním desátém století nebo nejpozději na samém počátku století jedenáctého. \n\nBazilika Nanebevzetí Panny Marie je jedna z nejvýznamnějších gotických památek Brna. Zdejší přilehlý klášter založila roku 1323 \"královna vdova\" Eliška Rejčka, která zde byla po své smrti roku 1335 pochována. Od doby založení zde sídlily cisterciačky, než sem roku 1782 přišli na základě tzv. Josefínských reforem císaře Josefa II. augustiniáni. Samotná bazilika byla v 18. století mírně barokizována.\n\nPo příchodu augustiniánů se kostel Nanebevzetí Panny Marie stal pro celou oblast Starého Brna a okolí farním kostelem farním. Po dokončení kostela v Brně-Lískovci byly od roku 1930 z farnosti vyčleněny Bohunice a Starý Lískovec. Zřízena byla samostatná farnost Brno-Lískovec, kterou spravovali starobrněnští augustiniáni. Obdobně v roce 1938 vznikla samostatná farnost u nového kostela svatého Augustina v Masarykově čtvrti. Také zde byl prvním farářem starobrněnský augustinián.\nRoku 1987 byl chrám papežem Janem Pavlem II. povýšen na baziliku minor.\n\nJména starobrněnských farářů jsou známa od 14. století. Až do zrušení cisterciáckého kláštera šlo o cisterciáky, poté až do roku 1950 o augustiniány. V letech 1950 až 1990 zde působili diecézní kněží, od roku 1990 opět augustiniáni.\n\nFarářem byl od 1. srpna 1995 do ledna 2015 P. ThDr. Ing. Lukáš Evžen Martinec, OSA. Od 1. února 2015 je farářem P. Mgr. Wit Marciniec, OSA. .\n\nVe farnosti slavili primice tito novokněží:\n\nDnem vzájemných modliteb farností za bohoslovce a bohoslovců za farnosti brněnské diecéze je 15. květen. Adorační den připadá na 14. července.\n\nNa území farnosti se pravidelně koná tříkrálová sbírka. V roce 2019 se při ní vybralo více než 70 tisíc korun.\n\n\n"}
{"id": "907951", "url": "https://cs.wikipedia.org/wiki?curid=907951", "title": "Koronavirus", "text": "Koronavirus\n\nKoronavirus (\"Coronavirus\") je společné označení (nikoli taxonomické jméno) pro čtyři rody virů obsažených v podčeledi Orthocoronavirinae: \"Alphacoronavirus\", \"Betacoronavirus\", \"Gammacoronavirus\" a \"Deltacoronavirus\". Způsobují závažnější i méně závažná onemocnění zvířat a lidí.\n\nU člověka vyvolávají některé druhy viru běžná onemocnění (nachlazení), ale i závažnější virózy. V roce 2002 byl nově objevený \"Betacoronavirus\", nazvaný \"SARS-CoV\" (\"Severe acute respiratory syndrome coronavirus\") zjištěn jako původce nemoci SARS. V roce 2012 byl objeven nový druh betakoronaviru nazvaný \"MERS-CoV\" (\"The Middle East respiratory syndrome coronavirus\"), která způsobuje obdobně závažné onemocnění MERS. Na přelomu roků 2019 a 2020 se objevila epidemie respirační choroby COVID-19 v čínském městě Wu-chan a v jeho okolí. Původcem je nový druh betakoronaviru – \"SARS-CoV-2\" (\"Severe acute respiratory syndrome coronavirus 2\").\n\nKoronaviry jsou obalené jednovláknové RNA viry s pozitivní polaritou. Jejich název je odvozen od charakteristického uspořádání povrchových struktur lipidového obalu ve tvaru sluneční koróny.\n\nDosahují velikosti kolem 120 nanometrů. Jejich genom obsahuje 30 tisíc bází, což je nejvíce mezi známými RNA viry s nesegmentovaným genomem.\n\nPodčeleď \"Orthocoronavirinae\" zahrnuje 4 rody:\n\nKoronaviry byly původně známy jen jako původci infekcí zvířat – ptáků a savců. Jednalo se o jednotlivé formy z rodu \"Alphacoronavirus\", které způsobovaly např. virové infekce drůbeže a jiných ptáků, ale i skotu nebo domácích zvířat (psů a koček). Od 60. let 20. století byly zjištěny i u lidských onemocnění.\n\nZpočátku šlo jen o běžná nachlazení, ale koronaviry z rodu \"Betacoronavirus\" jsou původci i některých závažných respiračních chorob z posledních let. V roce 2002 se objevilo nové závažné onemocnění - SARS (syndrom náhlého selhání dýchání). O deset let později byla diagnostikována nová forma obdobně závažného onemocnění – MERS. Na sklonku roku 2019 vznikl v Číně nový typ nebezpečné choroby COVID-19 a začal se postupně šířit do dalších zemí. K 27. únoru 2020 zemřelo na následky nakažení 2 811 lidí a nakaženo bylo více než 82 500. Virus byl potvrzen kromě Číny i v padesáti dalších zemích (k 27. únoru 2020).\n\n\n"}
{"id": "907953", "url": "https://cs.wikipedia.org/wiki?curid=907953", "title": "Kózó Okamoto", "text": "Kózó Okamoto\n\nKózó Okamoto (: \"Okamoto Kózó\"; * 7. prosince 1947) je bývalý japonský terorista a člen Japonské rudé armády (JRA), který se v květnu 1972 podílel jako jeden ze tří útočníků na masakru na letišti Lod, při kterém spolu se dvěma krajany zabil 26 civilistů a dalších až 80 zranil. Po útoku byl odsouzen k trojnásobnému doživotnímu trestu odnětí svobody, ale nakonec se po třinácti letech dočkal propuštění v rámci výměny vězňů.\n\nNarodil se v jihozápadním Japonsku do početné rodiny jako nejmladší ze šesti dětí. Otec byl učitel na základní škole a matka sociální pracovnice. Dětství měl normální a šťastné. Po studiu na uznávané střední škole v Kagošimě se nedostal na Kjótskou univerzitu, a tak studoval na zemědělské fakultě Kagošimské univerzity. Během studijních let nebyl politicky aktivní, avšak angažoval se ve studentském a mírovém hnutí. Počátkem roku 1970 jej starší bratr Takeši uvedl do nově vzniklé Japonské rudé armády. V březnu téhož roku Takeši s osmi dalšími členy této komunistické skupiny unesli vnitrostátní let společnosti Japan Airlines číslo 351 a odletěli s ním do Severní Koreje.\n\nKoncem února 1972 odcestoval do Libanonu, kde podstoupil sedmitýdenní teroristický výcvik pod vedením Lidové fronty pro osvobození Palestiny (LFOP) v Baalbeku na východu země. Dne 30. května spolu se dvěma japonskými krajany z JRA (Cujoši Okudairou a Jasujuki Jasudou) provedl v zastoupení LFOP masakr na letišti Lod. Pod falešnými pasy tehdy odletěli z Paříže přes Řím do Tel Avivu na tamní mezinárodní letiště v Lodu (dnešní Ben Gurionovo mezinárodní letiště). Po příletu si vyzvedli svá zavazadla – pouzdra na housle – v nichž měli ukryté zbraně (československé samopaly vzor 58 a ruční granáty). Následně se přemístili do čekárny v letištní hale, kde zahájili nekoordinovanou palbu na všechny osoby v blízkosti. Když jim došla munice, začali mezi cestující házet ruční granáty. Jasuda a Okudaira při útoku zemřeli, těžce raněný Okamoto byl chycen, když se pokusil z letiště utéct. Při útoku celkem zahynulo 26 civilistů a dalších 74 až 80 jich bylo zraněno.\n\nOkamoto stanul 10. července 1972 před zvláštním vojenským soudem. Soudní proces trval týden a obžalovaný během něj sabotoval snahu svých právních zástupců a požadoval pro sebe trest smrti. Před soudem neprojevil žádné výčitky svědomí a mimo jiné řekl, že útok byl jeho povinností, a že za něj přebírá plnou zodpovědnost. Dne 17. července 1972 byl Kózó Okamoto předsedajícím soudcem podplukovníkem Abrahamem Frischem odsouzen k trojnásobnému doživotnímu trestu odnětí svobody, rozšířenému o dalších deset let odnětí svobody.\n\nV následujících letech bylo při únosech palestinskými skupinami opakovaně požadováno Okamotovo propuštění. Stalo se tak například v září 1972 při zajetí izraelských sportovců na olympiádě v Mnichově, červenci 1973 při únosu letu společnosti Japanese Air Lines, květnu 1974 při zajetí školáků v Ma'alotu nebo v červenci 1976 při únosu letu společnosti Air France do ugandského Entebbe.\n\nOkamoto byl držen po většinu svého trestu na samovazbě a v roce 1985 byl pro zhoršení jeho duševního zdraví přemístěn na společnou celu. Již v květnu téhož roku však byl po třinácti letech odnětí svobody propuštěn v rámci tzv. Džibrílské dohody spolu s 1150 vězni výměnou za 3 izraelské vojáky zajaté během první libanonské války. Po propuštění odjel do Libye, kde byl 20. května přivítán jako hrdina. Následně koncem 80. let přesídlil do Libanonu, kde žil na východě země v údolí Bikáa. Jelikož ale do země vstoupil pod falešným pasem, tedy nelegálně, byl v roce 1997 zatčen spolu se čtyřmi dalšími členy Japonské rudé armády a odsouzen ke tříletému trestu odnětí svobody (podle jiného zdroje byl zatčen, protože trénoval příslušníky LFOP – Hlavního velení). V roce 2000 požádalo Japonsko, s ohledem na blížící se propuštění pětice Japonců, o jejich extradici kvůli trestnímu stíhání. Ti v Libanonu požádali o azyl a tři z nich, včetně Okamoty, konvertovali pět dní před vypršením trestu k islámu. Za to, aby mu byl udělen azyl, v ulicích Bejrútu demonstrovali mladí Libanonci, kteří uspořádali petici, pod níž se podepsalo na 20 tisíc lidí. Okamoto nakonec jako jediný získal status politického uprchlíka, podle libanonských úřadů kvůli „utrpení, které snášel v izraelských věznicích“. Od té doby údajně žije v Bejrútu, kde má vést poklidný život.\n"}
{"id": "907957", "url": "https://cs.wikipedia.org/wiki?curid=907957", "title": "Křivoš", "text": "Křivoš\n\nRozhledna Křivoš se nachází jihovýchodně od vesnice Zahrada, části obce Kaly v okrese Brno-venkov, na stejnojmenném vrcholu s nadmořskou výškou 464 m.\n\nPostavena byla v roce 2004, o její vybudování se zasloužila obec Kaly a mikroregion Porta, podobně tomu bylo i u sousední rozhledny Babylón. Jedná se o jednoduchou dřevěnou rozhlednu vysokou 7 metrů, zastřešená vyhlídková plošina ve výšce 5 metrů je volně přístupná po žebříku. Výhled je především jižním směrem k Dolním Loučkám a k Tišnovu. K rozhledně vede modře značená turistická trasa.\n"}
{"id": "907958", "url": "https://cs.wikipedia.org/wiki?curid=907958", "title": "Babylón (rozhledna)", "text": "Babylón (rozhledna)\n\nBabylón byla rozhledna, která se nacházela severovýchodně od obce Kaly v okrese Brno-venkov, na stejnojmenném vrcholu s nadmořskou výškou 505 m.\n\nPodobně jako nedaleká rozhledna Křivoš byla i rozhledna Babylón postavena za podpory obce Kaly a mikroregionu Porta, její stavba proběhla v roce 2005. Jednoduchá dřevěná rozhledna o celkové výšce 7 metrů měla jednu plošinu volně přístupnou po dřevěném žebříku. Výhled byl směřován především severním směrem do přírodního parku Svratecká hornatina a k Sýkoři. Na vrchol kopce, kde se rozhledna nacházela, vede žlutě značená turistická trasa. \n\nV roce 2016 byla rozhledna v dezolátním stavu, silně napadena hnilobou a nepřístupná. Nedlouho poté byla zbořena.\n"}
{"id": "907968", "url": "https://cs.wikipedia.org/wiki?curid=907968", "title": "Vickers Medium Mark I", "text": "Vickers Medium Mark I\n\nVickers Medium Mark I byl britský střední tank vyráběný v meziválečném období firmou Vickers. \n\nBritská armáda snížila po válce své tankové síly na pouhých pět praporů, jejichž výzbroj tvořily hlavně tanky Mark V a vylepšený model středního tanku Mark A nazvaný Mark C. Celkem to korespondovalo se skutečností, že se Britové ve 20. létech prakticky vzdali vedoucí role v tankovém vývoji. Po vyčerpání armádního rozpočtu vývojem středního tanku Medium D, který nakonec ztroskotal, bylo Tankové oddělení Válečného úřadu v roce 1923 zrušeno a další vývoj pokračoval již jen v soukromých společnostech, jako byla firma Vickers–Armstrong, která přišla v roce 1921 s dvěma prototypy nového tanku.\n\nJako odpověď na plán pěchoty na lehký pěchotní tank odvozený z původního středního tanku Medium D přišla firma Vickers se svým lehkým tankem Vickers. Jeho konstrukce připomínala tanky z 1. světové války, měl vysoký kosodélníkový rám pásového podvozku s bočními dveřmi, ale také řadu vylepšení. Jeho věž se mohla otáčet o 360° a podvozek byl odpružený vinutými pružinami, zatímco Mark C měl věž pevnou a postrádal odpružení. Tank Vickers byl s výškou 2,1 m nižší než Mark C a vážil pouze 7,7 t. Poháněl jej 86koňový motor s moderním hydrodynamickým měničem Williams-Jenney, který umožňoval hladký přenos kroutícího momentu motoru. Prvním prototypem byla „ženská“ (\"Female\") verze vybavená třemi 8mm kulomety Hotchkiss M1914. Druhý prototyp, „mužská“ (\"Male\") verze, měl místo jednoho kulometu tříliberní (47mm) kanón, a navíc protiletadlový kulomet. Vzhledově vypadal díky věži a oblé přední části mnohem moderněji než jeho předchůdci. Nicméně zmiňovaný hydrodynamický měnič byl značně nespolehlivý a projekt byl roku 1922 zrušen ve prospěch obecně konvenčnějšího Lehkého tanku Vickers Mark I, který byl v roce 1924 přejmenován na Střední tank Vickers Mark I (Vickers Medium Mark I). První prototypy s označením A2E1 byly odeslány ke zkouškám na Bovingtonskou vojenskou základnu v Dorsetu v roce 1923.\n\nOsádku tanku Medium Mark I tvořilo pět mužů. Stroj vážil téměř 12 tun a benzinový osmiválec Armstrong Siddeley s výkonem 90 koní (67 kW) mu umožňoval maximální rychlost 24 km/h. Hlavní výzbroj tvořil tříliberní kanon QF (47 mm), druhotnou čtyři 7,7mm kulomety Hotchkiss a dva 7,92mm kulomety Vickers. Tank neměl souosý kulomet.\n\nPřestože byl obecně konvenčnější, díky nízkému, odpruženému pásovému podvozku s pěti dvojitými pojezdovými koly měl poměrně moderní vzhled. Nevýhodou podvozku byly příliš slabé osy pojezdových kol, které často praskaly, takže za tanky zůstávala „cestička“ z poztrácených kol. Zlepšení přišlo v roce 1931 s vylepšeným odpružením pomocí dvou nestejně dlouhých vinutých pružin. Pro usnadnění oprav nekryl odpružení pancíř. Vpředu a vzadu bylo po jednom napínacím kole. \n\nVidlicový osmiválec Armstrong Siddeley odvozený z leteckého motoru byl umístěn v korbě vlevo od řidiče, zatímco převodovka se nacházela pod stanovištěm velitele. Generál N. W. Duncan, autor knihy \"Medium Marks I-III\" to označil za „neuvěřitelný krok zpět ve světle válečných zkušeností“. Tanky Medium Mark B a Mark VIII totiž měly prostor pro osádku oddělený, aby se zabránilo neblahým účinkům motorových zplodin a hluku na vojáky. Nicméně u tanku Medium Mark I dostala přednost jednoduchost řešení. Čtyřstupňovou nesynchronizovanou převodovku ovládala suchá spojka. Tank se dal startovat elektricky, ale jen pokud byl motor teplý, takže první start se musel vždy provádět ručně.\n\nBenzinové nádrže byly umístěny vzadu, takže palivové potrubí vedlo po celé délce tanku. Benzin se čerpal do sekundární nádrže, odkud proudil samospádem do motoru. Ten byl mazán a částečně chlazen olejem. Pro častý únik oleje byla původní 18litrová nádrž nahrazena 61litrovou. Maximální rychlost stroje činila 24 km/h, operační dojezd byl 190 km. \n\nTank měl zaoblenou válcovitou třímístnou věž osazenou „rychlopalným“ tříliberním (47 mm) kanonem a čtyřmi nosníky pro uchycení kulometů Hotchkiss. Konstrukční novinka – třímístná věž – znamenala, že velitel tanku nebyl omezován plněním nabíječských či střeleckých úkolů a mohl se plně soustředit na své velitelské povinnosti. To byla v té době velká výhoda, neboť až do nástupu německého Panzerkampfwagen III neměl třímístnou věž žádný jiný tank.\n\nOsádka tanku byla jen nedostatečně chráněna 6,25milimetrovým pancéřováním přinýtovaným k podvozku. Také poměrně vysoký profil stroje nepřispíval k jeho životnosti na bojišti. Situaci osádky ještě zhoršovalo uložení benzinových nádrží ve vnitřních prostorách.\n\nStřední tank Vickers Medium Mark I nahradil spolu se svým nástupcem Vickers Medium Mark II, což byla lehce upravená modifikace, některé těžké tanky Mark V ve službách Královského tankového pluku. Byl též prvním z celkem 200 tanků vyřazených ze služby v roce 1938. \n\nMedium Mark I byl také prvním tankem, který se dostal do „sériové“ výroby – po 10 kusech francouzského Char 2C dokončených v roce 1921. Pokud jde o následující tank Renault NC27, těch bylo vyrobeno jen asi 30, takže britské střední tanky představovaly ve 20. letech většinu světové tankové produkce. Žádný z nich nikdy nevypálil v boji ani ránu a o jejich chování ve skutečné bitvě se lze jen dohadovat, ale jako jediné moderní tanky v poválečném desetiletí dávaly Britům jedinečnou možnost zkoušet nové nápady týkající se skutečného nasazení obrněných jednotek v boji. Takto získané znalosti se posléze, za 2. světové války, ukázaly jako neocenitelné. \n\nPoslední kus tohoto britského středního tanku se nachází v muzeu Special Services Battalion v Bloemfonteinu v Jižní Africe.\n"}
{"id": "907977", "url": "https://cs.wikipedia.org/wiki?curid=907977", "title": "Paul Otlet", "text": "Paul Otlet\n\nPaul Otlet (23. srpna 1868, Brusel – 10. prosince 1944, Brusel) byl belgický právník, spisovatel, podnikatel, vědecký vizionář, internacionalista a mírový aktivista. Mluvil francouzsky. Svou celoživotní prací ve spojení s Henri La Fontainem položil teoretické základy pro dokumentalistiku, která předcházela vzniku informační vědy ve dvacátém století. Je autorem Mezinárodního desetinného třídění (MDT). Prosadil standardní rozměry kartotéčních lístků 3×5″. Byl politicky mezinárodně činný, zasazoval se o světový mír. Otlet je považován za významného teoretika v technologické oblasti výzkumu a vývoje nových zařízení.\n\nPaul Marie Ghislain Otlet se narodil jako první dítě do prominentní a zámožné bruselské rodiny. Jeho matka zemřela ve věku 24 let (1871), když Paulovi byly tři roky. Jeho otec Édouard se znovu oženil. Mládí strávil ve společnosti učitelů. Navštěvoval soukromé hodiny. Od jedenácti do sedmadvaceti let si vedl deník. Ve dvanácti letech nastoupil na jezuitskou střední školu. V mládí mu rodina poskytla dostatečné finanční zázemí, ale jeho otec později zkrachoval. Paul se svými sourozenci rodinný podnik převzal a krátce ho dokonce vedl. Díky tomu mohl studoval na několika univerzitách (Catholic University of Leuven, Université Libre de Bruxelles) a v roce 1890 získal právnický titul. Právnickou praxi však vykonával krátce. Vášní mu byla bibliografie, ke které směřoval celý svůj profesní život. Byl dvakrát ženatý. První manželku, Fernande Gloner, si vzal brzy po promoci. Rozvedl se s ní rok po smrti svého otce, v roce 1908. Znovu se oženil o čtyři roky později s Cato Van Nederhesselt, která ho podporovala po zbytek života. Z těchto manželství měl dva syny (Marcel a Jean), kteří oba sloužili během první světové války v belgické armádě. Jean zahynul v bitvě u Yser.\n\nTo mohl být jeden z důvodů Otletových mírových agitací. Zasazoval se o ukončení války a založení různých mezinárodních institucí, které by zabránily dalším konfliktům. Byl ovlivněn myšlenkou centralizmu a pozitivistickým hnutím v začátcích dvacátého století. Otlet je historiky často označován jako idealista a pacifista. Podle Otleta dosáhlo lidstvo bodu globální vzájemné závislosti již na počátku dvacátého století. Důkazem byla první světová válka a vznik OSN. Otlet byl toho názoru, že vědomí a chování člověka je určeno společenskými podmínkami (sociologický determinismus).\n\nDne 14. května 1943 zemřel Henri La Fontaine. Paul Otlet umírá v Bruselu o rok později, 10. prosince 1944.\n\nJiž před vypuknutím první světové války se jako konzultant pro Mezinárodní zemědělský institut aktivně zajímal o informační a knihovní služby. Po mnoho let sloužil jako prezident Union of the Periodical Press. V roce 1890 se Otlet seznámil s právníkem Henri La Fontainem, jenž mu byl nejbližším spolupracovníkem po celý život. Jejich internacionální smýšlení realizovali na půdě League of Nations v Mezinárodním výboru pro duševní spolupráci. Ten byl poradním výborem pro podporu mezinárodní kulturní a informační výměny. Dalšími členy byly například Albert Einstein a Thomas Mann. Roku 1914 publikoval svou knihu \"Konec války\", kde definoval světovou chartu lidských práv jako základ pro mezinárodní federace. V roce 1933, navrhoval Otlet poblíž Antverp založit Světové město.\n\nRoku 1907, v návaznosti na Mezinárodní konferenci, založili Otlet a La Fontaine v Bruselu nevládní a nezávislý Výzkumný ústav a dokumentární středisko. V roce 1910 při příležitosti Světové výstavy se z něj stala přejmenováním Unie mezinárodních asociací.\n\nJiž od roku 1890, kdy se Otlet a La Fontaine seznámili, spočívala jejich práce ve zdokonalování a tvorbě nové bibliografické koncepce. Otlet byl přesvědčen, že k efektivnímu šíření a využití lidských znalostí je nutné založit agentury a instituce na mezinárodní úrovni a zavést nové druhy metod pro zpracovávání a práci s dokumenty. Pokud by se tato problematika neřešila na mezinárodním poli, nebylo by možné takovéto efektivity dosáhnout.\nV roce 1895 zakládají v Bruselu společně Mezinárodní bibliografický institut. Ten se v roce 1931 přejmenoval na Mezinárodní institut pro dokumentaci, o 6 let později změnil název na Mezinárodní federaci pro dokumentaci a až roku 1988 je znám pod současným názvem Mezinárodní federace pro informace a dokumentaci (dále jen FID).\nHlavním cílem FID bylo zpracování kompletní světové bibliografie, což se nepodařilo. Při tomto procesu však vzniklo MDT.\nJiž v této době Otlet občas užíval pojem informace, ale ten se příliš neuchytil a pojem \"dokument\" dále dominoval odborným kruhům. Odborná terminologie informační vědy, která je užívána dnes, vznikla již v průběhu prvních let fungování FID.\n\nV rámci jejich práce a činnosti dalších vědců a knihovníků kolem FID vzniká nový obor dokumentalistika (documentation science nebo jen documentation). S názvem přišel sám Otlet v roce 1907. Předmětem této vědy je dokument – souhrnný název pro celou řadu nově vznikajících hmotných nosičů informací. Dokument může mít různou formu: psaný text, obraz, mapy, fotografie, diagramy, schémata, tabulky, kresby, rytiny, audio. Podle Michaela Bucklanda byl Otlet známý pro prosazování svého názoru, že jako dokument by měl být považován i třídimenzionální objekt, například socha. Zkrátka vše, co něco dokumentuje, je dle Otleta dokument. Suzanne Briet vyvolala později, v roce 1928, ještě mohutnější diskuze, když za dokument označila i živé tvory, například zvířata v zoo. Ta slouží jako exponáty. Briet určila čtyři pravidla, která dokument musí splňovat. Jedním z nich je fenomenologická pozice: objekt musí být jako dokument vnímán pozorovatelem. Dokumentalisté vnímali dokument jako organismus, který není omezen svým hmotným nosičem nebo autorem.\n\nPráce dokumentalistů spočívala v rozdílné činnosti od sféry vědy a výzkumu, ale vzájemně se doplňovaly. Dokumentalisté přistupují šířeji k organizaci znalostí a jejich zpracování tak, jak to chápe dnešní informační věda. V počátcích byla dokumentalistika spjata spíše se specializovanými knihovními disciplínami, zaměřovala se na vědecké a technické dokumenty. Proti tehdejší komunitě dokumentalistů (před a po druhé světové válce) chápal Otlet předmět dokumentalistiky a pojem dokumentu šířeji. Dokumentalistika podle něj zúžila svou oblast zájmu z dříve příliš obecných myšlenek a začala se vědečtěji vymezovat. To byl samozřejmě dlouhodobý proces, spojený s řadou studií a výměnou názorů odborníků. Proto byl Otletův koncept pochopen až později.\n\nZa hlavní nedostatek v procesu organizace informací považoval tvorbu duplicitních záznamů a kritizoval nedostatečnou systematičnost. Paul Otlet přišel jako první s pojmem \"konzultace\" jako referenční informační služby. Podle Bucklanda a Liu, dokumentalistika představuje \"nový způsob myšlení o tom, co dnes nazýváme informační vědou\". Informační věda jako obor je znám až od roku 1968, kdy jí dala vzniknout právě dokumentalistika.\n\nSnaha dokumentalistů je oprostit obsah dokumentu od jejich hmotné reprezentace a pracovat s jednotlivými fakty samostatně. To umožní přesnější řazení a výběr informací a vede k rychlejší a efektivnější nalezitelnosti nových poznatků uživatelem. Dokument je analyticky rozdělen do elementárních částí, kdy každá reprezentuje jednu myšlenku. Každá část je umístěna na samostatný kartotéční lístek nebo stranu standardizovaných rozměrů.\n\nPaul Otlet je autorem Mezinárodního desetinného třídění. Jedná se o univerzální, mezinárodně srozumitelný selekční jazyk, umožňující indexaci a vyhledávání dokumentů a jednotlivých informací v nich. MDT je založeno na kombinaci taxonomického třídění dle tématu a klasifikaci dokumentů dle faset, kterou rozšířil indický knihovník S. R. Ranganathan. Oproti Deweyho desetinnému třídění (DDC) a klasifikaci americké Library of Congress (LCC) lze dokument umístit do více než jedné organizační kategorie.\n\nPodnětem k vytvoření MDT bylo přizpůsobení klasifikačního systému evropským poměrům. Dalším důvodem byla skutečnost, že na přelomu devatenáctého a dvacátého století vzniká velké množství vědeckých spolků, zakládajících odborné časopisy. To vyústilo k potřebě vytvoření lepších nástrojů pro snadnou nalezitelnost publikací kolegů z výzkumné sféry.\n\nSystém byl vyvíjen více než 10 let ve spolupráci s vědci a akademiky napříč světem, z nichž někteří byli laureáty Nobely ceny. S vývojem MDT začali v roce 1896. První neúplná verze vyšla roku 1904. Plnou verzi publikoval Otlet v roce 1905 a do roku 1907 vycházely významnější dodatky. Dokumentace k systému zahrnovala více než dva tisíce stran textu.\n\nPostupně se MDT rozšířilo po celém světě a bylo přeloženo do více než třiceti jazyků, což je jeden z důvodů jeho popularity mimo Spojené státy a Británii. Dewey umožnil Otletovi vycházet z jeho systému pod podmínkou, že v následujících desetiletích nebude přeložen do anglického jazyka, aby nemohl ohrozit pozici jeho vlastního systému v angloamerických zemích. Dnes MDT zahrnuje více než 62 000 samostatných klasifikací.\n\nPo první světové válce, v roce 1919, se Otlet s La Fontainem rozhodli realizoval myšlenku výstavby instituce, která by spravovala světovou databázi znalostí. Belgická vláda poskytla levé křídlo vládní budovy v Bruselu. Tak vznikl Světový palác neboli Mundaneum. V počátcích fungování FID (ještě když šlo o IIB), hostily tento institut právě prostory Mundanea. Podpora vlády trvala jen tři roky, v roce 1922 byl uzavřen. Na agitaci obou vědců byl později znovu otevřen. Vláda opět přestala financovat projekt v roce 1934 a Mundaneum bylo uzavřeno veřejnosti až do roku 1940, kdy Německo napadlo Belgii a značná část sbírky byla zničena. Roku 1941 byl zbytek sbírky přesunut do budovy bývalého institutu anatomie, Parc Léopold. V průběhu a po konci druhé světové války byla činnost paláce ukončena. Projekt definitivně ztratil podporu vlády i akademiků, jelikož Otletovy myšlenky byly na jeho dobu příliš grandiózní a nejasné. V polovině osmdesátých let se objevila myšlenka znovuotevření Mundanea jako muzea a archivu věnovaného Otletovi. Konečně v polovině devadesátých let začala skupina dobrovolníků myšlenku uskutečňovat. Bylo slavnostně otevřeno roku 1998 v belgickém Mons. Společnost Google v roce 2012 vytvořila na webových stránkách instituce virtuální prohlídku.\n\nV době největší slávy disponovalo Mundaneum sbírkou sta tisíc souborů a milionu fotografií. Počet registračních karet se v roce 1927 vyšplhal na 13 milionů. Byly uloženy v dřevěných zásuvkách ve speciálních skříních. Řazeny byly dle MDT. Největší podíl dokumentů tvořily dopisy, zprávy, noviny a snímky. Po Otletově smrti pokračoval v aktivitách Mundanea Georges Lorphévre.\n\nPodobné myšlenky na vznik světové informační instituce měly již osobnosti jako Bacon, Hartlib, Leibniz nebo Komenský.\n\nSvětové město je Otletova utopická vize centralizované metropole, ve které by se nacházely všechny hlavní instituce vyspělého světa. V plánu bylo vystavět budovy jako světové muzeum, univerzita, knihovna, dokumentační a olympijské středisko, kanceláře pro mezinárodní sdružení, budovy pro velvyslanectví států, obytné plochy a parky. Původní geografické umístění bylo plánováno v blízkosti Antverp. Designový koncept města zpracovávali významní architekti tehdejší doby, například Le Corbusier. Projekt by vedl k podpoře a šíření vzdělanosti, míru a mezinárodní spolupráce. V roce 1933 měl projekt dát práci tisícům nezaměstnaných a zlepšit tak situaci v době velké hospodářské krize v Evropě. Nakonec se projekt nerealizoval, protože skupina nezískala dostatečnou finanční podporu. V roce 1934 belgická vláda odmítla projekt zaštítit.\n\nVize Světového města se přesto naplnila alespoň částečně. V Bruselu se dnes nachází sídlo Evropské unie a velitelství NATO.\n\nDokumentalisté oproti knihovníkům měli obecně blíže k technologiím. Experimentovali s prvními prototypy počítačů s děrnými štítky, což jim mělo usnadni práci s dokumenty, především jejich vyhledávání. Knihovní komunita byla tou dobou velmi konzervativní a tvořily ji převážně ženy. Proto knihovníci využití technologií obecně odmítali. Dokonce odmítali do fondu přijmout i některé druhy materiálů. Otlet byl k tomuto přístupu velmi kritický. Tvrdil, že inovace v dokumentačních institucích jsou třeba. Po druhé světové válce byly Otletovy technologické myšlenky odsunuty do pozadí v důsledku zrodu informatiky (computer science), na kterou se velká část vědců, především v USA, začala zaměřovat.\n\nPočátkem 20. století Otlet společně s inženýrem Robertem Goldschmidtem pracovali na způsobu ukládání dat na mikrofilm. V roce 1907 publikovali společně v belgickém časopise Journal des Brevets odborný článek \"Nová forma knihy – mikrobook – fotografie\". V něm popisovali možnost přenosu bibliografie na mikrofilm (později fotografie). Výhodou mikrofilmu byla především jejich stabilita a trvanlivost, byly proto vhodné na ukládání a archivaci dokumentů. Také jejich výroba nebyla finančně náročná a rozmnožování nebylo technicky příliš náročné a bylo rychlé. Jejich práce inspirovala vědce a techniky z celého světa a měla za následek zdokonalování čtecích zařízení a různých druhů filmových kamer a fotoaparátů. Jejich experimenty pokračovaly až do druhé poloviny dvacátých let.\n\nSystém nelineární struktury textu a propojování více dokumentů mezi sebou, dnes známý jako hypertext, byl v určité rovině užíván již Otletem na počátku dvacátého století. Monografický princip byl prvním prototypem a na hypertextu postaveným informačním systémem, užívaným FID pro zodpovídání informačních dotazů mnoho let před výrobou prvních počítačů. Otlet se zaměřoval pouze na administraci a vnímání potřeb uživatelů je zde nedostatečné, na rozdíl od podoby hypertextu dnes. Podle Raywarda se jednalo o legitimní hypertextový systém, pouze v jiné formě. Kartotéční lístky zde představovaly jednotlivá fakta a systém MDT plnil spojovací a sémantickou funkci. Otlet již ve své době očekával zavedení moderních přístupů k hypetextu systémům hypermédií. Tušil, že bude zapotřebí technologické pracoviště s podporou nových výpočetních zařízení (dnešní počítače) pro automatizovanou podporu na zpracování rostoucího množství dokumentů, které vědci a odborníci v budoucnu sami nezvládnou zpracovat. Až následně tuto ideu zdokonalovali a postupně realizovali Vannevar Bush, Douglas Engelbart, Ted Nelson a Tim Berners-Lee. Poslední jmenovaný postavil na jeho principu fungování dnes celosvětově nejrozšířenější internetové služby World Wide Web (WWW).\n\nOtlet a jeho spolupracovníci si dali za cíl vytvoření Univerzální encyklopedie, podobné konceptu Leibnize. Stavěli na citační a indexační práci, kterou vykonávali pro FID. Encyklopedie měla být \"komplexním systémem pro reprezentaci vědy\". Jako jednotlivé stanice pro prohlížení měly posloužit knihovny, které měly vytvořit víceúrovňovou síť. Dílo vzniká v roce 1907 a shromažďuje celou řadu dokumentů v různých formách. Umístěna byla v Mundaneu. Experimentovali také s převodem této encyklopedie na mikrofilm.\n\nOd roku 1895 pracovali Otlet s La Fontainem na sbírání registračních karet za účelem tvorby Univerzálního bibliografického katalogu. Katalog byl jedním z prvních projektů FID v prvních letech otevření. Myšlenka vznikla na Mezinárodní bibliografické konferenci, konané od 2. do 5. září. Kombinací nových technologií se snažil o dosažení komplexity ve vyhledávání. Všechny dostupné poznatky zařadili do systému. Pomocí pošty mohl uživatel zažádat o potřebou informaci a obratem obdržel kopii příslušných registračních karet. Šlo tedy o jakýsi analogový vyhledávač (Analog Search Engine). Od roku 1912, kdy FID obdržel 1 500 dotazů, byla služba zpoplatněna. Otlet a La Fontaine se snažili službu rozšířit do knihoven po celém světě. Odeslali kopie katalogů do různých světových metropolí, ale setkali se s problémy při jejich rozmnožování a v dopravě. Následujícího roku 1913 obdržel Henri La Fontaine Nobelovu cenu za mír. Veškeré obdržené finanční prosředky investoval do tohoto projektu, kterému se jich nedostávalo. Pro další peněžní dotace cestoval Paul Otlet do USA v roce 1914, ale jeho úsilí zmařil začátek první světové války. Neuspěl a vrátil se zpět do Belgie. Po obsazení Němci se odstěhoval do Paříže a poté krátce žil v různých městech Švýcarska. Konečná sbírka v posledním roce provozu (1934) činila na 15 milionů záznamů.\n\nJiž v roce 1903, dlouho před publikováním stěžejního Traité de Documentation, mluvil Otlet o propojení světových znalostí do velké sítě s využitím technologií. Nazval to \"strojem pro zkoumání času a prostoru\". Na tuto myšlenku navázali například H. G. Wells (Světový mozek) a Vannevar Bush (Memex). Páteřní sítí pro realizaci měla být FID.\n\nSpojením funkcionality Univerzálního katalogu, principu hypertextu a činnosti FID, přichází Otlet s ideou přístupu ke všem informacím světa z domu. Představoval si velkou univerzální síť se zaměřením na vyhledávání a výměnu dokumentů na národní i mezinárodní úrovni. Předpověděl tak nepřímo vznik internetu. Ve třicátých letech spekuloval nad propojením rozhlasového a televizního vysílání, dokonce i kina, k vytvoření nové formy předávání informací na obrazovkách a prostřednictvím mluveného slova. Chtěl tím rozšířit možnosti dokumentace. Již tehdy Otlet operoval s pojmy jako mnohonásobný odkaz (hyperlink), vyhledávače (search engines), dálkový přístup (remote access), sociální síť (social network), elektronické knihovní katalogy (OPAC). Tyto pojmy samozřejmě byly označovány pod jinými názvy než je tomu dnes. Také předpověděl obdobu dnešních digitálních knihoven a vynalezení technologií, které umožní přenos vůně, chuti a sdílení našich pocitů.\n\nV 80. letech 20. století s rozmachem IT a zrychlujícím se fenoménem globalizace dochází oprášení Otletových vizí. V devadesátých letech vzápětí vzniká WWW.\n\nSvětový kongres dokumentalistiky, organizovaný Jeanem Gerardem, se konal v roce 1937. Účastnilo se ho na 31 zástupců různých vlád a 460 delegátů ze 48 mezinárodních organizací. Mezi účastníky byl tehdy mladý a podnikavý průkopník dokumentalistiky Watson Davis, dále H. G. Wells i Paul Otlet.\n\nZaměření kongresu šlo dál než k představení nových technických možností. Vyzdviženy byly především technologie, umožňující dokumentalistům efektivnější práci a kvalitnější uchovávání. Mezi programovými body byl mikrofilm a mikrofilmová kamera. Ukládání na mikrofilm se později stalo hlavním technickým prostředkem. Využívala ho většina organizací, pracujících s dokumenty.\n\nNa kongresu vznikla Světová síť pro dokumentalistiku a také Divize dokumentalistiky vědeckých služeb.\n\nOtlet s La Fontainem začali publikovat v roce 1891. Otlet byl autorem nespočtu významných esejí, jejichž hlavním tématem byl sběr a organizace záznamů lidských znalostí. Tyto jeho práce daly vzniknout stěžejním Otletovým dílům. Jeho tvorba byla vydána převážně ve francouzštině a do jiných jazyků (angličtina, ruština, španělština) byla přeložena až koncem 90. let 20. století.\n\nNejobsáhlejším soupisem Otletovy publikační činnosti je stránka W. Boyd Raywarda: https://web.archive.org/web/20120722014227/http://people.lis.illinois.edu/~wrayward/otlet/otbib.htm\n\n\n\"Pojednání o dokumentaci\" (angl. Treatise on Documentation) představuje stěžejní dílo Otletovy čtyřicetileté práce. Je prvním komplexním dílem o tvorbě a inovacích systémů pro organizaci znalostí a jeho souhrnem úvah o bibliografii. Zahrnuje revoluční vize budoucnosti, tvořené vynálezy pro rozšíření možností dokumentalistiky, například spojení možností telefonu, telegrafu a rádia. Těmi Otlet předvídá vznik audioknih nebo videokonferencí. Tvrdí, že knihy jak je znají, budou nahrazeny a překonány novými formami (\"substitutes for the book\").\n\n\"Svět: Esej o univerzalismu\" (angl. World: Essay on Universalism) popisuje vizi celosvětové informační sítě, která v mnoha ohledech předvídá úsvit WWW o více než padesát let dříve.\n\nPaul Otlet byl ve svém životě ovlivněn nejméně třemi osobnostmi. Již od dětství na něj měl vliv Edmond Picard, právník a přítel jeho otce. Ve své práci, především pak při vytváření MDT jako jednoho z jeho nejvýznamnějších počinů, ho ovlivnil Melvil Dewey. Celý jeho život spolupracoval na většině projektů s Henri La Fontainem.\n\nOtletovou prací se inspirovala celá řada významných osobností, například Vannevar Bush, Douglas Engelbart, Suzanne Briet, Ted Nelson, S. R. Ranganathan, Michael Buckland nebo Tim Berners-Lee.\n\n"}
{"id": "907980", "url": "https://cs.wikipedia.org/wiki?curid=907980", "title": "Pedotop", "text": "Pedotop\n\nPedotopy jsou základní složkou půdního pokryvu, zároveň jsou také spolu s pedokomplexy komponentami výstavby pedochorů. Klasifikačními jednotkami chorické dimenze jsou pedoasociace – společenstva půd. Jsou určené jednak obsahovými parametry (zastoupení pedotopů členěných na vůdčí doprovodné a akcesorické, s vyjádřením ekologického kontrastu mezi nimi), jednak prostorovými parametry (počet, pokryvnost, frekvence, stupeň heterogenity). Toto pojetí je základem analýzy struktury půdního pokryvu a výzkumu jejích dynamických parametrů.\n\nPedotop je základní elementární pedogeografická a současně i kartografická jednotka, která je z podstatné části tvořena jedním polypedonem a je tedy geograficky i ekologicky homogenní. Malou část pedotopu mohou tvořit jiné polypedony. Obrazně vyjádřeno, pedotopy jsou často „nečisté“ polypedony. \n\nPodle množství a umístění „cizího“ podílu se pedotopy dělí na: \n\nVelikost plochy pedotopů není jeho rozlišovacím znakem. Závisí na podmínkách vzniku a vývoje přírodní krajiny, který vedl k prostorové diferenciaci půdního pokryvu. V mapovací praxi je však účelné stanovit nejmenší plochy, které ještě budeme registrovat. Na mapách velkých měřítek, na kterých jsou zpravidla pedotopy jako základní jednotky, se mapují ještě plochy o velikosti 0,2 ha – 0,5 ha. Analýza většího množství map velkých měřítek z různých oblastí NDR ukázala, že velikost plochy pedotopů se pohybuje mezi 0,5 a 400 ha. Pedotopy pod 2 ha se označují za extrémně malé, pedotopy na 128 ha za extrémně velké.\n\n"}
{"id": "907981", "url": "https://cs.wikipedia.org/wiki?curid=907981", "title": "Pedochora", "text": "Pedochora\n\nPedochora je spojení či seskupení většího množství pedotopů na základě nějakého společného znaku.\n\nSpolečný znak vybíráme nejčastěji z reliéfů, ze substrátů, popř. i ze samotné půdy. Např. pedochóra na nivě, terase, pedochóra na vápencovém svahu severní expozice, pedochóra s převahou nivních půd, pedochóra s převahou lužních půd.\n\nZa hlavní vztahy v pedochorech jsou považovány incidentní vztahy podmíněné faktory – podzemní voda v depresích, katénové vztahy podmíněné gravitací ovlivněnými procesy na svazích a konečně kombinační vztahy v rovinách kde se uplatňují pouze vertikální transportní procesy.\n\n"}
{"id": "907982", "url": "https://cs.wikipedia.org/wiki?curid=907982", "title": "Millau", "text": "Millau\n\nMillau je francouzské město v departementu Aveyron v regionu Midi-Pyrénées. V roce 2009 zde žilo 22 013 obyvatel. Je centrem arrondissementu Millau a kantonů Millau-Est a Millau-Ouest.\n\nMěsto je známé i tím, že se poblíž nachází stejnojmenný dálniční most přes údolí a řeku Tarn, tzv. Viadukt Millau, spojující Paříž s jižní částí Francie (dálnice A75). Po jeho otevření v prosinci 2004 se snížilo značné dopravní zatížení města automobilovou dopravou.\n\n\n"}
{"id": "907991", "url": "https://cs.wikipedia.org/wiki?curid=907991", "title": "Záhady Udolfa", "text": "Záhady Udolfa\n\nZáhady Udolfa () je román Ann Radlicffové, který byl vydán v roce 1794.\n\nZáhady Udolfa jsou jednou z nejslavnějších děl Ann Radcliffové, které ještě více posílilo její věhlas. Jedná se o gotický román, kterému však Radcliffová dala nový rozměr.\n\n\"Na Záhadách Udolfa (The Mystery of Udolpho, 1794), které ještě posílily autorčin věhlas a nadlouho se pak staly její nejčtenější a nejobdivovanější knihou, můžeme si nejlépe ozřejmit, jakými transformacemi posouvala Radcliffová gotickou beletrii do oblasti vzdalujících ji stále výrazněji od původního modelu tohoto literárního druhu, \"Otranského zámku\" Horace Walpola.\"\n\nDěj se odehrává ve Francii a Itálii šestnáctého století a je příběhem mladé dívky Emilie, která se po náhlé smrti obou rodičů přestěhuje ke své tetě madame Cheronové. Avšak ta by se jí nejraději zbavila, jelikož jí její přítomnost obtěžuje a necítí k ní žádné příbuzenské pouto. Jediné, kvůli čemu je s ní ochotna jednat mile je její jmění. O ruku madame Cheronové se uchází Ital Montoni, jehož si Emiliina teta s vidinou velkého zisku vezme. Ten je vezme do Benátek, kde vlastní palác, a kde se seznámí s hrabětem Moranem. Toho Emilie zaujme natolik, že si umíní získat její ruku stůj co stůj. V tom ho podporuje i Montoni, který u toho nedbá na názor Emilie. Když se mu ale ani pod nátlakem nepodaří získat její souhlas se sňatkem, rozhodne náhle Montoni odjet na svůj hrad Udolfo. Avšak tam Emilie i její teta zjistí, že Montoni není nic lepšího než lupič a hrubián a má s nimi zcela jiné plány než žít společně spořádaný život. Emilie je na hradě nešťastná, touží se vrátit do Francie a znovu se tam setkat s mladíkem Valancourtem, jehož miluje. Její teta jim po svém sňatku s Montonim zabránila se vzít, protože to nepovažovala za dost výhodné. Zároveň se bojí nástrah tajemného hradu i nevyzpytatelného a krutého hradního pána. Její obavy se potvrdí, když jednoho dne paní Cheronovou (teď již Monotoniovou), zavře do věže po té, co mu odmítne přenechat své statky ve Francii. Avšak její situace se ještě o to více zhorší, když hrad přepadnou vojáci, jejichž majetek Montoni uloupil a ona je nucena uprchnout a jen díky náhodě se jí podaří se dostat zpět do vlasti. Hrad ale opouští ve spěchu, takže již nemá naději na další setkání s milovaným Valancourtem, jelikož on teď neví, kde se nalézá a jsou tak odsouzeni k odloučení. A nebo ne?\n\nCelý děj je psán velmi poetickým jazykem podporovaným i několika básnickými vsuvkami.\n\nKnihu mimo jiné používá také Jane Austenová ve svém díle Northangerské opatství, jako odstrašující případ lehkovážného čtení, kterému soudobé dívky ihned bezduše uvěří a které jejich fantazii zbytečně zahlcuje nevhodnými podněty a smyšlenkami.\n\nHlavní postava knihy. Mladá slečna, která je po smrti své matky vychovávána pouze svým otcem, jenž ji učí, jak být poctivá, dobrotivá a vnímavá ke krásám přírody. Dokonce spolu vyráží i na cesty podél pobřeží, aby společně navštívili hrad Chateu-de-Blanc, jenž její otce rozruší natolik, že po krátkém strádání umírá. Emilie je tedy zanechána péči své tety, madame Cheronové, která si jí příliš nehledí, ale které je Emilie oddána a poslušna jako vlastní matce.\n\nJiž od mládí je Emilie poněkud útlocitná a nejen že s nadšením objevuje krásy boží přírody, ale je i velmi romanticky založená a často pláče i pro úplné maličkosti. Avšak jak jí život přináší mnohá nebezpečenství a útrapy, stává se více bojácnější a samostatnější, až vyroste v mladou a sebevědomou dámu, která je schopna se jako jejich paní starat o zděděné statky i personál. Emilie je přátelská, otevřená a milá, což z ní dělá báječnou společnici a vítaného hosta všude, kam vkročí.\n\nCheronová je sestrou otce Emilie pana St. Auberta. Je závistivá a zlobná a nikomu nepřeje nic dobrého, leda-že by z toho měla nějaký prospěch. Za vidinou zisku se také vdá za bohatého hraběte Morana, který se k ní ale nechová nijak pěkně, bije ji a často na ni křičí až ji zavřenou ve věži vyhladoví k smrti.\n\nMilý slečny Emilie, kterého poprvé potkává na cestách se svým otcem a jimž oběma se ihned zalíbí. Pan St. Aubert si jej váží pro jeho neohroženou cestovatelskou duši, kterou s ním sdílí, a Emilie má ráda jeho vlídnou povahu a laskavost, se kterou se jí po celou cestu věnuje. Je Emilií vzpruhou v nesnadných chvílích, kdy se opanuje myšlenkami na něj a sám se pak stává její oporou, ale i pádem (jelikož osud nikdy není takový, jaký si jej přejeme a naše cesty nevedou vždy jen rovně).\n\n\n"}
{"id": "907992", "url": "https://cs.wikipedia.org/wiki?curid=907992", "title": "Alfa Centauri Bb", "text": "Alfa Centauri Bb\n\nAlfa Centauri Bb je extrasolární planeta obíhající kolem hvězdy Alfa Centauri B v trojhvězdí Alfa Centauri nacházejícím se v souhvězdí Kentaura. Jde o nejbližší hvězdný systém, vzdálený jen 4,35 světelných let (1,34 pc) od Slunce. Po Proxima Centauri b je Alfa Centauri Bb nejbližší objevená planeta mimo naší Sluneční soustavu.\n\nAstronomové ESA v Ženevské observatoři a centru pro astrofyziku při univerzitě v Portu začali v roce 2008 Evropskou jižní observatoří \"HARPS\" v Chile měřit radiální rychlost Alfa Centauri B. Po čtyřech letech pozorování 16. října 2012 evropští astronomové ohlásili objev první planety obíhající v systému Alfa Centauri v prestižním vědeckém časopise Nature.\n\nPlaneta je zhruba velikosti Země, nejméně 1,13 násobek hmotnosti a poloměr je asi 0,86 poloměru Země, ale oběžnou dobu má jen 3,236 dní ve vzdálenosti 6 milionů km (0,04 AU) od hvězdy, není tedy v obyvatelné zóně ve které by mohla existovat voda v kapalném skupenství. Povrchovou teplotu má nejméně 1 500 K (zhruba 1 200 °C).\n\n"}
{"id": "907996", "url": "https://cs.wikipedia.org/wiki?curid=907996", "title": "Kanton Le François-1 Nord", "text": "Kanton Le François-1 Nord\n\nKanton Le François-1 Nord ( ) byl francouzský kanton v departementu Martinik v regionu Martinik. Tvořila ho část obce Le François. Zrušen byl v roce 2015.\n"}
{"id": "907997", "url": "https://cs.wikipedia.org/wiki?curid=907997", "title": "Tři sestry", "text": "Tři sestry\n\nTři sestry je název s více významy:\n"}
{"id": "908005", "url": "https://cs.wikipedia.org/wiki?curid=908005", "title": "Wayne Simmonds", "text": "Wayne Simmonds\n\nWayne Simmonds (* 26. srpna 1988, Scarborough, Ontario) je kanadský hokejový útočník hrající v týmu New Jersey Devils v severoamerické lize NHL. Spoluhráči mu říkají \"Simmer\" nebo také \"Night train\", což v překladu znamená \"Noční vlak\".\n\nV době výluky NHL v sezóně 2012-13 hrál za klub Bílí Tygři Liberec, kde v šesti duelech nasbíral 6 bodů za 4 góly a 2 asistence.\n\nV Liberci s ním nastupoval také jeho kamarád, kanadský útočník Chris Stewart.\n\nWayne Simmonds má také v Americe svou nadaci. Jmenuje se TheWayneTrain.\n\n"}
{"id": "908009", "url": "https://cs.wikipedia.org/wiki?curid=908009", "title": "Luke Schenn", "text": "Luke Schenn\n\nLuke Schenn (* 2. listopadu 1989, Saskatoon, Saskatchewan, Kanada ) je kanadský hokejový obránce hrající v týmu Vancouver Canucks v severoamerické lize NHL. Jeho mladší bratr Brayden Schenn je taktéž hokejista (útočník).\n\n"}
{"id": "908013", "url": "https://cs.wikipedia.org/wiki?curid=908013", "title": "Kanton Le François-2 Sud", "text": "Kanton Le François-2 Sud\n\nKanton Le François-2 Sud ( ) byl francouzský kanton v departementu Martinik v regionu Martinik. Tvořila ho část obce Le François. Zrušen byl v roce 2015.\n"}
{"id": "908014", "url": "https://cs.wikipedia.org/wiki?curid=908014", "title": "Získávání a výběr zaměstnanců", "text": "Získávání a výběr zaměstnanců\n\nZískávání a výběr zaměstnanců je součástí oboru personalistika.\n\n\nZískávání a výběr zaměstnanců je jednou z nejdůležitějších oblastí v rámci řízení lidských zdrojů. Je nutné tomuto procesu věnovat dostatečnou pozornost, protože špatný či nekvalitní výběr zaměstnanců může ovlivnit či dokonce ohrozit chod podniku. Nejedná se totiž jen o \"samotnou činnost\", ale i o \"odpovědnost\", \"vztahy se spolupracovníky\" a o \"vytrvalost\" při vykonávání dané práce.\n\nZískávání zaměstnanců se dělí na metody \"interní\" a \"externí\", což znamená, kým budou pracovníci vybíráni. Zda samotnou firmou (např. personálním oddělením) či zda tato firma přenechá výběr externí personální agentuře. V praxi je vhodné tyto dvě metody kombinovat. Podobně se rozlišují i \"zdroje\" zaměstnanců, tedy jestli se jedná o interní kandidáty (povýšení, doporučení nadřízenými, zájemci z řad stávajících pracovníků apod.), což je finančně velmi výhodné, jelikož jsou náklady na výběrové řízení a popřípadě i na zaučení na novou pozici velmi nízké. Druhým typem jsou externí uchazeči registrovaní na Úřadech práce a u personálních agentur. Může se jednat o kandidáty reagující na inzeráty zveřejněné společností na internetu, v novinách atd. nebo o absolventy vysokých škol. Tito lidé mohou kolektiv obohatit, ale jejich nábor je již finančně náročnější zohledníme-li nutnost zahájit zvláštní výběrové řízení. Je vhodné zohlednit i možnost nabídky práce zaměstnancům na rodičovské (mateřské) dovolené. V praxi tedy získávání zaměstnanců musí odpovídat na otázky Kde?, Jak? a Kým? budou uchazeči vybíráni.\n\nPři formulování požadavků nabídky na pracovní pozici je nutné dodržovat několik pravidel. Jedná se zejména o uvedení \"názvu firmy\", \"popisu pracovní náplně\", \"stručných informací o společnosti\", \"požadovaných nárocích na obsazovanou pozici\", \"výhod poskytovaných zaměstnancům\" a \"doplňkových informací\". Je nutné si uvědomit, aby daná nabídka práce neoslovovala jen určitou skupinu obyvatel, tedy aby se nejednalo o diskriminaci.\n\nVlastní výběr, který následuje po oslovení případných kandidátů, sestává z několika fází:\n"}
{"id": "908018", "url": "https://cs.wikipedia.org/wiki?curid=908018", "title": "Birkat ha-mazon", "text": "Birkat ha-mazon\n\nBirkat ha-mazon, hebrejsky: , neboli „požehnání po jídle“, je židovské požehnání pronášené po konzumaci jídla, před kterým se recitovalo požehnání nad chlebem (ha-moci). \"Birkat ha-mazon\" vychází z biblického přikázání „Budeš jíst dosyta a budeš dobrořečit Hospodinu, svému Bohu, za tu dobrou zemi, kterou ti dal.“ \n\nVe všedních dnech je na začátku požehnání zvykem recitovat Žalm 137 na paměť zničení jeruzalémského Chrámu. Na šabat, svátky a při zvláštních příležitostech, kdy by se měli lidé radovat, se zpívá Žalm 126.\n\nJestliže spolu jedlo tři nebo více mužů starších třinácti let nebo žen, říká se před samotným požehnáním tzv. \"zimun\" (pozvání), krátká responzivní pasáž při které ten, kdo vede požehnání, vyzývá ostatní, aby se k němu připojili. Požehnání se zimunem je považováno za obzvláště hodnotné a člověk se má snažit zorganizovat hostinu tak, aby bylo možné zimun pronést. Účastní-li se zimunu deset či více osob, přidává se do této pasáže zmínka božího jména \"(Elohejnu)\"; takový zimun je ještě hodnotnější. V talmudu je diskutován i názor, že při překročení počtu sto, tisíc nebo deset tisíc společně stolujících se do textu zimunu mají vložit další zmínky božího jména; tento přístup však je zamítnut a v halaše se neuplatňuje.\n\nPři některých příležitostech (Brit mila, Ševa brachot, v domě truchlícího) se říká zvláštní verze \"zimunu\".\n\nJe zvykem, že ten, kdo vede zimun, drží pohár vína (\"kos šel bracha\", dosl. „pohár požehnání“). Nad tímto pohárem pak říká celé požehnání po jídle; po jeho dokončení pronese požehnání nad vínem a napije se.\n\nV rámci liturgie pesachového sederu představuje víno, nad kterým se pronáší birkat ha-mazon, třetí ze čtyř pohárů, které mají být během večera vypity.\n\nPo skončení jídla, ale před samotným požehnáním by mělo dojít k omytí rukou. Nejedná se o micvu (přikázání), jako v případě omývání rukou před jídlem, ale o zavedenou povinnost. Toto omývání se nazývá \"majim achronim\", dosl. „poslední voda“.\n\nStruktura \"birkat ha-mazon\" je popsaná již v mišně, kde je požehnání po jídle rozděleno do tří, respektive čtyř požehnání. \n\n\nZa čtvrté požehnání se připojuje ještě série proseb za hodnoty důležité v soukromém i národním životě, zahrnující také prosbu o (boží) požehnání pro hostitele. Tyto prosby jsou uvozeny slovem \"„ha-rachaman“\" (milosrdný), které připomíná, že čas, ve kterém konáme micvu (v tomto případě micvu požehnání po jídle), je obzvláště příhodný pro nalezení milosrdenství před Bohem.\n\nDo druhého požehnání se vkládá i připomenutí zázraků týkajících se svátků Purim a Chanuka (\"al ha-nisim\") podobně jako při Amidě.\n\nZvláštní pasáže se vkládají též na šabat, roš chodeš a během poutních a vysokých svátků.\n"}
{"id": "908020", "url": "https://cs.wikipedia.org/wiki?curid=908020", "title": "Wols", "text": "Wols\n\nAlfred Otto Wolfgang Schulze (27. května 1913 v Berlíně - 1. září 1951 v Paříži na otravu ze zkaženého koňského masa) byl německý malíř a fotograf žijící ve Francii. Společnost ho zná spíše pod jeho pseudonymem Wols.\n\nŘadí se mezi abstraktní malíře, kteří svojí tvorbou prosluli kolem roku 1945. \"„Abstraktní malířství mělo několik základních směrů, které se navzájem ovlivňovaly. Zvláštní zde byl individuální styl malířů, neboť v tomto směru nebyly dané pevné hranice. V období 50. let 20. století došlo ve Spojených státech k vrcholu uměleckého stylu Abstraktní expresionismus (neboli akční/gestická malba).“\"\n\nAbstraktní expresionismus se projevil kolem roku 1951 a měl tedy vliv i na Wolse. \"„Vyznačoval se spontánní malbou, která vyjadřuje pocity a dojmy a je charakteristická uvolněnou barevností a svobodným rukopisem autorů děl.“ \" Tento popis přesně charakterizuje Wolsova díla. Jeho tvorba se řadí k jednomu ze směrů abstraktního expresionismu – tachismu.\n\nNa tvorbu Wolse působilo i to, že byl členem surrealistické skupiny, dokonce se podílel i na ilustraci knihy Franze Kafky. Jeho tvorba tedy zahrnovala jak obrazy, tak fotografie (zachycoval obrazy Paříže) a v jeho dílech se odrážely představy o lidské existenci. \"V roce 1937 se konala jeho první samostatná výstava v Librairie–Galerie de la Pléiade v Paříži a stal se oficiálním fotografem pro Pavillon de l'Elégance na mezinárodní výstavě Exposition Internationale des Arts et Techniques dans la Vie Moderne, která se onoho roku konala v Paříži. V roce 1937 rovněž začal používat pseudonym Wols, který přijal z útržku telegramu a který mu měl pomoci v jeho vstupu do světa pařížské avantgardy.\"\n\nPo roce 1946 se Wols začal věnovat informelu. Obrazy byly tvořeny prudkými tahy štětcem, nemíchanými barvami, rytinami a škrábanci. Obrazy tedy působily dojmem neklidu a dynamiky, což bylo pro toto období velice typické. Inspiroval se nejen ve světě lidí, ale podněty pro svoji tvorbu hledal i v přírodě.\n\nOd roku 1947, kdy těžce onemocněl a byl nucen strávit čas upoutáním na lůžko, intenzivně maloval. Poté se musel podrobit alkoholové léčbě. Následovalo přestěhování na venkov na jihovýchod Paříže (do Champigny-sur-Marne).\n\n\"Samostatnou kapitolu ve Wolsově tvorbě tvoří jeho fotografie, které byly na svou dobu velmi neobvyklé. Podle surrealistických a existencialistických principů totiž představovaly každodenní předměty ve zcela novém světle, pro oko diváka je jaksi zcizovaly a dávaly jim zcela nový, děsivý život. Jeho předměty se zároveň rozkládaly a rostly, komunikovaly samy se sebou a ze svých konverzací diváka vyjímaly. Nejzajímavější z těchto fotografií pocházejí z válečných let, kdy Wols vytvářel hlavně fotografická zátiší. Wols rovněž psal básně a aforismy, které vyjadřovaly jeho myšlenky o umění a filosofii. Ve své literární tvorbě byl ovlivněn spisy čínského filosofa Lao-c‘.\"\n\nMezi jeho nejznámější díla patří například \"Le fantôme bleu\" (1951), neboli Modrý fantom. Při bližším zkoumání tohoto obrazu zjistíme, že Wols chtěl dílem nejspíše říci, že každý člověk má v sobě nějakého fantóma, který často ovlivňuje myšlení. Centrem obrazu je např. „hlava“ nebo „mozek“, který je také centrem našeho myšlení. Mozek vydává impulzy do našeho těla, což mi připomínají světlé tečky (impulzy). Obraz působí záhadně, jakoby odkrýval tajemství našeho poselství bytí na zemi. Dílo také působí velice surrealisticky, tedy tak, že je v něm zachyceno mnoho snů a představ.\n\nDílo \"Le fantôme bleu\" se nachází v galerii Museum Ludwig v Kolíně nad Rýnem. Tato galerie se specializuje na moderní a současné umění. Najdeme zde díla amerického pop-artu, expresionistická díla, díla ruské avantgardy, abstraktní obrazy, grafická díla nebo fotografie. Museum Ludwig schraňuje také významná díla – např. některá díla Andyho Warhola a také má třetí největší vyhlášenou sbírku děl Pabla Picassa.\n\n"}
{"id": "908021", "url": "https://cs.wikipedia.org/wiki?curid=908021", "title": "Richelle Mead", "text": "Richelle Mead\n\nRichelle Mead (* 12. listopad 1976, Michigan, USA) je americká spisovatelka žánru fantasy, autorka sérií Vampýrská akademie, Sukuba, Pokrevní pouta a Věk X, určených převážně dospívajícím.\n\nNarodila se v listopadu roku 1976 v Michiganu, v současnosti žije v Seattle. Získala bakalářský titul na Univerzitě v Michiganu v oboru všeobecných studií a magisterský titul na West Michigan University v oboru Komparativní religionistiky. Na Washingtonské univerzitě pak získala další magisterský titul v oboru Pedagogiky se zaměřením na angličtinu.\n\nV současnosti se na plný úvazek věnuje psaní svých knih.\n\nMezi její zájmy patří cestování, míchání koktejlů a nakupování.\n\nV České republice prozatím vyšlo pět knižních sérií a jeden samostatný román této autorky.\n\nJedná se o šestidílnou fantasy sérii pro mládež. Celá série je psána v ich-formě z pohledu dhampýrky Rose Hathawayové.\n\nJednotlivé díly\n\nJedná se o volné pokračování série Vampýrská akademie, které má stejně jako předchozí série šest dílů. Hlavní hrdinkou je alchymistka Sydney Sageová, jež má za úkol ochránit Jillian.\n\nSvětem fanoušků kolují nepotvrzené informace, že autorka bude v psaní této série ještě pokračovat a možná napíše další sérii ze světa Morojů, tentokrát zaměřenou na vztah Jillian a jejího strážce Eddieho.\n\nJednotlivé díly\n\nI tato série má šest dílů. Jedná se o fantasy příběh psaný v ich-formě z pohledu sukuby Georginy Kincaidové.\n\nJednotlivé díly\n\nVědeckofantastický příběh s dystopickými prvky je vyprávěn v er-formě z pohledu hlavních postav, detektiva Justina Marche, jeho chráněnky Tessy a vojáka Mae Koskinenové. Odehrává se v blíže neurčené budoucnosti v nejvyspělejší zemi světa RUNA. Jediným ústupkem kontrole v jinak demokratické společnosti je omezená svoboda vyznání. Přesto o sobě však dosud vyčkávající bohové pomalu, ale jistě dávají vědět…\n\nV českém i anglickém jazyce zatím vyšly dva díly; třetí díl má v anglickém jazyce vyjít pod názvem \"The Eye of Andromeda\". Přesné datum vydání prozatím není zveřejněno.\n\n\nJedná se o třídílnou sérii s prvky období kolonizace. Osfridská hraběnka utíká z domu v přestrojení za služku Adelaide do Třpytného dvora, kde se má vzdělávat jak být elegantní dámou. Po roce výcviku odjíždí s dalšími dívkami do Nového světa hledat vhodného manžela z vyšších vrstev. První díl je vyprávěn z pohledu Adelaide. Druhý a třetí díl je vyprávěn z pohledu jejích nejlepších přítelkyň Miry a Tamsin. \n\n\nV březnu 2016 v České republice vyšel první samostatný román Richelle Mead. Pojednává o obyvatelích odlehlé vesnice kdesi v čínských horách, jež jsou odnepaměti hluší a němí. Nevědí, co je zvuk, žijí ve světě absolutního ticha. Jedné noci však probudí dívku jménem Fei neznámý vjem: hluk. A schopnost slyšet už neztratí. Možná ji bude moci využít k záchraně svého lidu před uzurpátorským vládcem…\n\nJednotlivé díly:\n\nNad rámec svých sérií píše autorka také krátké povídky či novely, které jsou pak vydávány společně s povídkami dalších autorů.\n\nAutorčiny knihy získaly již několik významných ocenění a na spoustu dalších byly nominovány.\n\n"}
{"id": "908038", "url": "https://cs.wikipedia.org/wiki?curid=908038", "title": "CYP", "text": "CYP\n\nZkratka CYP má více významů:\n\n\n"}
{"id": "908041", "url": "https://cs.wikipedia.org/wiki?curid=908041", "title": "Kostel svatého Martina (Dolní Loučky)", "text": "Kostel svatého Martina (Dolní Loučky)\n\nKostel svatého Martina je římskokatolický chrám v obci Dolní Loučky v okrese Brno-venkov. Je chráněn jako kulturní památka České republiky. Je farním kostelem dolnoloučské farnosti.\n\nKostel v Dolních Loučkách byl postaven ve druhé polovině 13. století, jednalo se o plochostropý jednolodní chrám, přičemž obvodové raně gotické zdivo lodi se dochovalo dodnes. Před rokem 1486 byl upraven pozdně goticky, z této doby pochází hranolová věž přistavěná k západnímu průčelí, do které byl druhotně osazen původní portál doplněný o nové vnitřní ostění. Ve druhé polovině 17. století došlo k barokním úpravám, kdy bylo postaveno současné trojboce ukončené kněžiště a zároveň byla valeně zaklenuta loď. Přibližně v polovině následujícího století byla k jižní stěně presbytáře přistavěna sakristie, nová sakristie, umístěná u severní strany kněžiště, byla zbudována v roce 1985.\n\nNa schodišti před kostelem se nachází freska Příchod sv. Cyrila a Metoděje od Jana Floriana z roku 1986 (vytvořena do čerstvé malty). V presbytáři za oltářem se nachází malba Plášť sv. Martina, triptych od Milivoje Husáka z roku 1987.\n\nKolem kostela se nacházel původní hřbitov, jeho ohradní zeď a barokní márnice, ve 30. letech 20. století přestavěná na bránu, jsou také památkově chráněny.\n"}
{"id": "908043", "url": "https://cs.wikipedia.org/wiki?curid=908043", "title": "Železniční trať Kłodzko–Wałbrzych", "text": "Železniční trať Kłodzko–Wałbrzych\n\nŽelezniční trať Kłodzko – Wałbrzych (v Polsku označená číslem 286)\nje neelektrifikovaná železniční trať v Polsku, o délce 50,99 km. Provoz na ní byl zahájen v letech 1879 – 1880, ve své době se jednalo o druhou část Slezské horské dráhy. Trať spojuje města Kłodzko a Wałbrzych, prochází třemi tunely. Od 5. ledna roku 2009 lze využít přepravní služby mezi Wałbrzychem a Kłodzkem, dopravu zajišťuje polský železniční dopravce Koleje Dolnośląskie.\n\n\n"}
{"id": "908046", "url": "https://cs.wikipedia.org/wiki?curid=908046", "title": "Pokrevní pouta", "text": "Pokrevní pouta\n\nPokrevní pouta je knižní série autorky Richelle Mead, která volně navazuje na ságu \"Vampýrská akademie\". Jedná se o šest románů, z nichž poslední vyšel v České republice v roce 2015.\n\n\nMorojové jsou živí vampýři. Kromě jídla potřebují sice k životu krev, avšak lidi nezabíjejí a krmí se na tzv. dárcích, lidech, jež jsou ochotni vyměnit svou krev za rauš, který navozují endorfiny v upířích slinách. Moroje unavuje pobyt na slunečním světle, proto má většina z nich vzhledem k lidem obracený spánkový režim. Po vzhledové stránce jsou podobní lidem, ale mají delší špičáky a bývají bledší, velmi vysocí a hubení, jelikož jezením jídla nepřibírají.\n\nMorojové mají vlastní nezávislou vládu: z dvanácti královských rodů je volen panovník, který má takřka neomezené pravomoci, avšak nemůže prosadit žádné rozhodnutí bez svolení alespoň poloviny členů Rady, v níž zasedá jeden zástupce z každé královské rodiny. Po smrti nebo abdikaci panovníka proběhnou další volby, v nichž však rodina, jejichž člen byl předešlým panovníkem, nemůže představit svého kandidáta. Tím je zajištěna politická diverzita a zamezeno situaci, kdy by si jeden rod po staletí uzurpoval trůn. Volby probíhají formou tří zkoušek, jež mají za cíl prověřit nejen schopnosti kandidátů smysluplně vládnout, nýbrž i jejich oddanost lidu a dobrotu srdce, a následného hlasování.\n\nKaždý vampýr má moc nad jedním z fyzických živlů – zemí, vodou, vzduchem či ohněm – či nad pátým, psychickým elementem zvaným éter. Éter byl znovuobjeven během prvního dílu \"Vampýrské akademie\", kdy se ukázalo, že jím vládne princezna Lissa (a v minulosti také svatý Vladimír a morojská profesorka Soňa Karpová), která byla do té doby považována za nespecializovanou. Uživatelé éteru dokaží v různé míře uzdravovat lidi, zvířata i rostliny, vidět aury, používat telekinezi, přimět ostatní podřídit se jejich vůli pomocí tzv. „nátlaku“, komunikovat s ostatními ve snech a v krajním případě také oživit mrtvé. Cenou za tyto obrovské magické schopnosti je však velká psychická nevyrovnanost, jež může při nadměrném užívání magie vést až k trvalému pomatení; mnozí uživatelé éteru se proto snaží sílu éteru otupovat omamnými látkami či fyzickou bolestí.\n\nV případě oživení zemřelé osoby se mezi uživatelem éteru a zmrtvýchvstalým vytvoří psychické pouto. Vzkříšený člověk, který je nazýván „stínem políbený“, skrz toto propojení cítí vše, co prožívá uživatel éteru. Těsně po vytvoření pouta nedokáže stínem políbený tyto vhledy do mysli uživatele éteru nijak kontrolovat – zvláště v okamžicích, kdy uživatel éteru zažívá silné emoce –, postupem času a tréninkem je však možné naučit se spojení odstínit.\n\nMorojové dříve používali magii k boji proti Strigojům, ale dnes je ochraňují magicky zabezpečené prostory a dhampýří strážci.\n\nDhampýři jsou napůl lidé a napůl Morojové. Jejich rasa vznikla v dobách, kdy svazky Morojů a lidí nebyly naprosté tabu, jako je tomu v současnosti. Mezi sebou se nemůžou rozmnožovat, avšak z jakéhokoliv spojení dhampýra a Moroje vzniká opět dhampýr. Dhampýři jsou téměř k nerozeznání od lidí; snáší dobře sluneční světlo, nepotřebují k přežití krev a po fyzické stránce se od lidí liší pouze svou větší odolností a vytrvalostí. To umožňuje Morojům a dhampýrům koexistovat v míru: většina dhampýrů se stává strážci Morojů a na oplátku je jim zaručena budoucnost jejich rasy. Vážné vztahy mezi Moroji a dhampýry však nejsou běžné.\n\nStrigojové jsou nemrtví vampýři, kteří mohou vzniknout z Morojů, dhampýrů, ale i lidí. Po fyzické stránce se poznají podle červených očí a bílé pleti.\n\nMoroj se stane Strigojem tak, že při pití krve svou obět úplně vysaje. Dhampýři a lidé se ve Strigoje změní tak, že jim Strigoj nejdříve vypije veškerou krev a poté jim dá napít své vlastní. Při přeměně, tzv. „probuzení“, lidská podstata oběti zmizí; Strigojové si libují v zabíjení a mučení a nedokáží cítit lásku ani výčitky svědomí.\n\nStrigojové nedokáží ovládat morojskou magii, avšak mají velmi vyvinuté schopnosti nátlaku. Jakékoliv setkání s morojskou magií jim ubližuje, a proto je kromě dekapitace a spálení jeden ze způsobů, jak zabít Strigoje, také probodnutí jeho srdce stříbrným kůlem nabitým čtyřmi fyzickými elementy. Strigojové se dále nedokáží se pohybovat po svaté půdě ani na slunci, ale vládnou obrovskou fyzickou silou, která se stupňuje s množstvím krve vypité počínaje probuzením. Jejich vyhledávanou krmí jsou Morojové.V posledním díle série, \"Poslední obět\", učiní Rose s Lissou odhalení, které pravděpodobně navždy změní morojský svět: Strigojové se mohou znovu stát vampýry, když je probodne uživatel éteru stříbrným kůlem nabitým uzdravovací mocí éteru. V prvním dílu série \"Pokrevní pouta\" se dále dozvídáme, že zpět proměnění lidé získávají imunitu a nemůžou být opět probuzeni, ani pokud někoho zabijí při pití krve.\n\nAlchymisté jsou lidé, kteří se od středověku, kdy objevili vampýří krev jakožto komplexnější a dokonalejší látku než zlato, starají o utajení existence Morojů a Strigojů před lidmi. Náplní jejich práce je především udržování pořádku ve Strigoji hustě obydlených oblastech po celém světě – odklízení mrtvol Strigojů, zahlazování stop po jejich útocích a podobně. Sledují však také pohyby Morojů a morojskou politickou scénu a snaží se o prevenci zločinů a občanské války.\n\nCech alchymistů je tajná a velice přísně organizovaná společnost, jejíž úřad se předává z generace na generaci. Disponuje značnými finančními prostředky, sítí kontaktů po celém světě a rozsáhlou databází Morojů, Strigojů a dhampýrů, ale i policejních sil. Na tváři mají alchymisté zvláštní zlaté tetování lilie, v nichž obsažená vampýří krev zlepšuje jejich imunitní systém a zároveň obsahuje nátlak, aby nemohli s nezasvěcenci hovořit o existenci vampýrů.\n\nDrtivá většina alchymistů věří v Boha, avšak nehlásí se k žádné konkrétní církvi. Za poslání mají šíření dobra a světla ve světě a ochranu lidí. Přestože jsou často nuceni úzce spolupracovat s Moroji a dhampýry, obecně jsou přesvědčeni, že Morojové jsou zvrácené a nepřirozené stvůry, a dhampýry považují jen za o něco málo lepší. Pro alchymisty, kteří se s Moroji jakýmkoli způsobem sblíží, existují nápravná centra, kde za krutých podmínek probíhá tzv. „převýchova“.V knize \"Rubínový kruh\", posledním díle série \"Pokrevní pouta\", se Sydneyinou zásluhou alchymisté rozhodnou výměnou za informace o zrádcích ve vlastních řadách nápravná centra zrušit.\nPoznámka: seznam postav i jejich následné popisy korespondují se začátkem prvního dílu \"Pokrevních pout\". Následující část článku tudíž neobsahuje spoilery týkající se dalších osudů těchto postav ani nepopisuje postavy, které se objeví během dalších knih série.\n\n\n\nSydney je příslušnice cechu alchymistů, který se stará o utajení existence Morojů a Strigojů před lidmi. Od té doby, co v sérii \"Vampýrská akademie\" pomohla dhampýrce Rose, jež byla toho času na útěku z vězení, je u svých nadřízených v nemilosti. O to větší je její překvapení, když dostane na starost utajení místa pobytu Morojky Jill, jediné žijící příbuzné královny Vasilisy. Než totiž bude mít nová královna dostatek podpory na změnění starého zákona, jenž praví, že vládce Morojů musí mít alespoň jednoho žijícího příbuzného, je Jill v neustálém nebezpečí ze strany mocichtivých Morojů. Sydney se tedy spolu s alchymistou Keithem, dhampýrským strážcem Eddiem a Morojem Adrianem vydává do Palm Springs, kde začnou chodit do školy v Amberwoodu a předstírat, že jsou pokrevně spřízněni.\n\nLidská škola však, zdá se, není tím pravým úkrytem. Sydney hned první den školy objeví záhadná tetování, která se skví na těle bezmála poloviny žáků Amberwoodské školy. Brzy zjistí, že tetování tomu, kdo si jej za hříšné peníze nechá udělat v salónu Evermore, buďto na dva týdny znásobí sílu, nebo umožní týden se cítit jako v ráji. Tetování nejsou nepodobná těm, které zdobí tváře všech alchymistů, proto je Sydney zakrátko jasné, že do celé záležitosti musí být zapletený nějaký alchymista, který salónu dodává morojskou krev. S Adrianovou pomocí se do Evermore vloupá a potvrdí své domněnky. Podivné chování alchymisty Keitha, který Sydney nikdy neměl v lásce, ale nyní se jí snaží v očích nadřízených alchymistů pokazit dobré jméno za každou cenu, Sydney brzy nenechá na pochybách, že právě on je oním dodavatelem. Svou krev mu poskytoval Clarence Donahue, jenž byl přesvědčen, že Keith pátrá po lovcích vampýrů, kteří mu, jak se domnívá, zabili neteř Tamaru. Opět s pomocí Adriana se Sydney podaří Keitha usvědčit a on je poslán do nápravného centra, zařízení na převýchovu alchymistů, kteří se paktují s vampýry.\n\nMezitím Sydney dělá starosti rozpoložení Jill, které se nedaří příliš zapadnout do lidského kolektivu a v noci se s křikem budí. Jill se snaží Sydney přesvědčit, že je v pořádku, ale nakonec musí s pravdou ven: když ji u královského dvora napadli Lissini odpůrci, byla zabita; Adrian ji ovšem přivedl pomocí éteru zpět k životu, čímž mezi nimi stvořil psychické pouto a přenáší se na ni jeho špatná nálada nebo kocovina. Sydney se snaží Adriana přimět, aby tolik nepil, nekouřil a nechodil na večírky, což mu působí problémy dodržovat. Jill nakonec přece jen mezi ostatní studenty zapadne, především zásluhou Miky Vallenceho, který je do ní zamilovaný a pomáhá jí. Jill ale začne chodit s Morojem Leem, protože si s ním velmi rozumí a vztahy mezi vampýrem a člověkem jsou považovány za tabu.\n\nPalm Springs a blízké Los Angeles je však již pět let dějištěm neobjasněných vražd morojských, dhampýrských i lidských dívek, jež jsou zabíjeny vždy stejným způsobem: podřezáním. Alchymisté tyto vraždy přičítají na vrub Strigojům, zlým vampýrům, kteří se živí výlučně krví. Brzy je však jasné, že Strigojové za tímto řáděním nejsou, jelikož své oběti téměř bez výjimky kousnou a zcela vysají. Sydney pátrá v ročenkách po fotkách jedné ze zmizelých dívek a objeví, že než byla před pěti lety zabita, chodila s Leem Donahuem, který od té doby nezestárl. Když to zjistí, je právě v místnosti s ním a Adrianem. Lee je zneškodní a vysvětlí jim, že dřív býval Strigojem, ale poté na něj natrefil nějaký neznámý uživatel éteru a přeměnil jej zpět v Moroje. Lee se od té doby snažil vrátit do strigojí neporazitelné podoby tím, že zabíjel při pití krve dívky všech ras; nikdy se však Strigojem znovu nestal. Má v plánu vyzkoušet tentýž postup na Sydney, protože věří, že krev alchymistky jej konečně vykoupí a on bude moci „probudit“ i Jill. Když se tak nestane a on shledá, že Sydneyinu krev nedokáže ani pozřít, zavolá dvě Strigojky a slíbí jim za své proměnění Adriana a Sydney. Ani Strigojky však v této záležitosti neuspějí a Lee zemře. Adrianovi se včas skrz pouto s Jill podaří zavolat pomoc, takže se Sydney vyváznou pouze s menší ztrátou krve. Jill má však zlomené srdce nad zradou a ztrátou Leeho.\n\nSydney ovšem ještě před záchranou zjistí, že pseudomagický ohnivý amulet, jehož výrobu jí zadala profesorka historie slečna Terwilligerová, se po vyslovení kouzelné formule skutečně vzňal. Profesorka jí poté vysvětlí, že je čarodějka a o světě vampýrů a alchymistů ví vše. Nabídne Sydney, že ji bude učit magii, jelikož má velký potenciál, ale Sydney tuto nabídku i možnost existence lidské magie kategoricky odmítne.\n\nNa konci knihy dorazí do Palm Springs uživatelka éteru Soňa Karpová a bývalý Strigoj Dimitrij Belikov, aby spolu s Adrianem prozkoumali, jak velký vliv má magie éteru na osoby přeměněné zpět ze Strigojů na Moroje. Jejich příchod zákonitě vyvolá napětí, protože Adrian se stále vzpamatovává z rozchodu s Rose, která již během jejich vztahu milovala Dimitrije. Adrian se však zároveň zdá pociťovat náklonnost k Sydney, se kterou se během nedávných tragických událostí měl šanci sblížit.\n\n"}
{"id": "908052", "url": "https://cs.wikipedia.org/wiki?curid=908052", "title": "Kostel svatého Jiljí (Újezd u Tišnova)", "text": "Kostel svatého Jiljí (Újezd u Tišnova)\n\nKostel svatého Jiljí je římskokatolický chrám v obci Újezd u Tišnova v okrese Brno-venkov. Je chráněn jako kulturní památka České republiky. Je filiálním kostelem dolnoloučské farnosti.\n\nJádro kostela v Újezdě u Tišnova je raně gotické ze druhé poloviny 13. století, z té doby se dochovaly obvodové zdi lodi a rovně ukončené kněžiště. Zřejmě v 80. letech 15. století byla u severní strany lodi postavena hranolová věž s dřevěným zvonicovým patrem. V 18. století došlo k barokním úpravám presbytáře a zaklenutí lodi, asi v této době byla zřízena před západním průčelí předsíň. V letech 1845–1847 byla vybudována nová klenba lodi a barokní předsíň byla zvýšena, přičemž v jejím patře byla zřízena hudební kruchta. Asi v roce 1854 bylo dřevěné zvonicové patro věže nahrazeno současnou novogotickou zvonicí.\n\nU kostela se nachází hřbitov.\n"}
{"id": "908053", "url": "https://cs.wikipedia.org/wiki?curid=908053", "title": "Volta (region)", "text": "Volta (region)\n\nVolta je region v Ghaně. Dostal jméno podle přehradní nádrže Volty. Hlavním městem je Ho. Nejrozšířenějším etnikem je Ewe, kteří hovoří evevštinou.\n\nV závorce je uvedeno hlavní město.\n\n"}
{"id": "908060", "url": "https://cs.wikipedia.org/wiki?curid=908060", "title": "Moravská bagdeta", "text": "Moravská bagdeta\n\nMoravská bagdeta je plemeno holuba domácího, vyšlechtěné na českém území. Je to silný užitkový holub se schopností polaření, vhodný k extenzivnímu chovu. Plemeno je poměrně mladé, bylo uznané v roce 1967.\n\nMoravská badgeta má původ v bagdetách francouzských a štajnhajmských. Je to holub statné, silné a poněkud vzpřímené postavy, hruď je široká, vyklenutá a dobře zmasilá. Hmotnost dospělého ptáka se pohybuje kolem 500 g. Zobák je dlouhý, silný a spolu s protáhlou hlavou tvoří plynulý oblouk. Čelo je mírně zvýšené a hlava je zdobená špičatou chocholkou. Oční duhovka má oranžově červenou barvu, u bílých ptáků je oko vikvové. Obočnice je dobře vyvinutá, dvoukroužková a červená. Krk moravské badgety je silný a poměrně dlouhý, křídla jsou dlouhá, dobře přitisknutá k tělu, jejich letky se nad ocasem nekříží. Linie zad a ocasu probíhá v úhlu asi 45°, ocas je dlouhý a úzce složený. Nohy jsou středně vysoké, s neopeřenými běháky.\n\nOpeření moravské badgety je pevné a přiléhající, nejrozšířenější a neprošlechtěnější je barevný ráz bílý. Barva však u tohoto plemena není důležitým znakem. Je to chovatelsky nenáročné plemeno.\n\n"}
{"id": "908062", "url": "https://cs.wikipedia.org/wiki?curid=908062", "title": "Újezd u Tišnova (hrad)", "text": "Újezd u Tišnova (hrad)\n\nHrad Újezd u Tišnova se nacházel na severozápadním okraji obce Újezd u Tišnova v okrese Brno-venkov.\n\nJednalo se o drobné šlechtické sídlo, archeologický průzkum datuje hlavní budovu do konce 13. století. V roce 1350 hrádek drželi Lovek a Hereš z Újezda, přičemž potomci těchto bratrů sídlili v Újezdě do roku 1469. Samotný hrádek podle archeologických průzkumů však zanikl dobrovolným opuštěním na přelomu 14. a 15. století, takže majitelé panství si buď ve vsi zřídili nové sídlo, nebo se přestěhovali do dvora v Lubném.\n\nHrádek se nacházel na úzkém hřebeni, ze západu i z východu byl chráněn příkopy. Ve východní části jádra stála obytná věž (nebo věžovitý palác), která byla hlavní stavbou celého sídla. Na ploše nádvoří byly archeologicky zjištěny objekty hospodářského zázemí hrádku (kuchyně, kovárna, čeledník). Jádro sídla z východní strany obepíná dřevohlinité opevnění, na jižní a západní straně již stála mladší hradební zeď (ze 14. století), která původní opevnění postupně nahrazovala. Na severní straně opevnění zmizelo.\n\n"}
{"id": "908064", "url": "https://cs.wikipedia.org/wiki?curid=908064", "title": "Česká bagdeta", "text": "Česká bagdeta\n\nČeská bagdeta je plemeno holuba domácího vyšlechtěné na českém území v první polovině 20. století z plemene indián. Je to silný holub se schopností polaření, vhodný k extenzivnímu i okrasnému chovu. Její užitkové vlastnosti jsou podobné holubu dragounovi.\n\nTvarem těla odpovídá česká bagdeta užitkovým plemenům holubů: tělo je středně dlouhé, klínovitého tvaru se svažujícími se zády, krk je středně dlouhý, hruď široká, dobře vyklenutá a zmasilá. Křídla jsou dobře přitažená k tělu a jejich letky se nad ocasem nekříží, nohy jsou nižší, s neopeřenými běháky. Hlava nese znaky bradavičnatých plemen. Z profilu tvoří hlava a zobák tupý klín. Temeno je dostatečně zaoblené, zobák má střední délku, světlé až rohové barvy. Ozobí je silně vyvinuté, obočnice široké a červené. Oční duhovka má perlovou barvu, u bílých holubů vikvovou.\n\nPovolené jsou všechny barevné i kresebné rázy, včetně proužkovaně bělopruhé a šupinaté kresby, ve které se v Česku nechová žádné jiné plemeno holubů.\n\n"}
{"id": "908067", "url": "https://cs.wikipedia.org/wiki?curid=908067", "title": "Hexahydrát chloridu kobaltnatého", "text": "Hexahydrát chloridu kobaltnatého\n\nHexahydrát chloridu kobaltnatého (CoCl . 6 HO) je anorganická sloučenina kobaltu, která tvoří červené krystalky, které se velmi dobře rozpouštějí ve vodě a v alkoholech. Na vzduchu je hexahydrát chloridu kobaltnatého stálý. Tuto sůl bychom měli správně formulovat jako chlorid hexaaquakobaltitý.\n\nHexahydrát chloridu kobaltnatého se využívá zejména na syntézu další sloučenin a pro průmyslové potřeby.\n\nNasycený roztok hexahydrátu chloridu kobaltnatého má koncentraci 30,3 % při teplotě 0 °C, 44,6 % při 47,5 °C a 51,48 % CoCl při 99 °C. Vodný roztok chloridu kobaltnatého je v oblasti teplotní stability hexahydrátu růžový a obsahuje oktaedrický kationt (hexaaquakobaltnatý), jenž je v rovnováze s menším množstvím tetraedrického (tetraaquakobaltnatého). Strukturní analýza krystalické látky ukázala, že skutečná struktura odpovídá vzorci \"trans\" (Co(HO)Cl).2HO. Při zahřívání se vodné roztoky barví podle koncentrace fialově až modře, což nasvědčuje postupnému přechodu z oktaedrického do tetraedrického uspořádání. Tohoto přechodu lze také dosáhnout přídavkem látek odnímajících vodu. Například při použití chloridu vápenatého růžový roztok zprvu zčervená a působením dalšího chloridu vápenatého nakonec zmodrá, protože se tvoří tetraedrické anionty.\n\nNení správné mluvit o rozpustnosti hexahydrátu chloridu kobaltnatého při 100 °C, neboť při této teplotě hexahydrát neexistuje.\n\nHexahydrát chloridu kobaltnatého lze připravit reakcí uhličitanu kobaltnatého nebo zásaditých uhličitanů kobaltnatých s roztokem kyseliny chlorovodíkové. Zásaditý uhličitan kobaltnatý připravíme srážením roztoků kobaltnatých solí roztoky uhličitanů alkalických kovů (například uhličitanem sodným). Složení zásaditých uhličitanů kobaltnatých značně závisí na způsobu přípravy. Metoda přípravy hexahydrátu chloridu kobaltnatého s uhličitanem nebo dusičnanem kobaltnatým představuje velmi obecný a široce využitelný postup převádění jedné rozpustné soli v druhou. Je použitelný u všech kovů, které tvoří nerozpustný uhličitan, jenž lze opakovaný promýváním vodou snadno zbavit všech rozpustných sloučenin a poté rozpustit v libovolné kyselině. Zahuštěním roztoku a následnou krystalizací získáme novou sůl. Obdobně by bylo možné u řady kov místo uhličitanu vysrážet nerozpustný hydroxid. Zpravidla ale hydroxidy vznikají v podobě gelů, které nelze dobře promývat ani filtrovat.\n\nV soustavě hydrátu chloridů kobaltnatých existují v teplotním rozmezí 0-100 °C tři krystalické hydráty: pod 48 °C krystalizuje růžový chlorid kobaltnatý hexahydrát, mezi 48-57 °C modročervený chlorid kobaltnatý tetrahydrát, a nad 57 °C se vylučuje dihydrát chloridu kobaltnatého, který je tmavě modro-fialový.\n\nNa základě Le Chatelierova principu pokud je chemická rovnováha porušena, musí dojít k jejímu obnovení. V tomto případě je chemická rovnováha této reakce narušena zvyšující se koncentrací jedné z výchozích látek – dochází tedy k posunutí chemické rovnováhy směrem k produktům. Pokud je k modrému komplexnímu aniontu [CoCl] přidávána voda, dochází opět k nahrazování chloridových aniontů v kooordinační sféře Co molekulami vody. Vytváří se oktaedrický komplex [CoHO)] růžové barvy.\n\nZ toho vyplývá, že zvyšováním koncentrace výchozích látek dochází k posunu chemické rovnováhy ve směru reakce (směrem k produktům – doprava). Naopak pokud se zvýší koncentrace produktů, dochází k posunutí rovnováhy proti směru reakce (směrem k reaktantům – doleva).\n\n\n\n\n\n"}
{"id": "908070", "url": "https://cs.wikipedia.org/wiki?curid=908070", "title": "Židovský hřbitov (Třebotov)", "text": "Židovský hřbitov (Třebotov)\n\nŽidovský hřbitov založený roku 1761 a sloužící k pohřbívání do 2. světové války se nachází v jihovýchodní části katastru obce Třebotov v lese při cestě. Má rozlohu 5 844 m. Je obehnán zdí, která se už na mnoha místech rozpadá. V jižní části jsou pozůstatky oválné brány, v severní pak jen základové zdivo márnice. Nachází se zde několik náhrobků s hebrejskými, českými a německými nápisy. Většina z nich však leží a je rozlámána. Část hřbitova tvoří louka, která je pravidelně sekána. Přes hřbitov vede pěší cesta. Devastace hřbitova začala pravděpodobně po 2. světové válce. Jsou zde pohřbeni lidé z nedalekého Třebotova, kde se datuje židovské osídlení z počátku 18. století, ale i z okolních vesnic. Je zde pohřben rabín Samuel Ballenberger (1772–1854).\n"}
{"id": "908072", "url": "https://cs.wikipedia.org/wiki?curid=908072", "title": "Zdeněk Škarvada", "text": "Zdeněk Škarvada\n\nBrigádní generál Zdeněk Škarvada (8. listopadu 1917 Olešnice – 11. května 2013 Ostrava) byl československý stíhací pilot bojující za druhé světové války v řadách Royal Air Force.\n\nNarodil se 8. listopadu 1917 v Olešnici na Blanensku rok před koncem první světové války. Vyučil se v letech 1935 až 1937, absolvoval základní pilotní výcvik při Vojenském leteckém učilišti v Prostějově. V roce 1938 se stal polním armádním pilotem a až do nacistické okupace létal u stíhací letky v Pardubicích.\nSe začátkem okupace Československa byl 31. března 1939 z armády propuštěn.\n29. července 1939 vstoupil do polského letectva v Deblinu, kde létal se svým kamarádem Josefem Františkem. Zúčastnil se polsko-německé války a následně padl do zajetí postupující Rudé armády.\nPo dlouhém pobytu v sovětské internaci byl společně s většinou československých vojáků „vrácen“ a 26. června 1940 odstartoval svou několikaměsíční anabázi do Británie. Vyplul z Oděsy, aby se přes Turecko, Egypt, Indii a Kapské Město kolem Afriky nakonec v říjnu 1940 vylodil v Liverpoolu.\n\nV Británii byl přijat s hodností seržanta do RAF a po výcviku v červenci 1941 přidělen k 310. československé stíhací peruti. Létal na letounech Spitfire i Hurricane.\nPři jednom z hlídkových letů nad mořem v okolí ostrovů Scilly musel 4. února 1942 kvůli poruše svého spitfiru vyskočit s padákem do ledových vln Atlantiku.\nPo několika hodinách ve vodě ho vylovila německá loď a zbytek války přežil v německém zajetí. Prošel několika zajateckými tábory a evakuace posledního z nich v lednu 1945 se pro něj i ostatní zajatce změnila v pochod smrti.\n\nStrastiplnou pouť ukončilo až osvobození zajatců americkými vojáky, následoval přesun do Anglie a pak návrat do osvobozené vlasti a služba v novém československém letectvu.\nOd dubna 1947 působil jako instruktor ve Vojenské letecké akademii v Hradci Králové. Až do srpna 1950, kdy byl z politických důvodů v rámci další vlny poúnorových čistek v armádě přeložen do zálohy a degradován. Mohl zastávat jen podřadné práce. Byl vyhoštěn z bytu. Pracoval nejprve u pozemních staveb a později v dolech u České Třebové a v Ostravě.\nV rámci rehabilitace mu byla v roce 1965 vrácena hodnost majora v záloze a o rok později i hodnost podplukovníka. Skutečné rehabilitace se však dočkal až v roce 1990, kdy byl povýšen na plukovníka a v roce 2000 jej pak prezident Václav Havel jmenoval brigádním generálem ve výslužbě.\n\nV září 2010 se zúčastnil letecké přehlídky na mošnovském letišti Leoše Janáčka, kde se konaly Dny NATO. Zemřel 11. května 2013 a bylo mu téměř 96. let.\n\n"}
{"id": "908074", "url": "https://cs.wikipedia.org/wiki?curid=908074", "title": "Picozoa", "text": "Picozoa\n\nPicozoa\nje nově objevený eukaryotní kmen mořských jednobuněčných pikoplanktonních organismů. Od r. 2007 byl znám z genomové analýzy environmentálních vzorků a nazýván Picobiliphyta, ale teprve v r. 2013 se podařilo kultivovat jednoho ze zástupců, \"Picomonas judraskeda\". Objev způsobil zásadní změnu představ o této skupině, zpochybnil fototrofní způsob obživy a vedl tak i k přejmenování na současný název.\n\nVzhledem k tomu, že byl objeven (kultivován) pouze jediný druh pikomonád, jsou prozatím (začátek r. 2013) všechny uváděné taxony monotypické:\n\nKmen Picozoa je vymezen jako skupina heterotrofních mořských jednobuněčných pikoplanktonní velikosti (procházející skrz membránový filtr 3 μm), charakterizovaných jednou ze dvou sekvencí jaderného genomu, kódujícího SSU rDNA, a sice 5’GCG TGA TGC CAA AAT CCG3’ nebo 5’ATA TGC CCG TCA AAC CGT3’.\n\nŘád Picomonadida charakterizuje první z uvedených sekvencí.\n\nO Picozoa (tehdy pod názvem Picobiliphyta) se předpokládalo, že se jedná o autotrofní mořské řasy a jejich umístění ve fylogenetickém stromu se proto hledalo mezi rostlinami nebo chromisty.\n\nNěkteré studie založené na molekulárních analýzách naznačovaly, že by mohli být kladeni do chromistní podříše Hacrobia (dnes již zpochybňované), a to do blízkosti skrytěnek. Později bylo navrhováno jejich postavení jako sesterské skupiny ke Glaucophyta, ale podpora tohoto jejich zařazení je také velmi slabá. Adl s kolektivem se proto rozhodli ve svém revidovaném systému eukaryot ponechat Picobiliphyta jako \"incertae sedis\" eukaryot.\n\nRozhodnutí nepřinesla ani nová studie, která mohla pracovat s kultivovaným jedincem pikomonády. Naopak vyvrátila některé předchozí předpoklady, např. autotrofii.\n\nStudie z r. 2013 podala popis prvního kultivovaného druhu kmene Picozoa, pikomonády \"Picomonas judraskeda\":\n\nJedná se o dvojbičíkatý jednobuněčný organismus žijící v mořském planktonu. Buňky jsou veliké 2,5–3,8 ×  2–2,5 μm a neobsahují žádné plastidy. Sestávají ze dvou půlkulových částí oddělených hlubokým rozštěpem. Přední část obsahuje všechny hlavní buněčné organely (jádro, endoplazmatické retikulum, jediný Golgiho aparát a jednu mitochondrii) včetně ukotvení bičíků, zadní část pak obsahuje početné vezikuly a vakuoly a potravní aparát. Obě části jsou odděleny velkou vakuolovou cisternou.\n\nJediná mitochondrie s tubulárními kristami je umístěna za jádrem ve ventrální oblasti přední části. Mezi mitochondrií (na kterou přímo doléhá), jádrem a bazálním tělískem předního bičíku je umístěn jediný Golgiho aparát\nDva bičíky (jeden dlouhý přední, druhý kratší zadní) vybíhají z ventrálního povrchu buňky blízko ke styčnému místu mitochondrie a Golgiho aparátu. Oba bičíky mají hladký povrch a postrádají výběžky či vlášení (mastigonemy).\n\nPotravní aparát se skládá z velkého koše z vláken ukotvených na ventrálním buněčném povrchu a vymezujících na něm podlouhlá štěrbinová buněčná ústa, která umožňují tvorbu potravních vakuol. Ač je potravní vakuola relativně velká, obsahuje pouze částice menší než 150 nm.\n\nBuňky jsou pokryté pouze plazmatickou membránou bez náznaků šupin nebo glykokalyxu.\n\n\"Picomonas judraskeda\" se vyznačuje unikátním způsobem pohybu: Po déle trvajícím období klidu jsou zahájeny opakující se cykly sestávající z prudkých poskoků na krátkou vzdálenost, které okamžitě následuje pomalý plazivý pohyb opačným směrem.\n\nDíky absenci plastidu i neexistenci genů plastidového určení v genomu prakticky není pochyb o heterotrofním způsobu výživy. Potrava je omezena vlastní velikostí pikomonád a jejich potravního aparátu. Z analýzy buněk, zachycených v různých stadiích potravního cyklu, lze usuzovat, že nejsou ani bakterivorní, ale stravují se endocytózou malých mořských koloidních částic menších než 150 nm.\n"}
{"id": "908083", "url": "https://cs.wikipedia.org/wiki?curid=908083", "title": "Eskadry smrti", "text": "Eskadry smrti\n\nEskadry smrti (anglicky \"Death Squads\") byly a jsou fenoménem, který se objevoval převážně v zemích Latinské Ameriky a Karibiku v průběhu studené války. Ve většině případů šlo o polovojenská komanda vykonávající teroristickou činnost a napojená na představitele jednotlivých vlád. Rovněž šlo obvykle o pravicově a antikomunisticky orientované skupiny, nejčastěji působící v době politické nestability jednotlivých vlád Jižní a Střední Ameriky a během občanských válek.\nPrvní eskadry smrti vznikly v Guatemale během puče proti legitimně zvolenému prezidentu Arbenzovi v 50. letech, na jejichž formování se významně podílela americká CIA.\n\nV Nikaragui to byla Národní garda klanu Somozovců, která se po pádu režimu Somozovců stala součástí povstaleckých sil Contras bojujících proti nové levicové vládě Sandinovců.\nV Salvadoru působily Brigády Maxmilliána Hernandéze, pojmenované podle pravicového vojenského diktátora z 1. poloviny 20. století. Počet obětí salvadorských eskader smrti jde do desítek tisíc. Při svém řádění jejich členové popravili i skupinu amerických řádových sester, které pomáhaly na humanitární misi místním obyvatelům. Rovněž zavraždili demokraticky orientovaného arcibiskupa Romera, který vyzýval vládu k odzbrojení eskader smrti. Velitel Brigád Maxmilliána Hernandéze, Robert D'Aubuisson, prohlásil pro noviny The Washington Post v srpnu 1981, že \"je nutné zabít aspoň 200 tisíc, nebo i 300 tisíc Salvadorců, aby nastal mír.\" 11. prosince 1981, při protipartyzánské ofenzívě, jednotky salvadorské armády a eskadry smrti pozabíjely přes 800 obyvatel vesnice El Mozota.\nV Guatemale bylo vyzbrojování eskader smrti zahájeno po povstání levicových guerill proti vojenské diktatuře. Eskadry smrti srovnaly celé vesnice se zemí.\nV těchto zemích, hanlivě označovaných jako \"banánové republiky\", obvykle hrály eskadry smrti i pozici ochránců pozemků bohatých latifundistů a nadnárodních společností (United Fruit Company).\n\nV Jižní Americe se eskadry smrti formovaly během vojenských diktatur, především diktatury generála Pinocheta v Chile a Jorge Videla v Argentině. Pinochet za své působení nebyl nikdy postaven před soud, Videla byl za státní převrat a únosy dětí odsouzen k doživotnímu vězení. V těchto státech obvykle spadaly eskadry smrti pod jednotlivé zpravodajské služby a státní bezpečnostní aparát.\n\nV Argentině bylo režimem a eskadrami smrti postříleno 30 tisíc lidí, část z nich levicoví partyzáni, většinou ale šlo o demokratické a opoziční aktivisty, odboráře a demokratickou levici. K těmto eskadrám smrti patřili příslušníci Aliance argentinských antikomunistů, kteří byli vyzbrojováni vojenským režimem a likvidovali přívržence někdejší levicové peronistické vlády Isabely Perónové.\n\nV Chile se eskadry smrti nazývaly \"Karavana smrti\" a působily krátce po svržení vlády levicového presidenta Salvadora Allendeho. V jejich celách bylo zavražděno minimálně 75 zatčených. Přestože v některých státech byla katolická církev nepřítelem eskader smrti (např. Salvador, Guatemala...), v Chile se její kněží účastnili aktivit \"Karavany smrti\". Roku 2007 byl katolický kněz Luis Jorquera, někdejší vojenský kaplan, obviněn z účasti v \"Karavaně smrti\". Svědci prohlásili, že Jorquera nechával exhumovat těla popravených odpůrců vlády a shazovat je z letadel do moře.\n\nUSA se formováním eskader smrti snažily zabránit nástupu komunismu k moci blízko svých hranic. Nicméně pro tento účel posvětili jakékoliv prostředky, tedy i podporu teroristickým eskadrám smrti. Tu dostávaly ve dvou formách. Výcvikem na Škole Amerik, vojensko-politickém středisku, kde bylo vyučováno kromě protipartyzánské taktiky a klasického výcviku i mučení a teror. Druhou formou byly dodávky zbraní, munice a vojenských poradců přímo do terénu. Bývalý důstojník salvadorské armády, plukovník Roberto Santivanez, prohlásil, že šéf tzv. Salvadorské finanční policie, Nicolas Carranza, organizátor eskader smrti, dostával ročně 90 000 dolarů od CIA. Jose R. C. Cubas vypověděl, že byl v roce 1986 jako student, zatčen jednotkami PRAL a ve vězení mučen důstojníkem armády Spojených států, který do jeho těla pouštěl elektrický proud.\nNeblaze proslulým případem mučení ze strany eskader smrti a zapojení USA byl případ katolické sestry Dianny Ortizové, kterou příslušníci eskadry smrti v Guatemale údajně omylem zaměnili za podobně se jmenující povstaleckou velitelku, Veronicu Ortiz Hernandez. Byla zatčena a mučena příslušníky eskader smrti a důstojníkem americké zpravodajské služby CIA, 2. listopadu 1989. Vypověděla, že jí házeli do jámy, v níž byla mrtvá těla a umírající lidé a rovněž, že byla znásilňována policejním důstojníkem. Později rovněž vypověděla, že mezinárodní tlak a veřejný skandál jí pravděpodobně pomohly a že nejspíše nebyla zatčena omylem, protože už před zatčením dostávala výhrůžné dopisy kvůli své misijní činnosti.\n\nKromě mučení eskadry smrti využívaly a neštítily se i mučit děti. Carlos A. G. Montanto, parašutista z vojenské letecké základny v Ilopango v Salvadoru, byl svědkem mučení 17letého chlapce a 13leté dívky, kterému přihlíželi vojenští poradci ze Zelených baretů.\nTaktikou strachu skrze vypalování vesnic a cílené vraždy se eskadry smrti snažily ukončit podporu obyvatelstva pro levicové guerilly.\n\nExistence eskader smrti ztratila svůj význam po zhroucení Východního bloku a pádu marxistické vlády v Nikaragui. Roku 1996 rovněž skončila občanská válka v Guatemale a i tam byly eskadry smrti odzbrojeny. Dodnes přetrvávají například v Kolumbii, kde působí v rámci Kolumbijské občanské války v boji proti levicovým povstalcům z FARC-EP a ELN.\nPo vlně nástupu levicových vlád v Latinské Americe (Venezuela, Bolívie, Ekvádor, Nikaragua, Argentina...) ukončila většina těchto států výcvik svých důstojníků ve Škole Amerik (dnes Institut západní polokoule pro spolupráci v otázkách bezpečnosti). Podle zprávy Human Rights Watch stále působí eskadry smrti i ve Venezuele, v rámci venezuelské zpravodajské služby, a často provádí mimosoudní popravy členů drogových gangů nebo kriminálníků.\n\nNěkteří organizátoři eskader smrti stanuli před soudem. Výše zmíněný Jorge Videla, ale také guatemalský vojenský diktátor Efraín Ríos Montt, který byl 10. května 2013 shledán vinným ze zločinů proti lidskosti a odsouzen k 80 letům vězení. Podle soudu došlo pod vedením Monttových eskader smrti k vyvraždění 5,5% domorodého obyvatelstva Guatemaly.\n"}
{"id": "908085", "url": "https://cs.wikipedia.org/wiki?curid=908085", "title": "Halogenová vazba", "text": "Halogenová vazba\n\nHalogenová vazba\nje jednou ze slabých molekulových vazebných interakcí, podobně jako známější vodíková vazba. Váže mezi sebou halogenový atom jedné molekuly (přesněji jeho elektrofilní oblast) s elektronegativním atomem druhé molekuly. Ačkoli první indicie existence této vazby jsou již z 19. století, vysvětlení bylo podáno teprve na začátku 21. století.\n\nObdobou halogenové vazby jsou u prvků 14.-16. skupiny vazba tetrelová, pniktogenová resp. chalkogenová.\n\nPřestože halogenový atom má vzhledem k vysoké elektronegativitě schopnost přitáhnout elektrony ze sousedních atomů molekuly a získává tak relativní záporný náboj, ukazují kvantově mechanické výpočty, že rozložení tohoto náboje není rovnoměrné, ale zaujímá kolem atomu jakýsi prstenec, uvnitř kterého je oblast s relativním kladným nábojem, tzv. σ-díra. Ta je pak v případě halogenové vazby přitahována k oblasti se záporným nábojem na druhé molekule.\n\nDoporučení IUPAC stanoví následující definici:\n\nStejně jako jiné slabé molekulové vazebné interakce se značí třemi tečkami. \n\nTypickým případem je R−X•••Y−Z. \n\nR-X je v halogenové vazbě donorem. X je halogenový atom s elektrofilní (chudou na elektrony) oblastí. Y-Z je v halogenové vazbě akceptorem a v typickém případě se jedná o jednoatomový či víceatomový anion nebo nukleofilní (bohatou na elektrony) oblast neutrální molekuly.\n\n\nNekovalentní vazba mezi halogenem a elektronegativním atomem byla poprvé popsána v r. 1863 Frederickem Guthriem, který studoval komplexy amoniaku s jódem.\nHalogenová vazba se uplatňuje ve struktuře krystalů halogenovaných sloučenin. V organické chemii byla objevena v několika desítkách protein-ligandových komplexů, například u receptoru jódovaného hormonu thyroxinu.\n\nHalogenová vazba je středem pozornosti lékařské chemie. Je tomu proto, že velká část současně studovaných léků obsahuje některý z halogenů a výše uvedená schopnost upravovat sílu vazby navázáním elektronegativních atomů se může významně uplatnit při zlepšování účinnosti podobných preparátů.\n\nObdobou halogenové vazby jsou u prvků 16., 15. a 14. skupiny vazba chalkogenová, pniktogenová resp. tetrelová. Mají podobný mechanismus. Přesné definice vyvíjí IUPAC v rámci speciálního projektu, zatím je vydána pracovní verze definice chalkogenové vazby.\n"}
{"id": "908086", "url": "https://cs.wikipedia.org/wiki?curid=908086", "title": "Joe McElderry", "text": "Joe McElderry\n\nJoseph \"Joe\" McElderry (* 16. června 1991) je anglický popový a operní zpěvák a písničkář. Je známý díky vítězství v šesté řadě britské pěvecké televizní soutěže The X-Factor v roce 2009. S debutovým singlem \"The Climb\" se dostal na první místo hitparády v Anglii, Irsku a Skotsku, a v roce 2011 zvítězil druhé řadě televizního klání celebrit \"\"Popstar To Operastar\"\". V roce 2012 vydal coby první ze všech vítězů britského X-Factoru své čtvrté album. Tři z jeho alb se dostala do nejlepší trojky britské hitparády desek. K roku 2014 prodal přes 2 miliony desek.\n\nJoseph McElderry se narodil v přístavním městě South Shields v oblasti Tyne And Wear v Anglii coby jediné dítě Jima a Eileen McElderryů. Jeho rodiče se rozvedli, když byl ještě dítě, a jeho maminka opět přijala své dívčí jméno Joyce.Během dospívání navštěvoval Harton Technology College v Lisle Road, South Tyneside College a později umění (BTEC National Diploma) na Newcastle College. V roce 2008 byl vyhlášen Mladým umělcem roku Pride of South Tyneside., a o dva roky později dokončil studium s trojnásobným vyznamenáním. Na Harton Technology College ztvárnil roli Dannyho Zuka v muzikálu \"Pomáda\".\n\nV roce 2007 se McElderry poprvé zúčastnil castingu soutěže \"The X Factor\", kde postoupil až do \"tábora\" (bootcamp). Vzhledem ke svému nízkému věku se rozhodl soutěž opustit. O dva roky později opět vystoupil na castingu. S písní \"\"Dance With My Father\"\" od Luthera Vandrosse obdržel v Manchesteru chválu od všech porotců a postoupil do dalších kol soutěže.\nV soutěžním týmu vedeném porotkyní Cheryl Cole se probojoval přes všechny živé přenosy až do finále, kde 13. prosince 2009 zvítězil nad druhým Ollym Mursem. Krátce poté byl vydán jeho debutový singl, coververze písně \"\"The Climb\"\" od Miley Cyrus. Jakožto vítěz soutěže obdržel nahrávací smlouvu s vydavatelstvím Syco Simona Cowella a s ostatními finalisty soutěže nahrál charitativní singl \"\"You Are Not Alone\"\" (cover hitu Michaela Jacksona). Peníze získané z prodeje singlu byly darovány londýnské nemocnici Great Ormond Street Hospital a píseň následně obsadila první místo v britské singlové hitparádě. Debutového singlu \"\"The Climb\"\" se údajně první den po vydání prodalo přes sto tisíc kopií. Na Facebooku se v prosinci rozjela kampaň protestující proti tradiční nadvládě nahrávek soutěžících The X Factoru v žebříčcích o Vánocích. Organizátoři protestu nabádali veřejnost nekupovat McElderryho singl a zakoupit nahrávku skupiny Rage Against The Machine, \"\"Killing In The Name\"\". Tato kapela se nakonec s 502 tisíci prodaných kopií ocitla na špičce vánoční hitparády, porážejíc \"\"The Climb\"\" zhruba o 50 tisíc prodaných nosičů. Poprvé od roku 2004 tak vítěz soutěže neobsadil první místo hitparády během Vánoc. Simon Cowell následně prohlásil, že byl machinacemi velmi zklamaný, přesto však pogratuloval organizátorům protestu.\"\nMcElderryho singl oproti tomu obsadil první místo ve vánoční hitparádě písní v Irsku, zůstal na této příčce po čtyři týdny, a 27. prosince dobyl kýženou nejvyšší příčku v UK Singles Chart.. Následně se stal patnáctým nejprodávanějším britským singlem roku 2009.\n\nOd 15. února do 4. dubna se McElderry spolu s ostatními finalisty The X Factor zúčastnil \"\"X Factor Live tour\"\" po Spojeném království. 15. března bylo médiím oznámeno, že Joe uzavřel modelingovou smlouvu s \"Next Models\".\n\nOd konce roku 2009 do září 2010 Joe nahrával své debutové album \"Wide Awake\", které bylo vydáno 25. října. Vydání alba doprovodilo premiérové vystoupení v londýnském klubu G-A-Y.\n\nPrvním singlem debutového alba byla píseň \"\"Ambitions\"\" (původně od norské skupiny Donkeyboy). V září byl natočen videoklip v režii Nigela Dicka. Premiéru měl 19. září na BBC Radio One. Singl debutoval na šestém místě v britské hitparádě písní a na čtvrtém místě v Irsku.\n\nAlbum \"Wide Awake\" se okamžitě po vydání vyšplhal na třetí místo britské hitparády alb, s prodejem více než 39 000 kopií během prvního týdne. 4. prosince 2011 byl potvrzen prodej 101 454 nosičů ve Spojeném království.\nDruhý singl \"\"Someone Wake Me Up\"\" byl vydán 5. prosince 2010.Nedlouho poté dostal Joe nabídku od společnosti 20th Century Fox - k písni \"\"There's A Place For Us\"\", soundtracku k filmu , nahraje verzi pro britský prostor. Na písni se podílela Carrie Underwood a byla nominována na Zlatý glóbus za nejlepší píseň k filmu.\n\nV dubnu 2011 média otiskla zprávu, že se zpěvák rozchází s nahrávací společností Syco. V květnu tuto skutečnost Joe poprvé veřejně okomentoval v televizním programu \"North East Tonight\". V dalších interview v červenci uvedl, že svůj poměr se společností ukončil již v únoru 2011 po schůzce s jejími představiteli. Dle svých slov nebyl spokojen s časovým plánem vydavatele, který navíc udělal několik marketingových chyb. Potvrdil však, že mezi ním a vydavatelským týmem ani Simonem Cowellem není žádná zášť ani nevyřčené pocity. \"\"Vyhazov od Syco pro mě nebyl konec světa - právě naopak. Ve skutečnosti jsem rád, že se tak stalo. Lidé ke mně chodili a mysleli si, že jsem deprimovaný, ale opravdu jsem nebyl. Myslel jsem si, 'Pojďme to překonat a vymyslet, co dál.'\" sdělil.\nV roce 2011 Joe také ukončil svůj poměr s Modest! Management, u níž zůstával od svého vítězství v X Factoru. Jeho novou manažerkou se následně stala Angie Jenkison.\n\n9. května 2011 McElderry vystoupil s písní \"\"Something's Coming\"\" z muzikálu West Side Story během ceremoniálu v Buckinghamském paláci.\n\nPočátkem roku 2011 Joe souhlasil s nabídkou zúčastnit se televizní soutěže \"\"Popstar to Operastar\"\" vysílatele ITV. V soutěži se popoví interpreti učili technice operního zpěvu a vystupovali se známými áriemi. 10. července 2011 Joe obsadil první místo - ve všech kolech včetně finálového obdržel více diváckých hlasů než všichni ostatní finalisté dohromady - vždy s více než 58% všech hlasů. Ve finále porazil druhou Cheryl Baker s 77.1% zisku.\nDen po vítězství zpěvák potvrdil nahrávání druhého studiového alba. \"\"Nebude to pop, budou to hlavně velké balady. Nahrává také několik italských písní. Nemohu prozradit, u jakého vydavatele jsem, ale je to výborná společnost.\"\"\nPozději bylo zveřejněno, že Joe nově nahrává u Decca Records. 24. července vystoupil před 20 000 diváky v Bents Parku na \"South Tyneside Summer Festival 2011\".22. srpna bylo vydáno album Classic s okamžitým debutem na druhém místě britské hitparády. Během prvních deseti dnů prodeje byla nahrávka oceněna platinovou deskou. Do 4. prosince 2011 se ve Velké Británii prodalo 211,317 nosičů.\n\n12. listopadu 2011 McElderry potřetí vystoupil před královnou Alžbětou II., nyní v rámci \"Festival of Remembrance\". Tentýž měsíc se vydal na svoji první sólovou tour.Koncem listopadu bylo vydáno vánoční album \"Classic Christmas\", které debutovalo na 15. místě britské hitparády. Během prvního týdne se prodalo přes 34 tisíc kopií.\n\nBěhem \"Classic Tour\" Joe média seznámil s plánem na příští studiové album: \"\"Rád bych obětoval nějaký čas psaní vlastních písní... Mám pocit, jakoby poslední dva roky utekly příliš rychle, tak bych se rád zastavil a napsal nějakou dobrou píseň. Možná o tom, co jsem si zažil.\"\" řekl.V periodiku \"Sunday Sun\" řekl: \"\"Toto album půjde novým směrem, nebude to klasika ani pop. Bude to nové a jednoduše mé. Lidé dostanou to, co očekávají, ale jen v dobrém - bude to příjemné překvapení.” Nahrávání alba započalo v únoru 2012.Joe vystoupil v \"The Royal Albert Hall\" v rámci \"The Hunger Project\". Zde zazpíval mimmo jiné duet s Dionne Warwick. Koncem května měl vystoupit jako host v muzikálu \"Ulice snů\" v newcastleské Coronation Street. Vystoupení však byla posléze zrušena. V létě vystoupil na Letních paralympijských hrách v několika městech ve Velké Británii.\n\nČtvrté album \"Here's What I Believe\", na němž spolupracoval s Ludovicem Einaudim, Beth Nielsen Chapman či Marcellou Detroit, vyšlo 10. září 2012, obsazujíce 8. místo v britském žebříčku desek. It was originally to be released on 17 September\n\nKoncem září se Joe nejprve mihnul v muzikálovém ztvárnění Hříšného tance v Sunderland Empire, a následně 12. listopadu vystoupil v roli Tommyho v rockovém muzikálu \"The Who's Tommy\" podle díla kapely The Who v Divadle prince Edwarda. Spolu s Macy Gray a dalšími umělci se podílel také na vystoupení Thriller – Live.\n\n8. února 2013 byl Joe během speciálního galavečera oceněn Variety Silver Heart Award. Peníze získané během akce šly přímo na konto dětské charitativní organizace \"Variety\".\n\nV současné době Joe připravuje své páté studiové album. První ukázku zveřejnil počátkem dubna na Twitteru.\n\nV březnu 2013 vystoupil coby speciální porotce v programu \"Comic Relief does Glee Club\".14. dubna byl následně vydán charitativní singl \"\"Abide With Me\"\", který zpěvák nahrál se sborem \"The Royal Mail Choir\". Cílem projektu je boj proti rakovině prostaty ve Velké Británii. V britské hitparádě singlů \"\"Abide With Me\"\" obsadilo 19. místo. Na přelomu roku ztvárnil roli Prince v divadelní podobě Popelky v londýnském The Beck Theatre. Během vystoupení uvedl také singl \"\"Wonderful Dream (Holidays Are Coming)\"\", který vyšel 17. listopadu 2013.\n\nV únoru 2014 Joe zvítězil v televizním sportovním klání celebrit \"The Jump\".\n\nBěhem roku Joe odehraje ve Velké Británii padesát koncertů v rámci \"Set Your Soul Alive Tour\".\n\nV lednu 2010 se Joe připojil k projektu \"Helping Haiti\". Singl \"\"Everybody Hurts\"\" je určen právě obětem zemětřesení na Haiti v roce 2010. Každým rokem se účastní maratonu Great North Run, pořádaného Teenage Cancer Trust. Joe je ambasadorem této organizace a vystupuje na jejích dobročinných koncertech.11. března 2011 vystoupil na charitativním koncertu The Ray of Sunshine. O dva dny později v Newcastlu vystoupil ve prospěch organizace Josie's Dragonfly Trust. Také se zúčastnil projektu Comic Relief a řady dalších benefičních akcí.\n\n30. července 2010 Joe na svém oficiálním webu potvrdil, že je gay. Gay charitativní organizace Stonewall ho následně podpořila coby vzor pro mladé gaye a lesby. Před svým coming outem byl Joe často spojován se svojí mentorkou v X Factoru, Cheryl Cole.\nJoe na otázky médií ohledně svého milostného života dlouhodobě reaguje slovy o své profesní zaneprázdněnosti, kvůli níž nemá na vztahy čas.\n24. prosince 2011 byl v South Shields zatčen muž, který McElderryho mezi lety 2010 a 2011 pronásledoval a obtěžoval. Dvaapadesátiletý stalker Ennis McBride byl po několikaměsíčním vyšetřování 11. září 2012 dostal pokutu 1 tisíc liber a soudní příkaz.\n\n2010:\n2012:\n2013:\n\n\n\n\n"}
{"id": "908090", "url": "https://cs.wikipedia.org/wiki?curid=908090", "title": "Svobodárna", "text": "Svobodárna\n\nSvobodárna je dům s byty pro svobodné. Nejprve tento název označoval jednu konkrétní stavbu v pražské Libni (oficiálně Noclehárna pro nebydlící, původně ve Vysočanech) z roku 1924, kterou vyprojektoval architekt Bohumír Kozák. Ulice, kde se budova nachází, nese od roku 1930 název \"U svobodárny\", předtím se od roku 1925 jmenovala \"U svobodných\". Později se tento název začal používat pro všechny budovy tohoto druhu.\n\n\n"}
{"id": "908092", "url": "https://cs.wikipedia.org/wiki?curid=908092", "title": "Český národní korpus", "text": "Český národní korpus\n\nČeský národní korpus (ČNK) je soubor jazykových korpusů, různě vybraných a uspořádaných sbírek elektronicky zaznamenaných textů pro češtinu. Slouží jako datová základna pro vědecké studium psané i mluvené češtiny, pro tvorbu jazykových slovníků, počítačových překladačů a korektorů a podobně. ČNK buduje a spravuje Ústav Českého národního korpusu při Filozofické fakultě UK v Praze. Ředitelem ústavu je Mgr. Michal Křen, Ph.D. \n\nJako korpusový manažer je užíván otevřený software NoSketch Engine, jehož autorem je docent Pavel Rychlý z Centra zpracování přirozeného jazyka na Fakultě informatiky Masarykovy univerzity.\nTento software dovoluje prohledávání a správu korpusů a skládá se ze dvou hlavních modulů – korpusového manažeru Manatee a jeho webového grafického rozhraní Bonito.\nČNK ovšem místo Bonita využívá vlastní software KonText (původně odvozený od Bonita).\n\n"}
{"id": "908097", "url": "https://cs.wikipedia.org/wiki?curid=908097", "title": "Allen Kent", "text": "Allen Kent\n\nAllen Kent (24. října 1921 – 1. května 2014) byl americký odborník na informatiku.\n\nRodiče byli polští přistěhovalci židovského původu. Po pracovní schůzce s presidentem společnosti American Agricultural Chemicals z New Yorku si na jeho popud a po dohodě s rodiči změnil příjmení. Jak se vyjádřil v rozhovoru pro NCJW (National Council of Jewish Women), netuší, zda změna jména měla v konečném důsledku vliv na jeho kariéru.\n\nSe svou ženou Rosalin Kossoff se seznámil na pravidelném setkání občanů v židovském centru, kde se setkávali nejen mladí lidé židovského původu. Vzali se 24. ledna 1943 v Rochesteru, státu New York, kam byl Allen Kent během vojenské služby převelen.\n\nJako předmět svého studia na vysoké škole si zvolil chemii, ačkoliv jeho velkou láskou vždy byla matematika. Jak se sám vyjádřil, studium společenských věd jej příliš nezajímalo. Vybral si školu a bez přijímacích zkoušek (v té době se přijímalo na podle známek ze střední školy) nastoupil na universitu. V únoru roku 1938 tedy začal se svým studiem na státní škole City University of New York (CUNY). Roku 1942 svá studia úspěšně zakončil promocí.\n\nBěhem studia si přivydělával především na učebnice, jež si na rozdíl od studia musel platit. Živil se jako bell boy v Catskillském Grandhotelu, kde nosil hostům zavazadla, pronajímal pinballové hrací stoly a v roce 1938 vykonával pozici shelf readera v knihovně City University of New York, kde studoval. Pracovní náplní shelf readera bylo procházet regály s knihami a kontrolovat, zda jsou knihy správně řazeny podle označení.\n\nJako spousta jeho vrstevníků i Allen Kent využíval služeb agentury NYA (National Youth Administration) jež pomáhala najít vzdělání a příležitostnou práci mladým lidem ve věku 16–25 let. Zde měl 2 práce, první z nich byla překladatelská činnost pro německého chemika, jemuž překládal knihu z jeho rodného jazyka do angličtiny, druhou byla pozice lékárnického učně ve Flushing Hospital New York. Později byl z personální agentury NYA propuštěn, když byl přistižen při řízení auta (nepředpokládalo se totiž, že by měl prostředky na vlastní vůz).\n\nJeho první prací byla funkce kontrolora objednávek materiálu pro US War Department, kde například kontroloval stav výzbroje. Odtud byl povolán do Rochesteru (NY), kde se následně 24. ledna 1943 oženil.\n\nByl povolán do Londýna, kde pro Air Documents Research Office pomáhal se zkoumáním materiálů ukořistěných nacistům v Peenemunde. Tyto dokumenty se týkaly zejména nacistického raketového výzkumu a vývoje.\n\nV roce 1946 opustil aktivní vojenskou službu. Byla mu nabídnuta funkce chemika v nově zakládané firmě, jejíž podnikatelským záměrem byla výroba sacharinu. Allen Kent však brzy zjistil, že kvůli hledání postupu pro výrobu sacharinu musí zdlouhavě procházet abecedně indexované spisy, bez toho aby je šlo efektivněji prohledávat.\n\nPotřebné znalosti ohledně indexaci a abstrakci se učil ve svém novém zaměstnání v roce 1949. Ve vydavatelství Interscience Publishers, Inc. v New Yorku, se seznámil s Jamesem W. Perrym, který se zabýval problémem indexování a třídění. Toho pak následoval roku 1951 do Massachusettského technologického institutu (M.I.T.) – Center for International Studies.\nV tomto institutu se Allen Kent a James W. Perry zajímali o řešení problému třídění informací, na které soudobé výpočetní systémy neměly potřebné znalosti. Neuměly totiž operovat na bázi znaků a sloužily především pro numerické operace. To se změnilo s příchodem principu děrných štítků za přičinění Hanse Petera Luhna. Hans Peter Luhn (pracovník IBM) vytvořil zařízení pro čtení děrných štítků, které umožňovalo vkládání dat, nezávisle na pozici či značícím poli. Pomocí děrných karet se pak na principu fotocitlivých buněk vyhledala odpovídající karta s informacemi.\n\nPozději se ustavil tým na M.I.T., jehož členy byli Allen Kent, James W. Perry a Madeline M. Berry. Tento tým se začal zabývat možnostmi kontrolovaného slovníku, který by sloužil pro vyhledávání jednotlivých parametrů dat. Odpovědí měl být projekt sémantického kódového slovníku. Toto vedlo k analýze vědeckých a technických termínů jejímž důsledkem byl tesaurový kódovací systém, který umožňoval vyhledávání skrze dodatečné smyslové fazety (tj. bližší udání kategorií vyhledávané informace).\n\nPoté tým odešel na Battelle Memorial Institute, kde se snažil o vývoj mechanizovaného vyhledávacího systému. Měli poměrně volné pole působnosti, protože v té době byl obor zabývající se vyhledáváním informací v plenkách. Zabývali se především tím, jak správně naindexovat termíny, které by uživatele dovedly k požadované informaci. Tedy zásadním úkolem, jak charakterizovat uložená data (informace) tak, aby byla uživatelem snadno nalezitelná. Řešením by mohl být jednotný dotazovací jazyk, jež by vyloučil nechtěné či neužitečné (irelevantní) informace. Zabývali se proto zkoumáním slov, frází a jednotlivých syntaxí a jejich vlivem na dokument.\n\nV roce 1955 Allen Kent a James W. Perry založili na Western Reserve University nové Centrum pro dokumentaci a komunikační výzkum (Center for Documentation and Communication Research). Poté začali vytvářet zkušební program užitnosti mechanického vyhledávání pro obor metalurgie. To vedlo v roce 195 k sestrojení vyhledávacího a třídícího stroje (Western Reserve University searching Selector) pracujícího na principu vkládání požadavků pomocí děrných štítků. Tento stroj byl schopen vyhledávat až 10 dotazů během jednoho vyhledávání ve své databázi pásek. Reserve University searching Selector byl pak komercializován společností General Electric Co. pod názvy GE-250 a GE-225.\nZajímavost: Vývoj třídícího a vyhledávacího stroje byl natolik zásadní záležitostí, že byl Allen Kent pozván na interview, ze kterého vznikl článek v časopise Harper's Bazaar – \"A Machine That Does Research\" (roku 1952). V roce 1958, tedy po třech letech monitorování zkušebního projektu informačních služeb v metalurgii a samozřejmě za přispění stroje WRU, se ukázalo, že je použitelný i v praxi.\n\nUžitím toho stroje pro komerční účely vznikly v polovině 60. let 2 služby, poskytované firmou General Electric. Uživatelé si formou korespondence žádali o zaslání dokumentů týkajících se různých vědních oborů. Jednalo se o služby:\n\nZa podpory senátora Huberta H. Humphreyho dal Allen Kent podnět k vybudování národního centra pro řízení vědeckých a technických informací.\n\nV září a říjnu roku 1958 odjíždí služebně do bývalého SSSR, aby se informoval o nových trendech v šíření vědecké dokumentace. Šlo o porovnání výsledků práce informačního vyhledávání dvou zemí (USA a SSSR). Přestože panoval rivalita mezi USA SSSR, během jeho pracovního pobytu mu byl umožněn přístup k vědecké dokumentaci a mohl tak porovnat úroveň šíření vědeckého materiálu obou států. Byl dobře přijat zejména proto, že sovětští kolegové znali jeho publikace, které v SSSR vycházely. Při rozhovoru pro NCJW (National Council of Jewish Women), se jej moderátorka zeptala, jaký byl rozdíl mezi americkou a sovětskou dokumentací. Odpověděl tehdy:“ Byly jako noc a den“. Své zážitky ze zahraniční služební cesty popisuje v článku Soviet documentation. Během služební cesty navštívil i centrální instituci pro vědeckou dokumentaci Institute of Scientific Information of the Academy of Science of the U.S.S.R. v Moskvě. Tato centrála sbírala obrovská kvanta vědeckého materiálu, který uchovávala ve formě mikrofiší a mikrofilmů a dále jej šířila mezi vědeckou obec. Jednalo se o tisíce vědeckých publikací.\n\nPo návratu do USA začal Allen Kent pilotním programem zaštítěným Centrem pro dokumentaci a výzkum komunikace (center for Documentation and Communication Research, WRU), jenž měl sloužit pro detailní analýzu a šíření vzdělávacího materiálu, jehož poptávka byla založena na požadavcích a zájmech uživatelů.\nPrimárním cílem bylo vyzkoušet první velký mechanizovaný vyhledávací systém v oblasti , která není tak náročná, jako sféra vědeckého výzkumu a vývoje. Proto se tedy program soustředil na systém vzdělávací.\n\n1962 Allen Kent publikoval svou první učebnici informačního vyhledávání (jež byla přeložena do několika jazyků).\n\nOdchází A. Kent na University of Pittsburgh, aby vybudoval Centrum systémů pro dostupnost vědomostí (Knowledge Availability Systems Center). Poté se seznámil s dr. Staffordem Warrenem, asistentem prezidentů (J.F.K. a Lyndona Johnsona), který jej přesvědčil ke spolupráci na tvorbě Národního Knihovnického Systému.\n\n1964 se koná první z národních konferencí o informačních technologiích, knihovnické automatizaci a sdílení zdrojů. Tématem zahájení se stávají na popud tehdejšího kancléře Edwarda H. Lichtfielda „Systémy k dosažení vědomostí“ (Knowledge avilibility systems) Čestnými doktoráty byli vyznamenáni informační vědci: Claude Elwood Shannon, Warren Weaver, Shiyali Ramamrita Ranganathan, Sir Charles Snow a Quincy Mumford.\n\nO rok později je uveden první díl Encyklopedie knihovnictví a informační vědy. Původně měla mít 9 dílů, postupem času se však rozrostla na 35 svazků (dílo obsahuje více než 20 000 stran a má více než 1300 přispěvatelů celosvětově)\n\nMezi lety 1967 a 1970 je předsedou Národní poradenské komise pro informační systémy, v národním institutu neurologických chorob.\n\nOd roku 1969\nJmenován jako ředitel kanceláře komunikačních programů (zodpovídali se mu Director of Libraries a také Director of Academic Computer Center.)\nByl též předsedou Výkonné komise počítačového centra a Universitních knihoven.\nPoté od roku 1976 působil jako profesor\n\n1971-74 předseda správní rady EDUCOM – v té době byl presidentem Henry Chauncey.\n\n1975–1981 koeditoval s Jackem Balzerem a Albertem Holzmanem 16. díl Encyklopedie počítačové vědy technologie.\n\nRoku 85 vyvíjí výukový program v telekomunikacích.\n\n1986 iniciátor Encyklopedie mikropočítačů.\n\nV roce 2012 Allen Kent zastává funkci Distinguished Service Proffesor Emeritus (význačný emeritní profesor)v programu GIST (Graduate Information Science and Technology)na University of Pittsburgh.\n\n\n\n\n"}
{"id": "908108", "url": "https://cs.wikipedia.org/wiki?curid=908108", "title": "K'noup Tomopoulos", "text": "K'noup Tomopoulos\n\nK'noup Tomopoulos (* 4. října 1975, Kastoria, Řecko) je zpěvák a frontman americké rockové skupiny Viza. Již v roce 1992 se rozhodl proslavit jako zpěvák, čehož nakonec dosáhl s pomocí Serje Tankiana a jeho Serjical Strike Records, které se věnují hledání nových talentů.\nK’noup se narodil 4. Října 1975 v Kastorii, malém městečku na severu Řecka. Jeho otec byl podnikatel a s vidinou lepšího života se s celou rodinou (K’noup byl v té době ještě batole) přestěhoval do New Yorku. Tam však museli začít znovu od nuly. Tvrdá práce a úsilí, díky kterým K’noupův otec dokázal zajistit budoucnost své rodiny, se tak zrcadlí v K’noupově přístupu k práci a životu.\nV roce 2000 zakládá K'noup kapelu Viza (tehdy ještě psáno Visa), kde začínal s jedním z dnešních členů Vizy Hiramem Antoniem Rosariem.\nV roce 2002 odchází K’noup z New Yorku do Los Angeles, kde se začíná plně věnovat hudbě. Jejich hudba se dá přirovnat k jakémusi mixu kapel System of a down a Gogol Bordello. Jedná se o rockovou hudbu s prvky hudby arménské a řecké, čehož členové skupiny docílí používáním netradiční hudebních nástrojů, jako jsou např. oud, duduk nebo perkuse. Tyto nástroje používají v kombinaci s klasickými rockovými nástroji, což má za výsledek originální alternativní až folkovou hudbu.\n"}
{"id": "908109", "url": "https://cs.wikipedia.org/wiki?curid=908109", "title": "Volby v Albánii", "text": "Volby v Albánii\n\nVolby v Albánii jsou svobodné. Volí se do parlamentu, místních zastupitelstev a každých pět let se konají nepřímé prezidentské volby. Podle průzkumů Organizace pro bezpečnost a spolupráci v Evropě však albánská demokracie trpí nedostatky. Do sněmovny jednokomorového parlamentu je voleno 140 poslanců na čtyři roky, kde 100 poslanců je voleno většinovým volebním systémem a 40 poslanců poměrným volebním systémem.\n\n"}
{"id": "908114", "url": "https://cs.wikipedia.org/wiki?curid=908114", "title": "Kanton Aime", "text": "Kanton Aime\n\nKanton Aime ( ) je francouzský kanton v departementu Savojsko v regionu Rhône-Alpes. Tvoří ho devět obcí.\n\n"}
{"id": "908118", "url": "https://cs.wikipedia.org/wiki?curid=908118", "title": "Kanton Albertville-Nord", "text": "Kanton Albertville-Nord\n\nKanton Albertville-Nord ( ) je francouzský kanton v departementu Savojsko v regionu Rhône-Alpes. Tvoří ho sedm obcí.\n\n"}
{"id": "908119", "url": "https://cs.wikipedia.org/wiki?curid=908119", "title": "Kanton Albertville-Sud", "text": "Kanton Albertville-Sud\n\nKanton Albertville-Sud ( ) je francouzský kanton v departementu Savojsko v regionu Rhône-Alpes. Tvoří ho 10 obcí.\n\n"}
{"id": "908120", "url": "https://cs.wikipedia.org/wiki?curid=908120", "title": "Kanton Grésy-sur-Isère", "text": "Kanton Grésy-sur-Isère\n\nKanton Grésy-sur-Isère ( ) je francouzský kanton v departementu Savojsko v regionu Rhône-Alpes. Tvoří ho 11 obcí.\n\n"}
{"id": "908121", "url": "https://cs.wikipedia.org/wiki?curid=908121", "title": "Kanton Moûtiers", "text": "Kanton Moûtiers\n\nKanton Moûtiers ( ) je francouzský kanton v departementu Savojsko v regionu Rhône-Alpes. Tvoří ho 16 obcí.\n\n"}
{"id": "908122", "url": "https://cs.wikipedia.org/wiki?curid=908122", "title": "Kanton Ugine", "text": "Kanton Ugine\n\nKanton Ugine ( ) je francouzský kanton v departementu Savojsko v regionu Rhône-Alpes. Tvoří ho osm obcí.\n\n"}
{"id": "908125", "url": "https://cs.wikipedia.org/wiki?curid=908125", "title": "Kanton Yenne", "text": "Kanton Yenne\n\nKanton Yenne ( ) je francouzský kanton v departementu Savojsko v regionu Rhône-Alpes. Tvoří ho 14 obcí.\n\n"}
{"id": "908137", "url": "https://cs.wikipedia.org/wiki?curid=908137", "title": "Alain Benjamin Rohan", "text": "Alain Benjamin Rohan\n\nAlain Benjamin Arthur Rohan (francouzsky \"Alain Benjamin Arthur de Rohan\", 8. ledna 1853, Budapešť – 23. února 1914, Praha) byl šlechtic, voják, politik, od roku 1892 hlava rodu Rohanů.\n\nNarodil se v Budapešti jako syn Arthura Rohana (syna Benjamina Rohana a synovce Kamila Rohana). Jeho sestra Marie Berta Rohanová (1868-1945) se sňatkem s madridským vévodou Karlem, karlistickým pretendentem španělského trůnu, titulární královnou manželkou Španělska, Francie a Navarry.\n\nVystudoval vídeňskou důstojnickou školu a žil jako voják z povolání u dragounů, v roce 1882 přešel do zálohy jako rytmistr 1. třídy. \n\nV roce 1885 se oženil s Johanou z Auerspergu, se kterou měl čtyři dcery a syny Alaina a Karla Antonína Rohana.\n\nV roce 1892 po smrti svého prastrýce Kamila Rohana převzal dědictví včetně rodového fideikomisu a sídelním zámkem na Sychrově, následujícího roku se stal členem panské sněmovny rakouské Říšské rady, kde se angažoval jako člen Strany ústavověrného velkostatku, za tuto stranu byl také v roce 1901 zvolen do Českého zemského sněmu, kde později zastával i funkci přednosty stranického klubu.\n"}
{"id": "908145", "url": "https://cs.wikipedia.org/wiki?curid=908145", "title": "Provozní cyklus", "text": "Provozní cyklus\n\nS pojmem provozní cyklus se setkáme při řízení zásob, pohledávek, závazků a peněžních prostředků. Do výroby je potřeba investovat peníze - bez peněz nemůže podnik vyrábět. Za peníze nakoupí výrobní vstupy pro zahájení výroby (suroviny, materiál) a po ukončení výroby prodá hotové výrobky zákazníkovi. Zákazník za tyto výrobky zaplatí. Toto je provozní cyklus, kdy prostředky vložené na počátku, se podniku vracejí na konci.\n\nProdukt může setrvat v různých stavech:\n\nJedná se o jeden z nejdůležitějších ukazatelů, který zajímá podnik. Délka provozního cyklu je celková doba, kdy je v podniku hotovost vázána v nepeněžní formě aktiv. Tato doba se také nazývá doba obratu.\n\nRozlišujeme zde:\n\nDoba obratu cyklu se získá pak jako součet jednotlivých dob obratu. \n\nBudeme uvažovat podnik zabývající se výrobou dřevěných hraček. Tento podnik obdrží objednávku. Prvním krokem je nákup dřevěných kvalitních polotovarů (desek, špalků). V této fázi budeme předpokládat, že podnik za polotovary zaplatil v hotovosti, nevznikl žádný závazek.\n\nPřed zahájením samotné výroby má polotovary na skladě, jedná se o zásoby. Doba uskladnění trvá 15 dnů, po které probíhá příprava na výrobu.\n\nNásleduje výroba, kde si jednotlivá stanoviště předávají různě opracované polotovary, jedná se zde o zásoby nedokončené výroby. Výrobní proces bude trvat 20 dnů.\n\nOdběratel trvá na expedici celé objednávky najednou, je třeba hotové výrobky uskladnit, dokud nebude celá objednávka kompletní. Hotové výrobky budou skladovány 10 dní, v účetnictví jsou vedeny jako hotové výrobky.\n\nExpedicí a fakturací vznikne pohledávka. Budeme předpokládat, že konkurenční prostředí nedovolí požadovat platbu v hotovosti. Obvyklá doba splatnosti je 30 dnů.\n\nPo uplynutí této lhůty, uhradí odběratel fakturu na účet podniku. Do podniku se vrací hotovost investovaná na počátku cyklu. Je zřejmé, že aby zakázka byla pro firmu výhodná, musí být hotovost vložená na počátku cyklu nižší než hotovost inkasovaná na konci cyklu.\n\nV našem jednoduchém příkladu získáme dobu provozního cyklu:\nprovozní cyklus = 15 dnů (doba obratu materiálu) + 20 dnů (doba obratu nedokončené výroby) + 10 dnů (doba obratu hotových výrobků) + 30 dnů (doba obratu pohledávek) = 75 dnů.\n\nFinanční cyklus úzce souvisí s cyklem provozním. \nV našem příkladu jsme uvažovali situaci, kdy podnik platí svému dodavateli v hotovosti, ale to není příliš typické. Podnik často získává obchodní úvěr i od svých dodavatelů. Náš cyklus můžeme upravit o dobu obratu závazků, tj. o dobu odkladu platby za dodaný materiál. Tímto vzniká finanční cyklus, též obratový cyklus peněz. \n\nTento finanční cyklus začíná prvním výdajem hotovosti, ke kterému dochází při úhradě faktury za materiál. Je tedy kratší než provozní cyklus právě o dobu obratu závazků.\n\nMůžeme tedy psát:\n\"délka finančního cyklu = délka provozního cyklu - doba obratu závazků\".\n\nV našem příkladu můžeme nyní předpokládat, že dodavatel polotovarů poskytl výrobci hraček obchodní úvěr v délce 21 dnů. Zmíněný výpočet provozního cyklu můžeme modifikovat na výpočet délky finančního cyklu:\nfinanční cyklus = 15 dnů (doba obratu materiálu) + 20 dnů (doba obratu nedokončené výroby) + 10 dnů (doba obratu hotových výrobků) + 30 dnů (doba obratu pohledávek) - 21 dnů (dob obratu závazků) = 54 dnů.\n\nPodnik platí svým dodavatelům zpravidla 4 týdny po obdržení faktury. Jeho odběratelé naproti tomu platí již 3 týdny po obdržení faktury. Podnik nakupuje materiál 1 týden před zpracováním, které trvá 4 týdny do doby dokončení hotového výrobku. Hotový výrobek se před expedicí skladuje v průměru 2 týdny. \n\nJak dlouhý je finanční cyklus tohoto podniku?\n\nDélka finančního cyklu = doba obratu materiálu + doba obratu nedokončené výroby + doba obratu hotových výrobků + doba obratu pohledávek - doba obratu závazků = 1 + 4 + 2 + 3 - 4 = 6 týdnů.\n"}
{"id": "908146", "url": "https://cs.wikipedia.org/wiki?curid=908146", "title": "Cleveland (Georgie)", "text": "Cleveland (Georgie)\n\nCleveland je město v White County, v Georgii, ve Spojených státech amerických. V roce 2011 žilo ve městě 3415 obyvatel.\nPodle sčítání lidí v roce 2000 žilo ve městě 1907 obyvatel, 729 domácností a 468 rodin. V roce 2011 žilo ve městě 1514 mužů (44,3%), a 1901 žen (55,7%). Průměrný věk obyvatele je 31 let.\n"}
{"id": "908147", "url": "https://cs.wikipedia.org/wiki?curid=908147", "title": "Polynéský trojúhelník", "text": "Polynéský trojúhelník\n\nTakzvaný polynéský trojúhelník je region Tichého oceánu. Jeho rohy tvoří Nový Zéland (maorsky \"Aotearoa\"), Havajské ostrovy (\"Hawaii\") a Velikonoční ostrov (\"Rapa Nui\"). Bývá používán jako vymezení hranic Polynésie.\n\nPočetné ostrovní kultury uvnitř rozsáhlé trojúhelníkové oblasti mluví polynéskými jazyky, jazykovědci považované za oceánskou podskupinu rozsáhlé malajsko-polynéské jazykové skupiny, které se vyvinuly zhruba před pěti tisíci let z dávného praaustrálského jazyka užívaného v jihovýchodní Asii. Polynésané také vzájemně sdílejí podobné kulturní tradice, náboženství a vědecké poznatky. Podle antropologů jsou všechny dnešní polynéské národy potomky přistěhovalců z jihovýchodní Asie (\"viz také\" Lapita).\n\nMezi tyto ostrovní národy patří například novozélandští Maorové, domorodí Havajci a dále původní kultury Velikonočního ostrova, Markéz, Samoe a Americké Samoe, Francouzské Polynésie, Cookových ostrovů či Tongy.\n\nStopy po polynéské přítomnosti, sahající až do 13. století, byly nalezeny také na subantarktických ostrovech jižně od Nového Zélandu, které ovšem leží mimo trojúhelník. I mnoho ostrovů v Melanésii a Mikronésii, oblastech sousedících s trojúhelníkem, si uchovává polynéskou kulturu nebo zde byly nalezeny pozůstatky po ní.\n\n\n"}
{"id": "908148", "url": "https://cs.wikipedia.org/wiki?curid=908148", "title": "Radek Valenta", "text": "Radek Valenta\n\nRadek Valenta (* 11. února 1976 Sokolov) je český herec.\n\nV letech 1990–1996 vystudoval Státní konzervatoř, hudebně-dramatický obor.\n\n\n\n"}
{"id": "908149", "url": "https://cs.wikipedia.org/wiki?curid=908149", "title": "Climax (Georgie)", "text": "Climax (Georgie)\n\nClimax je město v Decatur County, v Georgii, ve Spojených státech amerických. V roce 2011 žilo ve městě 278 obyvatel.\nPodle sčítání lidí v roce 2000 žilo ve městě 297 obyvatel, 116 domácností a 78 rodin. V roce 2011 žilo ve městě 139 mužů (50,0%), a 139 žen (50,0%). Průměrný věk obyvatele je 44 let.\n"}
{"id": "908150", "url": "https://cs.wikipedia.org/wiki?curid=908150", "title": "Cobbtown", "text": "Cobbtown\n\nCobbtown je město v Tattnall County, v Georgii, ve Spojených státech amerických. V roce 2011 žilo ve městě 351 obyvatel.\nPodle sčítání lidí v roce 2000 žilo ve městě 311 obyvatel, 139 domácností a 91 rodin. V roce 2011 žilo ve městě 172 mužů (49,0%), a 179 žen (51,0%). Průměrný věk obyvatele je 48 let.\n"}
{"id": "908151", "url": "https://cs.wikipedia.org/wiki?curid=908151", "title": "Cochran (Georgie)", "text": "Cochran (Georgie)\n\nCochran je město v Bleckley County, v Georgii, ve Spojených státech amerických. V roce 2011 žilo ve městě 5156 obyvatel.\nPodle sčítání lidí v roce 2000 žilo ve městě 4455 obyvatel, 1632 domácností a 1055 rodin. V roce 2011 žilo ve městě 2356 mužů (45,6%), a 2809 žen (54,4%). Průměrný věk obyvatele je 25 let.\n"}
{"id": "908152", "url": "https://cs.wikipedia.org/wiki?curid=908152", "title": "Barbora Kohoutková", "text": "Barbora Kohoutková\n\nBarbora Kohoutková (* 29. října 1978 Praha) je česká herečka, tanečnice a primabalerína, která účinkovala na světových scénách.\n\nBarbora Kohoutková vystudovala konzervatoř. Má od dva roky starší sestru Vendulu, která také studovala na konzervatoři.\n\n\n"}
{"id": "908154", "url": "https://cs.wikipedia.org/wiki?curid=908154", "title": "Indult", "text": "Indult\n\nIndult je v kanonickém právu římskokatolické církve dovolení, které uděluje papež (popřípadě příslušný ordinář) jakožto zákonodárce. Může spočívat zejména v úlevě od dodržení určité povinnosti uložené Kodexem kanonického práva. Na udělení indultu není právní nárok. Podobnou povahu jako indult mají dispens a privilegium, které jsou však udělovány rozhodnutím.\n\n"}
{"id": "908155", "url": "https://cs.wikipedia.org/wiki?curid=908155", "title": "The Transfer", "text": "The Transfer\n\nThe Transfer je patnáctá epizoda druhé sezóny seriálu \"Smash\" a v celkovém pořadí třicátá epizoda tohoto seriálu. Epizodu napsali Justin Brenneman a Julia Brownell a režírovala ho Holly Dale. Epizoda se poprvé vysílala ve Spojených státech dne 11. května 2013 na televizním kanálu NBC.\n\nEpizoda začíná přesunem \"Hit Listu\" na Broadway a začíná zde své první veřejné generální zkoušky. Karen Cartwright (Katharine McPhee) v představení zpívá \"Pretender\" jako Amandino alter ego \"Nina\", když vystupuje před manažerem, kterého ztvárňuje Sam Strickland (Leslie Odom mladší) ve scéně, kdy se \"Nina\" snaží, aby se stal právě jejím manažerem. Manažer ji představuje Divě, kterou představuje Ana Vargas (Krysta Rodriguez), která splete svůj příchod a na scénu přichází pozdě. Režisér Derek Wills (Jack Davenport) je jejími chybami znepokojen.\n\nDerek mluví o představení s Julií Houston (Debra Messing) a Jimmym Collinsem (Jeremy Jordan). Všichni cítí, že muzikálu něco chybí, ale nikdo není schopen říci co. Jimmy se snaží aby duch nyní již zesnulého Kyla zůstal zachovaný a řekne, že nechce, aby se měnil scénář. Derek veřejně řekne, že Ana, která udělala několik chyb, potřebuje odpočinek a do večerního představení do roli Divy dosazuje Daisy Parker (Mara Davi) (bývalou Derekovu milenku, která je nyní ve sboru muzikálu). Julia a Jimmy přemýšlejí, že převodem na Broadway muzikál možná ztratil spojení s publikem, které fungovalo v menším divadle.\n\nAna je nešťastná, že byla nahrazena a je podezřívavá ohledně Derekových motivů. Ana řekne Karen, že Daisy je jednou z žen, které v předchozím roce obvinily Dereka ze sexuálního obtěžování, ale své obvinění jako zázrakem stáhla. Karen si o tom jde s Derekem promluvit a ten ji řekne, že Daisy stáhla obvinění poté, co si spolu několikrát vyšli a během intimního sblížení ji slíbil roli v \"Hit Listu\". Problémem je, že si to celé nahrála a vydírá ho tím a Derek tedy podle svých slov nemá na výběr. Karen je jím znechucena.\n\nJulia a Jimmy jsou do bývalého bytu Jimmyho a Kyla, aby našli Kylovy poznámky pro nové nápady. Z poznámek si Julia vzpomene, že Kyle chtěl, aby publikum mělo multimediální zážitek. Rozhodnou se, že to použijí ještě ten večer v představení po písni \"I'm Not Sorry\", kde po čísle diváci tweetují a zobrazuje se to na multimediální obrazovce a pro zapojení před dalším číslem.\n\nEileen naplánuje koncert vzdávající poctu Houston a Levittovi, který je určen pro porotu na ceny Tony, aby získala podporu pro \"Bombshell\". Julia je ale zaneprázdněna s \"Hit Listem\", Tom je z toho nešťastný a veřejnost si začne všímat toho, že se jejich partnerství přerušilo. Tom se snaží získat pozornost pro režii a proto z původně kabaretní revue vytvoří něco, co vypadá více jako stará striptýzová show. Chce, aby Ivy Lynn (Megan Hilty), aby zpívala píseň jako striptérka. Ivy, která slyšela nějaké drby ohledně špatných věcí, které se staly v její minulosti, se bojí čehokoliv, co by ji mohlo ukázat ve špatném světle. Nakonec s představením ale souhlasí a zpívá \"Grin and Bear It\". Julia stihne dorazit na poslední píseň a společně s Tomem zpívá \"The Right Regrets\". Poté se obejmou a řeknou, že litují toho, že jejich partnerství končí a že je jim líto jejich společných bojů. Julia se ptá, jestli je opravdu nutné rušit jejich partnerství, když spolu pracují už 11 let. Tom ji řekne, že možná právě proto to musí skončit.\n\nJimmy chce více pomoci s \"Hit Listem\", ale Julia mu řekla, že byla pouze poradkyní a pomáhala jim s převodem muzikálu na Broadway, ale teď musí být loajální a pracovat opět \"Bombshell\". Jimmyho to rozladí, ale řekne jí, že tomu rozumí.\n\nKaren a Ivy na sebe narazí na ulici a chovají se k sobě přátelsky. Ivy gratuluje Karen, že je nyní na Broadwayi. Ivy poté navrhuje, že když nyní buje kampaň pro ceny Tony, neměly by si vzájemně jít po krku. Karen souhlasí.\n\nAna, Derek a Karen jsou v baru a Derek jim řekne, že producentovi Jerrymu Randovi (Michael Cristofer) se Daisyino ztvárnění Divy líbilo a chce, aby v této roli zůstala. Derek je ohledně toho nešťastný, ale cítí, že mu nic jiného nezbývá. Ana, která je naštvaná ohledně ztráty své práce, zastavuje Ivy a ptá se jí, jestli ztratila dříve roli v \"Bombshell\", když přestala spát s Derekem. Ivy se zlobí, že to Karen řekla Aně a konfrontuje Karen ohledně toho. Karen řekne Ivy, že se jí nesnaží ponížit, ale řekla to Aně, protože jsou kamarádky a stejně to už každý věděl. Ivy odsekne, že jedinou lepší věcí než vyhrát Tony by bylo porazit Karen; ta to nehodlá poslouchat a odchází. Ivy potom zazvoní telefon, ozve se její lékař a oznámí jí, že je těhotná.\n\n"}
{"id": "908156", "url": "https://cs.wikipedia.org/wiki?curid=908156", "title": "Speciální kraj", "text": "Speciální kraj\n\nSpeciální kraje (, doslova „vojenské“) byly historické správní celky v některých čínských státech v 10.–14. století. Zřizovala je vláda říše Sung v vojensky důležitých oblastech. Přetrvaly i v říši Jüan.\n\nSpeciální kraje \"ťün\" (doslova „vojenské“) zakládala sungská vláda ve strategicky významných oblastech s velkými vojenskými posádkami, Byly jedním ze čtyř správních útvarů střední úrovně sungské administrativy vedle krajů \"čou\", prefektur \"fu\" a výrobních prefektur \"ťien\". Jejich počet dosahoval zhruba 45, přičemž celkově bylo útvarů střední úrovně přes 300. \n\nMěly menší rozsah než běžné kraje, skládaly se jen ze dvou až tří okresů. Administrativu speciálního kraje zpravidla vedl pověřený správce sídelního okresu. Zachovány byly i v říši Jüan.\n"}
{"id": "908159", "url": "https://cs.wikipedia.org/wiki?curid=908159", "title": "Čínské prefektury", "text": "Čínské prefektury\n\nČínské prefektury () byly historické správní celky v čínských státech od 7. do 20. století. Poprvé byly zavedeny v říši Tchang jako správní jednotka střední úrovně spravující velká města a důležité oblasti. Přetrvaly i v následujících říších, v období pěti dynastií, Sung a Jüan. V říši Ming se staly základní administrativní jednotkou střední úrovně, stejné postavení si zachovaly i v říši Čching.\n\nJako prefektury jsou občas označovány i další historické celky na úrovni prefektur \"fu\", např. kraje \"čou\". Při popisu členění Čínské lidové republiky jsou jako prefektury překládány nadokresní celky \"ti-čchü\" () a analogicky i některé další celky na stejné úrovni, totiž autonomní prefektury \"c’-č’-čou\" a městské prefektury \"ti-ťi-š’\".\n\nPrefektury \"fu\" vnikly v říši Tchang jako administrativní celky spravující hlavní město a další důležitá města. Skládaly se z několika okresů. Měly vyšší postavení než běžné kraje \"čou\". Vedl je prefekt \"mu\" (, doslova „pastýř“). Mnohdy byl do čela prefektury jmenován člen císařského rodu, ten však svou funkci obvykle nevykonával, prefekturu pak řídil pověřenec \"fu-jin\" ().\n\nV administrativě říše Sung patřily prefektury \"fu\" mezi čtyři druhy správních útvarů střední úrovně vedle krajů \"čou\", speciálních krajů \"ťün\" a výrobních prefektur \"ťien\". Teoreticky je vedl prefekt \"fu-jin\", obvykle stál v jejich čele pověřený správce, jehož titul zněl například u prefektury Kchaj-feng \"č’ Kchaj-feng-fu š’\", „pověřen (\"č’\", 知) záležitostmi (\"š’\", 事) prefektury Kchaj-feng“, neformálně byl zkracován na \"č’-fu\" (). Zprvu bylo prefektur osm, později třináct. Celkově bylo útvarů střední úrovně přes 300. Analogické postavení měly prefektury \"fu\" v říši Jüan, podléhaly jim nižší správní jednotky, kraje \"čou\" a okresy.\n\nV administrativě říše Ming byly prefektury vyšší jednotkou střední úrovně. Skládaly se z krajů (či podprefektur) \"čou\" a přímo podřízených okresů. Koncem mingského období existovalo 159 prefektur, 240 krajů a 1144 okresů, jejich počet se však průběžně měnil, v závislosti na růstu a přesunech populace. V čele prefektur stál prefekt \"č’-fu\" hlavní čtvrté hodnosti, prefektury hlavních měst však řídil prefekturní guvernér \"fu-jin\" s hlavní třetí hodností. Podléhali provinčním úřadům, měli však právo přímo komunikovat s ústřední vládou.\n\nAnalogicky v administrativě říše Čching fungovaly prefektury na střední úrovni státní správy, podřízeny provinciím a nadřazeny okresům, případně krajům. Řídil je prefekt \"č’-fu\", resp. v případě hlavních měst guvernér \"fu-jin\".\n"}
{"id": "908160", "url": "https://cs.wikipedia.org/wiki?curid=908160", "title": "Výrobní prefektura", "text": "Výrobní prefektura\n\nVýrobní prefektury () byly historické správní celky v některých čínských státech v 10.–14. století. Zřizovala je vláda říše Sung v ekonomicky důležitých oblastech s důležitým průmyslem nebo těžbou. Přetrvaly i v říši Jüan.\n\nVýrobní prefektury \"ťien\" zakládala vláda říše Sung ve zvláště hospodářsky důležitých oblastech, významných svými doly, výrobou soli apod. Byly jedním ze čtyř správních útvarů střední úrovně sungské administrativy vedle krajů \"čou\", prefektur \"fu\" a speciálních krajů \"ťün\".\n\nV jejich čele stál pověřený správce \"č’-ťien\" (, jeho plný titul zněl \"č’\" [název prefektury]-\"ťien š’\"). Skládaly se z několika okresů, kontrolovány byly úředníky fiskálních okruhů \"lu\"; měly však přímé spojení s centrální vládou. \n\nZachovány byly i v říši Jüan.\n"}
{"id": "908164", "url": "https://cs.wikipedia.org/wiki?curid=908164", "title": "Cohutta", "text": "Cohutta\n\nCohutta je město v Whitfield County, v Georgii, ve Spojených státech amerických. V roce 2011 žilo ve městě 663 obyvatel.\nPodle sčítání lidí v roce 2000 žilo ve městě 582 obyvatel, 222 domácností a 170 rodin. V roce 2011 žilo ve městě 312 mužů (47,2%), a 351 žen (52,8%). Průměrný věk obyvatele je 41 let.\n"}
{"id": "908167", "url": "https://cs.wikipedia.org/wiki?curid=908167", "title": "Colbert (Georgie)", "text": "Colbert (Georgie)\n\nColbert je město v Madison County, v Georgii, ve Spojených státech amerických. V roce 2011 žilo ve městě 591 obyvatel.\nPodle sčítání lidí v roce 2000 žilo ve městě 488 obyvatel, 204 domácností a 136 rodin. V roce 2011 žilo ve městě 282 mužů (47,8 %), a 309 žen (52,2 %). Průměrný věk obyvatele je 40 let.\n"}
{"id": "908168", "url": "https://cs.wikipedia.org/wiki?curid=908168", "title": "BLAST", "text": "BLAST\n\nBLAST (Basic Local Alignment Search Tool) je algoritmus používaný v bioinformatice za účelem srovnávání primárních sekvenčních informací, například nukleotidů DNA z různých sekvencí nebo sekvencí aminokyselin z různých proteinů. BLAST umožňuje srovnání dotazované (zadávané) sekvence se sekvencemi v databázi a zároveň rozpoznání obdobných sekvencí nad definovanou hranicí podobnosti. BLAST jako program navrhli Stephen Altschul, Warren Gish, Webb Miller, Eugene Myers, and David J. Lipman z NIH (National Institutes of Health) v USA a publikovali v Journal of Molecular Biology v roce 1990.\n\nBLAST pro svůj průběh vyžaduje dotazovanou sekvenci (kterou hledáme) a cílovou sekvenci nebo sekvenční databázi (ve které hledáme, proti které hledáme). BLAST hledá subsekvence v databázi, které jsou podobné subsekvenci dotazované, přičemž v typickém případě je dotazovaná sekvence mnohem menší než databáze. Jednou z hlavních myšlenek BLASTu je, že statisticky signifikantní alignment obsahuje tzv. high-scoring segment páry (HSP). Tyto alignmenty (přiřazení) mezi dotazovanou sekvencí a sekvencemi v databázi vyhledává pomocí heuristických přístupů blízkým přesnějšímu algoritmu Smith-Waterman, který je ovšem pro prohledávání velkých genomových databází příliš pomalý. Více než padesátkrát rychlejší heuristický přístup dává spolu se stále ještě relativně dobrou přesností programům založených na BLAST velkou výhodu. \n\nBLAST provádí sekvenční alignment v několika krocích. Nejdříve jsou z dotazované sekvence odfiltrovány low-complexity regions a repetice, které by mohly negativně ovlivnit nalezení signifikantních sekvencí v databázi. Následně vzniká k-písmenný seznam úseků z dotazované sekvence, kdy k označuje délku úseku a je obvykle pro proteinové sekvence k=3, pro DNA sekvence k=11. Tyto úseky jsou pak postupně přiřazovány, jak je vidět na obr. 1. Tento seznam tedy obsahuje všechny možné varianty úseků dotazované sekvence a tyto úseky následně hledáme v databázi. Zda úsek odpovídá databázi je hodnoceno pomocí skórující (substituční) matrix, která přiřazuje skóre (\"body\") pro jednotlivé kombinace v páru, přičemž je úsek hodnocen jako odpovídající, pokud přesáhne předem definovanou prahovou hodnotu (threshold). Nejlépe odpovídající úseky jsou pak označovány jako high-scoring páry (HSP). V dalším kroku je pak alignment za užití stále stejné skórující matrix rozšířen na obě strany až do té doby, než skóre přestane dosahovat prahové hodnoty, tedy dokud celkový součet skóre high-scoring párů HSP nezačne klesat.\nJedním z následných vylepšení BLASTu je pak možnost alignmentu zahrnujícího mezery (gaps), kde je úsek s nejvyšším skóre oboustranně rozšiřován pomocí metod dynamického programování\n\nBLAST i FASTA algoritmy v bioinformatice používají metodu heuristického hledání pro rychlý párový sekvenční alignment, hledající krátké úseky identických nebo vysoce podobných záznamů ve dvou sekvencích. Není zaručeno nalezení nejlepšího (optimálního) alignmentu nebo skutečných homologů, ovšem metody jsou 50×-100× rychlejší než dynamické programování. BLAST je díky hledání pouze vysoce signifikantních záznamů v sekvencích časově efektivnější než FASTA, přičemž citlivost je srovnatelná.\n\nBLAST program je možné spustit dvěma způsoby a sice, stáhnout jako \"blastall\" a spustit jako nástroj příkazového řádku nebo používat přístupem přes web. Webový server BLASTu provozovaný NCBI umožňuje komukoliv s webovým prohlížečem prohledávat databáze, které obsahují většinu osekvenovaných organismů. BLAST program je založen jako open-source, čímž dává možnost modifikace programového kódu, díky čemuž vzniklo několik BLASTových vylepšení. \nBLAST je skupina programů, které jsou používány v závislosti na cíli hledání a vstupních datech. Tyto verze se liší v zadávaných vstupních datech, prohledávaných databázích a ve vlastním srovnávání.\n\nNukleotid-nukleotid BLAST (blastn)\n\nProgram vrací k zadané dotazované sekvenci DNA nejvíce podobné sekvence DNA z databáze DNA vybrané uživatelem. \nProtein-protein BLAST (blastp)\n\nProgram vrací k zadané dotazované proteinové sekvenci nejvíce podobné proteinové sekence z databáze proteinů vybrané uživatelem. \n\nPosition-Specific Iterative BLAST (PSI-BLAST, blastpgp)\n\nProgram používaný k hledání vzdáleně příbuzných proteinů. Nejdříve je vytvořen seznam blízce příbuzných proteinů, které jsou následně zkombinovány jako obecná \"profilová\" sekvence shrnující signifikantní znaky těchto sekvencí. Tato sekvence je poté srovnávána s databází, přičemž je nalezeno velké množství proteinů. Tyto proteiny jsou opět použity pro vytvoření \"profilové\" sekvence a celý proces se opakuje. Při hledání proteinů má PSI-BLAST vyšší citlivost zachycení příbuzných proteinů, neboť je schopen najít i vzdálené evoluční vztahy. \n\nNucleotide 6-frame translation-protein (blastx)\nProgram porovnává 6-rámcové abstraktní translační produkty dotazované sekvence nukleotidů (obě vlákna) s proteinovou sekvenční databází. \n\nNucleotide 6-frame translation-nucleotide 6-frame translation (tblastx)\nNejpomalejší z programů BLASTu překládá dotazovanou nukleotidovou sekvenci do všech šesti možných čtecích rámců a srovnává ji s 6 rámcovou translací v nukleotidové sekvenční databázi. TBLASTX se takto pokouší nalézt velmi vzdálené vztahy mezi nukleotidovými sekvencemi. \n\nProtein-nucleotide 6-frame translation (tblastn)\n\nProgram porovnává dotazovanou sekvenci proteinu se všemi šesti čtecími rámci v databázi sekvence nukleotidů. \nVelký počet dotazovaných sekvencí – Large numbers of query sequences (megablast)\nPři porovnávání velkého počtu dotazovaných sekvencí pomocí BLASTu přes příkazový řádek je \"megablast\" mnohem rychlejší než několikanásobné spuštění BLASTu. Megablast zřetězí několik vstupních sekvencí dohromady ještě před prohledáváním databáze a následně analyzuje výsledky vyhledávání pro získání jednotlivých alignmentů a statistických hodnot.\n\nBLAST je možné využít pro řadu procesů mezi něž patří například identifikace druhů, lokalizace domén, stanovování fylogeneze a DNA mapování či porovnávání.\n\nIdentifikace druhů\n\nS použitím BLASTu je možná identifikace pravděpodobnosti identity druhu a/nebo nalezení druhů homologních, čehož se využívá například při práci s DNA neznámých druhů. \n\nLokalizace domén\n\nMožnost lokalizace známých domén v sekvenci proteinu. \nStanovení fylogeneze\n\nZa pomoci BLAST web-stránky je možné sestavit z výsledků BLASTu fylogenetický strom. Ovšem fylogeneze založená pouze na BLAST samotném je méně spolehlivá než další výpočetní fylogenetické metody, je proto vhodná pouze pro prvotní analýzu. \n\nDNA mapování\n\nPři práci se známými druhy, kdy dotazujeme sekvenci genu s neznámou lokalizací může BLAST porovnat pozice dotazovaných sekvencí na chromozomu s relevantními sekvencemi v databázi (databázích). \n\nSrovnávání\n\nPři práci s geny může BLAST lokalizovat společné geny ve dvou příbuzných druzích, což může být použito pro mapování anotací z jednoho organismu pro další. \n"}
{"id": "908169", "url": "https://cs.wikipedia.org/wiki?curid=908169", "title": "Káhirsko-dakarská dálnice", "text": "Káhirsko-dakarská dálnice\n\nKáhirsko-dakarská dálnice (anglicky \"Cairo-Dakar Highway\") je dálnice v Africe, vedoucí z Káhiry do Dakaru podél pobřeží Středozemního moře a Atlantského oceánu. Její délka je 8 636 kilometrů. S výjimkou krátkého úseku blízko západosaharsko-mauretánské hranice má pevný povrch. V současné době není možné dálnicí projet v celé její délce, protože alžírsko-marocká hranice je od roku 1994 uzavřená.\n"}
{"id": "908170", "url": "https://cs.wikipedia.org/wiki?curid=908170", "title": "Transsaharská dálnice", "text": "Transsaharská dálnice\n\nTranssaharská dálnice (anglicky \"Trans-Sahara Highway\", francouzsky \"Route transsaharienne\") je název dálnice v Africe, spojující Alžír s Lagosem a protínající Saharu. S výjimkou krátkého úseku u alžírsko-nigerské hranice má pevný povrch. Její délka je okolo 4 500 kilometrů.\n"}
{"id": "908171", "url": "https://cs.wikipedia.org/wiki?curid=908171", "title": "Prapor Meč", "text": "Prapor Meč\n\nPrapor Meč (hebrejsky \"גדוד חרב\") je prapor Izraelských obranných sil. Je složen z nežidovských Izraelců, především Drúzů a Čerkesů. Současný název dostal v roce 1987, původně se jmenoval „\"Jednotka 300\"“. Byl zformován v létě 1948 z drúzských dezertérů z Arabské osvobozenecké armády a malého počtu beduínů a Čerkesů.\n"}
{"id": "908173", "url": "https://cs.wikipedia.org/wiki?curid=908173", "title": "Clouds Hill", "text": "Clouds Hill\n\nClouds Hill je chata v jihozápadní Anglii, blízko Warehamu. Jde o bývalé obydlí Lawrence z Arábie, dnes jeho muzeum. Lawrence z Arábie si chatu pronajal v roce 1923 a v roce 1925 ji zakoupil. Po jeho smrti chatu v roce 1936 daroval jeho dědic, bratr Arnold Walter Lawrence, National Trustu, který ji stále spravuje.\n"}
{"id": "908174", "url": "https://cs.wikipedia.org/wiki?curid=908174", "title": "Česká národní fotbalová liga 1987/88", "text": "Česká národní fotbalová liga 1987/88\n\nV soubojích 19. ročníku České národní fotbalové ligy 1987/88 se utkalo 16 týmů dvoukolovým systémem podzim - jaro.\n\nZdroj: \n\nVáclav Lavička (24/0),\nJaromír Šticha (4/0) -\nKamil Bárta (9/0),\nMilan Forman (25/1),\nJan Homola (27/11),\nPetr Hudec (5/0),\nJaroslav Jeřábek (63/0),\nBohuslav Kalabus (22/0),\nVáclav Koc (9/1),\nLuděk Kopřiva (23/0),\nJosef Kovačič (22/5),\nPavel Krs (18/0),\nEduard Kubata (19/2),\nPavel Mejdr (5/0),\nReinhard Nicklas (10/0),\nMiloslav Paul (21/2),\nPetr Plass (1/0),\nVladimír Puhlovský (10/0),\nAntonín Rosa (10/2),\nJiří Sloup (27/3),\nDaniel Šmejkal (1/1),\nLuboš Urban (14/3),\nMiroslav Vaňous (24/6),\nVladimír Vašák (26/3) -\ntrenér Václav Rys, od 1. 10. 1987 Zdeněk Michálek\n\nRadek Rabušic (13/0),\nRoman Švec (1/0),\nZdeněk Tulis (14/0) –\nJosef Andrýsek (7/0),\nJiří Bělohlávek (4/0),\nPetr Čuhel (23/2),\nPavel Dobeš (11/0),\nLudevít Grmela (10/1),\nRostislav Halkoci (22/5),\nMichal Hošťálek (1/0),\nJaroslav Jakub (10/2),\nJan Klíma (4/0),\nRoman Kukleta (25/20),\nPetr Maléř (20/2),\nVladimír Michal (24/0),\nJaromír Navrátil (24/1),\nĽubomír Nosický (2/0),\nStanislav Schwarz (27/4),\nPravoslav Sukač (20/1),\nVladimír Šeďa (22/2),\nMartin Šustáček (26/1),\nMartin Váňa (17/1),\nJiří Zamazal (9/1),\nLibor Zelníček (27/11) –\ntrenér Petr Pálka\n\nPetr Sostřonek (28/0/10) -\nKvětoslav Babič (3/0),\nRadim Černoch (11/1),\nDalibor Damek (5/0),\nZdeněk Ďuriš (7/0),\nMiroslav Elko (16/1),\nLumír Havránek (12/4),\nIvan Heník (1/1),\nJiří Hořínek (22/1),\nIgor Juroš (6/0),\nZdeněk Klepáč (24/0),\nRadomír Liberda (4/0),\nMilan Lišaník (10/0),\nJozef Marchevský (27/3),\nPetr Ondrušík (26/3),\nKarel Orel (28/5),\nTanas Papadopulos (22/0),\nPavel Plucnar (7/0),\nŠtefan Rigó (8/0),\nRadek Sobotík (7/0),\nMiroslav Stanko (13/2),\nZdeněk Šajtar (17/2),\nJaroslav Šišma (27/13),\nJozef Vančo (7/2),\nLadislav Zaduban (18/0) -\ntrenér Erich Cviertna\n\nMilan Hluštík (14/0),\nPetr Skála (15/0) -\nJiří Anderle (20/1),\nPetr Čermák (23/3),\nMiroslav Čížek (7/0),\nMiroslav Franěk (13/1),\nMiroslav Hermer (10/0),\nJaroslav Holý (28/0),\nJosef Jodl (5/1),\nJiří Jurásek (14/1),\nPavel Kalina (6/0),\nMiroslav Kamiš (9/1),\nFrantišek Kodras (8/0),\nLibor Koller (3/0),\nDušan Kuba (4/1),\nKarel Kuba (25/1),\nZbyněk Lerch (1/0),\nRadovan Loužecký (25/0),\nJiří Nesvačil (25/3),\nJiří Orlíček (18/0),\nMilan Pálkovič (5/1),\nJaroslav Passler (11/0),\nFrantišek Pour (3/0),\nJiří Povišer (4/0),\nJan Sanytrník (3/0),\nZdeněk Trněný (1/0),\nZdeněk Urban (21/10),\nMartin Wohlgemuth (4/0),\nJosef Zayml (7/1) -\ntrenér Jan Molkup, od 1. 1. 1988 Jiří Nevrlý\n\nRadomír Kusák (9/0),\nAlois Máčala (1/0),\nFrantišek Ondrůšek (18/0) -\nJiří Adamkovič (25/2),\nJiří Balažík (1/0),\nRobert Balušek (27/2),\nRudolf Čelůstka (21/0),\nPetr Červenka (2/0),\nVladislav Ďurďa (9/1),\nTomáš Fidra (23/4),\nZdeněk Fries (22/1),\nLudevít Grmela (13/1),\nMilan Hájek (1/0),\nMichal Horňák (15/1),\nVlastimil Hrubčík (17/1),\nPetr Klhůfek (26/4),\nJan Kouřil (24/4),\nJan Křapa (26/2),\nDalibor Kučera (27/2),\nLadislav Minář (13/0),\nJosef Pospíšil (9/0),\nFrantišek Rolinc (21/2),\nVladislav Straka (8/0) -\ntrenér Igor Štefanko\n\nPetr Hejníček (1/0),\nZdeněk Jánoš (13/0),\nPavel Srniček (14/0) -\nDžimis Bekakis (1/0),\nNorbert Csoknai (11/0),\nZdeněk Ďuriš (16/5),\nĽubomír Faktor (22/5),\nRoman Hanus (2/0),\nRadomír Chýlek (26/1),\nPavel Jeřábek (25/0),\nRoman Kaizar (23/4),\nTomáš Kamrád (16/1),\nPetr Krautwurst (11/3),\nTomáš Krejčík (12/4),\nOndrej Krištofík (22/0),\nLadislav Lakatoš (24/0),\nZdeněk Menoušek (9/1),\nKamil Papuga (1/0),\nRoman Pavelka (20/2),\nPavel Pěnička (22/4),\nRostislav Prokop (21/0),\nRoland Rusňák (16/0),\nMarián Skalka (19/1),\nĽudovít Sklenský (9/2),\nJozef Stuň (6/0) -\ntrenér Jindřich Dejmal\n\nJosef Kružberský (4/0),\nJiří Lindovský (24/0) -\nJan Baránek (11/1),\nMiroslav Bedrich (27/7),\nJosef Bomba (12/1),\nIvo Farský (8/0),\nPetr Fojtík (18/2),\nAndrej Gánovský (9/0),\nPavel Hadaščok (15/0),\nJan Hruška (18/3),\nJosef Kašný (15/0),\nMartin Komárek (16/5),\nMiroslav Kořistka (21/0),\nDaniel Kuzník (1/0),\nJindřich Pardy (24/6),\nMiroslav Pekárek (20/0),\nPavel Poštulka (23/2),\nRadomír Prasek (5/2),\nJaroslav Samson (2/0),\nPetr Swiech (8/0),\nJan Vožník (5/1),\nKamil Vrba (12/0),\nVítězslav Vystrk (18/1),\nJiří Zamazal (10/1),\nIvan Zimmermann (23/0) -\ntrenér Alois Sommer\n\nJiří Jurčík (2/0),\nJan Laslop (9/0),\nIvan Žiak (17/0) -\nLibor Antoš (26/4),\nMiroslav Čopjak (4/0),\nStanislav Gross (23/0),\nRoman Hanus (11/2),\nVáclav Hanyáš (28/1),\nJiří Jurásek (14/1),\nJiří Jurča (6/1),\nZdeněk Malcharek (6/1),\nDušan Martiník (2/0),\nMartin Matuštík (2/0),\nZdeněk Menoušek (6/1),\nRoman Novák (17/1),\nRudolf Pyško (23/2),\nPetr Samec (22/4),\nFrantišek Schneider (22/2),\nBřetislav Sikora (10/0),\nStanislav Skříček (27/1),\nJiří Směták (15/0),\nBronislav Šimša (17/3),\nMilan Škrabák (4/0),\nZdeněk Šreiner (8/4),\nDušan Šrubař (22/0),\nPavel Vrba (12/1) -\ntrenér Josef Kolečko\n\nJozef Michálek (20/0),\nDalibor Valčík (8/0) -\nVladimír Bartoň (25/1),\nJiří Běleš (19/2),\nVladimír Biras (1/0),\nVáclav Cahyna (22/0),\nPetr Dukát (6/0),\nJosef Hamšík (13/0),\nMilan Hanko (6/0),\nRoman Holík (1/0),\nJaroslav Irovský (23/0),\nPetr Ježek (22/7),\nLadislav Kučerňák (20/1),\nLuděk Lošťák (1/0),\nFrantišek Mikulička (16/4),\nMiroslav Pavlech (2/0),\nPetr Pinkas (10/1),\nPetr Podaný (14/0),\nPavol Poruban (23/5),\nLadislav Soviš (23/2),\nJozef Stipanitz (24/4),\nRoman Svozil (19/0),\nVladimír Šuranský (16/0),\nJozef Vančo (6/0) -\ntrenér Antonín Juran, od 1. 10. 1987 Miroslav Polášek\n\nMilan Sova (28/0/9) -\nMilan Havlík (24/1),\nJaroslav Holan (2/0),\nMartin Horský (1/0),\nRadek Hůrka (22/1),\nJiří Jelínek (2/0),\nVáclav Kasl (22/1),\nZdeněk Kořínek (25/1),\nJaromír Kubín (6/0),\nPetr Nový (20/2),\nMiroslav Pavlov (14/1),\nJiří Pinkas (4/0),\nJan Pitel (16/4),\nJosef Raška (26/7),\nVladimír Sadílek (26/3),\nZdeněk Slowik (16/0),\nKarel Svoboda (26/1),\nPavel Svoboda (2/0),\nMiloslav Šebek (22/0),\nVladimír Valenta (4/0),\nVlastimil Větrovec (5/0),\nJiří Weitz (20/3) -\ntrenér Alfons Skokan\n\nJosef Ehrenberger (23/0),\nRadim Straka (5/0) -\nPavel Adam (4/0),\nJaroslav Barvíř (12/1),\nMilan Boháč (28/6),\nPavel Borovec (10/1),\nBohumír Hart (2/0),\nJiří Holakovský (10/0),\nPavel Janáček (6/1),\nMilan Kalíšek (25/1),\nPavel Kočí (4/0),\nJiří Kříž (26/1),\nVáclav Migas ml. (2/1),\nVítězslav Mojžíš (13/1),\nMilan Pechanec (23/2),\nJosef Pechr (24/0),\nPetr Pohnán (16/0),\nLadislav Poupa (18/2),\nLadislav Prostecký (11/1),\nJaroslav Rybák (25/1),\nLadislav Sedláček (19/2),\nJosef Vinš (13/2),\nMilan Zahrádka (22/0),\nTomáš Zapletal (1/0) -\ntrenér Milan Kollár\n\nPetr Kobr (2/0),\nAntonín Kudláček (3/0),\nRadek Suchý (25/0) –\nJaroslav Anděl (2/0),\nLuboš Bárta (18/3),\nPetr Bulíř (11/3),\nZdeněk Cmunt (25/2),\nMiroslav Černý (19/4),\nPavel Havel (5/0),\nPetr Hudec (13/0),\nVladimír Jeníček (8/0),\nPavel Jirouš (24/2),\nMilan Kneys (13/1),\nJiří Komárek (6/0),\nPetr Komárek (9/0),\nJaroslav Ličík (1/0),\nPetr Myslivec (26/2),\nTomáš Nosek (1/0),\nMiloš Novotný (8/0),\nLadislav Pavlík (1/0),\nJosef Petřík (21/5),\nMartin Pěnička (9/1),\nZdeněk Schovánek (16/0),\nJiří Sochor (26/5),\nJaroslav Staněk (1/0),\nJiří Šidák (8/0),\nPetr Šísler (23/4)\nStanislav Trojan (19/1) –\ntrenér František Gerhát\n\nLadislav Macho (27/0),\nMilan Švec (1/0) -\nJan Bakoš (1/0),\nZdeněk Brejcha (14/1),\nMiroslav Držmíšek (24/9),\nAlois Halaška (26/3),\nJosef Houdek (14/0),\nVáclav Hybš (6/0),\nJiří Chalupa (1/0),\nPetr Chvastek (1/0),\nJiří Kadeřábek (4/0),\nPavel Klouček (12/1),\nJan Komůrka (22/4),\nJiří Kotek (24/0),\nZdeněk Krupka (10/0),\nJaroslav Marčík (10/3),\nPavel Medynský (18/1),\nVáclav Migas ml. (5/0),\nFrantišek Mysliveček (8/1),\nMartin Prchal (26/0),\nLuděk Revenda (11/1),\nJan Sanytrník (20/5),\nFrantišek Svoboda (2/0),\nJan Šubík (1/0),\nJan Švadlenka (22/2),\nMilan Vinopal (27/1),\nKarel Zajac (13/0) -\ntrenér Karel Přenosil\n\nVladimír Počta (12/0),\nMilan Švec (14/0),\nZdeněk Zacharda (2/0) -\nJindřich Bureš (27/0),\nVlastimil Calta (13/6),\nJosef Csaplár (6/0),\nJaroslav Čaban (1/0),\nJiří Černý (23/2),\nPavel Fasner (16/3),\nFrantišek Franke (23/0),\nJan Geleta (15/1),\nLadislav Hladík (8/0),\nStanislav Hoffman (13/1),\nMarián Chlad (25/7),\nMiroslav Janota (1/0),\nLuděk Jánský (22/4),\nPetr Jičínský (11/0),\nPavel Kareš (13/0)\nPetr Němec (11/0),\nTibor Notin (22/2),\nJiří Novák (9/1),\nPetr Nový (1/0),\nLuboš Polák (1/0),\nJaroslav Sláma (1/0),\nJaroslav Uličný (19/1),\nMilan Vízek (14/2),\nZbyněk Záveský (16/1),\nPetr Zuskin (5/0) -\ntrenér František Cerman\n\nVáclav Kožíšek (15/0),\nLadislav Mikeš (13/0) -\nVratislav Brabenec (22/1),\nMilan Bubla (14/0),\nVáclav Budka (23/3),\nPavel Caitaml (2/0),\nPavel Čapoun (13/0),\nJiří Douda (27/5),\nJiří Drudík (1/0),\nRudolf Ferenc (17/1),\nPetr Hejduk (2/0),\nTomáš Heřman (4/0),\nJan Hrubeš (16/2),\nMiroslav Kodaj (1/0),\nStanislav Kovář (6/3),\nPetr Kubiš (11/2),\nLuboš Kudrlička (9/0),\nRoman Linda (27/5),\nVáclav Majer (4/0),\nJiří Maliga (21/0),\nZbyněk Michal (12/0),\nJosef Mikeš (13/0),\nJaroslav Müllner (21/1),\nPavel Plecitý (6/0),\nMartin Peterka (18/1),\nJiří Šumpík (24/0),\nKarel Weiss (2/0) -\ntrenér Jan Schmeiler, od 16. 11. 1987 Václav Rys, od 2. 2. 1988 Jan Kemko\n\n\n"}
{"id": "908176", "url": "https://cs.wikipedia.org/wiki?curid=908176", "title": "Archifoném", "text": "Archifoném\n\nArchifoném je termín z pocházející fonologie, jež je definován jako souhrn distinktivních rysů společných dvěma fonémům. Archifoném úzce souvisí s termínem \"neutralizace\" (viz níže), v jehož pozici reprezentuje jeden z obou členů opozice (viz níže) její archifoném (v češtině je na absolutním konci slov neutralizovatelný protiklad neznělých a znělých konsonantů t:d neutralizačním postavením).\n\nFonologická opozice představuje zvukový protiklad, který může měnit význam dvou slov daného jazyka. Dle rozsahu distinktivní platnosti máme opozice:\n\nS termínem archifoném úzce souvisí pojem \"neutralizace\". Podstatou fonologické neutralizace je to, že v určitém hláskovém postavení jsou fonologicky relevantní jen ty fonické vlastnosti, které jsou oběma členům daného protikladu společné. A tedy tam, kde dochází k neutralizaci, se tento objekt nazývá archifoném.\n\nPro snazší pochopení je lepší říci, že neutralizace představuje zrušení fonologického protikladu v určitých kontextech. Jedná se o odstranění jednoho nebo více fonologických příznaků. Archifoném se tedy vyskytuje na místě neutralizace (v češtině např. na konci slova – to je archifonémová pozice). V rámci neutralizace si musíme ujasnit tři typy pojmů:\n\nV případě, že se určitý foném účastní více korelací, spojují se všechny fonémy zúčastněné ve stejných korelačních dvojicích do \"korelačních svazků\". \"Korelace znělosti\" spolu s \"korelací aspirační\": střec. b - p - ph, stind. p - ph - b - bh.\n\nMáme tři typy zástupce archifonému v postavení neutralizace:\n\nOba členy se v protikladu zastupují tak, že jeden člen jej zastupuje v určité části neutralizačního postavení, druhý ve zbývající části tohoto postavení - jedná se tedy o ekvipolentní opozici. Příkladem budiž němčina, kde opozice \"s : š\" je neutralizována před souhláskami. Na začátku kořene se objevuje š, uvnitř a na konci kořene s.\n\n"}
{"id": "908177", "url": "https://cs.wikipedia.org/wiki?curid=908177", "title": "College Park (Georgie)", "text": "College Park (Georgie)\n\nCollege Park je město v Fulton County, v Georgii, ve Spojených státech amerických. V roce 2011 žilo ve městě 14015 obyvatel.\nPodle sčítání lidí v roce 2000 žilo ve městě 20382 obyvatel, 7810 domácností a 4600 rodin. V roce 2011 žilo ve městě 6628 mužů (47,3%), a 7387 žen (52,7%). Průměrný věk obyvatele je 31 let.\n"}
{"id": "908179", "url": "https://cs.wikipedia.org/wiki?curid=908179", "title": "Collins (Georgie)", "text": "Collins (Georgie)\n\nCollins je město v Tattnall County, v Georgii, ve Spojených státech amerických. V roce 2011 žilo ve městě 587 obyvatel.\nPodle sčítání lidí v roce 2000 žilo ve městě 528 obyvatel, 237 domácností a 141 rodin. V roce 2011 žilo ve městě 268 mužů (45,7%), a 319 žen (54,3%). Průměrný věk obyvatele je 36 let.\n"}
{"id": "908184", "url": "https://cs.wikipedia.org/wiki?curid=908184", "title": "Colquitt (Georgie)", "text": "Colquitt (Georgie)\n\nColquitt je město v Miller County, v Georgii, ve Spojených státech amerických. V roce 2011 žilo ve městě 1997 obyvatel.\nPodle sčítání lidí v roce 2000 žilo ve městě 1939 obyvatel, 772 domácností a 501 rodin. V roce 2011 žilo ve městě 889 mužů (44,5%), a 1108 žen (55,5%). Průměrný věk obyvatele je 40 let.\n"}
{"id": "908187", "url": "https://cs.wikipedia.org/wiki?curid=908187", "title": "Česká národní fotbalová liga 1986/87", "text": "Česká národní fotbalová liga 1986/87\n\nV soubojích 18. ročníku České národní fotbalové ligy 1986/87 se utkalo 16 týmů dvoukolovým systémem podzim - jaro.\n\nZdroj: \nPoznámky:\n\nLuděk Jelínek (7/0),\nZdeněk Votruba (23/0) -\nPavel Bergman (14/2),\nJiří Časko (19/1),\nMichal Čermák (5/0),\nPavel Černý (28/23),\nJindřich Doubek (2/0),\nRadomír Hrubý (10/1),\nAleš Javůrek (7/0),\nPetr Jirásko (12/4),\nJiří Klička (9/0),\nVáclav Kotal (29/10),\nRostislav Macháček (29/0),\nMiloš Marek (4/0),\nPavel Matějka (12/0),\nMiloš Mejtský (30/7),\nVladimír Mráz (27/0),\nRichard Polák (27/1),\nJosef Pospíšil (13/1),\nJosef Ringel (21/1),\nPetr Silbernágl (8/0),\nMilan Ujec (6/0),\nTomáš Vosáhlo (19/0) -\ntrenér Milan Kollár, asistent Milan Šmarda\n\nRadek Rabušic (30/0/15) –\nJosef Andrýsek (9/0),\nPetr Bauman (15/1),\nPetr Čuhel (5/1),\nPavel Dobeš (25/1),\nLibor Došek (28/5),\nMartin Drábek (1/0),\nIvan Gábor (10/2),\nJiří Hajský (12/0),\nVladimír Huťka (14/0),\nJaroslav Jakub (13/1),\nZdeněk Jareš (11/1),\nJiří Jaroš (2/0),\nRóbert Kafka (11/1),\nStanislav Kluz (1/0),\nPavel Kobylka (22/0),\nRoman Kukleta (28/32),\nĽubomír Kulich (7/0),\nPetr Maléř (13/0),\nVladimír Michal (27/1),\nStanislav Schwarz (29/1),\nMiroslav Steinhauser (16/0),\nVladimír Šeďa (9/3),\nLambert Šmíd (10/2),\nPetr Vacenovský (13/2),\nLibor Zelníček (22/2) –\ntrenér Ivan Hrdlička, asistent Rudolf Skarka\n\nMiroslav Kutňák (1/0),\nJozef Michálek (13/0),\nDalibor Valčík (16/0) -\nPeter Ančic (19/0),\nVladimír Bartoň (27/0),\nJiří Běleš (3/1),\nVladimír Biras (11/0),\nJan Bula (7/0),\nVáclav Cahyna (11/1),\nPetr Dukát (11/0),\nMichal Dunda (1/0),\nDušan Griga (14/10),\nJosef Hamšík (16/2),\nZdeněk Charvát (1/0),\nMiroslav Chmela (15/9),\nTibor Chobot (23/3),\nJaroslav Irovský (29/3),\nPetr Ježek (28/14),\nPetr Kolařík (3/0),\nMiroslav Lapčík (20/1),\nLuděk Lošťák (24/3),\nFrantišek Mikulička (19/5),\nMiroslav Pavlech (11/0),\nPetr Pinkas (18/0),\nLadislav Soviš (11/3),\nJán Šimo (13/1),\nRadomír Vichtora (3/0) -\ntrenér Antonín Juran, asistent Miroslav Polášek\n\nPetr Mamula (13/0),\nPetr Sostřonek (17/0) -\nJiří Brumovský (4/0),\nZdeněk Cebula (2/1),\nDalibor Damek (16/0),\nZdeněk Ďuriš (27/8),\nMiroslav Elko (28/1),\nLumír Havránek (20/4),\nIvan Henik (10/1),\nZdeněk Klepáč (27/0),\nJaroslav Křiva (1/0),\nVlastimil Lach (10/1),\nRadomír Liberda (13/0),\nJozef Marchevský (27/4),\nMiroslav Onufer (28/7),\nKarel Orel (26/0),\nPavel Plucnar (2/0),\nJiří Skonah (1/0),\nRadek Sobotík (28/0),\nJaroslav Šišma (29/10),\nIgor Tušl (1/0),\nJozef Vančo (22/3),\nLadislav Zaduban (24/2) -\ntrenér Erich Cviertna, asistent Svatopluk Schäfer\n\nJosef Ehrenberger (11/0),\nPetr Mareš (3/0),\nMiroslav Stárek (5/0),\nRadim Straka (12/0) -\nJaroslav Barvíř (5/2),\nMilan Boháč (20/3),\nMartin Folprecht (13/0),\nJiří Holakovský (16/0),\nPavel Janáček (11/1),\nMichal Kalíšek (9/0),\nJaroslav Kotek (24/0),\nJiří Kříž (26/2),\nRoman Kudláček (6/2),\nRadovan Loužecký (14/3),\nVáclav Migas (2/0),\nVítězslav Mojžíš (20/6),\nJaromír Navrátil (27/2),\nMilan Pechanec (18/3),\nMilan Poupa (25/4),\nLadislav Prostecký (28/0),\nJaroslav Rybák (23/2),\nVladimír Sedláček (3/0),\nMilan Šíp (4/0),\nFrantišek Štambachr (15/0),\nRoman Veselý (12/4),\nMilan Zahrádka (25/0),\nTomáš Zapletal (1/1) -\ntrenér Josef Jebavý, asistent Jan Plachý\n\nJiří Lindovský (30/0/10) -\nMiroslav Bedrich (16/1),\nJosef Bomba (15/2),\nMilan Břenek (13/2),\nAndrej Gánovský (18/0),\nLadislav Gurecký (5/0),\nPavel Hadaščok (23/0),\nPavel Harazim (25/2),\nJan Hruška (15/4),\nMiroslav Josefus (2/0),\nTomáš Kamrád (7/0),\nJosef Kašný (14/1),\nJiří Knopp (23/0),\nMartin Komárek (29/2),\nLibor Pauliška (4/0),\nJindřich Pardy (29/5),\nMiroslav Pekárek (25/7),\nJosef Piwowarský (5/0),\nPavel Poštulka (15/1),\nPavel Rychtár (20/0),\nJan Vožník (8/0),\nVítězslav Vystrk (10/0),\nJiří Zamazal (9/0),\nIvan Zimmermann (20/1),\nLibor Žurek (1/0) -\ntrenér Alois Sommer, asistent Zdeněk Knopp\n\nAntonín Kudláček (26/0),\nRadek Suchý (4/0) -\nLuboš Bárta (27/7),\nZdeněk Cmunt (20/4),\nMiroslav Černý (11/0),\nJaromír Hartych (9/0),\nPavel Havel (4/0),\nPavel Jirouš (27/3),\nMilan Kneys (12/1),\nPetr Myslivec (27/1),\nMiloš Novotný (24/0),\nJosef Petřík (26/3),\nPavel Pěnička (7/2),\nMiroslav Pižl (1/0),\nPavel Podlipný (3/0),\nVladimír Samek (1/0),\nZdeněk Schovánek (25/2),\nJiří Sochor (25/5),\nJiří Šidák (24/1),\nPetr Šísler (29/2),\nJiří Štol (23/1),\nPetr Záleta (22/0) -\ntrenér František Gerhát\n\nKarel Křejčíř (1/0),\nRadomír Kusák (25/0),\nAlois Máčala (7/0) –\nJiří Adamkovič (27/0),\nIvan Blaha (8/0),\nRudolf Čelůstka (15/0),\nMichael Doležal (4/1),\nTomáš Fidra (13/3),\nZdeněk Fries (14/1),\nLudevít Grmela (23/5),\nMilan Hájek (18/0),\nOldřich Kegler (1/0),\nJan Kouřil (27/9),\nOldřich Kozubík (5/0),\nJan Křapa (27/0),\nDalibor Kučera (19/1),\nPetr Maléř (15/1),\nRadomír Novák (20/2),\nKarel Pěnička (28/1),\nAntonín Příkaský (6/0),\nLuboš Rábel (20/2),\nFrantišek Rolinc (25/4),\nVladislav Straka (14/0),\nStanislav Suský (6/0),\nJiří Šlahar (3/0),\nMiroslav Vybíral (13/0),\nMiroslav Vykopal (2/0) –\ntrenér Josef Kučera, od 1. 1. 1987 Zdeněk Školoudík, asistent Zdeněk Školoudík, od 1. 1. 1987 Viktor Doležal\n\nPetr Hejníček (4/0),\nPavel Srniček (11/0),\nJuraj Šimurka (16/0) -\nMarian Bedrich (18/2),\nDžimis Bekakis (24/0),\nJaroslav Derco (7/0),\nIvo Farský (30/1),\nDušan Fábry (25/8),\nRobert Gróff (1/0),\nLibor Fryč (23/3),\nRoman Hanus (14/0),\nRadomír Chýlek (15/4),\nJan Janošťák (10/0),\nPavel Jeřábek (11/1),\nRoman Kaizar (21/0),\nRené Kanive (1/0),\nJaroslav Kurej (7/1),\nLadislav Lakatoš (15/0),\nMiloslav Myslivec (3/0),\nFrantišek Mysliveček (14/2),\nIvan Panáč (29/5),\nVáclav Pěcháček (12/0),\nPavel Pěnička (22/7),\nRoman Pivarník (10/0),\nRostislav Prokop (9/0),\nMilan Rimanovský (6/1),\nJan Sanytrník (8/1),\nJiří Slabý (4/0),\nJaroslav Šimon (8/0),\nJozef Stuň (9/1) -\ntrenér Jaroslav Kozačka, od 8. 4. 1987 Jindřich Dejmal\n\nVladimír Počta (27/0),\nZdeněk Zacharda (4/0) -\nJindřich Bureš (29/0),\nVlastimil Calta (5/0),\nJaroslav Čaban (10/0),\nJiří Černý (24/1),\nMichal Eisner (4/0),\nKrzysztof Etmanowicz (4/0),\nPavel Fasner (13/1),\nFrantišek Franke (27/3),\nJan Geleta (24/8),\nPetr Háša (4/0),\nZdeněk Hrabák (2/0),\nMarián Chlad (4/0),\nLuděk Jánský (15/0),\nRoman Jurenka (1/0),\nZbyšek Klimpel (5/0),\nStanislav Koller (9/0),\nPavel Kouba (4/0),\nJiří Kramár (2/0),\nZdeněk Krupka (10/0),\nJiří Maliga (8/0),\nPetr Němec (14/0),\nJiří Novák (11/0),\nPetr Nový (16/1),\nJarosław Pasterski (2/0),\nRoman Prosser (2/0),\nLuboš Polák (12/2),\nMilan Vízek (25/14),\nZbyněk Záveský (28/0),\nPetr Zuskin (20/0) -\ntrenér Karel Vytisk (od 1. 10. 1986 Jiří Rubáš, asistent Jaromír Mixa\n\nLadislav Macho (21/0),\nMilan Švec (9/0) -\nZdeněk Brejcha (27/0),\nMiroslav Držmíšek (9/1),\nAlois Halaška (19/2),\nDušan Herda (28/7),\nJosef Houdek (28/1),\nVáclav Hybš (14/0),\nJiří Chalupa (9/0),\nJiří Kadeřábek (18/1),\nPavel Klouček (25/9),\nJiří Kotek (14/0),\nFrantišek Kučera (1/0),\nJaroslav Marčík (26/2),\nPavel Medynský (27/3),\nMartin Michalec (7/0),\nPavel Prchal (9/1),\nKarel Roubíček (11/1),\nPetr Růžička (1/0),\nJan Šubík (12/0),\nEduard Unger (2/0),\nMilan Vinopal (27/0),\nJaroslav Voříšek (11/0),\nKarel Zajac (26/2) -\ntrenér Karel Přenosil, asistent Václav Pavlis\n\nMiroslav Bednařík (3/0),\nMilan Sova (27/0) -\nVladimír Čermák (22/0),\nMilan Havlík (26/1),\nRoman Hlava (26/0) ,\nJaroslav Holan (3/0),\nRadek Hůrka (19/1),\nVáclav Kasl (1/0),\nZdeněk Kořínek (11/2),\nJaromír Kubín (18/5),\nJiří Kudela (11/0),\nJiří Kvítek (2/1),\nJan Oehler (7/0),\nLuděk Pastor (1/0),\nMiroslav Pavlov (27/6),\nJan Pitel (20/4),\nJosef Raška (27/3),\nVladimír Sadílek (28/1),\nLuboš Schötterl (6/0),\nMartin Sedláček (1/0),\nKarel Svoboda (14/0),\nMiloslav Šebek (28/2),\nRadek Šindelář (1/0),\nJaroslav Uličný (7/1),\nVladimír Valenta (13/0),\nJosef Valkoun (20/4),\nJiří Weitz (16/0) -\ntrenér František Plass, asistent Václav Senický\n\nLubomír Sedlák (18/0),\nFrantišek Zlámal (12/0) -\nJiří Bečvařík (24/2),\nMiroslav Dvořák (25/3),\nVlastimil Holub (20/0),\nOldřich Houra (13/0),\nRadislav Houška (21/2),\nPavel Hynčica (6/1),\nJiří Ješeta (3/0),\nJiří Kabyl (28/3),\nStanislav Kouřil (24/3),\nJaroslav Kurej (21/6),\nZdeněk Nývlt (16/0),\nPetr Ondra (16/1),\nMilan Peterka (22/1),\nVladimír Puhlovský (11/0),\nPetr Soucha (9/0),\nPavel Šanda (11/0),\nPetr Šanda (23/0),\nVladislav Šerák (8/0),\nMichael Šimek (26/2),\nJiří Šindelář (24/0) -\ntrenér František Žůrek, asistent Josef Vápeník\n\nAlexander Koloděj (1/0),\nJosef Obal (13/0),\nDušan Olájec (14/0),\nJiří Tobiáš (2/0) -\nDušan Baláž (4/0),\nLibor Barabáš (7/2),\nJan Bednář (10/2),\nPavel Dlouhý (28/6),\nRobert Gróff (18/3),\nMiloslav Kopeček (24/1),\nPetr Krotki (25/1),\nMilan Mačo (1/0),\nJiří Mička (4/0),\nKarel Mrázek (28/3),\nJosef Nedabýlek (18/5),\nPetr Nesrsta (5/0),\nAleš Novák (20/1),\nJiří Pála (17/1),\nMilan Procházka (19/0),\nPavel Sláma (17/0),\nPavel Smatana (5/0),\nMiroslav Stanko (23/2),\nMiroslav Strakoš (27/0),\nMilan Škultéty (8/0),\nJaroslav Šupolík (10/1),\nIvan Teplanský (9/0),\nLubomír Václavek (28/0),\nLuděk Vlašic (4/2) -\ntrenér Vladimír Mokrohajský (od 1. 11. 1986 Jiří Chrástek), asistent Jiří Chrástek (od 1. 11. 1986 Miloslav Kovařík)\n\nAlexander Farkaš (20/0),\nIgor Holub (9/0),\nMarián Hrinda (2/0) -\nRadim Černoch (12/1),\nJozef Daňko (17/1),\nOndrej Fodor (15/4),\nTomáš Hamřík (15/2),\nBedřich Hamsa (27/9),\nĽubomír Havran (28/0),\nLadislav Hladík (21/2),\nPavel Hoftych (9/1),\nJozef Horváth (4/0),\nMikuláš Juhás (16/0),\nRoman Kudlík (22/4),\nJaromír Lachman (23/2),\nGustáv Ondrejčík (30/2),\nCyril Stachura (26/0),\nMiloš Šimora (24/0),\nRadek Šindelář (16/0),\nŠtefan Švaňa (7/0),\nPetr Tichavský (16/2),\nMartin Váňa (16/3),\nRoman Vlk (4/0) -\ntrenér Libor Staněk, asistent Miloš Kropáč (od 1. 1. 1987 Roman Vlk)\n\nIvo Kopka (29/0),\nRené Twardzik (1/0) -\nPetr Bauman (11/0),\nBřetislav Czudek (23/0),\nTibor Daňo (1/0),\nKostas Dimitriadis (26/1),\nIvan Gábor (14/2),\nZdeněk Jurček (27/0),\nMarcel Körner (3/0),\nZdeněk Kořínek (12/0),\nMarián Krajčovič (16/0),\nLadislav Kubica (18/3),\nKarel Kučera (3/0),\nPavol Kulla (27/4),\nIvo Matoušek (17/0),\nRené Pastorek (26/11),\nAnton Pečálka (5/0),\nStanislav Pecha (26/5),\nPavel Pítr (1/0),\nMilan Staš (11/0),\nZdeněk Strouhal (14/1),\nVladimír Škola (28/2),\nLadislav Šulák (5/0),\nLadislav Vojténi (8/0),\nZbyšek Zawada (23/0) -\ntrenéři Lubomír Vašek (od 1. 1. 1987 Vladimír Pažický), asistent Petr Svoboda\n\n\n"}
{"id": "908191", "url": "https://cs.wikipedia.org/wiki?curid=908191", "title": "Columbus (Georgie)", "text": "Columbus (Georgie)\n\nColumbus je město v Muscogee County, v Georgii, ve Spojených státech amerických. V roce 2011 žilo ve městě 194107 obyvatel.\n\nPodle sčítání lidí v roce 2010 žilo ve městě 189 885 obyvatel, 72 124 domácností a 47 686 rodin. V roce 2011 žilo ve městě 90 427 mužů (48,6%), a 95 461 žen (51,4%). Průměrný věk obyvatele je 33 let.\n\nV roce 1905 zde lékárník Claud A. Hatcher začal prodávat své nápoje pod značkou Royal Crown (RC), mezi které patří třetí nejpopulárnější kolový nápoj na světě - RC Cola.\n\n"}
{"id": "908192", "url": "https://cs.wikipedia.org/wiki?curid=908192", "title": "Tabaristán", "text": "Tabaristán\n\nTabaristán neboli Tapurie je historická oblast na severu Íránu, rozkládající se mezi Kaspickým mořem a pohořím Alborz, zhruba na území dnešních provincií Gílán, Mazandarán a Golestán. Historickými centry Tabaristánu jsou města Amol a Sárí.\n\nPůvodními obyvateli oblasti byl kmen Amardové, který si v 6. století př. n. l. podmanila Perská říše. Po zániku dynastie Sásánovců se dostali k moci místní Dábujídové, kteří hájili nezávislost proti Arabům do roku 761, kdy byl Tabaristán islamizován. Lokální vládcové si zachovávali jistou míru autonomie, definitivně připojil Tabaristán k Persii Abbás I. Veliký. \n\n\n"}
{"id": "908193", "url": "https://cs.wikipedia.org/wiki?curid=908193", "title": "Comer (Georgie)", "text": "Comer (Georgie)\n\nComer je město v Madison County, v Georgii, ve Spojených státech amerických. V roce 2011 žilo ve městě 1129 obyvatel.\nPodle sčítání lidí v roce 2000 žilo ve městě 1052 obyvatel, 391 domácností a 251 rodin. V roce 2011 žilo ve městě 523 mužů (46,4%), a 606 žen (53,6%). Průměrný věk obyvatele je 39 let.\n"}
{"id": "908196", "url": "https://cs.wikipedia.org/wiki?curid=908196", "title": "Cape Epic", "text": "Cape Epic\n\nCape Epic je etapový závod dvojic na horských kolech, pořádaný od roku 2004 každoročně v Jihoafrické republice. Jedná se o oficiální akci pod záštitou Mezinárodní cyklistické unie (UCI). Závod trvá obvykle osm dní, během nichž závodníci urazí více než 700 km. Trasa závodu se každoročně mění, cíl je však vždy ve vinařských oblastech provincie Západní Kapsko. Od roku 2007 je cíl poslední etapy na Lourensford Wine Estate. Zlatý medailista ze závodu horských kol v Atlantě 1996 Bart Brentjens závod označil za \"Tour de France horských kol\".\n\nZávod začíná i končí v provincii Západní Kapsko. Každý rok je trasa jiná, průměrná délka závodu je kolem 700 km. Nejdelší trasu absolvovali závodníci v roce 2008 – 966 km, nejkratší v roce 2009 – 685 km. Délka jednotlivých etap se pohybuje mezi 60–145 km.\n\nZávodu se účastní dvoučlenné týmy. Každý tým je registrován v jedné ze čtyř kategorií - muži, ženy, smíšené dvojice a veteráni. Závodníci z jednoho týmu jedou společně, starají se jeden o druhého. V cíli etapy nesmí odstup obou jezdců činit více než dvě minuty, jinak je tým potrestán hodinovou penalizací.\n\nNejlepší závodníci nosí barevné trikoty podobně jako třeba na Tour de France. Nejlepší dvojice v elitní kategorii mužů nosí žlutý trikot, v kategorii žen rezavý, v kategorii smíšených dvojic zelený a v kategorii veteránů modrý.\n\nEtapy začínají buď hromadným startem, nebo se startuje ve skupinách podle nasazení. Závodníci obvykle vyjíždějí ze startovního místa (města, vesnice) za vodícím vozidlem, závodit se začíná po vjezdu do terénu. Výjimkou je úvodní etapa – prolog, kdy týmy startují v předem daných intervalech. Součástí některých ročníku byla i časovka, kdy týmy startovaly v intervalech podobně jako v prologu. Rozhodující pro vítězství v etapě je čas druhého závodníka příslušného týmu v cíli.\n"}
{"id": "908197", "url": "https://cs.wikipedia.org/wiki?curid=908197", "title": "Commerce (Georgie)", "text": "Commerce (Georgie)\n\nCommerce je město v Jackson County, v Georgii, ve Spojených státech amerických. V roce 2011 žilo ve městě 6571 obyvatel.\nPodle sčítání lidí v roce 2000 žilo ve městě 5292 obyvatel, 2051 domácností a 1433 rodin. V roce 2011 žilo ve městě 3043 mužů (46,3%), a 3528 žen (53,7%). Průměrný věk obyvatele je 37 let.\n"}
{"id": "908199", "url": "https://cs.wikipedia.org/wiki?curid=908199", "title": "Concord (Georgie)", "text": "Concord (Georgie)\n\nConcord je město v Pike County, v Georgii, ve Spojených státech amerických. V roce 2011 žilo ve městě 376 obyvatel.\nPodle sčítání lidí v roce 2000 žilo ve městě 336 obyvatel, 118 domácností a 92 rodin. V roce 2011 žilo ve městě 173 mužů (46,1%), a 203 žen (53,9%). Průměrný věk obyvatele je 35 let.\n"}
{"id": "908200", "url": "https://cs.wikipedia.org/wiki?curid=908200", "title": "Větrná smršť", "text": "Větrná smršť\n\nVětrná smršť (případně jen smršť) je lidové označení pro prudké zesílení větru, které má za následek hmotné škody\nnebo vytváří jevy podobné tornádu či jiným projevům vichřice nebo orkánu.\n\nV meteorologii toto označení není obvykle používáno – podle Beaufortovy stupnice však škody může způsobit tzv. čerstvý vichr (62–74 km/h, láme větve), silný vichr (75–88 km/h, působí drobné škody na stavbách), plný vichr (89–102 km/h, poškozuje domy, vyvrací stromy), vichřice (103–117 km/h, působí rozsáhlé zpustošení), orkán (118–133 km/h, pohybuje těžkými hmotami). Pro rozdělení tornád podle ničivé síly je používána Fujitova stupnice, ke klasifikaci ničivé síly tropických cyklón slouží Saffirova-Simpsonova stupnice hurikánů.\n\nVětrné katastrofy, které pro absenci přesnějších údajů o rychlosti větru nebylo možné klasifikovat pomocí uvedených stupnic, bývají označovány jako smrště.\n\nVětrná smršť může vyvolat slabé tornádo, resp. vzdušný vír tornádo připomínající - tzv. twister - na vodě \"vodní smršť\" - na souši \"rarášek\" neboli \"čertík\" neboli - anglicky - dust devil neboli - německy - Staubteufel. I minitornádo může působit škody - většinou menšího rozsahu - např. shozením tašek se střechy.\n\n\"Kármánovy víry (podle americko-maďarského fyzika Theodore von Kármána)\" vznikající působením větrné smrště v horách a na skalách určitého tvaru a rozložení \"mají za následek vznik kombinace vzdušných \"minitornád\", nepříjemného zvuku, vibrací země a infrazvukových vln. Infrazvuková vlna se projevuje na lidské psychice spektrem účinků od mírného nepohodlí až po nevolnost a dezorientaci.\" (Wiki)\n"}
{"id": "908201", "url": "https://cs.wikipedia.org/wiki?curid=908201", "title": "Conyers", "text": "Conyers\n\nConyers je město v Rockdale County, v Georgii, ve Spojených státech amerických. V roce 2011 žilo ve městě 15230 obyvatel.\n\nPodle sčítání lidí v roce 2000 žilo ve městě 10 689 obyvatel, 3910 domácností a 2 557 rodin. V roce 2011 žilo ve městě 6 895 mužů (45,3%), a 8 335 žen (54,7%). Průměrný věk obyvatele je 31 let.\n\n"}
{"id": "908202", "url": "https://cs.wikipedia.org/wiki?curid=908202", "title": "Smršť", "text": "Smršť\n\nSmršť v původním slova smyslu znamená nárazový vítr působící škody.\n\n"}
{"id": "908204", "url": "https://cs.wikipedia.org/wiki?curid=908204", "title": "Elizabeth Robinsonová", "text": "Elizabeth Robinsonová\n\nElizabeth \"Betty\" Robinsonová (23. srpna 1911 Riverdale, Illinois – 18. května 1999 Denver, Colorado) byla americká atletka, sprinterka, dvojnásobná olympijská vítězka.\n\nJako sedmnáctiletá startovala v roce 1928 na olympiádě v Amsterdamu, kde se stala nejmladší olympijskou vítězkou v běhu na 100 metrů. Druhou medaili – stříbrnou – vybojovala jako členka štafety USA na 4 x 100 metrů. 2. června 1928 vytvořila světový rekord na 100 metrů časem 12,0, který byl překonán až o čtyři roky později. V roce 1931 utrpěla těžké zranění při leteckém neštěstí. I když jí lékaři nedávali velké naděje na úplné uzdravení, dokázala se vrátit ke sportu a v roce 1936 získala zlatou olympijskou medaili jako členka štafety USA na 4x 100 metrů.\n\n"}
{"id": "908207", "url": "https://cs.wikipedia.org/wiki?curid=908207", "title": "Skryje (hrad)", "text": "Skryje (hrad)\n\nHrad Skryje (nebo též Hrádek) se nacházel ve východní části obce Skryje v okrese Brno-venkov.\n\nV písemných pramenech se skryjské sídlo prokazatelně neobjevuje. Jediným známým šlechticem, který se psal po Skryjích, byl v roce 1358 Beneš, který tak mohl vlastnit tento hrádek. Po roce 1368 již byla vesnice součástí většího zboží, takže sídlo ve Skryjích asi brzo zaniklo. Je však možné, že existovalo až do poloviny 15. století, neboť k roku 1437 je knihách půhonných a nálezových zmiňován „hrádek“, přičemž není zřejmé, zda se má jednat o samostatný objekt nebo hrad Košíkov.\n\nHrádek se nacházel na skalnaté ostrožně nad záhybem Bobrůvky. Od severního předpolí, kde stojí dodnes statek zvaný Na hrádku, možná nástupce staršího dvora, i od jižní opyše byl oddělen příkopem, z východní strany byl příkop vytvořen díky nasypání valu. Hradní jádro bez viditelných zbytků zdiva má tvar protáhlého oválu o rozměrem 38 × 15 m, ve 20. století na něm byla postavena kaple svatého Cyrila a Metoděje. Na protějším břehu Bobrůvky se nacházel hrad Rysov.\n\n"}
{"id": "908214", "url": "https://cs.wikipedia.org/wiki?curid=908214", "title": "Silnice II/389", "text": "Silnice II/389\n\nSilnice II/389 je silnice II. třídy v Česku, která spojuje Moravec a silnici II/385 u Předklášteří. Dosahuje délky 23 km.\n\nOkres Žďár nad Sázavou – Kraj Vysočina\n\nOkres Brno-venkov – Jihomoravský kraj\n"}
{"id": "908216", "url": "https://cs.wikipedia.org/wiki?curid=908216", "title": "Silnice II/391", "text": "Silnice II/391\n\nSilnice II/391 je silnice II. třídy v Česku, která spojuje Křižanov a Žďárec. Dosahuje délky 14 km.\n\nOkres Žďár nad Sázavou – Kraj Vysočina\n\nOkres Brno-venkov – Jihomoravský kraj\n"}
{"id": "908223", "url": "https://cs.wikipedia.org/wiki?curid=908223", "title": "Pavel Sivko", "text": "Pavel Sivko\n\nNarodil se v rodině grafika Václava Sivka. V letech 1964–1967 studoval Střední odbornou školu výtvarnou v Praze. Ve studiu pokračoval v letech 1968–1973 na Vysoké škole uměleckoprůmyslové v Praze u profesorů Jiřího Trnky a Zdeňka Sklenáře v ateliéru užité grafiky a ilustrace. V letech 1991-1997 pracoval jako výtvarný redaktor v nakladatelství Mladá Fronta. V letech 1997-2019 učil na Vyšší odborné škole a Střední umělecké škole Václava Hollara.\n\nJe členem SČUG Hollar v Praze.\n\nZabývá se volnou grafikou, kresbou a ilustrací. Je tvůrcem poštovních známek a animovaných filmů.\n\n\n\n\n\n"}
{"id": "908231", "url": "https://cs.wikipedia.org/wiki?curid=908231", "title": "Percy Williams", "text": "Percy Williams\n\nPercy Alfred Williams (19. května 1908 Vancouver – 29. listopadu 1982 Vancouver) byl kanadský atlet, sprinter, dvojnásobný olympijský vítěz.\n\nPřed olympiádou v Amsterdamu v roce 1928 nečekaně zvítězil v kanadské olympijské kvalifikaci. Na olympiádě snadno postoupil do finále běhu na 100 metrů, ve kterém zvítězil díky dobrému startu. Tento úspěch zopakoval i v běhu na 200 metrů.\n\nV roce 1930 na pozvání atletických funkcionářů z USA startoval na sérii halových závodů, 19 z celkového počtu 21 vyhrál. Ve stejném roce vyrovnal světový rekord na 100 metrů časem 10,3 s. Po následném zranění se už nedostal do dřívější formy. Startoval na olympiádě v Los Angeles v roce 1932, kde nepostoupil ze semifinále běhu na 100 metrů. Štafeta Kanady na 4 x 100 metrů, jejímž byl členem, doběhla na čtvrtém místě. Krátce po této olympiádě ukončil svoji sportovní kariéru.\n\n"}
{"id": "908235", "url": "https://cs.wikipedia.org/wiki?curid=908235", "title": "Administrativní dělení Ghany", "text": "Administrativní dělení Ghany\n\nGhana se administrativně dělí na 10 regionů a ty pak na jednotlivé distrikty.\n\n\"V závorce je vždy hlavní město.\"\n\n"}
{"id": "908251", "url": "https://cs.wikipedia.org/wiki?curid=908251", "title": "Renault Latitude", "text": "Renault Latitude\n\nRenault Latitude je nástupcem modelů Safrane a Vel Satis. Sedan vyšší střední třídy se řadí svojí skoro pětimetrovou délkou mezi nejdelší vozy, které francouzská automobilka uvedla za svojí existenci na trh. Model byl nejprve představen v Koreji jako třetí generace Renault Samsung SM5. Verze automobilu pro Evropu byla poprvé představena na pařížském autosalonu v roce 2010, prodej byl zahájen v témže roce. Po roce 2015 byl Renault Latitude a Renault Laguna nahrazen vozem Renault Talisman.\n\nLatitude nabízel 4 verze motorů o objemu od dvou do tří a půl litrů. Nejlevnější variantou byl benzínový motor o obsahu 2 litry s šestnácti ventily o výkonu 103 kW a maximem točivého momentu 194 Nm. Tento motor je spojen s 6stupňovou převodovkou a ve své bioethanolové kompatibilní verzi je označován jako Renault eco2. Šestiválec dCi o objemu 3 litry disponuje výkonem 177 kW a točivým momentem 450 Nm. Zmíněný šestiválec je dodáván pouze v nejvyšší výbavě Initiale Paris.\nLatitude byl z velké části postaven na základech poslední Laguny, zadní nápravu s nezávislým zavěšením kol má však vypůjčenou od Nissanu.\n\nV základní výbavě je například hads-free kartu k odemykání a startování, bi-xenonové samonatáčecí světla, třízónovou klimatizaci, masážní sedadla a o hudbu se stará audiosystém Bose s deseti reproduktory. V Renult Latitude lze také nalézt integrovanou navigaci Carminat TomTom Live a Carminat Bluetooth DVD. Připojení k telefonu pomocí Bluetooth a audiodigitální připojení „Plug & Music“. Systém parkovacího asistenta vpředu i vzadu s kamerou pro couvání a parkovací brzdu s asistentem.\n\nRenault v Latitude představuje systém řízení kvality vzduchu pomocí ionizátoru se dvěma režimy a dvojitým osvěžovačem vzduchu.\n\nPřesná délka vozu je 4897 mm, rozvor náprav činí 2760 mm (pro srovnání, například oproti Laguně je Latitude delší o 20 cm, přičemž šířka obou vozů je téměř stejná). V oblasti kolen je k dispozici prostor 251 mm, šířka ve výši loktů vpředu je 1513 mm a šířka ve výši loktů vzadu je 1474 mm. Odkládacích prostor je v kabině rozmístěných více než deset včetně osvětlené chladicí skříňky o objemu 9,6 litru a středové konzoly o objemu 2,4 litru. Zavazadlový prostor Latitudu nabízí prostor o objemu 477 litrů (bez rezervy se do kufru vejde 500 litrů). Kufr lze navíc příležitostně rozšířit sklopením zadních sedadel. Zajímavostí je, že tohle řešení jistí bezpečností systém na klíč.\n"}
{"id": "908253", "url": "https://cs.wikipedia.org/wiki?curid=908253", "title": "Elektronická databáze", "text": "Elektronická databáze\n\nElektronická databáze je systém, který slouží k modelování objektů a vztahů reálného světa a to prostřednictvím digitálních dat, které jsou uspořádány tak, aby se s nimi dalo manipulovat efektivně. Důležitými faktory pro databáze je umět data rychle vyhledat, načíst je do paměti a provádět s nimi potřebné operace, mezi které patří například zobrazení, přidání nových údajů, aktualizace, provádění matematických výpočtů s daty, uspořádání dat dle sestav apod.\n\nMezi základní prvky databáze patří data a program, který nám umožňuje s těmito daty manipulovat. Obsah dat tvoří množina jednotně strukturovaných dat, které jsou uloženy v paměti počítače nebo na záznamovém médiu. Tyto data jsou navzájem v určitém vztahu a tak tvoří ucelený celek z hlediska obsažených informací.\n\nTyto data nám jsou však přístupná pouze pomocí speciálního programové vybavení a tím je systém řízení báze dat. Elektronická databáze je tedy zdroj uspořádaných informací, který svůj obsah zpřístupňuje uživatelům. Těm pomáhá k pohodlnému vyhledání kvalitních, ověřených a aktuálních informací a to z nejrůznějších oblastí.\n\nTermín „data-base“ se poprvé objevil v Oxfordském slovníku v roce 1962.\n\nDo šedesátých let 20. století, tedy do rozvoje počítačů, se k uspořádání dat používaly klasické papírové kartotéky. Jejich velkou nevýhodou však byly vysoké nároky na místo k uskladnění a celkově tak ke správě a manipulaci s uloženými daty. S postupem času se kartotéky začaly převádět do strojem čitelné podoby. Až v polovině šedesátých let začaly vznikat první databázové jazyky a roku 1970 vzniká první relační databáze.\n\nTyto databáze se staly oproti papírovým kartotékám spolehlivějšími, rychlejšími a přesnějšími.\n\nJako všechno, i elektronické databáze mají své výhody a nevýhody.\n\nMezi nesporné výhody elektronických databází patří zejména kvalita informací. Informace z elektronických databází jsou ověřené, profesionální a někdy i recenzované. Další výhodou el. databází je přidaná hodnota. To znamená, že u článků, e-časopisů, e-knih a jiných naleznete anotaci, klíčová slova a další prvky, které napomáhají k orientaci v textu. Vyhledávání v elektronických databázích je poněkud kvalitnější a to díky přívětivému a intuitivnímu vyhledávacímu rozhraní. Vyhledávání v těchto databázích navíc nabízí i různé možnosti vyhledávání a díky tomu můžete dosáhnout přesnějšího a relevantnějšího výsledku.\n\nVýhodou el. databází jsou i nadstavbové funkce, mezi ty patří ukládání výsledků hledání nebo prolinkování do jiného zdroje s plným textem. Také je zde možnost personalizovaných funkcí jako je tagování, překládání, vytvoření osobního účtu atd. Mezi další výhody patří i přístup 24 hodin denně, neomezený počet uživatelů a hlavně získání informací jednoduše a pohodlně, někdy i s možností připojení se do databází z domova.\n\nMezi nevýhody u el. databází může patřit možná ztráta dat, nejednotné vyhledávání nebo nekompatibilita zařízení. Další nevýhodou může být i nedostupnost databází a to z důvodu, že zrovna potřebná databáze nemusí být u dané instituce předplacená. Možnou nevýhodou může pro některé být i převažující text a jazyk v angličtině.\n\nElektronické databáze rozlišujeme podle typu obsažených dat.\n\nDatabáze dělíme na:\n\nDatabáze také můžeme dělit podle způsobu práce uživatele s daty, tady dělíme databáze na:\n\nDále můžeme dělit dle dostupnosti databází na:\n\nPodle obsahu informací dělíme databáze na:\n\nDatabáze dělíme i podle časového hlediska:\n\n"}
{"id": "908256", "url": "https://cs.wikipedia.org/wiki?curid=908256", "title": "Železniční trať Vratislav–Zhořelec", "text": "Železniční trať Vratislav–Zhořelec\n\nŽelezniční trať Vratislav–Zhořelec (v Polsku označená číslem 274)\nje hlavní elektrifikovaná železniční trať v Polsku, o délce 202,535 km. Trať byla jednou z prvních německých elektrizovaných tratí, nazývaná též Slezská horská dráha ( , ). Před druhou světovou válkou zajišťovala zásobování Saska a Braniborska slezským černým uhlím. Vede ze Zhořelce přes Lubaň, Jelení Horu, Valbřich v Dolním Slezsku do Wrocławi, protíná ji státní hranice s Německem.\n\nPrvní plány spojení Zhořelce s Valbřichem přes Jelení Horu a dále do Kladska (Glatz) se objevily již v roce 1853. Prusko tehdy plánovalo přímé spojení Berlína s Vídní, které by se vyhnulo Sasku. Rakouské císařství však ze strategických důvodů nemělo zájem na vybudování hlavní trati vedoucí paralelně podle jeho hranic.\n\nVzhledem k postupující industrializaci však byl původní plán nakonec realizován, 24. září 1862 schválil Pruský zemský sněm stavbu trati ze Zhořelce do Valbřichu s odbočující tratí do Kohlfurtu (Węgliniec). Trať byla budována postupně, poslední úsek byl otevřen 16. srpna 1867. První úsek byl elektrifikován již v roce 1915, vzhledem k probíhající první světové válce však byla elektrifikace celé trati dokončena až v roce 1923. V závěru 2. světové války bylo trakční vedení demontováno a později, již pod polskou správou obnoveno.\n\n\n"}
{"id": "908261", "url": "https://cs.wikipedia.org/wiki?curid=908261", "title": "Evangelický kostel (Třinec)", "text": "Evangelický kostel (Třinec)\n\nEvangelický kostel v Třinci je novogotickým kostelem, který slouží k praktikování bohoslužebného života Farního sboru Slezské církve evang. a. v. v Třinci. \n\nKostel byl vystavěn v letech 1896–1899 podle plánu vídeňského architekta Julia Leischinga. Základní kámen byl položen dne 21. června 1896. Dřevěný oltář a kazatelna byly zhotoveny Robertem Hanelem z Nového Jičína podle nákresu architekta Theodora Prüfera z Berlína. Oltářní obraz s vyobrazením Kristova zmrtvýchvstání a oltářní sochy apoštolů Petra a Pavla jsou dílem Jana Raszky. Varhany vyrobila firma Rieger z Krnova. V září 1898 byly na kostelní věži zavěšeny 3 zvony, které byly zrekvírovány během 1. světové války a nahrazeny v roce 1923 současnými zvony. Kostel byl posvěcen 9. července 1899.\n\nV kostele se nachází pamětní deska katechety Gustawa Ożany, zastřeleného roku 1945.\n\nV letech 2011-2013 proběhla generální revitalizace kostela, během níž byla zejména obnovena fasáda kostela a vybudován bezbariérový vstup.\n\nVedle kostela se nachází Sborové centrum Hutník a bývalá budova fary z roku 1880, která je adaptována pro poskytování sociálních služeb.\n\n\n\n"}
{"id": "908263", "url": "https://cs.wikipedia.org/wiki?curid=908263", "title": "Chelatometrie", "text": "Chelatometrie\n\nChelatometrie (neboli \"komplexometrie\") je chemická reakce řadící se mezi komplexotvorné titrace. Princip spočívá v tvorbě málo disociovaných komplexů kationtů kovů s aminopolykarboxylovými kyselinami jako je \"chelaton 1\", \"chelaton 2\", \"chelaton 4\". Nejvýznamnější místo pro analytické účely zaujímá disodná sůl ethylendiamintetraoctové kyseliny (EDTA). Ta je dostupná ve formě dihydrátu pod komerčním názvem \"chelaton 3\". \n\nJedna molekula EDTA (\"tzv. komplexon 3, v rovnicích označena jako \"Y\"\") reaguje vždy jen s jedním iontem kovu (\"v rovnicích obecně značen \"M\"\") bez ohledu na jeho mocenství, ve smyslu rovnic:\n\nProtože se při reakcích kationtů s chelatonem uvolňují protony a protože stálost komplexů chelatonu s ionty závisí na kyselosti (pH), je třeba tyto reakce, tyto titrace, provádět při určitém pH roztoku. pH udržujeme na určité hodnotě pomocí tlumivých roztoků (tzv. pufrů).\n\nJako odměrné činidlo se v chelatometrii používá roztok chelatonu 3, nejčastěji o molární koncentraci 0,01 – 0,05 mol.dm. Vzhledem k tomu, že chelaton nemá vlastnosti základní látky (\"nemá úplně přesně definované chemické složení, aby se podle navážky dal připravit odměrný roztok o přesné koncentraci, hlavní problém je ne úplně přesný obsah vody\"), stanovuje se jeho přesná koncentrace standardizací na primární standardy, kterými mohou být čisté kovy (Bi, Zn, Cu) po rozpuštění nebo jejich soli definovaného složení (např.: Bi(NO), PbCl).\n\nChemické látky reagující změnou svojí barvy na změnu složení titrovaného roztoku v blízkosti bodu ekvivalence lze vizuálně rozlišit 10 % jedné barvy vedle druhé \n\nBod ekvivalence lze indikovat pomocí kovových iontů. Kovové indikátory lze rozdělit na:\n\nPři volbě indikátoru je třeba, aby stabilita komplexu kovu s chelatonem byla větší než stabilita komplexu indikátoru s kovem a aby barva komplexu kovu s indikátorem byla jiná než zbarvení volného indikátoru při pH, při kterém byla prováděna titrace.\n\nNa začátku titrace vytvoří např. anion indikátoru s malým množstvím iontu kovu indikátorový komplex určitého zbarvení. \n\nPři titraci začne nejdříve reagovat volný kovový ion s chelatonem dle:\n\nV průběhu titrace koncentrace volného kovu klesá, v těsné blízkosti bodu ekvivalence se uvolní poslední část iontu kovu, od začátku titrace vázaná indikátorem do indikátorového komplexu a proběhne vytěsňovací reakce:\n\ndoprovázená změnou zbarvení (vymizí zbarvení příslušného komplexu kovu s indikátorem a objeví se zabarvení příslušející indikátoru).\n\nLze v chelatometrii použít ke stanovení iontů kovů, které reagují s chelatonem za tvorby stabilních komplexů a rychle. Díky rozdílné stabilitě komplexů iontů kovů s chelatonem při různém pH lze vedle sebe stanovovat také přímou titrací 2 různé kovy. Např. směs Bi a Pb lze dohromady ztitrovat v neutrálním, či mírně kyselém pH, ale při nízkém pH, které se získá přidáním silné kyseliny, je stabilní pouze komplex Bi s chelatonem. Nebo je také možnost stanovit vedle sebe Ca a Mg a v tomto případě lze ionty spolu ztitrovat v neutrálním a mírně bazickém pH, ale při vyšším pH se z roztoku vysráží hydroxid hořečnatý Mg(OH) a na chelaton se tedy stanoví samotný vápenatý kation. Možnosti ztitrovat vedle sebe nezávisle 2 ionty se říká \"maskování\".\n\nPoužívá se ke stanovování iontu, ke kterému se při reakci přidá nadbytek odměrného roztoku chelatonu 3 a jeho nezreagované množství se retitruje odměrným roztokem soli kovu (Zn, Pb, atd.), pro který je k dispozici citlivý indikátor. Zpětné titrace se používá v případě, že tvorba komplexu probíhá zvolna, při analýze málo rozpustných látek ve vodě (CaCO, PbSO, NHMgPO,…), ale rozpustných v nadbytku chelatonu 3.\n\nK roztoku stanovovaného kovu se přidá nadbytek méně stabilního chelatonátu hořečnatého či zinečnatého a stanovovaný ion kovu z něj vytěsní stejné látkové množství hořečnatých iontů, jako bylo ve vzorku stanovovaného kovu. Uvolněné hořečnaté či zinečnaté ionty se pak stanoví titrací odměrným roztokem chelatonu 3 na běžný indikátor. Vytěsňovací titrace se používají např. ke stanovení iontů kovů, pro které chybí vhodný indikátor.\n\nMerkurimetrická titrace je založena na tvorbě dobře rozpustných, ale prakticky nedisociovaných sloučenin, které vznikají reakcí disociované dvojmocné rtuťnaté soli (dusičnanu, chloristanu) s komplexotvorným aniontem.\n\nOblast kvantitativního vzniku komplexu je charakterizována náhlým vzrůstem koncentrace rtuťnatých iontů.\n\n\nJako odměrné činidlo používáme dusičnan rtuťnatý nebo chloristan rtuťnatý. Přesná koncentrace odměrných činidel dusičnanu i chloristanu rtuťného se zjistí standardizací na NaCl jako základní látky.\n\n"}
{"id": "908265", "url": "https://cs.wikipedia.org/wiki?curid=908265", "title": "Železniční trať Králův Dvůr – Koněprusy", "text": "Železniční trať Králův Dvůr – Koněprusy\n\nŽelezniční trať Králův Dvůr – Koněprusy byla průmyslová úzkorozchodná dráha zbudovaná za účelem odvozu vytěženého vápence z lomů okolo Koněprus do Berouna a Králova Dvora. Její rozchod činil 760 milimetrů a dosahovala délky 11,3 kilometru. Provoz na trati začal 9. května 1898 a zajišťovala ho firma Franz Schön a synové, která koněpruské lomy vlastnila. Na trati byl pod návrším Zlatý kůň proražen tunel o délce 246 metrů. Společnost měla v té době k dispozici dvě lokomotivy (nazvané \"Tetín\" a \"Koněprusy\") a 30 dvounápravových vozů. Železniční provoz zajišťovalo 12 zaměstnanců.\n\nPostupem času se síť rozšiřovala a roku 1908 byla zakoupena třetí parní lokomotiva (pojmenovaná \"Damil\"). Během hospodářské krize před druhou světovou válkou se sice několik dolů zavřelo, ale dráha zůstávala v provozu i nadále. V letech 1940 až 1942 došlo k proražení tunelu do Modrého lomu ve vrcholu Damil. Ke konci války, roku 1945, byla při náletu amerických letounů úplně zničena berounská staniční budova, spolu s výtopnou a kolejištěm. K obnovení provozu došlo až po skončení války, kdy byly navíc přikoupeny i nové lokomotivy.\n\nNásledkem přesunu těžby do nově založeného lomu Čertovy schody, k čemuž došlo ke konci padesátých let 20. století, ztrácela postupně dráha na svém významu. Nepřispělo jí ani otevření normálně rozchodné tratě z berounského nádraží do nově otevřeného lomu. Provoz na úzkorozchodné trati definitivně skončil k 31. prosinci 1962. Lokomotivy byly následně odprodány a koleje demontovány.\n\nRoku 2005 došlo k založení Klubu pro obnovu malodráhy, jenž měl snahu o obnovu trati. Od tohoto záměru však bylo roku 2012 ustoupeno.\n\n"}
{"id": "908269", "url": "https://cs.wikipedia.org/wiki?curid=908269", "title": "Indián (holub)", "text": "Indián (holub)\n\nIndián je plemeno holuba domácího, prošlechtěné pro extrémně krátký zobák a značně vyvinuté ozobí a obočnice. V minulosti se nazýval též holub berberský. Je to plemeno velice staré, původem z Orientu.\n\nIndián je holub statné postavy a zaoblených tvarů, dospělý pták dosahuje hmotnosti kolem 500 g. Hlava je velká, velice široká a zakulacená. Zobák je značně zkrácený a čím je kratší, tím je holub lépe hodnocen. Je široce nasazený, silný, tupý, světlé barvy a ztrácí se v silně vyvinutém ozobí, na dolním zobáku dále vyrůstají tři bradavičnaté výrůstky. Oči jsou velké, u většiny barevných rázů perlové, obočnice jsou značně rozvinuté, široké a tříkroužkové. Krk je krátký, silný a plynule přechází v širokou a vyklenutou hruď. Tělo má klínovitý tvar, hřbet je krátký, z části je otevřený, nekrytý křídly, linie hřbetu směřuje k zemi. Křídla jsou kratší, jejich letky se nad ocasem nekříží, ocas je úzký a jen o málo delší než křídla. Nohy jsou krátké, široce nasazené, s neopeřenými běháky.\n\nOpeření je krátké a přiléhající. Chová se v různých barevných a kresebných rázech, zbarvení není důležitým exteriérovým znakem. Po stránce vzhledu pták dospívá až ve čtyřech letech, kdy se definitivně rozvine ozobí a obočnice.\n\nIndián se ve světě rozpadá na několik mírně odlišných plemen, německý indián je větší, delšího formátu, anglický indián dorůstá menší velikosti a tělo má kratší, dále existuje indián španělský a polský. V Česku se chovají indiáni němečtí. Chov je náročný na péči, ptáci jsou citliví na čistotu v holubníku, v prašném prostředí jim slzí oči a hrozí jejich záněty. Kvůli extrémně zkrácenému zobáku nemohou dospělí holubi krmit holoubata a k odchovům se používají chůvky jiných, středozobých plemen.\n\n"}
{"id": "908270", "url": "https://cs.wikipedia.org/wiki?curid=908270", "title": "Kranasovití", "text": "Kranasovití\n\nKranasovití (Carangidae) jsou ostnoploutvé ryby vyskytující se v teplých mořích. Čeleď zahrnuje zhruba 150 druhů ve 30 rodech. Jsou příbuzní tuňákům a makrelám, odlišují se od nich výrazně zploštělým, při pohledu ze strany skoro kruhovitým tělem. Charakteristický vzhled kranasů dotváří vysoké čelo, vypoulené oči s tukovými víčky a trny před řitní ploutví, některé druhy mají řadu drobných ostnů podél postranní čáry. Kranasovití jsou dravci, jako rychlí a obratní plavci, patří k vyhledávaným sportovním rybám. Kranasi lovení v Černém moři se na českém trhu prodávají v plechovkách pod obchodním názvem \"stavrida\".\n\nNejvětším představitelem čeledi je kranas obrovský (\"Caranx ignobilis\"), dorůstající délky přes metr a váhy až 80 kg.\n\nDalší kranasovité ryby:\n\n\n"}
{"id": "908274", "url": "https://cs.wikipedia.org/wiki?curid=908274", "title": "Pozdrav astronautovi", "text": "Pozdrav astronautovi\n\nPozdrav astronautovi známá také pod názvem Pocta astronautovi nebo Dobrý den, majore Gagarine je česká dixielandová píseň z roku 1961 napsaná v reakci na let Jurije Gagarina v lodi Vostok 1, první let člověka do vesmíru. Vznikla hned 12. dubna 1961, tedy tentýž den, kdy došlo k letu, a týž den byla vysílána v Českém rozhlase z ostravského rozhlasového studia. Záznam pro gramofonovou desku vydanou Supraphonem (na B straně singlu s katalogovým číslem 013422) vznikl o tři dny později. Text písně napsal zhruba za dvě hodiny ostravský redaktor Pavel Pácl, hudbu složil Jaromír Hnilička a píseň jako první nahrál Gustav Brom se svým orchestrem, ve kterém byl Hnilička trumpetistou.\n\nPíseň se stala v rámci Československa poměrně populární a hrála se i v Sovětském svazu, přičemž se svým politicky přijatelným textem podílela na přijetí džezu ve Východním bloku.\n\nHnilička byl od počátku s politizací písně nespokojen a později se v reakci na srpnovou okupaci Československa zřekl autorských práv. Páclovi, který byl proti brdskému radaru, se podobně nelíbilo Vyčítalovo využití motivu v kampani pro radar.\n\nPíseň byla později nahrána jinými umělci a také různě parodována. Největší, převážně nesouhlasný ohlas vzbudila druhá přetextovaná úprava Jana Vyčítala, kterou nazpíval v roce 2007 s tehdejší ministryní obrany Vlastou Parkanovou pod názvem \"Dobrý den, prapore hvězd a pruhů\" v rámci podpory projektu radaru v Brdech. Obě verze pak vyšly na albu My jsme kluci vočkovaný Olšanem.\n"}
{"id": "908281", "url": "https://cs.wikipedia.org/wiki?curid=908281", "title": "Nečtinští z Bubnu", "text": "Nečtinští z Bubnu\n\nNečtinští z Bubnu jsou jednou z rytířských linií mnohem známějších rytířů (často i jen vladyků) Benedů z Nečtin. Ti rodové jméno \"Beneda\" přijali k původnímu přídomku \"z Nečtin\" až kolem poloviny 15. století. Stalo se tak v upomínku na pana \"Benedu z Nečtin\", který byl věrným stoupencem císaře Zikmunda Lucemburského. Jméno \"Nečtinský z Bubna\" je moderní formou jména rodu, kterou používají především dnešní historici. Sami příslušníci rodiny se psali ve své době jako \"z Nečtin\" či po jiných svých sídlech, jak je níže osvětleno. \n\nPrvním známým příslušníkem rodu rytířů z Nečtin byl vladyka \"Předota z Nečtin\", vyskytující se v pramenech již na konci 12. století. Další členové rodu vlastnili různé statky po celém království a rod tak rozšířili do mnoha českých regionů. Kolébkou rodu z Nečtin bylo městečko Nečtiny nedaleko Manětína v západních Čechách na Žluticku. \n\nHrad Buben, podle něhož se naše linie začala psát, získal rod těsně před rokem 1379 (zřejmě) od rytířů Bubnů z Hrádku, kteří byli předky známých hrabat z Bubna a Litic. Tak se hrad Buben stal v poslední třetině 14. století hlavní rezidencí rodiny rytíře \"Heřmana z Nečtin\", který se psal někdy podle své původní tvrze Jeřeň jako \"Heřman z Jeřeně\". \n\nV následném období po zisku Bubnu se členové rodu psali střídavě jako \"z Nečtin\", \"z Bubnu\", \"z Hrádku\" (což bylo alternativní jméno pro hrad Buben) nebo podle svého staršího sídla jako rytíři \"z Jeřeně\". \n\nHrad Buben i s panstvím si Nečtinští z Bubnu (přes různé peripetie v době husitské) udrželi až do roku 1471, tj. po zhruba sto let. Rodina vymřela po meči již roku 1431 Heřmanovým synem \"Ivanem z Nečtin\" či také z Bubnu (ten byl tehdy zřejmě zavražděn). Po přeslici odešla rodina z dějin kolem roku 1483 Ivanovou jedinou dcerou a dědičkou Jitkou z Nečtin. \n\nRodina Nečtinských z Bubnu zůstala za husitských válek katolickou a byla oporou katolického panstva v západních Čechách. Přesto se nikdy nedopracovala k většímu významu a věhlasu a zůstala v řadách průměrných (středně bohatých) rytířských rodin té doby. Jejich blízcí příbuzní Benedové z Nečtin vymřeli teprve v roce 1808.\n\nSňatky byli Nečtinští z Bubnu spřízněni s rodem rytířů z Hrádku na hradě Lopata, s rytíři z Kornatic, s pány (tehdy ještě s rytíři) z Roupova, s pány z Volfštejna a dalšími (převážně rytířskými) rody.\n\nRod z Nečtin a poté i Nečtinských z Bubnu nosil zřejmě v modrém štítu na zlatém pokoseném pruhu znamení šípu neboli střely. Šíp měl být obvykle modrý, ukončený dvěma stabilizujícími červenými křidélky. Ještě v 15. století však barva štítu nebyla vždy modrá a kolísala, vyskytovala se např. barva červená, jako tomu bylo v polovině 15. století u jednoho Nečtinského, který držel panství Mašťov v Doupovských horách. Teprve mnohem později se barvy ustálily na výše jmenované. Rodina z Nečtin má společné předky s významným středověkým rodem pánů Bavorů ze Strakonic, jenž používal velmi podobné erbovní znamení (ve zlatém poli modro-červený šíp s bílými křidélky), a který také odvouzoval svůj původ z Nečtin u Manětína.\n\n\n\n"}
{"id": "908287", "url": "https://cs.wikipedia.org/wiki?curid=908287", "title": "Památník obětem dopravních nehod (Pávov)", "text": "Památník obětem dopravních nehod (Pávov)\n\nPamátník obětem dopravních nehod je pomník zbudovaný na dálničním odpočívadle poblíž Pávova na 110. kilometru dálnice D1 ve směru z Prahy na Brno, resp. Ostravu. Sestává z dřevěných křížů, na každém z nichž je tabulka s letopočtem a počtem obětí na lidských životech, které si daný rok dopravní nehody na této dálnici vyžádaly. Vybudovala jej jihlavská obecně prospěšná společnost „Památník D1“ (IČ 26934116) a otevřen byl na konci října roku 2006.\n\n"}
{"id": "908288", "url": "https://cs.wikipedia.org/wiki?curid=908288", "title": "Reprezentace znalostí", "text": "Reprezentace znalostí\n\nReprezentace znalostí je schopnost jazyka (vyjadřovací síla) popisovat – reprezentovat jistou třídu znalostí. Základní klasifikací těchto tříd je způsob (filtr) poznání, prostřednictvím kterého byly znalosti získány. Přirozené poznání používá jako filtr poznání vágnost a získané znalosti jsou inherentně vágní (Bertrand Russell) . Umělé poznání exaktních věd užívá diskrétní filtr Newtonův, získané znalosti jsou popsány exaktně.\nDva typy znalostí, mezi nimiž je propast.\n\nMezi znalostmi získanými přirozeným poznáním a znalostmi získanými poznáním metodou exaktních věd, je kvalitativní propast, . V prvém případě se na svět díváme filtrem vágnosti, v druhém případě filtrem „dírkovaným“, dírkami „vidíme“ atributy (veličiny a parametry} - elementární manifestace reálného světa a vztahy mezi nimi, a nic jiného. Newton „digitalizoval“ přirozený vágní pohled člověka na reálný svět. Inherentně vágní znalosti získané přirozeným poznáním lze sdělovat (reprezentovat, popsat) jen a jen neformálním jazykem, nejčastěji přirozeným. Znalosti získané umělým poznáním lze reprezentovat umělým formálním jazykem (matematika, logika, programovací jazyky). Charakteristickým rysem neformálních jazyků je vágní, subjektivní a emocionálně zabarvené přiřazení významu dané jazykové konstrukci, kterému se říká konotace. Sémantický diferenciál konotace je vždy nenulový. Formální jazyky naproti tomu musí mít sémantický diferenciál nulový, je to jejich základní ustavující podmínka. Konotace je v tomto případě exaktní a v matematice (logice) se jí říká interpretace. Formální jazyky proto nelze použít pro reprezentaci znalostí získaných přirozeným poznáním a reprezentovaných původně přirozeným jazykem.\n\nPojem reprezentace znalostí používá i odvětví zabývající se umělou inteligencí. V polovině 70. let se začal v umělé inteligenci přesouvat důraz od hledání univerzálního algoritmu pro řešení široké třídy úloh k práci se specializovanými znalostmi z určité oblasti. Tento trend se nejvíce rozvinul v oblasti expertních systémů.\n\nReprezentaci znalostí z pohledu umělé inteligence tedy můžeme chápat jako proces získávání, zaznamenávání a ukládání znalostí do strojem srozumitelné podoby a jejich následné využívání v rámci expertního systému.\n\n„Schopnost člověka nebo jakéhokoli jiného inteligentního systému uchovávat, komunikovat a zpracovávat informace do systematicky a hierarchicky uspořádaných znalostních struktur. Znalost je charakterizována schopností abstrakce a generalizace dat a informací.“\n\nZnalost je vnitřní náhled, porozumění a praktické know-how, které všichni ovládáme. Je to základní zdroj, který nám umožňuje chovat se inteligentně.\n\nZnalosti jsou spojeny s pojmy data a informace, respektive znalosti vycházejí z informací a ty zase vycházejí z dat. Za data lze pokládat všechny znakové řetězce, které vstupují do výpočetního řetězce. Tato data většinou mají nějaký význam, jsou tedy nějak interpretována. Interpretací dat se rozumí smysluplné přiřazení významu (sémantiky) datům. Informaci tvoří data spolu se svou interpretací, pojem informace je tedy neoddělitelný od významu dat, která jsou jejími nositeli. Znalost je potom informace, která je použitelná a začlenitelná respektive odvoditelná v souvislosti s jinými informacemi.\n\nPřechod od dat ke znalostem je doprovázen dvěma úrovněmi přiřazování metadat. Na první z nich je datům smysluplně přiřazován jejich význam nějakým definičním jazykem, na druhé úrovni se nad nimi definují jejich vzájemné vztahy, souvislosti a možné důsledky.\n\nPodle Wiederholda je rozlišení dat a znalostí z hlediska budování informačního, respektive znalostního systému tento:\n\nJedná se o takovou znalost, která není přímo vyjádřena v určitém zdroji, je primárně skryta, ale je potenciálně sdělitelná. Obvykle je zahrnuta v jednání, způsobu řešení úloh, souboru dat apod. Speciální skupinou implicitních znalostí jsou tacitní (slovy nesdělitelné) znalosti. V počítačových expertních systémech se jako implicitní označují znalosti rozptýlené v jednotlivých programových instrukcích, které se aplikují podle předem stanoveného algoritmu (procedurálně reprezentované znalosti).\nZnalost zaznamenaná v určitém jazyce a dostupná přímo v určitém informačním zdroji (např. dokument, záznam v databázi). V počítačových expertních systémech se jako explicitní označují znalosti uložené v bázi znalostí, jež je oddělena od programu, který ji umožňuje využívat a odvozovat z ní nové znalosti (deklarativně reprezentované znalosti).\n\nV klasickém pojetí je získávání znalostí (např. pro expertní systémy) založeno na získávání znalostí od expertů. Zpočátku mělo získávání znalostí podobu přebírání znalostí: znalostní inženýr převzal znalosti od experta a přímo je vkládal do expertního systému. Takto vytvářené báze znalostí jsou ale obtížně modifikovatelné a přenositelné. Nebývají v nich totiž rozlišeny statické znalosti, týkající se celé aplikační oblasti a znalosti vztahující se k řešení dané konkrétní úlohy. Proto dochází na přelomu 80. a 90. let ke změně pohledu na proces získávání znalostí. Tento proces začíná být chápan jako modelování znalostí, tedy jako tvorba přehledných a opakovaně použitelných modelů dané úlohy. Znalosti jsou zachycovány nezávisle na odvozovacích mechanizmech a jazyku reprezentace znalostí konkrétního expertního systému. Výhody tohoto přístupu jsou v zásadě dvojí:\n\nNejnověji se ve znalostním modelování objevuje pojem ontologie. Tento pojem je (na rozdíl od filosofického pojetí, kde ontologie znamená nauku o „bytí“) chápán jako označení domluvené terminologie pro určitou aplikační oblast, která umožňuje sdílení znalostí z této oblasti. Ontologie tedy umožňují formalizovat doménové znalosti.\n\nV běžném životě obvykle využíváme k vyjádření svých znalostí přirozeného jazyka. Ten však odráží kromě informační funkce i kulturně historické podmínky svého vývoje a je příliš složitý, nepravidelný a někdy nejednoznačný. Proto, aby bylo možné pracovat se znalostmi v podobě vhodné pro počítačovou implementaci, je třeba zavést umělý- reprezentační jazyk. Umělé jazyky jsou jednoznačné a úsporné a jejich vhodná volba má značný význam i pro časovou, výpočetní a prostorovou náročnost kladenou na zpracování znalostí.\n\nJako základní nástroj pro reprezentaci znalostí v umělé inteligenci je považován jazyk predikátové logiky prvního řádu. Tento jazyk má přesně definovanou syntaxi a sémantiku a jeho podstatnou výhodou je to, že kromě schopnosti popsat znalosti ještě poskytuje metody jak odvozovat znalosti další. Přitom zaručuje, že pokud jsou výchozí znalosti pravdivé, jsou pravdivé i znalosti odvozené.\nJazyk predikátové logiky obsahuje:\nZ individuových proměnných, konstant a funkčních symbolů jsou vytvářeny termy. Termy reprezentují všechna univerzální i speciální jména objektů, o nichž může být při použití daného jazyka řeč.\nPredikátové symboly, kvantifikátory a logické spojky pak slouží k vytváření formulí, což jsou právě takové jazykové výrazy, které reprezentují znalosti. Mezi nimi hrají důležitou roli, takové formule, kterým lze přidělit pravdivostní hodnotu a chovají se tak jako výroky.\n\nPravidla představují nejpoužívanější prostředek pro reprezentaci znalostí v expertních systémech. Pravidla jakožto IF-THEN struktury jsou známa z programovacích jazyků, sémantika pravidel vychází z implikací ve výrokové logice. Pravidla mohou být chápána dvojím způsobem:\n\nProcedurální interpretace je běžná v generativních expertních systémech – nastala-li příslušná situace, systém provede danou akci. Deklarativní interpretace odpovídá diagnostickým expertním systémům – je-li splněn příslušný předpoklad, systém odvodí daný závěr. Tato interpretace je vlastně speciálním případem procedurální interpretace, provádí se jediná standardní akce – odvození závěru.\nPravidla v bázi znalostí je možno znázornit v podobě AND/OR grafu. Uzly grafu představují výroky a orientované hrany představují pravidla. Konjunktivní vazba mezi výroky v předpokladu pravidla se znázorňuje obloučkem.\n\nSémantické sítě byly navrženy v druhé polovině 60. let v rámci prací na porozumění přirozenému jazyku. Sémantická síť umožňuje popisovat realitu jako objekty, které jsou navzájem v nějakých vztazích (relacích). Sémantická síť má přirozenou grafovou reprezentaci – objekty jsou uzly a relace mezi nimi jsou hrany v grafu. Relace v sémantických sítích představují základní prostředek pro vyjadřování znalostí.\nČasto vyskytujícími relacemi jsou:\n\nRámce byly navrženy v polovině 70. let Marvinem Minskym z MIT jako prostředek pro reprezentaci znalostí. Rámce v původní představě měly umožňovat reprezentovat stereotypní situace. Práce s rámci měla být založena na postupném vyplňování stránek, do kterých se zapisují hodnoty položek (vlastnosti). Přitom se hojně využívá předdefinovaných hodnot.\nRámce dobře umožňují vyjádřit statické znalosti, tedy nějakou hierarchii pojmů (s použitím položek a_kind_of) nebo dekompozici (s použitím položek part_of). Vazba mezi rámci se dá (podobně jako u sémantických sítí) znázornit grafem. Na rozdíl od sémantických sítí ale mají uzly v grafu (rámce) vnitřní strukturu. V současné době rámce pronikly do programovacích jazyků. Zde se pro ně používá název objekty; příslušný styl programování využívající objekty se pak nazývá objektově orientované programování.\nV případě rámců pro reprezentaci znalostí má největší význam dědičnost (lze dědit položky i jejich hodnoty; obvyklé je dělení shora dolů) a zapouzdření (součástí rámce jsou kromě datových struktur i procedury pro práci s nimi).\n\nPředchozí čtyři reprezentační jazyky patří mezi nejčastěji využívané způsoby reprezentace znalostí. Nejedná se však o všechny možné způsoby reprezentace, mezi další patří například:\n\nReprezentace znalostí je stále se rozvíjející obor, který nachází praktické uplatnění v expertních systémech, které dovolují vykonávat rozhodovací operace bez nutnosti lidského zásahu právě na základě reprezentovaných znalostí.\nZ popsaných prostředků pro reprezentaci znalostí jsou pravidla tím nejpoužívanějším. Jejich výhodou je jednoduchost, srozumitelnost a modularita. Nevýhodou je, že v bázi tvořené souborem pravidel mohou být skryty strategické znalosti o způsobu řešení úlohy (např. pořadí pravidel). Dále pak například využití rámců je výhodné pro zachycení struktury nějakých konceptů nebo pro aplikace, kde se provádí porovnávání mezi daty a hypotézami. Mezi hlavní nevýhodu rámců patří to, že přítomnost nebo nepřítomnost jiných rámců může ovlivnit položky v daném rámci kvůli vzájemné provázanosti rámců (jsou tedy méně modulární).\nSoučasné nástroje pro tvorbu aplikací mohou nabízet více než jeden prostředek pro reprezentaci znalostí. Jedná se o takzvané hybridní schémata reprezentace, kde se nejčastěji kombinují pravidla a rámce. Vhodný prostředek pro reprezentaci znalostí pak souvisí i s typem a složitostí aplikace.\n\n\n"}
{"id": "908289", "url": "https://cs.wikipedia.org/wiki?curid=908289", "title": "Kognitivní funkce", "text": "Kognitivní funkce\n\nKognitivní funkce (někdy poznávací funkce) jsou jednou z hlavních oblastí lidské psychiky, jejich centra jsou uložena v různých částech mozku. Prostřednictvím kognitivních funkcí člověk vnímá svět kolem sebe, jedná, reaguje, zvládá různé úkoly. Myšlenkové procesy dávají člověku možnost učení, zapamatování, přizpůsobování se neustále se měnícím podmínkám okolního prostředí. Kognitivní funkce rovněž zahrnují kromě paměti i koncentraci, pozornost, řečové funkce, rychlost myšlení, schopnost pochopení informací. K funkcím exekutivním patří schopnost posuzování a řešení problémů, plánování, organizování. \n\nKognitivní systém je ucelenou strukturou, jednotlivé funkce na sebe navazují, jsou vzájemně propojeny a jedna bez druhé nemohou samostatně fungovat. Přesto lze jednotlivé funkce vzájemně rozlišit, jejich dělení však není vždy zcela jednoznačné. Rozlišujeme tyto kognitivní funkce:\n\nKognitivní funkce, které jsou uloženy v lidském mozku, je třeba trénovat, stejně jako svaly lidského těla. Obzvláště důležité je udržovat mozek ve formě v pozdějším věku, zhruba po padesátém roce života může již docházet k častějšímu zapomínání. Ale i v mladším věku je důležitá prevence, pokud člověk zahálí, může se to projevit sníženou koncentrací, zvýšenou únavou a celkovým zhoršením kognitivních funkcí. Škodlivý je stres, nedostatek spánku, nadměrné kouření, alkohol nebo např. i nedostatek sociálních kontaktů. Tréninkové programy ovšem mohou být částečně placebo efektem.\n\nMozkový jogging je určen především pro mladší věkové kategorie a je zaměřen na zlepšení kognitivních funkcí, jako je zlepšení rychlosti vnímání, koncentraci, logické i verbální myšlení, kreativitu. Jedná se o cílené cvičení, které stimuluje pozitivní myšlení a rozvíjí diagonální myšlení, tzn. myšlení „napříč\". Využívá se technik zapojování a koordinace pravé a levé mozkové hemisféry.\n\nKognitivní trénink je aktivita, která se zaměřuje na paměť a poznávací funkce. Snaží se rozvíjet pozornost, verbální fluenci, časoprostorovou orientaci, úsudek, zefektivnění práce s informacemi. Kognitivní trénink je vždy veden lektorem, programy mohou být skupinové i individuální, často bývají doplněny o motivační trénink nebo např. návod pro zdravý životní styl.\n\nMentální hry zábavnou formou posilují paměť, zlepšují funkce mozku, zvyšují jeho výkonnost a rychlost. Výsledky se dostavují v poměrně krátké době, již např, za několik týdnů lze zaznamenat zlepšení krátkodobé i dlouhodobé paměti.\n\nMultitasking je cvičení mozku metodou střídání činností, mozek se stimuluje přeskakováním z jedné činnosti na druhou, přičemž se neunaví a přitom jsou stimulovány různé jeho oblasti. Je žádoucí tuto techniku využívat co nejčastěji, potom jsou výsledky efektivnější.\n\nHledání slov je vhodné pro jemnou stimulaci mozkové aktivity. Kromě slovních puzzlí lze doporučit křížovky, anagramy, Sudoku a podobné hry. Je překvapivé, že i touto nenásilnou formou dochází k rychlému zlepšení kognitivních funkcí, a to není třeba se mu věnovat nijak často nebo dlouho - úplně postačí 15 až 20 minut denně. \n\nUčení se novým věcem nemusí přímo znamenat náročné studium, postačí jednoduchým způsobem vyhledávat nové informace na různých webových stránkách, používat encyklopedie, např. Wikipedie. Jde o to nalézt si individuálně přijatelnou formu, což může být pro někoho internet nebo třeba odborné časopisy, případně sledování vzdělávacích programů.\n\nMeditace je důležitá pro odpočinek, regeneraci a také uložení nových informací. Proto je důležité kromě tréninku nechat mozek také efektivně odpočívat. Jednou z možností je meditace nebo nějaká forma naprostého odpočinku a klidu alespoň deset minut každý den.\n\nKreativní aktivity jsou dost širokým rámcem, může se jednat o kreslení, malování, ruční práce, kreativní psaní nebo cokoliv jiného. Aktivit je na výběr bezpočet a každý si může najít činnost, která ho bude bavit. Je prokázáno, že lidé, kteří se některé z podobných aktivit pravidelně věnují, mají všeobecně lepší kognitivní funkce. \n\nDrobné tréninkové aktivity spočívají ve vyhledávání možností, jak si mozek procvičit každý den. Snažit se zapamatovat si novou informaci, např. telefonní číslo, jména. Využívat příležitosti vyzkoušet si své kognitivní funkce. Nalézat kvízy v každodenních činnostech. \n\n"}
{"id": "908291", "url": "https://cs.wikipedia.org/wiki?curid=908291", "title": "Ruderting", "text": "Ruderting\n\nRuderting je obec v německé spolkové zemi Bavorsko, v zemském okrese Pasov ve vládním obvodu Dolní Bavorsko.\n\nŽije zde obyvatel.\n\n"}
{"id": "908297", "url": "https://cs.wikipedia.org/wiki?curid=908297", "title": "Coolidge (Georgie)", "text": "Coolidge (Georgie)\n\nCoolidge je město v Thomas County, v Georgii, ve Spojených státech amerických. V roce 2011 žilo ve městě 525 obyvatel.\nPodle sčítání lidí v roce 2000 žilo ve městě 552 obyvatel, 218 domácností a 137 rodin. V roce 2011 žilo ve městě 256 mužů (58,8%), a 269 žen (51,2%). Průměrný věk obyvatele je 40 let.\n"}
{"id": "908305", "url": "https://cs.wikipedia.org/wiki?curid=908305", "title": "Cordele", "text": "Cordele\n\nCordele je město v Crisp County, v Georgii, ve Spojených státech amerických. V roce 2011 žilo ve městě 11137 obyvatel.\nPodle sčítání lidí v roce 2000 žilo ve městě 11608 obyvatel, 4303 domácností a 2839 rodin. V roce 2011 žilo ve městě 4997 mužů (44,9%), a 6140 žen (55,1%). Průměrný věk obyvatele je 33 let.\n"}
{"id": "908306", "url": "https://cs.wikipedia.org/wiki?curid=908306", "title": "Lekár umierajúceho času", "text": "Lekár umierajúceho času\n\nLekár umierajúceho času je životopisný historický televizní seriál Československé televize Bratislava z roku 1983, zpracovaný jako výpravná historická sága.\n\n\nV první epizodě mladý Jesenský nastupuje na studia, kde se seznamuje s mladým učencem Johannem Keplerem, jako polní lékař se účastní války s Turky a nakonec nastupuje jako profesor chirurgie a anatomie na univerzitě ve Wittenbergu. Zde se také žení s dcerou místního lichváře Felse Marií.\n\nJessenius přichází do Prahy. Je přijat císařem Rudolfem II. Podaří se mu provést v Praze první veřejnou pitvu na oběšenci v Řečkově koleji. Tělo pro pitvu i přes původní nevoli získává od kata Mydláře. Jessenius se usazuje v Praze, kam za ním na konci přijíždí i manželka.\n\nJessenius se stává lékařem na Karlově Univerzitě a osobní lékařem Rudolfa II. České stavy si na Rudolfovi vynutí tzv. Majestát. Mezitím Prahu zasáhne morová epidemie. Při morovém běsnění je zavražděna i Jesseniova zdravá manželka. Jessenius ošetřuje císaře Rudolfa na smrtelné posteli. Po jeho smrti balzamuje i jeho tělo.\n\nJessenius je novým císařem Matyášem propuštěn. Jessenius stráví zimu v horách s dívkou Florou. Po její smrti se ujímá jejich společné dcery. Stává se rektorem pražské univerzity. Po defenestraci a stavovském povstání se lékař stává jako legát českých stavů do Uher.\n\nJesenského mise do Uher je neúspěšná. Za nového krále si české stavy zvolily Fridricha Falckého. Po Bitva na bitvě na Bílé hoře je stavovské povstání poraženo a Jesenský je s dalšími šestadvaceti českými pány na Staroměstském náměstí popraven. Seriál končí na úsvitu třicetileté války.\nSeriál vznikl podle námětu a scénáře Vladimíra Körnera (který měl s podobnými historickými látkami již zkušenost, např. Údolí včel režiséra Františka Vláčila z roku 1967) za režie Miloslava Luthera. Seriál popisuje život a dílo význačného lékaře, učence a politika Jána Jesenského (Jessenius, 1566 – 1621). V pěti dílech seriálu hlavní hrdina (představovaný Petrem Čepkem a předabovaný Milanem Kňažkem) prožívá své nejdůležitější životní úspěchy a pády (včetně setkávání s velkými historickými osobnostmi tehdejší Evropy) na pozadí velkých tragických historických událostí, které proběhly v českých dějinách na rozhraní šestnáctého a sedmnáctého století.\n\nByl vyroben ve Filmovém studiu Barrandov jako zakázka bratislavského studia Československé televize a natočen na 16mm materiál. Natáčení probíhalo především v pražských a českých exteriérech se slovenskými a především s význačnými českými herci. Jelikož se jednalo o slovenský seriál, byla většina českých herců při postsynchronech přemluvena slovenskými kolegy (např. Jan Kanyza zvládl svůj part ve slovenském jazyce). Zajímavostí je, že herec hlavní role Petr Čepek byl předabován Milanem Kňažkem, který v seriálu hrál kata Mydláře. Proto musel být sám Kňažko předabován Igorem Čillíkem. Naopak ve filmu Devět kruhů pekla (1987) byl Milan Kňažko přemluven Petrem Čepkem.\n\nKromě původní hudby Svetozára Štúra v seriálu zazněla díla Kryštofa Haranta z Polžic a Bedružic a dalších renesančních mistrů. Jednalo se o jeden z největších, nejvýpravnějších a nejnáročnějších projektů Československé televize (jako jediný zachycuje celý průběh třetí pražské defenestrace). V tuzemsku je seriál pravidelně uváděn Českou televizí pod slovenským názvem a v původním slovenském znění.\n\nV roce 1990 režisér Miloslav Luther sestříhal původní 16mm materiál seriálu do podoby celovečerního filmu pod názvem Svědek umírajícího času. Děj filmu oproti seriálu je silně zredukován na nejnutnější události, některé vedlejší epizody a děje byly zcela vypuštěny. Následně byl materiál překopírován na klasický 35mm materiál, opatřen novou hudbou (skladatele Svetozára Štúra nahradil Jiří Bulis) a kompletně předabován do českého jazyka. Jednotlivé epizody byly spojeny komentářem, který načetl Jiří Adamíra. Většina českých a slovenských herců své role namluvila znovu (tentokrát již nevadilo, že slovenští herci se namluví do češtiny). Jinými herci musel být předabován Martin Huba (namluvil Ladislav Frej), Zuzana Kronerová (Daniela Bartáková), Peter Debnár (Jiří Zavřel) a zemřelí herci Miloš Nedbal (Gustav Opočenský), Mikuláš Huba (Vladimír Ráž), Jiří Kostka (Steva Maršálek), Ladislav Křiváček (Radan Rusev) a Vladimír Hrubý. Dále ve filmu mluvil Jiří Němeček (posel války), Pavel Rímský (voják) a Mirko Musil (vesničan). Film měl premiéru v únoru roku 1991.\n\n\n\n"}
{"id": "908313", "url": "https://cs.wikipedia.org/wiki?curid=908313", "title": "The Outback", "text": "The Outback\n\nOutback je jihokorejský animovaný film z roku 2012, který režíroval Kyung Ho Lee a v originálu v něm hlasy hlavních postav namluvili Rob Schneider, Charlie Bewley, Alan Cumming, Tim Curry, Bret McKenzie, Chris Edgerly a další. První uvedení filmu proběhlo v Jižní Koreji 12. ledna 2012.\nBílému medvídkovi koala jménem Johnny se ostatní koaly smějí kvůli barvě jeho kožíšku. Rozhodne se proto přidat se k putovnímu cirkusu spolu s Hamishem - tasmánským čertem, a Higgensem - opičím fotografem. \nKdyž se s cirkusem přesouvají na nové místo, jejich maringotka se odpojí od zbytku kolony a Johnny s kamarády nabourají uprostřed australské pustiny. Při hledání cesty zpět k cirkusu se zamotají do sporu o lagunu, který mezi sebou vedou zvířátka z laguny a zlí psi Dingo.\n\n\n"}
{"id": "908316", "url": "https://cs.wikipedia.org/wiki?curid=908316", "title": "Cornelia (Georgie)", "text": "Cornelia (Georgie)\n\nCornelia je město v Habersham County, v Georgii, ve Spojených státech amerických. V roce 2011 žilo ve městě 4164 obyvatel. Ve městě je jedna z největších soch jablka na světě. Socha byla postavena jako pocta pěstitelům jablek s okresu Habersham.\nPodle sčítání lidí v roce 2000 žilo ve městě 3674 obyvatel, 1488 domácností a 958 rodin. V roce 2011 žilo ve městě 2016 mužů (48,4%), a 2148 žen (51,6%). Průměrný věk obyvatele je 32 let.\n"}
{"id": "908318", "url": "https://cs.wikipedia.org/wiki?curid=908318", "title": "Aradu", "text": "Aradu\n\nAradu (abcházsky: Араду) je vesnice v Abcházii v Okresu Očamčyra. Nachází se severo západně od okresního města Očamčyra. Vesnice leží na pobřeží Černého moře mezi řekami Tshentskar a Myku . Ve vesnici žije 253 obyvatel, z nichž 94 % jsou Abcházci. V rámci Abcházie má status obecního centra.\nNa severu obec hraničí s obcemi Mokva a Kočara, na východě s obcí Merkula, z jihu je omývána černým mořem a na západě hraničí s obcemi Tamiš a Labra\n\nVe vesnici žilo v roce 2011 253 obyvatel, z nichž 94,5% jsou Abcházci, 2,8% Gruzínci a 1,6% Rusové. První dochované sčítání lidu zde proběhlo v roce 1886, ve kterém zde žilo 355 obyvatel a všichni byli Abcházci. Za rok 1926 nejsou údaje. V roce 1959 už zde žilo 3 274 obyvatel ze kterých zde bylo nejvíc gruzínců a v roce 1989 2 959 obyvatel. Většina obyvatel odešla během války v letech 1992 - 1993.\nAradu se historicky dělí na dvě části:\n"}
{"id": "908323", "url": "https://cs.wikipedia.org/wiki?curid=908323", "title": "Covington (Georgie)", "text": "Covington (Georgie)\n\nCovington je město v Newton County, v Georgii, ve Spojených státech amerických. V roce 2011 žilo ve městě 13134 obyvatel. Město je pojmenováno po brigádním generálovi a kongresmanovi Leonardu Covingtonovi, hrdinovi Britsko-americké války.\nPodle sčítání lidí v roce 2000 žilo ve městě 11547 obyvatel, 4261 domácností a 2906 rodin. V roce 2011 žilo ve městě 6208 mužů (47,3%), a 6926 žen (52,7%). Průměrný věk obyvatele je 35 let.\n"}
{"id": "908325", "url": "https://cs.wikipedia.org/wiki?curid=908325", "title": "Citizens!", "text": "Citizens!\n\nCitizens! je britská indie-rocková skupina. Vznikla v létě roku 2010 v Londýně.\n\nKapela Citizens! vznikla v létě roku 2010, když se členové kapely seznámili na večírku. Trojice hudebníků Tom Burke, Mike Evans a Lawrence Diamond se již znala ze skupiny Official Secrets Act, kde společně vystupovali; na sešlosti poznali Martyna Richmonda a Thoma Rhoadese a rozhodli se založit s nimi novou hudební skupinu s cílem „vytvářet skvělou, nápaditou pop-music.“ Dle jejich prohlášení „pop není neslušné slovo, nýbrž svaté.“ Název kapely Citizens! si vybrali podle nadpisu Batman komiksu v novinách Gotham City. Podepsali smlouvu s francouzským nezávislým hudebním vydavatelstvím \"Kitsuné\". Jejich producentem se stal Alex Kapranos z Franz Ferdinand.\n\n28. května 2012 vydali své první společné album s názvem \"Here We Are\". Časopis Les Inrocks označil jejich singl \"True Romance\" za jeden z nejlepších roku 2012.\n\n\n"}
{"id": "908326", "url": "https://cs.wikipedia.org/wiki?curid=908326", "title": "Crawford (Georgie)", "text": "Crawford (Georgie)\n\nCrawford je město v Oglethorpe County, v Georgii, ve Spojených státech amerických. V roce 2011 žilo ve městě 828 obyvatel.\nPodle sčítání lidí v roce 2000 žilo ve městě 807 obyvatel, 326 domácností a 203 rodin. V roce 2011 žilo ve městě 353 mužů (42,7%), a 475 žen (57,3%). Průměrný věk obyvatele je 43 let.\n"}
{"id": "908329", "url": "https://cs.wikipedia.org/wiki?curid=908329", "title": "Francouzská bagdeta", "text": "Francouzská bagdeta\n\nFrancouzská bagdeta je plemeno holuba domácího, které představuje vývojově původní typ dlouhokrkých bradavičnatých holubů. V některých ohledech se podobá kariérovi. Plemeno se podílelo též na vzniku moravské a ostravské bagdety.\n\nJe to pták charakteristický velmi dlouhým, tenkým a mírně zvlněným krkem, který úzce vystupuje z ramen a má výrazný ohryzek. Hlava je úzká, dlouhá a klínovitá a plynule přechází v dlouhý, silný a zašpičatělý zobák světlé barvy. Hlava i zobák jsou neseny vodorovně, ozobí je jen nepatrně zvětšené. Oči jsou velké, perlové, jen u bílého barevného rázu vikvové.\n\nPostava ptáka je útlá, hruď francouzská bagdety je široká a vystupuje směrem vpřed, ohbí křídel odstává od těla, hřbet je mírně skloněný vzad a je otevřený, není kryt křídly. Nohy jsou vysoké, nepodkleslé, běháky a prsty nejsou opeřené.\n\nOpeření je krátké a pevné. Chová se v barvě bílé, která je nejčastější, dále v rázu černém, červeném, žlutém, modrém a stříbřitém bezpruhém, pruhovém a kapratém a jako straky těchto barev.\n\n"}
{"id": "908332", "url": "https://cs.wikipedia.org/wiki?curid=908332", "title": "Crawfordville (Georgie)", "text": "Crawfordville (Georgie)\n\nCrawfordville je město v Taliaferro County, v Georgii, ve Spojených státech amerických. V roce 2011 žilo ve městě 528 obyvatel.\nPodle sčítání lidí v roce 2000 žilo ve městě 572 obyvatel, 260 domácností a 163 rodin. V roce 2011 žilo ve městě 235 mužů (44,6%), a 293 žen (55,4%). Průměrný věk obyvatele je 46 let.\n"}
{"id": "908333", "url": "https://cs.wikipedia.org/wiki?curid=908333", "title": "Culloden (Georgie)", "text": "Culloden (Georgie)\n\nCulloden je město v Monroe County, v Georgii, ve Spojených státech amerických. V roce 2011 žilo ve městě 175 obyvatel.\nPodle sčítání lidí v roce 2000 žilo ve městě 223 obyvatel, 86 domácností a 60 rodin. V roce 2011 žilo ve městě 87 mužů (49,7 %), a 88 žen (50,3 %). Průměrný věk obyvatele je 47 let.\n"}
{"id": "908336", "url": "https://cs.wikipedia.org/wiki?curid=908336", "title": "Bitva u Rozhanovců", "text": "Bitva u Rozhanovců\n\nBitva u Rozhanovců se odehrála v pátek 15. června 1312 u Rozhanovců nedaleko Košic mezi vojskem uherského krále Karla Roberta z Anjou, posíleným o vojska spišských Sasů, rytířů Řádu johanitů a vojenské oddíly města Košic, a vojsky Omodejů (syny nebohého palatina Omodeje Aby), doplněnými o oddíly Matúše Čáka Trenčanského.\n\nRoku 1301 vymřela v Uhersku dynastie Arpádovců. O uherský trůn začali bojovat neapolští Anjouovci, Přemyslovci, později Wittelsbachové. V prvních letech bojů o uherský trůn (1301–1305) byl soupeřem Karla Roberta z Anjou Přemyslovec Václav (v Uhersku Ladislav V.), syn českého krále Václava II. Po jeho odchodu se soupeřem Karla Roberta až do roku 1308 stal bavorský vévoda Ota III., ale ani ten se v Uhrách nedokázal prosadit. Největší podporu nakonec získal Karel Robert. Země však byla po letech neustálých bojů ovládaná jednotlivými velmoži, kteří střídavou podporou uchazečů o trůn sledovali své vlastní zájmy. Vznikla tak území, na nichž tito oligarchové téměř neomezeně vládli. Na území dnešního Slovenska byli takovými oligarchy Matúš Čák Trenčanský, který ovládal západní a část středního Slovenska, Omodejové vedeni palatinem Omodejem Abou, kteří ovládali severovýchod Uherska. Mezi územím Matúše Čáka a Omodejů se ještě nacházelo panství zemského soudce Štefana Ákoše a Ratoldů (magistr Demeter a jeho synovec magistr Dônč).\n\nKarel Robert, který byl 27. listopadu 1308 na pešťském sněmu zvolen králem a 27. srpen a 1310 byl v Stoličném Bělehradě korunován svatoštěpánskou korunou na krále (předchozí korunovace v letech 1301 a 1309 nebyly provedeny podle uherského zvykového práva), byl rozhodnut proti velmožům zasáhnout. Již v roce 1310 se dostal do konfliktu s Matúšem Čákem, jehož zbavil funkce palatina. Matúš však titul používal dál a v létě 1311 zaútočil na budínský hrad, sídlo panovníka, vyplenil královské a arcibiskupské majetky. Král na podzim odpověděl útokem na Matoušovo území, ale neuspěl.\n\nV té době vrcholil spor mezi Omodeji a městem Košice. Omodeje Abu, který již roku 1304 přešel ze strany Václava-Ladislava na stranu Karla Roberta a získal pro něj právě město Košice, 5. září 1311 v jedné potyčce zabili košičtí měšťané. Omodejovi synové žádali soud a pomoc od krále. Karel Robert byl však rozhodnut tuto situaci využít ve svůj prospěch. 3. října 1311 byl vynesen rozsudek, na jehož základě se Omodejové měli vzdát nároků na Košice, králi museli vrátit Abovskou a Zemplínskou župu, důlní město Gelnica, Spišský hrad a další královské hrady. Museli se podřídit králi a bez jeho povolení nesměli stavět další hrady. Omodejovci rozsudek přijali jen formálně. Navázali spojenectví s Matúšem Čákem a chystali úplatu. V březnu 1312 vyplenili okolí královského města Blatný Potok. Král se vydal s vojskem proti Omodejům, kteří se stáhli na Šarišský hrad. 10. dubna 1312 ho začal obléhat, část posádky se po několika týdnech vzdala, ale velitel hradu magistr Demeter se nevzdal. Koncem května se král s vojskem stáhl ze Šariše na Spiš, protože se dozvěděl o vojsku, které vyslal Matúš Čák na pomoc Omodejům. Šlo o oddíl 1 700 obrněných žoldáků, který vedl Aba Pěkný (nazývaný také Velký). Král zatím na Spiši doplnil své vojsko o bojovníky z řad spišských kopiníků a spišských Němců.\n\nZačátkem června vojsko Omodejů, doplněné o oddíl Aby Sličného, vyrazilo ke Košicím, které začalo obléhat. Vedla je k tomu pomsta za smrt otce, jakož i to, že Košice byly královskému vojsku slabším soupeřem. Karel Robert proto urychleně vyrazil podél horního toku Hornádu svému strategickému spojenci na pomoc. Omodejové přerušili obléhání a postupovali proti králi. V pátek 15. června 1312 se nakonec setkala obě vojska u vesnice Rozhanovce nedaleko Košic. Král zaujal nevýhodné postavení v údolí řeky Torysy, zatímco jeho protivníci se rozvinuli na úpatí kopce. Magistr Demeter, který velel čelnímu oddílu omodejských vojsk, zaútočil na střed královského vojska. Situace krále byla kritická. Vše nasvědčovalo tomu, že král padne nebo padne do zajetí. Omodejové začali posilovat střed bojové sestavy, čímž však došlo k oslabení křídel. Tehdy proti levému křídlu Omodejů vyrazili rytíři řádu johanitů (v té době v Uhrách co se týká výzbroje a disciplíny nejlepší vojáci), kteří toto křídlo smetli a usnadnili středu bojové sestavy. Králi navíc přišel na pomoc i oddíl Košičanů, který napadl jedno z křídel. Zanedlouho padl magistr Demeter i Aba Pěkný, což způsobilo útěk oddílu Matúše Čáka. Protiútok Karla pod praporem johanitů (královský praporečník Gurke padl v první části bitvy) následně rozhodl o osudu bitvy. Do bitvy zasáhly od jihu i vojska Košičanů a spišských Sasů, čímž byl dokonán zmatek v řadách omodejských vojsk, která začala ustupovat.\n\nV bitvě, které se zúčastnilo asi 10 000 bojovníků, utrpělo větší ztráty sice královské vojsko, ale ztráty Omodejů byly citelnější. Kromě velitelů Demetera a Aby Pěkného padli i Omodejovi synové Mikuláš a David, jakož i množství jiných členů omodejovského klanu.\n\nŠlo prý o největší rytířskou bitvu od dob tatarského vpádu v roce (1241). Po bitvě Karel Robert z Anjou zkonfiskoval rozsáhlé majetky Omodejů a jejich nejvěrnějších stoupenců a část z nich daroval svým nejvěrnějším stoupencům. Bitva ukončila dlouholetou faktickou vládu Abovců na východním Slovensku a předznamenala i konec faktické vlády Matúše Čáka Trenčanského ve zbytku Slovenska.\n"}
{"id": "908337", "url": "https://cs.wikipedia.org/wiki?curid=908337", "title": "Cusseta (Georgie)", "text": "Cusseta (Georgie)\n\nCusseta je město v Chattahoochee County, v Georgii, ve Spojených státech amerických. V roce 2011 žilo ve městě 1109 obyvatel.\nPodle sčítání lidí v roce 2000 žilo ve městě 1196 obyvatel, 436 domácností a 316 rodin. V roce 2011 žilo ve městě 553 mužů (49,9%), a 556 žen (50,1%). Průměrný věk obyvatele je 32 let.\n"}
{"id": "908338", "url": "https://cs.wikipedia.org/wiki?curid=908338", "title": "Generování kódu", "text": "Generování kódu\n\nGenerování kódu je v informatice proces, při kterém překladačem generovaný kód je převáděn na mezijazyk, jenž reprezentuje zdrojový kód náležité formy (např. strojový kód), kterou lze snadno realizovat pomocí stroje.\n\nSofistikované kompilátory obvykle provádějí vícenásobné průchody přes různé přechodné formy. Tento vícestupňový proces, je nutný proto, že mnoho algoritmů pro optimalizace kódu je jednodušší použít jeden po druhém nebo proto, že vstup na jeden optimalizaci závisí na zpracování prováděné jinou optimalizací. Tato organizace také usnadňuje vytvoření jednotného kompilátoru, který může cílit na více architektur. Pouze jako poslední z etap generování kódu (\"backend\"), se musí změnit od cíle k cíli. (Pro více informací o konstrukci kompilátorů viz překladač.)\n\nVstup do generátoru kódu se obvykle skládá z derivačního stromu nebo syntaktického stromu. Strom je převeden na lineární posloupnost instrukcí. Obvykle v mezijazyku, jako je tříadresní kód. Další fáze kompilace může nebo nemusí být nazývána jako generování kódu podle toho, zda zahrnuje či ne významné změny v zastoupení programu.\n\nKromě základního převodu z meziproduktu reprezentace do lineární sekvence strojových instrukcí, se typický generátor kódu snaží optimalizovat nějakým způsobem generovaný kód.\n\nMezi úkoly, které jsou obvykle součástí sofistikovaného kompilátoru, patří:\n\nVýběr instrukce se obvykle provádí rekurzivním průchodem syntaktického stromu metodou postorder, kterému odpovídá konkrétní strom konfigurace. Pro příklad lze uvést strom codice_1 může být přeměněn na lineární posloupnost instrukcí v rekurzivně generované sekvenci pro codice_2 a codice_3, a potom následuje instrukce codice_4.\n\nV kompilátoru, který používá mezijazyk, mohou být použity dvě fáze překladu - první se snaží převést derivační strom do mezikódu a druhá fáze později převede mezikó do sady instrukcí z instrukční sady procesoru cílového počítače. Tato druhá fáze nevyžaduje průchod stromem. Může být provedena lineárně a typicky zahrnuje jednoduchou výměnu mezijazyka s jejich odpovídajícím operačním kódem. Nicméně v případě, když je překladač jazykovým překladačem (například překladač, který převádí jazyk Eiffel do jazyka C), pak druhá fáze pro generování kódu může zahrnovat vytváření stromu z lineárního mezikódu.\n\nPři generování kódu za běhu, stejně jako v just-in-time kompilaci (JIT), je důležité, aby celý proces mohl být efektivní, pokud jde o prostor a čas. Například pokud regulární výrazy jsou interpretovány a použity ke generování kódu za běhu, je často generován nedeterministický konečný automat namísto deterministického. Protože obvykle je rychlejší vytvořit více jednoduchých automatů, které zabírají i méně paměti nežli jeden složitý. Přes toto obecně méně efektivní generování kódu, můžete JIT generování kódu využít pro profilování informací, které jsou k dispozici pouze za běhu.\n\nZákladním úkolem je, při vstupu v jednom jazyce, produkovat výstup v netriviálním jiném jazyce. Což lze chápat jako základní operaci transformační gramatiky formálních jazyků. V důsledku toho některé techniky, které byly původně vyvinuty pro použití v kompilátorech, jsou využity i v běžném životě. Příkladem může být YACC (Yet Another Compiler Compiler), jenž má vstup na Backus-Naurově formě a převádí jej na analyzátoru jazyka C. I když byl původně vytvořen pro automatické generování parseru pro kompilátor, je YACC také často používán k automatizaci psaní kódu, kterou je třeba změnit pokaždé, když dojde ke změně specifikace. (Příklad zde .)\n\nMnoho integrovaných vývojových prostředí (IDE) podporuje nějakou formu automatického generování zdrojového kódu. Často s použitím algoritmů společného s generátory kódu překladače, ačkoli obyčejně méně komplikované.\n"}
{"id": "908342", "url": "https://cs.wikipedia.org/wiki?curid=908342", "title": "Cuthbert (Georgie)", "text": "Cuthbert (Georgie)\n\nCuthbert je město v Randolph County, v Georgii, ve Spojených státech amerických. V roce 2011 žilo ve městě 3859 obyvatel.\nPodle sčítání lidí v roce 2000 žilo ve městě 3731 obyvatel, 1360 domácností a 870 rodin. V roce 2011 žilo ve městě 1710 mužů (44,3%), a 2149 žen (55,7%). Průměrný věk obyvatele je 39 let.\n"}
{"id": "908344", "url": "https://cs.wikipedia.org/wiki?curid=908344", "title": "Dacula", "text": "Dacula\n\nDacula je město v Gwinnett County, v Georgii, ve Spojených státech amerických. V roce 2011 žilo ve městě 4459 obyvatel.\nPodle sčítání lidí v roce 2000 žilo ve městě 3848 obyvatel, 1283 domácností a 1077 rodin. V roce 2011 žilo ve městě 2193 mužů (49,2%), a 2266 žen (50,8%). Průměrný věk obyvatele je 35 let.\n"}
{"id": "908346", "url": "https://cs.wikipedia.org/wiki?curid=908346", "title": "Prácheňský káník", "text": "Prácheňský káník\n\nPrácheňský káník, též jihočeský káník nebo holub káník, je plemeno holuba domácího chované na území České republiky. Je to plemeno poměrně nové, uznané v roce 1941. Řadí se mezi užitková plemena, ale mnoho znaků má společných s plemeny barevných holubů, a v současnosti se šlechtí především na barevnost.\n\nPrácheňský káník je pták dosahující hmotnosti 400-500 g. Tělo je krátké, mírně skloněné, hlava je vysoko nesená, zaoblená, s vyšším čelem a kratším, silným zobákem. Zobák má jemně růžovou barvu. Oko je oranžové až červené a je lemované jasně červenou obočnicí. Krk je středně dlouhý, hruď dobře klenutá a zmasilá, křídla se na ocasem nekříží. Nohy jsou střední až vyšší, s neopeřenými běháky či prsty.\n\nChová se v modifikované pštrosí kresbě: hlava s obojkem je barevná, ale na čele se vyžaduje bílá lysinka, barevná jsou též křídla, krajní letky jsou však bílé, záda a ocas. Opeření na jiných částech těla je bílé. Nejčastěji se chová v červené a žluté barvě, dále je uznaný barevný ráz černý, modrý bezpruhý, černopruhý a bělopruhý. Prácheňský káník je velice podobný plemeni český holub, od kterého se liší přítomností bílé lysinky na čele.\n\n"}
{"id": "908348", "url": "https://cs.wikipedia.org/wiki?curid=908348", "title": "Dahlonega", "text": "Dahlonega\n\nDahlonega je město v Lumpkin County, v Georgii, ve Spojených státech amerických. V roce 2011 žilo ve městě 5244 obyvatel. V roce 1828 v Dahlonega proběhla první zlatá horečka ve Spojených státech amerických.\n\nPodle sčítání lidí v roce 2000 žilo ve městě 3638 obyvatel, které dohromady tvořilo 1060 domácností a 568 rodin. V roce 2011 žilo ve městě 2578 mužů (49,2 %), a 2666 žen (50,8 %). Průměrný věk je 23 let.\n"}
{"id": "908349", "url": "https://cs.wikipedia.org/wiki?curid=908349", "title": "Stibor ze Stibořic", "text": "Stibor ze Stibořic\n\nStibor ze Stibořic a Beckova (také známý jako Ctibor ze Ctibořic, \"Stibor Stiborici\", polsky \"Ścibor ze Ściborzyc\", latinsky \"Styborius de Stiborich\"; 1347 – 1414) byl uherský šlechtic polského původu, od roku 1388 pán beckovského hradu, rytíř Dračího řádu a vévoda sedmihradský (1395–1401 a 1410–1414).\n\nStibora pozval do Uher Ludvík I. Veliký, který byl i polským králem. Po Ludvíkově smrti se v boji o uvolněný trůn postavil na stranu Zikmunda Lucemburského a ten ho po získání trůnu bohatě odměnil. Stal se županem bratislavské župy (1389–1402), později i trenčínské, nitranské a banskobystrické župy. Asi 20 let po příchodu do Uher mu patřila skoro celá západní polovina dnešního Slovenska a sám se označoval za „\"pána celého Pováží\"“.\n\nSe jménem Stibor je spojována i nejstarší známá listina psaná v češtině (přesněji ve slovakizované češtině) z území Slovenska; pochází z 13. prosince 1422. Stibor v úpisu potvrzuje svůj dluh 600 uherských zlatých pánovi Benešovi Hernikovi z Slupna a jeho manželce Kateřině.\n\n"}
{"id": "908351", "url": "https://cs.wikipedia.org/wiki?curid=908351", "title": "Volby v Andoře", "text": "Volby v Andoře\n\nVolby v Andoře jsou svobodné. Voliči volí do jednokomorového parlamentu 28 poslanců na čtyřleté volební období. Všeobecné volební právo platí od roku 1969 a demokratická ústava byla přijata v roce 1994.\n\n"}
{"id": "908355", "url": "https://cs.wikipedia.org/wiki?curid=908355", "title": "Hrachor panonský pravý", "text": "Hrachor panonský pravý\n\nHrachor panonský pravý (\"Lathyrus pannonicus\" subsp. \"pannonicus\") je vytrvalá vyšší dvouděložná bylina s bílými kvítky řádu bobotvarých čeledi bobovitých vysoká 25 až 45 cm.\n\nVytrvalá bylina s krátkými kyjovitými kořenovými hlízkami. Lodyha je 25–48 cm vysoká, čtyřhranná, větvená pouze na bázi nebo ve spodní třetině. Listy jsou dvou až tříjařmé, s krátkými řapíčky, čárkovité, na vrcholu dlouze zašpičatělé, zakončené hrotem. Palisty jsou úzké, polostřelovité. Listeny šídlovité, stopky květenství jsou 5–12 cm dlouhé (tj. dvakrát až třikrát delší než podpůrný list). Květnství nese 1–5 květů. Květy šikmo odstálé, kalich zvonkovitý, zelený. Koruna je 12–20 mm dlouhá, bílá, pavéza narůžovělá s oranžovou skvrnou na bázi čepele, křídla a člunek jsou kratši než pavéza. Plody jsou v podobě čtyř až sedmisemenných lusků. Semena jsou přibližně 2 mm široká, hladká, hnědá s tmavšími skvrnami.\n\nTravnatá místa na loukách a ve starých sadech. Dává přednost střídavě vlhkým, jílovitým půdám (na flyši) a slunečným stanovištím.\n\nVelmi vzácně v mezofytiku ve střední části Bílých Karpat v okolí obce Strání. Lokality v ČR leží na s. hranici areálu druhu. V minulosti se zde vyskytoval na několika mikrolokalitách, po roce 1985 jen 3 populace s velmi malým počtem rostlin. Celkový počet jedinců sotva dosahuje čísla 15. V suprakolinním stupni ve výškách 400–550 m.\n\nHrachor panonský pravý patří ke kriticky ohroženým druhům naší květeny, protože je ohrožen zánikem biotopů, stejným způsobem je chráněn i na Slovensku.\n"}
{"id": "908356", "url": "https://cs.wikipedia.org/wiki?curid=908356", "title": "Robert Kvaček", "text": "Robert Kvaček\n\nRobert Kvaček (*  Dvorce u Jičína) je český historik specializující se na období 19. a 20. století. Mezi jeho přední zájmy patří dějiny diplomacie mezi světovými válkami a v období 2. světové války a kulturní dějiny konce 19. a počátku 20. století. Působil na českých univerzitách (Univerzita Karlova v Praze, Technická univerzita v Liberci) a pořádal přednášky pro veřejnost, jeho publikační činnost mu vynesla několikanásobné ocenění Cenou Egona Erwina Kische za literaturu faktu. Je ženatý a má jednoho syna. Žije v Jičíně, je členem Česko-slovenské komise historiků.\n\nRobert Kvaček se narodil ve vesnici Dvorce u Jičína. V září 1945 přestoupil z jičínské reálky na jičínské Lepařovo gymnázium do tercie a studium ukončil maturitou v roce 1951. Téhož roku byl přijat na Filozofickou fakultu Univerzity Karlovy. Na tento okamžik později vzpomíná: „Když předseda komise … zjistil, že přicházím z ,Lepařova‘, řekl mi, že by mne vzal už kvůli němu. Byl to podle něho ústav, který dbal na úroveň absolventů…“\n\nJeště během studií na Karlově univerzitě působil jako asistent na Husově Ústavu československých dějin. Po úspěšném absolvování v roce 1956 se plně zapojil do vědecké práce, roku 1967 byl jmenován docentem Karlovy univerzity. V době normalizace mu bylo zakázáno přednášet dějiny 20. století a i tato okolnost podle pamětníků vedla k prohloubení Kvačkova zájmu o 19. století. Titul univerzitního profesora mohl získat až po sametové revoluci. Vedle působení na Karlově univerzitě se podílel na vzdělávání studentů na FAMU a DAMU a v neposlední řadě zasáhl řadu studentů Technické univerzity v Liberci, kde stále vyučuje na Fakultě přírodovědně-humanitní a pedagogické.\n\nRobert Kvaček je členem řady vědeckých společností (Česko-slovenská komise historiků, Pekařova společnost Českého ráje…), je rovněž členem literárních organizací (Klub autorů literatury faktu, K 89), podílel se na tvorbě učebnic dějepisu pro základní školy, podporuje různé vzdělávací projekty (projekt jičínské 1. základní školy \"Protektorat Böhmen und Mähren a my\", při kterém uspořádal pro žáky besedu; projekt jičínských základních škol k 17. listopadu \"Zpátky ni krok\") a ochotně přednáší pro veřejnost (vzhledem ke svému věku přednášení omezil; mezi jednu z posledních můžeme zařadit přednášku nazvanou \"Diskuze s minulostí\", která se konala v Jičíně na podzim roku 2012 při příležitosti Kvačkových 80. narozenin – přednáška se mj. týkala Kvačkových vzpomínek na studia, zamýšlela se nad nelehkou prací historika, člověka, který musí být vzdělán nejen v dějinách, musí také ovládat jazyky, umět s historickými prameny správně pracovat a osvojit si základy pomocných vědy historických). Za svou aktivní pedagogickou kariéru vychoval nespočet historiků a vedl řadu diplomových prací. K činnostem, kterými se snaží napomoci učitelům ve výuce dějepisu, můžeme zařadit i účast na tvorbě výukového DVD \"Obrazy z českých dějin 1914 až 2004\", na kterém se po odborné stránce podílel.\n\n\n\n\n\n"}
{"id": "908357", "url": "https://cs.wikipedia.org/wiki?curid=908357", "title": "Bezručovo údolí", "text": "Bezručovo údolí\n\nBezručovo údolí je 13 km dlouhé údolí, čímž se řadí mezi nejdelší v Krušných horách. Táhne se po svazích údolí Chomutovky, přičemž jádro tvoří dvojice přírodních rezervací – Novodomské rašeliniště a Buky nad Kameničkou – a přírodní památka Krásná Lípa. V roce 2002 bylo území o přibližné rozloze 6500 hektarů prohlášeno přírodním parkem Bezručovo údolí a od roku 2013 je velká část údolí chráněna jako přírodní památka Bezručovo údolí.\n\nPřístup do údolí vede od chomutovského nádraží po modré turistické značce podél řeky okolo Prvního a Druhého Dolského mlýna. U Prvního je se nachází pomník věnovaný původně Aloisu Schmidtovi z roku 1896. Pamětní deska byla v roce 1946 nahrazena pamětní deskou Petra Bezruče. U bývalého Třetího Dolského mlýna do údolí ústí dvojice postranních údolí, kterými protékají Kamenička a Křimovský potok. Od rybníka Hřebíkárna až ke Třetímu mlýnu vede cyklistická stezka a trasa naučné stezky Bezručovo údolí. Nedaleko Prvního mlýna stával na Zámeckém vrchu nad údolím hrad Hausberk. Jiné opevněné místo se nacházelo blíže k Chomutovu na ostrožně s pomístním názvem Bergrutsch.\n\n"}
{"id": "908358", "url": "https://cs.wikipedia.org/wiki?curid=908358", "title": "Nokia Lumia 925", "text": "Nokia Lumia 925\n\nLumia 925 je chytrý telefon společnosti Nokia. Byl představen v Londýně 14. 5. 2013.\n\nTelefon má 4,5\" dotykový kapacitní AMOLED displej. Měří 129 × 71 × 8,5 mm a váží 139 g. Pod displejem se nacházejí 3 tlačítka; prostřední z nich je Windows. Nad displejem je reproduktor a přední kamera s rozlišením 1 MPx. Na druhé straně telefonu je fotoaparát s optikou Carl Zeiss a rozlišením 9 MPx.\n\nTelefon je poháněn procesorem Qualcomm MSM8960 o frekvenci 2×1500 MHz. Operační paměť má kapacitu 1024 MB, stálá 16 GB, kterou nelze (stejně jako u Lumie 920) nijak rozšířit. Telefon podporuje WiFi a Bluetooth. Baterie má kapacitu 2000 mAh. Na telefonu běží operační systém Windows Phone 8.\n\nLumia 925 má velké množství užitečných funkcí, například GPS, Internet Explorer 10, Xbox, obsahuje plnou verzi Microsoft Office a samozřejmostí jsou funkce jako kalendář, budík apod.\n\nLumia925.cz - české stránky věnované tomuto telefonu\n"}
{"id": "908359", "url": "https://cs.wikipedia.org/wiki?curid=908359", "title": "Kočara", "text": "Kočara\n\nKočara (Abcházsky:Кәачира) je vesnice v Abcházii v okresu Očamčyra. Nachází se severozápadně od okresního města Očamčyra. Ve vesnici žije 277 obyvatel, z nichž 85,2 % jsou Abcházci. V rámci Abcházie má status obecního centra.\nNa severu obec hraničí s obcí Guada, na východě s obcemi Člou a Mokva, na jihu s obcí Aradu a na západě s obcemi Labra, Kutol a Džgerda.\nVe vesnici žilo v roce 2011 277 obyvatel, z nichž 85,2 % jsou Abcházci,7,6 % Gruzínci, 3,6 % Rusové a 0,4 % Arméni. První dochované sčítání lidu zde proběhlo až v roce 1926, při kterém zde žilo 1 631 obyvatel a většina byli Gruzínci (rok 1926 byl až po křesťanské kolonizaci Abcházie a lze předpokládat, že před ní (před osmdesátými a devadesátými lety lety 19 stol.) zde žila většina Abcházců). V roce 1959 zde žilo 3 678 obyvatel, v roce 1989 zde žilo 4575obyvatel. Po válce v letech 1992 - 1993 z vesnice odešla většina Gruzínců.\nArakič se historicky dělí na šest částí:\n"}
{"id": "908370", "url": "https://cs.wikipedia.org/wiki?curid=908370", "title": "Španělská Florida", "text": "Španělská Florida\n\nŠpanělská Florida je název bývalé španělské kolonie rozprostírající se na stejnojmenném poloostrově, která přibližně odpovídá aktuálnímu státu Florida. Španělé poloostrov začali osidlovat v první polovině 16. století, Florida zůstala pod jejich správou až do roku 1819 s výjimkou období mezi roky 1763 a 1784, kdy ji ovládli Britové. Ke Spojených států americkým byla připojena podepsáním smlouvy Adams-Onis. Po dobu španělské koloniální nadvlády byla součástí místokrálovství Nové Španělsko a generálního kapitanátu Kuba.\n\nKdyž roku 1513 na Floridu dorazil conquistador Juan Ponce de León, bylo území obývaná několika indiánskými kmeny. Mylně označil Floridu za ostrov, objevenou zemi pojmenoval \"La Pascua Florida\" (\"pascua\" je španělské pojmenování Velikonoc), neboť jeho výprava se vylodila 2. dubna 1513 ve velikonočním období. V polovině 16. století podnikli Francouzi několik výprav na Floridu, španělskou odpovědí na francouzskou aktivitu bylo zničení francouzských pozic a založení města St. Augustine, které je jedním z nejstarších trvale osídleným měst na americkém kontinentě založených Evropany. St. Augustine bylo floridským správním střediskem, ze kterého byla zahájena katolická evangelizace této španělské kolonie. Roku 1586 bylo město napadeno anglickým pirátem Francisem Drakem. \n\nBěhem 17. století angličtí osadníci z Virginie a Karolíny postupovat jižním směrem do španělského teritoria Floridy, stejně tak Francouzi, kteří osidlovali západní Floridu, do které přicházeli z Louisiany. V 18. století se Florida stala útočištěm pro Seminoly.\n\nV sedmileté válce (1756–1763), při které byly Španělko a Velká Británie nepřáteli, získali Angličané přístav Havana na Kubě. Válka byla ukončena podepsáním mírové smlouvy 10. února 1763. Španělé získali zpět Havanu, ale Florida přešla do britských rukou. Britové rozdělí Floridu do dvou správních celků - Západní a Východní Florida. Španělskou kolonií se stala podruhé roku 1783 po ukončení americké války za nezávislost a podepsání Pařížské mírové smlouvy. Smlouva Adams-Onis mezi Španělskem a USA, která byla podepsána v roce 1819 a vstoupila v platnost roku 1821, znamenala konec španělské nadvlády nad Floridou. Roku 1845 se Florida stala jedním ze států USA. \n"}
{"id": "908371", "url": "https://cs.wikipedia.org/wiki?curid=908371", "title": "Victor Moses", "text": "Victor Moses\n\nVictor Moses (* 12. prosince 1990, Kaduna, Nigérie) je nigerijský fotbalista a reprezentant, který v současnosti hraje za anglický klub Chelsea FC. V minulosti nastupoval za mládežnické reprezentace Anglie. V mládí byli jeho fotbalovými vzory angličtí fotbalisté David Beckham a Michael Owen.\n\nVictor Moses se narodil v nigerijské Kaduně jako syn křesťanského pastora Austina Mosese a matky Josephine. Odmalička miloval fotbal, hrával jej na ulici s míčem vyrobeným z lepících pásek. Jeho rodiče byli zavražděni v roce 2002 během muslimských pogromů na minoritní křesťanské obyvatelstvo. Ve svých jedenácti letech za pomoci přátel uprchl do Anglie, kde byl klasifikován jako žadatel o azyl. Smrt obou rodičů v něm zanechala psychické trauma. V Anglii nikoho neznal, chlapec, který nikdy neopustil Kadunu byl najednou vržen do naprosto neznámého prostředí. Začal navštěvovat Stanley Technical High School v jižním Norwoodu a hrát fotbal v místní tanridžské lize. Tady ho objevili skauti klubu Crystal Palace FC, kteří byli jeho fotbalovými schopnostmi unešeni. Victorovi bylo nabídnuto angažmá v mládežnické akademii Crystal Palace, které přijal.\n\nHrál za mládežnický školní tým U14, který získal pohár National Cup, když ve finále porazil akademii z Grimsby 5:0. Moses vstřelil všech pět branek. V sezóně vstřelil více než 50 gólů včetně 10 při svém debutu. Trenér Crystal Palace Neil Warnock (v letech 2007–2010) se vyjádřil, že Victor je nejnadanějším fotbalistou, jakého vedl. Za A-mužstvo debutoval Moses v Football League Championship (2. anglická liga) 6. listopadu 2007 v utkání proti Cardiffu (remíza 1:1). Na hřiště se dostal v 72. minutě za stavu 1:1.\n\nDo Wiganu hrajícího Premier League přestoupil v lednu 2010 za cca 2,5 milionu £. Debutoval 6. února 2010 proti Sunderlandu (remíza 1:1). Do zápasu zasáhl jako střídající hráč.\n\n24. srpna 2012 přestoupil z Wiganu do londýnské Chelsea FC. Debutoval v zápase Premier League 15. září proti domácímu týmu Queens Park Rangers, nastoupil na hřiště v 58. minutě. Utkání skončilo remízou 0:0. Poprvé nastoupil v základní sestavě 25. září 2012 v utkání anglického ligového poháru proti Wolverhamptonu Wanderers a v 71. minutě vstřelil šestý a poslední gól střetnutí (a svůj první v soutěžním zápase za Chelsea). Chelsea zvítězila 6:0.\n\n5. ledna ve třetím kole FA Cupu proti domácímu Southamptonu vstřelil gól a přispěl k vítězství Chelsea 5:1. Začalo se mu střelecky dařit ve vyřazovací fázi Evropské ligy 2012/13, kde mu trenér Rafael Benítez dal důvěru. Ve čtvrtfinále čekal Chelsea ruský celek FK Rubin Kazaň, v prvním utkání na Stamford Bridge se jednou střelecky prosadil a pomohl tak k vítězství 3:1. Jedenkrát se trefil i v odvetném zápase 11. dubna, Chelsea stačila k postupu do semifinále porážka 2:3. V prvním zápasu semifinále 26. dubna 2013 proti domácímu švýcarskému celku FC Basilej vstřelil úvodní gól, Chelsea zvítězila 2:1 a vytvořila si dobrou pozici pro domácí odvetu. V odvetném utkání 2. května opět skóroval a londýnský klub po výhře 3:1 postoupil do finále Evropské ligy proti Benfice Lisabon. 15. května 2013 slavil se spoluhráči titul v Evropské lize po vítězství 2:1 ve finále nad Benfikou Lisabon, i když v zápase nenastoupil.\n1. září podepsal s Chelsea nový kontrakt do roku 2019.\n\nZačátkem září 2013 odešel na hostování do klubu Liverpool FC, neboť v Chelsea vzrostla konkurence díky nově příchozím hráčům (Willian Borges da Silva, André Schürrle, Samuel Eto'o).\n\nAni před začátkem sezony 2014/15 pro něj nebylo v kádru Chelsea místo a tak odešel na další hostování, tentokrát do Stoke City FC. 14. dubna 2015 si při zápase s West Hamem United poranil podkolenní šlachu. Zranění ho vyřadilo ze hry do konce sezóny.\n\n1. září 2015 odešel na celosezónní hostování do West Hamu United. Debutoval 14. září proti Newcastlu United (výhra 2:0, 87 minut) a byl zvolen hráčem zápasu. První gól za West Ham vstřelil 19. září proti Manchesteru City (výhra 2:1, 60 minut), když v 6. minutě otevřel skóre.\n\nAčkoli se narodil v Nigérii, reprezentoval v mládí Anglii. Moses nastupoval za reprezentační mládežnické výběry Anglie od kategorie do 16 let. V květnu 2007 se s reprezentací do 17 let zúčastnil Mistrovství Evropy U17 v Belgii, kde vstřelil 3 góly, dva v základní skupině proti Nizozemsku (výhra 4:2) a třetí v semifinále proti Francii (výhra 1:0). Ve finále angličtí mladíci podlehli Španělsku 0:1. Moses se stal králem střelců turnaje (3 góly na šampionátu dal i Toni Kroos z Německa).\n\nDíky umístění na 2. příčce v tomto turnaji se Anglie kvalifikovala na světový šampionát hráčů do 17 let v roce 2007 v Jižní Koreji, kde vypadla ve čtvrtfinále po prohře 1:4 s Německem. Moses nastoupil ve 3 zápasech a vstřelil 3 branky ve skupinové fázi (jeden při remíze 1:1 se Severní Koreou a dva při výhře 5:0 nad Novým Zélandem).\n\nHrál i na Mistrovství Evropy hráčů do 19 let v roce 2008 konaném v České republice. Anglie vypadla již v základní skupině.\n\nV anglickém týmu do 21 let odehrál jeden zápas (10. srpna 2010 výhra 2:0 nad Uzbekistánem, odehrál první poločas).\n\nNa seniorské úrovni reprezentuje rodnou vlast Nigérii. V únoru 2011 byl poprvé nominován k přátelskému zápasu s Guatemalou, ale střetnutí se neuskutečnilo. FIFA nicméně posvětila jeho reprezentační starty za Nigérii až v listopadu 2011.\n\nDebutoval tedy až 29. února 2012 v kvalifikačním utkání na Africký pohár národů (APN) proti Rwandě (remíza 0:0). Nastoupil v základní sestavě a v 75. minutě vstřelil gól, zajistil tak svému mužstvu vítězství 1:0.\n\nZúčastnil se Afrického poháru národů 2013, kde získal s týmem kontinentální titul, když Nigérie porazila ve finále Burkinu Faso 1:0. Moses dvěma góly zařídil vítězství 2:0 v důležitém posledním zápase Nigérie v základní skupině proti Etiopii.\n\n"}
{"id": "908372", "url": "https://cs.wikipedia.org/wiki?curid=908372", "title": "Bukovce", "text": "Bukovce\n\nBukovce jsou obec na Slovensku v okrese Stropkov. První zmínka o obci je z roku 1379. Jsou také známé svým řeckokatolickým poutním místem Buková hôrka.\n\nNa červeném štítu vyrůstají ze žlutého podkladu dva buky. Vlevo menší a vpravo větší. Symbolizují vznik obce v roce 1964 spojením Malých a Velkých Bukovců.\n\n"}
{"id": "908380", "url": "https://cs.wikipedia.org/wiki?curid=908380", "title": "Blanche Caffiereová", "text": "Blanche Caffiereová\n\nBlanche Caffiereová, nar. Katherine Blanche Hamilton (22. října1906, Rockport, Indiana – 19. listopadu 2006, Seattle, Washington) byla americká spisovatelka, autorka dvou vzpomínkových knih a dlouholetá pedagožka.\n\nNarodila se jako čtvrté dítě v rodině farmáře ve státě Indiana v USA. Měla tři starší sourozence, bratry Carla a Ralfa a sestru Ester. V roce 1907 se rodina přestěhovala na severozápad Spojených států, do města Seattle, kde se usadili v domě poblíž jezera Green Lake. Autorka navštěvovala ve městě nejprve Lincolnovu a později Rooseveltovu střední školu, kde byla její spolužačkou a potom také celoživotní kamarádkou, spisovatelka Betty MacDonaldová. Autorka se spřátelila nejen s Betty, ale s celou rodinou Bardových. Po maturitě nastoupila autorka na učitelský ústav v Bellinghamu (nyní Western Washington University), který s úspěchem absolvovala k velké radosti své matky, která si přála, aby její dcera byla učitelkou. Později obdržela ještě magisterský titul na Lewis and Clark College v Portlandu. V době jejích studií se učitelky nesměly vdávat, což se později změnilo. V rodině Bardových, kterou často navštěvovala a důvěrně znala, se seznámila s mladým pojišťovacím úředníkem Georegem Keithem Hutchingsem, kterému přátelé říkali „Jock“. V roce 1932 se za něho provdala a v manželství se jim narodily dvě děti, dcera Jill a syn Keith.\n\nPřerušila svoji kariéru učitelky a věnovala se plně své domácnosti a rodině. Její manžel získal lépe placené místo v Portlandu ve státě Oregon, kam se rodina přestěhovala do krásného nového domu.\n\nPo vypuknutí 2. světové války se její manžel přihlásil k letectvu a byl odvelen na Galapágy. Autorce se velmi stýskalo po její rodině a přátelích a proto se rozhodla dům prodat a odstěhovat se na Vashonův ostrov, poblíž města Seattle. Zde nastoupila nejprve jako zastupující a pak jako řádná učitelka na místní škole. K její velké radosti zjistila, že na ostrově bydlí se svojí rodinou i Betty MacDonaldová, která začínala slavit první úspěchy na své spisovatelské dráze. Jejich osudy se tak opět protnuly a jejich přátelství pokračovalo až do smrti Betty MacDonaldové v roce 1958.\n\nPo skončení války se Jock Hutchings vrátil domů a rodina opět přesídlila do Portlandu. Jock Hutchings si nepřál, aby jeho manželka učila, protože se obával, že jejich známí by si mohli myslet, že nedokáže uživit rodinu. Tato skutečnost, spolu se společenskými poměry v Portlandu, měly za následek neshody v manželství, které v roce 1952 vyústily, po dohodě obou manželů, v rozvod.\n\nAutorka v té době dostala nabídku na místo učitelky základní školy v Seattlu a přestěhovala se tam i s dětmi. V roce 1958 se podruhé vdala za Cyrila Caffiere a znovu se s ním a s dětmi přestěhovala na ostrov Vashon. Jak sama říkala, na tomto ostrově „žijí různí lidé, různým způsobem“ a to se jí líbilo, protože stejně jako Betty MacDonaldová měla ráda lidi a měla pochopení pro jejich slabosti. Věnovala se plně pedagogické a knihovnické činnosti, vyučovala i v Londýně, v rámci Fulbrightovy výměny učitelů. Napsala řadu článků ze svého oboru výchovy a vzdělávání mládeže, které uveřejňovala v \"Christian Science Monitor\" a dalších časopisech. V roce 1978 vyšla na její popud publikace \"The Past Remembered: A Vashon-Maury Island Student-community Project\", která se zabývá dějinami ostrova Vashon a historií trajektové dopravy v Pugetském zálivu a stala se i spoluautorkou dalších dvou pokračování \" The Past Remembered II\" a \"The Past Remembered III\".\n\nNa časté naléhání svých přátel, ve svých 85 letech, literárně zpracovala své vzpomínky na Betty MacDonaldovou a její rodinu v knize Hodně smíchu a pár slz, (\"Much Laughter, A Few Tears\", 1992). Druhá vzpomínková kniha z roku 2002 \"Rocking Chair Memories\" (\"Paměti houpacího křesla\") je sbírkou neobyčejných příběhů, které se stávají obyčejným lidem. Obsahuje osobní zážitky a vzpomínky od roku 1911, kdy autorce bylo 5 let. V listopadu 2006 spisovatelka, ve věku 100 let, zemřela ve West Seattlu ve státě Washington.\n\n\n\n"}
{"id": "908381", "url": "https://cs.wikipedia.org/wiki?curid=908381", "title": "Manuscriptorium", "text": "Manuscriptorium\n\nManuscriptorium je digitální knihovna, která zprostředkovává, uchovává a poskytuje uživatelům digitální verze dokumentů, jako jsou zejména vzácné rukopisy (odtud název Manuscriptorium), staré tisky, mapy apod. Avšak smyslem projektu není jen shromažďování digitálních dokumentů, nýbrž i jejich zařazení do kontextu jejich doby a vzniku, aby tak bylo možné vytvořit uživatelsky příjemné prostředí poskytující kompletní informace k bádání, jehož výsledky pak mohou jednotliví badatelé sdílet s ostatními.\n\nKoordinátorem tohoto projektu je Národní knihovna České republiky, roli technického administrátora pro ni plní forma AiP Beroun s.r.o. Manuscriptorium agreguje data asi 55 českých institucí a asi 60 zahraničních institucí. Agregace je bezešvá bez ohledu na umístění datových souborů. Zejména ve spolupráci se zahraničními institucemi využívá Manuscriptorium tytéž datové zdroje jako partnerské knihovny, tzn. k týmž datům se přistupuje různými systémy. To dává uživatelům Manuscriptoria široké možnosti práce v jednotném rozhraní, tvorbu vlastních sbírek dokumentů nebo tvorbu vlastních virtuálních dokumentů, složených z částí dokumentů bez ohledu na jejich umístění. V květnu 2015 byla spuštěna po ročním testování nová verze, v pořadí už třetí, této digitální knihovny. V polovině roku 2016 zpřístupňovalo Manuscriptorium přes 400 tisíc popisných záznamů a více než 110 tisíc digitálních kopií dokumentů. \n\nData českých institucí většinou vznikají digitalizací, podporovanou dotačním programem Ministerstva kultury VISK 6 - Memoriae Mundi Series Bohemica. Data Národní knihovny České republiky vznikají kromě toho také ve spolupráce se společností Google v rámci projektu digitalizace tisků převážně 17. a 18. století. Data dalších partnerů jsou zpřístupňována Manuscriptoriem na základě dobrovolné spolupráce. Největšími zahraničními přispěvateli jsou dle počtu sdílených dokumentů Universidad Complutense de Madrid (Španělsko), Свято-Троицкая Сергиева Лавра (Rusko), Universitätsbibliothek Heidelberg, Biblioteka Uniwersytecka we Wrocławiu (Polsko - je též prvním a nejstarším zahraničním partnerem), Biblioteca Nazionale Centrale di Firenze (Itálie), Biblioteca Nacional de España (Madrid, Španělsko), Vilniaus Universiteto Biblioteka (Litva), Landsbókasafn Íslands - Háskólabókasafn (Reykjavík, Island) a Biblioteca Națională a României (Bukurešť, Rumunsko). Z českých institucí má více dokumentů než tito partneři v Manuscriptoriu pouze Národní knihovna České republiky.\n\nManuscriptorium spolupracuje nejen s knihovnickými a kulturními portály, jako jsou Jednotná informační brána, Evropská knihovna TEL, EUROPEANA nebo portál CERL-MSS, ale je také indexována profesionálními informačními službami typu Resource Discovery, jako jsou EBSCO Discovery Service nebo The Summon® Service.\n\nObsah Manuscriptoria je volně dostupný\nSystém Manuscriptoria se skládá ze dvou hlavních složek, jimiž jsou databázový systém a prohlížeč. \n\nData Manuscriptoria jsou získávána buďto importem, nebo prostřednictvím harvestingu. \n\nVnitřním metadatovým formátem Manuscriptoria je od r. 2009 tzv. ENRICH Schéma na platformě TEI P5, které bylo zpracováno během evropského projektu ENRICH za přispění řady zahraničních partnerů, zejm. Oxford University Computing Services. Data musí být dostupná skrz HTTP protokol a obrazová data musí být ve formátech podporovaných nejrozšířenějšími internetovými prohlížeči. \n\nPro splnění základních podmínek k zařazení dokumentu do Manuscriptoria lze použít tyto zdarma dostupné nástroje: \n\nPro splnění základních podmínek k zařazení dokumentu do Manuscriptoria lze použít zdarma nástroj M-Tool 2.0 Online, který je součástí širšího systému Manuscriptoria.\n\nCo se jednotlivých digitalizovaných dokumentů týče, tak vzhledem k tomu, že převážná většina z nich pochází ze středověku, jsou texty doplněny poznámkami k obsahu díla, jsou opraveny chyby a doplněna interpunkce, aby vše bylo dnešnímu čtenáři bez problému srozumitelné.\n\nV případě zájmu je možné s Manuscriptoriem spolupracovat a stát se tak spolutvůrcem digitální knihovny. Uživatelé tak mohou přispět vlastní digitální produkcí. Výhodou je, že vložená data stále zůstávají ve vlastnictví uživatele, který je jejich autorem. Tato možnost je výhodná zejména pro knihovny či různé oblastní archivy, jež touto cestou mohou své sbírky zviditelnit většímu počtu čtenářů a zároveň tak zviditelnit svou instituci jako takovou. Zájemce o spolupráci najde základní informace na stránkách Manuscriptoria. Manuscriptorium preferuje komunikaci mezi systémy prostřednictvím protokolu OAI-PMH, profil musí obsahovat popis dokumentu a jeho strukturu vč. odkazů na dílčí URL jednotlivých obrazů na serveru partnera ve formátech mezinárodně schválených pro web, tj. JPEG, GIF, PNG. Naladění komunikace a následné transformace na straně Manuscriptoria jsou vždy výsledkem dialogu mezi Manuscriptoriem a partnerem, kteří mezi sebou uzavírají písemnou smlouvu. V poslední době komunikuje Manuscriptorium také s použitím technologie IIIF (International Image Interoperability Framework).\n\n\"Pozn.: Švýcarské instituce přispívají prostřednictvím projektu eCodices Univerzity ve Fribourgu.\"\n\nNa vývoji některých nástrojů Manuscriptoria se v rámci evropského projektu ENRICH podíleli zejména tyto zahraniční instituce:\n\n\n"}
{"id": "908394", "url": "https://cs.wikipedia.org/wiki?curid=908394", "title": "Evropské školy", "text": "Evropské školy\n\nEvropské školy jsou instituce zajišťující vzdělávání pro děti pracovníků institucí Evropské unie, pracovníků ze stálých reprezentací a dalších zastoupení. Pro tyto děti a děti učitelů a pracovníků Evropských škol je vzdělávání bezplatné. Na základě smluv a dohod uzavřených s Nejvyšší radou Evropských škol, mohou tyto školy navštěvovat také děti pracovníků ze soukromých společností, avšak musí platit školné.\n\nTaké Česká republika přijala Úmluvu o statutu Evropských škol, a to v roce 2004). Na Evropské škole v Bruselu III a Lucembursku byly dokonce zřízeny české sekce.\n\nExperimentální škola pro výuku žáku různých národností vznikla 1953 v Lucemburku. Ověřování bylo úspěšné a postupně se začaly zakládat další Evropské školy. Tyto školy poskytují primární pětileté a sekundární sedmileté vzdělání. Každá škola zahrnuje několik oblastí, které jsou vyučovány v mateřštině. Kurikula i osnovy jsou pro všechny školy stejné, jsou sestaveny Radou inspektorů a schváleny Nejvyšší radou Evropských škol. Děti, které ještě nedosáhly 6 let (tj. věku nástupu do školy), mohou navštěvovat mateřskou školu. Na každé škole jsou vytvořena oddělení jazykových sekcí, ve kterých jsou žáci vyučováni v rodném jazyce. Může se stát, že na školách není pro některé děti vytvořena jazyková sekce, v tom případě je dětem zajištěno doučování mateřštiny.\n\nSekundární vzdělání je zakončeno Evropskou maturitou (Evropský bakalaureát či \"European Baccalaureate\"). Evropský bakalaureát je uznáván jako vstupní kvalifikace pro studium na všech vysokých školách členských států Evropské unie a v mnoha dalších zemích. V případě České republiky je to upraveno přímo vysokoškolským zákonem. Zkušebním komisím, které dohlížejí ve všech Evropských školách na zkoušky vedoucí k Evropské maturitě, předsedá univerzitní profesor ze země aktuálně předsedající Nejvyšší radě Evropských škol. V písemné a ústní zkoušce se ověřují znalosti z předmětů vyučovaných v 6. a 7. ročníku sekundárního cyklu.\n\nEvropské školy se zaměřují hlavně na výuku jazyků. Mimo mateřštinu se žáci již od prvního ročníku (1.cyklu) učí první cizí jazyk a od druhého ročníku (2.cyklu) druhý cizí jazyk. Od třetího ročníku (2.cyklu) se vyučuje dějepis a zeměpis v prvním cizím jazyce, který se nazývá jazykem pracovním.\n\nPři hodnocení se vychází ze základních dokumentů (vznikaly v letech 2005-2007), které určují požadavky na hodnocení žáků a autoevaluaci učitele:\n\nV Evropských školách se užívá jednak hodnocení formativní (u nás třeba čtvrtletí nebo pololetí), a také hodnocení průběžné (ústní - v průběhu činnosti, grafické - např. smajlíky, sluníčka třeba u diktátů nebo samostatných cvičení, slovní - většinou spojeno s grafickým např :) Jardo, velká písmena už zvládáš hezky, občas ti ale dělají problém háčky a čárky. Zkus se na tento problém více zaměřit...) K efektivnímu hodnocení je však důležitý přístup a spolupráce rodičů. Vždy na začátku školního roku probíhají seznamovací schůzky pro rodiče, kde jim je vysvětlen přístup i způsoby a metody hodnocení. Další schůzka je v listopadu, kde jsou rodiče seznamováni s průběžnými výsledky svých dětí (s dětmi byly tyto výsledky předem prokonzultovány). A stejně jako u nás dostávají děti v únoru pololetní vysvědčení, v Evropských školách se posílá rodičům písemná zpráva, opět předem prokonzultovaná s žáky. U nás jsou žáci klasifikování stupni 1-5, na Evropských školách se hodnotí podle 4-škálové stupnice (podle toho na kolik byla daná kompetence osvojena). Na jednu stranu má tato stupnice jisté výhody, avšak přináší také řadu nedomyšlených nevýhod.\n\nV evropských školách je kladen velký důraz na sebehodnocení žáků. Na základě sebehodnocení žák za sebe a své učení přebírá zodpovědnost, sbírá potřebnou motivaci k učení a lépe se ztotožňuje sám se sebou. Proto, aby sebehodnocení mělo nějaký význam, je zapotřebí držet se určitých podmínek jako např. učitel musí zajistit dítěti příznivé klima, kde se dítě bude cítit uvolněně, bez stresu a získá si pocit důvěry, důležité je nechat dítěti dostatek času a prostoru pro vlastní vyjádření, a také vyjádřit svůj názor - souhlas či nesouhlas s hodnocením dítěte. Rodiče jsou opět pravidelně informováni o sebehodnocení dítěte. Žáci mají často na sebehodnocení speciální hodnotící knížky.\n"}
{"id": "908398", "url": "https://cs.wikipedia.org/wiki?curid=908398", "title": "Encounterové skupiny", "text": "Encounterové skupiny\n\nEncounterové skupiny patří do oblasti psychoterapie, konkrétně přístupu zaměřeného na člověka. Jako první se o nich zmiňuje Carl Rogers, americký psycholog a psychoterapeut, kolem roku 1970, ve své knize Carl Rogers on Encounter Groups. Ovšem již po skončení II. světové války začíná na University of Chicago experimentovat se skupinovou prací.\n\nZa předchůdce encounterových skupin jsou považovány tzv. T-skupiny (tréninkové skupiny) sociálního psychologa Kurta Lewina, kde byl kladen velký důraz na interpersonální interakci, na proces a situaci \"tady a teď\". Důležitými pojmy, které Lewis zavedl, byly zpětná vazba, rozmrznutí či pozorující účast.\nEncounterové skupiny jsou často označovány také jako sebezkušenostní nebo pohovorové skupiny. Většinou se odehrávají formou intenzivních workshopů (např. jednodenní nebo víkendové) na rozdíl od klasických, pravidelně se scházejících terapeutických skupin. Atmosféra bývá uvolněná, neformální, protože účastníci spolu ve většině případů tráví i volný čas, dobu mezi workshopy.\n\nJako v každé terapeutické skupině je i součástí encounterové skupiny facilitátor. Zde má ovšem menší odstup, stává se rovnocenným s účastníky skupiny. Facilitátor vždy každého účastníka akceptuje a pozitivně přijímá. Na začátku uvede skupinu a poté nastupuje počáteční nejistota co a jak. Během chvilky se ovšem atmosféra uvolňuje, účastníci získávají důvěru a pocit bezpečí. Během celého sezení již panuje uvolněná atmosféra a naprostá akceptace. Jistá nejistota se obvykle ukazuje na začátku každého sezení, i ve skupinách se zkušenými účastníky, která však během krátké chvilky zmizí.\n\n\n\n\n"}
{"id": "908403", "url": "https://cs.wikipedia.org/wiki?curid=908403", "title": "Kanton Chambéry-Nord", "text": "Kanton Chambéry-Nord\n\nKanton Chambéry-Nord ( ) je francouzský kanton v departementu Savojsko v regionu Rhône-Alpes. Tvoří ho dvě obce.\n\n"}
{"id": "908404", "url": "https://cs.wikipedia.org/wiki?curid=908404", "title": "Kanton Chambéry-Sud-Ouest", "text": "Kanton Chambéry-Sud-Ouest\n\nKanton Chambéry-Sud-Ouest ( ) je francouzský kanton v departementu Savojsko v regionu Rhône-Alpes. Tvoří ho pouze jihozápadní část města Chambéry.\n"}
{"id": "908405", "url": "https://cs.wikipedia.org/wiki?curid=908405", "title": "Kanton Chambéry-Sud", "text": "Kanton Chambéry-Sud\n\nKanton Chambéry-Sud ( ) je francouzský kanton v departementu Savojsko v regionu Rhône-Alpes. Tvoří ho pouze jižní část města Chambéry.\n"}
{"id": "908406", "url": "https://cs.wikipedia.org/wiki?curid=908406", "title": "Kanton Chambéry-Est", "text": "Kanton Chambéry-Est\n\nKanton Chambéry-Est ( ) je francouzský kanton v departementu Savojsko v regionu Rhône-Alpes. Tvoří ho pouze východní část města Chambéry.\n"}
{"id": "908408", "url": "https://cs.wikipedia.org/wiki?curid=908408", "title": "Kanton Albens", "text": "Kanton Albens\n\nKanton Albens ( ) je francouzský kanton v departementu Savojsko v regionu Rhône-Alpes. Tvoří ho osm obcí.\n\n"}
{"id": "908410", "url": "https://cs.wikipedia.org/wiki?curid=908410", "title": "Kanton Saint-Pierre-d'Albigny", "text": "Kanton Saint-Pierre-d'Albigny\n\nKanton Saint-Pierre-d'Albigny ( ) je francouzský kanton v departementu Savojsko v regionu Rhône-Alpes. Tvoří ho pět obcí.\n\n"}
{"id": "908411", "url": "https://cs.wikipedia.org/wiki?curid=908411", "title": "Česká národní fotbalová liga 1985/86", "text": "Česká národní fotbalová liga 1985/86\n\nV soubojích 17. ročníku České národní fotbalové ligy 1985/86 se utkalo 16 týmů dvoukolovým systémem podzim - jaro.\n\nZdroj: \nPoznámky:\n\nVáclav Lavička (14/0),\nLadislav Mikeš (17/0) -\nKarel Bíl (2/0),\nMilan Forman (25/1),\nPetr Hodina (1/0),\nJan Homola (30/13),\nVratislav Chaloupka (14/2),\nJaroslav Jeřábek (14/0),\nBohuslav Kalabus (28/1),\nMilan Kohout (16/0),\nLuděk Kopřiva (24/0),\nJosef Kovačič (30/14),\nJiří Krejčí (3/0),\nPavel Krs (8/0),\nEduard Kubata (24/3),\nRichard Mikula (10/0),\nJosef Nádraský (17/1),\nJaroslav Ochoc (2/0),\nMiloslav Paul (16/4),\nJiří Sloup (25/8),\nKarel Šilhavý (4/0),\nPavel Vandas (15/5),\nVladimír Vašák (30/5),\nMilan Vinopal (11/0) -\ntrenér Jiří Rubáš, asistent Jaromír Mysliveček\n\nMilan Sova (30/0/14) -\nMichal Bílek (9/0),\nBronislav Andres (27/1),\nVladimír Čermák (30/1),\nMilan Havlík (29/2),\nJaroslav Holan (6/0),\nMartin Horský (16/0),\nJiří Kvítek (3/0),\nJiří Kudela (19/0),\nMiroslav Pavlov (5/0),\nZdeněk Pichner (5/0),\nJan Pitel (30/1),\nJosef Raška (26/6),\nVratislav Rychtera (29/20),\nVladimír Sadílek (18/1),\nLuboš Schötterl (3/0),\nZdeněk Slowik (1/0),\nKarel Svoboda (26/0),\nMiloslav Šebek (12/0),\nMilan Šimůnek (1/0),\nRadek Šindelář (16/0),\nJaroslav Uličný (22/0),\nJosef Valkoun (28/10),\nJiří Weitz (2/0) -\ntrenér František Plass, asistent Jaroslav Kolář\n\nMiroslav Stárek (25/0),\nRadim Straka (6/0) -\nMilan Boháč (13/3),\nJosef Hůlka (1/0),\nPavel Janáček (22/3),\nMichal Kalíšek (13/0),\nPetr Kostecký (27/0),\nJaroslav Kotek (23/0),\nĽudovít Krutil (14/1),\nJiří Kříž (27/9),\nPetr Křivský (16/6),\nRadovan Loužecký (13/3),\nRoman Maštalíř (2/0),\nJaromír Navrátil (25/2),\nMilan Pechanec (8/0),\nMilan Poupa (16/2),\nLadislav Prostecký (27/6),\nJaroslav Rybák (24/1),\nVladimír Soumar (5/0),\nMilan Šíp (14/6),\nZdeněk Šmejkal (1/0),\nFrantišek Štambachr (13/0),\nJosef Vinš (15/8),\nMilan Zahrádka (17/1) -\ntrenér Jaroslav Dočkal, asistent Jan Plachý\n\nLubomír Sedlák (4/0),\nFrantišek Zlámal (27/0) -\nJiří Bečvařík (21/1),\nMilan Bubla (5/0),\nPetr Čermák (26/5),\nMiroslav Dvořák (14/0),\nVlastimil Holub (9/0),\nOldřich Hours (24/2),\nRadislav Houška (10/1),\nJiří Ješeta (5/0),\nPavel Kubát (3/0),\nJiří Kabyl (24/2),\nPavel Kostuň (8/0),\nStanislav Kouřil (29/15),\nJaroslav Kurej (28/8),\nPavel Medynský (15/0),\nJan Nieslaník (3/0),\nZdeněk Nývlt (24/0),\nPetr Ondra (14/0),\nMilan Peterka (8/1),\nIgor Pintér (13/0),\nVladimír Puhlovský (20/0),\nPetr Šanda (22/0),\nMichael Šimek (17/0),\nJiří Šindelář (11/2) -\ntrenér Václav Rys, asistent Josef Vápeník\n\nPavel Barcuch (1/0/0),\nJiří Dostál (7/0/2),\nRadek Rabušic (24/0/8) –\nPetr Bauman (28/5),\nPavel Černík (7/1),\nPavel Dobeš (20/4),\nLibor Došek (30/5),\nTibor Duda (5/0),\nIvan Gábor (19/7),\nTomáš Hamřík (3/0),\nJosef Hesek (5/0),\nJaroslav Jakub (27/7),\nJiří Jaroš (8/0),\nRóbert Kafka (26/4),\nStanislav Kluz (21/0),\nRoman Kukleta (17/14),\nPavel Ludvíček (1/0),\nJosef Mazura (28/2),\nVladimír Michal (15/0),\nJozef Nemčovič (11/0),\nRudolf Pavlík (7/0),\nJan Pavlů (1/0),\nStanislav Schwarz (14/1),\nMiroslav Steinhauser (29/0),\nVladimír Šeďa (5/0),\nPetr Vacenovský (5/1),\nRostislav Vojáček (14/1) –\ntrenér Ivan Hrdlička, asistent Viliam Padúch\n\nJosef Kružberský (1/0),\nJiří Lindovský (29/0) -\nJan Bobčík (2/0),\nJosef Bomba (25/10),\nMilan Břenek (28/1),\nPavel Dohnálek (3/0),\nAndrej Gánovský (14/1),\nLadislav Gurecký (11/0),\nJan Hruška (5/0),\nTomáš Kamrád (5/0),\nJosef Kašný (27/6),\nJiří Knopp (20/7),\nPetr Krautwurst (23/1),\nMiroslav Kuča (4/0),\nJindřich Pardy (28/3),\nMiroslav Pekárek (30/11),\nJosef Piwowarský (27/0),\nPavel Poštulka (24/4),\nPavel Rychtár (27/0),\nPavel Řehulka (5/0),\nOldřich Šafránek (2/0),\nIvan Zimmermann (30/2) -\ntrenér Alois Sommer, asistent Zdeněk Knopp\n\nVratislav Mančík (3/0),\nJaromír Šticha (16/0),\nZdeněk Votruba (11/0) -\nPavel Bergman (12/1),\nJiří Časko (3/0),\nMichal Čermák (3/1),\nPavel Černý (26/15),\nJindřich Doubek (15/6),\nPetr Flodrman (10/0),\nRadomír Hrubý (10/0),\nVáclav Chudoba (4/0),\nJosef Kaufman (13/1),\nJiří Klička (27/2),\nVáclav Kotal (27/7),\nPavel Krupka (4/0),\nGustav Křovák (28/0),\nMartin Lanta (4/0),\nRostislav Macháček (26/2),\nPavel Matějka (19/2),\nMiloš Mejtský (29/10),\nVladimír Mráz (16/0),\nRichard Polák (15/3),\nJosef Ringel (11/1),\nPetr Silbernágl (24/3),\nJosef Valenta (4/0),\nTomáš Vosáhlo (22/2) -\ntrenér Zdeněk Krejčí, asistent Milan Šmarda\n\nPetr Hejníček (1/0),\nRadomír Kusák (13/0),\nAlois Máčala (16/0) –\nIvan Blaha (26/0),\nBronislav Cibulka (1/0),\nMichael Doležal (20/0),\nLudevít Grmela (26/1),\nMilan Hájek (22/0),\nPetr Kopal (3/0),\nJan Korch (13/2),\nJan Kouřil (18/7),\nOldřich Kozubík (14/0),\nJan Křapa (26/1),\nLibor Kučera (23/0),\nMiroslav Lapčík (25/1),\nPetr Maléř (28/5),\nPetr Mlýnek (2/0),\nRadek Novák (26/2),\nBohumil Páník (9/0),\nKarel Pěnička (2/1),\nAntonín Příkaský (14/0),\nRoman Sedláček (12/1),\nJindřich Svoboda (27/14),\nMiroslav Vybíral (17/1) –\ntrenér Josef Kučera, asistent Jaroslav Juhas (od 1. 1. 1986 Zdeněk Školoudík)\n\nJan Laslop (12/0),\nDušan Olájec (8/0) -\nJan Bednář (17/5),\nPavel Dlouhý (11/2),\nRobert Gróff (8/1),\nRoman Hanus (19/2),\nRadomír Chýlek (14/4),\nVladimír Janoško (1/0),\nMiloslav Kopeček (16/3),\nZdeněk Kročil (7/1),\nPetr Krotki (23/2),\nJaroslav Laub (1/0),\nKarel Mrázek (16/1),\nJosef Nedabýlek (11/0),\nPetr Nesrsta (18/2),\nJiří Pála (23/0),\nMilan Procházka (28/1),\nStanislav Savr (27/6),\nPavel Sláma (17/0),\nMiroslav Stanko (23/0),\nMiroslav Strakoš (26/0),\nIvan Teplanský (18/1),\nLubomír Václavek (25/0),\nLuděk Vlašic (5/0) -\ntrenér Vladimír Mokrohajský, asistent Jiří Chrástek\n\nIvo Kopka (27/0),\nPetr Sostřonek (4/0) -\nMarian Bedrich (22/1),\nBřetislav Czudek (21/0),\nTibor Daňo (5/0),\nZdeněk Jurček (24/1),\nEduard Klimas (1/0),\nMarcel Körner (2/2),\nZdeněk Kořínek (23/0),\nMarián Krajčovič (26/5),\nLadislav Kubica (27/3),\nPavol Kulla (21/1),\nRostislav Lhoťan (12/1),\nIvo Matoušek (20/0),\nEduard Mordač (12/1),\nRené Pastorek (10/4),\nStanislav Pecha (19/1),\nMilan Staš (6/0),\nZdeněk Strouhal (13/1),\nVladimír Škola (10/1),\nLadislav Šulák (1/0),\nLadislav Vojténi (21/1),\nŠtefan Zaťko (23/0)\nZbyšek Zawada (24/1) -\ntrenéři Lubomír Vašek, asistent Petr Svoboda\n\nLadislav Macho (27/0),\nJiří Svoboda (3/0) -\nJan Bakoš (1/0),\nZdeněk Brejcha (29/1),\nJosef Coufal (3/0),\nMiroslav Držmíšek (12/2),\nAlois Halaška (29/12),\nDušan Herda (28/4),\nJosef Houdek (24/4),\nJosef Hrabovský (29/1),\nVáclav Hybš (22/0),\nJiří Chalupa (7/0),\nJiří Kadeřábek (23/2),\nPavel Klouček (14/8),\nJiří Kotek (19/1),\nPavel Medynský (9/1),\nFrantišek Mysliveček (5/1),\nKarel Roubíček (5/0),\nPetr Slavík (15/0),\nZdeněk Srba (4/0),\nPetr Svoboda (2/0),\nJan Šubík (1/0),\nMiloš Veverka (4/0),\nRadek Vodička (26/5),\nJaroslav Voříšek (6/0),\nKarel Zajac (27/0) -\ntrenér Josef Piskáček, asistent Václav Pavlis\n\nVladimír Počta (28/0),\nZdeněk Zacharda (5/0) -\nPetr Bajer (3/0),\nDžimis Bekakis (23/1),\nJindřich Bureš (23/0),\nMilan Čermák (2/0),\nJiří Černý (6/0),\nFrantišek Franke (21/1),\nPavel Hora (13/0),\nHynek Chalupník (5/0),\nRostislav Jeřábek (21/6),\nZbyšek Klimpel (2/0),\nPavel Klouček (12/2),\nStanislav Koller (27/3),\nTheodor Krnáč (2/0),\nZdeněk Krupka (21/1),\nJiří Maliga (24/1),\nPetr Němec (25/0),\nPetr Nový (20/0),\nZdeněk Páleník (9/0),\nPetr Stibor (1/0),\nMilan Vízek (29/14),\nRoman Vlk (7/0),\nTomáš Zahradník (23/1),\nZbyněk Záveský (22/1) -\ntrenér Karel Vytisk, asistent Jaromír Mixa\n\nRadek Kordula (6/0),\nPetr Mamula (11/0),\nSvatopluk Schäfer (5/0),\nPetr Sostřonek (8/0) -\nJiří Brumovský (10/0),\nRadim Černoch (1/0),\nZdeněk Ďuriš (28/3),\nMiroslav Elko (15/1),\nJosef Foks (5/1),\nAlois Grussmann (29/10),\nPavel Hajný (9/0),\nZdeněk Klepáč (29/0),\nJaroslav Křiva (2/0),\nJozef Marchevský (28/2),\nMiroslav Onufer (30/3),\nKarel Orel (26/1),\nPetr Remeš (29/0),\nJosef Sláma (14/1),\nJaromír Šeděnka (11/0),\nPetr Tichavský (15/2),\nIgor Tušl (8/0),\nMiroslav Valachovič (16/2),\nJozef Vančo (12/2),\nVlastimil Vlach (2/0),\nLadislav Zaduban (15/0) -\ntrenér Erich Cviertna, asistent Ján Barčák\n\nJan Musil (15/0),\nJosef Novák (5/0),\nJuraj Šimurka (11/0) -\nDušan Borko (15/2),\nJosef Csaplár (7/2),\nViktor Daňko (14/0),\nPavel Dlouhý (2/0),\nIvo Farský (6/3),\nLibor Fryč (7/0),\nStanislav Gorel (8/0),\nJán Harbuľák (24/0),\nJan Hruška (8/1),\nJan Janošťák (22/2),\nRadim Keler (25/4),\nBoris Kočí (9/2),\nRoman Linda (2/0),\nĽuboš Kolár (12/0),\nIgor Madár (11/0),\nFrantišek Mysliveček (6/1),\nIvan Panáč (22/0),\nRudolf Pavlík (14/4),\nMiroslav Pavlov (21/3),\nPetr Podaný (20/2),\nJozef Remeň (8/1),\nJan Sanytrník (11/1),\nTibor Szaban (29/0),\nBoris Šimkovič (18/1),\nPetr Vrabec (5/1),\nLibor Zelníček (24/5) -\ntrenér Jaroslav Kozačka\n\nMilan Hluštík (15/0),\nMiroslav Kery (4/0),\nFrantišek Stehlík (11/0) -\nRobert Balůšek (5/0),\nRadim Černoch (13/4),\nOndrej Fodor (14/2),\nJan Geleta (11/1),\nJaroslav Hampejz (2/0),\nBedřich Hamsa (24/4),\nVratislav Havlík (29/3),\nĽubomír Havran (23/0),\nLadislav Hladík (19/3),\nJiří Hloušek (14/1),\nIvan Hvolka (9/0),\nJozef Horváth (23/1),\nPavel Kočí (2/0),\nRoman Kudlík (23/1),\nJaromír Lachman (8/0),\nVítězslav Mojžíš (8/0),\nGustáv Ondrejčík (23/1),\nBohumil Pospíšil (2/0),\nRoman Prosser (1/0),\nMiloš Slabý (28/0),\nCyril Stachura (13/0),\nMiloš Šimora (24/3),\nŠtefan Švaňa (18/0),\nMartin Váňa (8/3),\nJan Zetek (12/1) -\ntrenér Libor Staněk, asistent Miloš Kropáč\n\nMiroslav Braniš (4/0),\nMiroslav Pelta (19/0),\nJiří Tyle (8/0) -\nJiří Adam (2/0),\nMiloš Bárta (19/0),\nMiroslav Bedrich (26/5),\nPetr Budina (5/0),\nPetr Čermák (16/1),\nAleš Češek (25/2),\nLeoš Čurda (18/0),\nJaroslav Danda (4/0),\nJaromír Drahoňovský (21/0),\nLubomír Duben (7/0),\nVlastimil Farkaš (8/0),\nMiroslav Fedák (5/0),\nLadislav Fiala (6/0),\nJiří Folprecht (2/0),\nSlavomír Galbavý (3/0),\nJaroslav Gottwald (5/0),\nJiří Jiskra (11/0),\nPavel Louda (7/0),\nMichal Matějíček (3/0),\nJiří Novák (14/1),\nJosef Novotný (3/0),\nJaroslav Petrtýl (15/1),\nAntonín Píša (10/0),\nJaroslav Pospíšil (27/2),\nPetr Sádovský (9/1),\nJan Skalický (2/0),\nPetr Slavík (2/0),\nStanislav Svoboda (1/0),\nJosef Štoudek (13/2),\nVladimír Tábor (26/1),\nZdeněk Vlček (12/0),\nOldřich Vránek (3/0),\nMilan Zálešák (24/0) -\ntrenér Milan Malý, asistent Josef Novotný\n\n\n"}
{"id": "908412", "url": "https://cs.wikipedia.org/wiki?curid=908412", "title": "Kanton Saint-Genix-sur-Guiers", "text": "Kanton Saint-Genix-sur-Guiers\n\nKanton Saint-Genix-sur-Guiers ( ) je francouzský kanton v departementu Savojsko v regionu Rhône-Alpes. Tvoří ho 10 obcí.\n\n"}
{"id": "908416", "url": "https://cs.wikipedia.org/wiki?curid=908416", "title": "Česká národní fotbalová liga 1984/85", "text": "Česká národní fotbalová liga 1984/85\n\nV soubojích 16. ročníku České národní fotbalové ligy 1984/85 se utkalo 16 týmů dvoukolovým systémem podzim - jaro.\n\nZdroj: \nPoznámky:\n\n\nV neděli 14. října 1984 se hrál v rámci 9. kola v Č. Budějovicích zápas mezi místním Dynamem (třetí v tabulce s 11 body po 8. kole) a vedoucí Zbrojovkou Brno (15 bodů po 8 kolech), který domácí nečekaně vyhráli brankami Trněného a Kotrby (pozdější trenér Brna) 2:0. Zástupci domácích se posléze obrátili na Státní bezpečnost s udáním na svého soupeře, který se měl částkou 35 000 korun pokusit podplatit jejich hráče, konkrétně Jodla. Zbrojovka sice nebyla ze soutěže vyloučena, musela však celou soutěž vyhrát, každé jiné umístění by znamenalo pád do 3. ligy. Odsouzeni byli předseda brněnského klubu Kos a bývalý hráč a později trenér Mikloš. Do nejvyšší soutěže tak postoupilo druhé Dynamo.\n\nJiří Dostál (11/0/5),\nRadek Rabušic (19/0/10),\nJaroslav Vymazal (1/0/1) –\nJosef Ančinec (9/0),\nPetr Bauman (20/0),\nJan Bula (1/0),\nPavel Černík (28/1),\nLibor Došek (29/9),\nTibor Duda (27/0),\nPavel Fila (2/0),\nIvan Gábor (30/9),\nJiří Jaroš (23/0),\nKarel Jarůšek (22/7),\nRóbert Kafka (30/11),\nStanislav Kluz (13/0),\nKarel Kroupa (5/0),\nPetr Kučera (3/0),\nKarel Maca (1/0)\nJosef Mazura (24/3),\nJiří Nesvačil (22/1),\nJan Pavlů (3/0),\nZdeněk Rygel (17/1),\nMiroslav Steinhauser (9/0),\nRostislav Václavíček (30/3) –\ntrenér Ján Zachar (1.–30. kolo)\n\nRoman Havlíček (1/0),\nPetr Skála (1959) (29/0) -\nJiří Anderle (1962) (17/0),\nMiroslav Čížek (25/2),\nJaroslav Holý (30/8),\nJosef Jodl (30/4),\nMiroslav Kamiš (12/0),\nVáclav Korejčík (24/0),\nJiří Koštel (12/1),\nJiří Kotrba (28/7),\nDušan Kuba (29/12),\nVáclav Litvan (8/0),\nJiří Němec (30/2),\nJiří Orlíček (26/2),\nJan Sanytrník (4/0),\nRadek Šíma (4/0),\nPavel Tobiáš (28/0),\nZdeněk Trněný (29/5) -\ntrenér Karel Přenosil, asistent Václav Melka\n\nJosef Novák (13/0),\nVladimír Počta (17/0) -\nMiroslav Bubeník (22/0),\nZdeněk Brejcha (5/0),\nJosef Csaplár (8/0),\nMilan Čermák (7/0),\nJindřich Bureš (28/0),\nFrantišek Franke (28/2),\nLadislav Hladík (4/0),\nPavel Hora (25/2),\nHynek Chalupník (2/0),\nLuděk Jánský (11/4),\nRostislav Jeřábek (13/0),\nPavel Klouček (18/5),\nStanislav Koller (26/4),\nZdeněk Krupka (8/0),\nMartin Laně (3/0),\nJiří Maliga (20/0),\nPetr Nový (3/0),\nZdeněk Páleník (14/1),\nAntonín Rosa (25/15),\nJiří Šidák (12/1),\nMiloslav Tichý (6/0),\nMilan Vízek (14/2),\nTomáš Zahradník (24/5),\nZbyněk Záveský (14/0) -\ntrenér Josef Zadina, asistent Jaromír Mixa\n\nZdeněk Hrsina (2/0),\nJan Musil (24/0),\nIvan Závracký (5/0) -\nVáclav Cahyna (3/0)\nAlexander Comisso (24/0),\nJozef Czuczor (30/9),\nPetr Čuhel (18/2),\nPavel Dlouhý (20/2),\nMiroslav Fabián (8/0),\nStanislav Gorel (12/0),\nJán Harbuľák (17/1),\nDušan Horváth (8/1),\nMarián Jozef (7/0),\nBohuš Keler (23/1),\nRadim Keler (25/2),\nIgor Madár (3/0),\nMiroslav Pavlov (18/2),\nPetr Podaný (21/3),\nPeter Sabol (10/1),\nVladimír Sadílek (7/0),\nVáclav Smoček (17/0),\nIvo Staš (13/4),\nTibor Szaban (17/2),\nZdeněk Urban (10/0),\nJosef Valkoun (3/0),\nPetr Vrabec (28/3),\nLibor Zelníček (14/2) -\ntrenér Jaroslav Kozačka\n\nVáclav Lavička (21/0),\nLadislav Mikeš (9/0) -\nKarel Bíl (3/0),\nMiroslav Držmíšek (6/1),\nMilan Forman (8/1),\nZdeněk Hlinčík (7/1),\nJan Homola (29/15),\nStanislav Homolka (12/1),\nJaroslav Jeřábek (26/0),\nJaroslav Kadlec (6/1),\nBohuslav Kalabus (23/0),\nMilan Kohout (21/1),\nVáclav Koc (1/0),\nJosef Kovačič (28/9),\nJosef Kožíšek (15/0),\nPavel Krs (18/0),\nEduard Kubata (24/7),\nJosef Nádraský (25/5),\nMiloslav Paul (20/8),\nRoman Petelík (4/0),\nKarel Syrovátka (7/0),\nVladimír Vašák (29/3),\nMilan Vymetal (28/0) -\ntrenér Jiří Rubáš, asistent Jaromír Mysliveček\n\nJaromír Šticha (6/0),\nZdeněk Votruba (24/0) -\nPavel Černý (30/16),\nJindřich Doubek (26/5),\nMilan Frýda (14/0),\nJaroslav Hůlka (7/1),\nJosef Kaufman (22/0),\nJiří Klička (30/3),\nVáclav Kotal (21/3),\nGustav Křovák (30/0),\nRostislav Macháček (24/1),\nPavel Matějka (14/6),\nMiloš Mejtský (30/4),\nVladimír Mráz (21/0),\nVáclav Němeček (11/0),\nPetr Novotný (11/0)\nLuděk Pečenka (3/0),\nPetr Silbernágl (4/0),\nMiroslav Švadlenka (8/0),\nLeopold Švanda (7/1),\nJosef Valenta (11/1),\nAleš Vaněček (1/0),\nTomáš Vosáhlo (26/4) -\ntrenér Zdeněk Krejčí, asistent Milan Šmarda\n\nVladimír Boršoš (6/0),\nLadislav Macho (24/0) -\nAlois Halaška (27/6),\nDušan Herda (27/13),\nJosef Houdek (27/14),\nJosef Hrabovský (27/2),\nVáclav Hybš (27/1),\nJiří Chalupa (24/0),\nKarel Mastník (29/0),\nFrantišek Mysliveček (27/2),\nJiří Rosický (5/0),\nKarel Roubíček (26/5),\nZdeněk Srba (13/4),\nTomáš Stránský (27/1),\nPetr Svoboda (3/0),\nJaroslav Štafl (9/0),\nMiloš Veverka (13/0),\nKarel Zajac (26/0) -\ntrenér Josef Piskáček, asistent Václav Pavlis\n\nRadomír Kusák (8/0),\nAlois Máčala (23/0) -\nRobert Balušek (15/2),\nIvan Bláha (22/0),\nMichal Botlík (19/0),\nMiroslav Bureš (9/0),\nLudevít Grmela (27/3),\nPetr Klhůfek (24/0),\nPetr Kopal (18/0),\nJan Kouřil (18/3),\nMiroslav Kouřil (30/20),\nJan Křapa (18/1),\nRadek Novák (22/4),\nBohumil Páník (12/0),\nAntonín Příkaský (19/0),\nVladimír Straka (6/0),\nFrantišek Stružka (5/0),\nJindřich Svoboda (21/5),\nJaroslav Šebestík (3/0),\nMiroslav Vybíral (28/3),\nMiroslav Žůrek (1/0),\nZdeněk Žůrek (7/0) -\ntrenér Josef Kučera, asistent Jaroslav Juhas\n\nMilan Cymorek (5/0),\nIvo Kopka (25/0) -\nMarian Bedrich (22/5),\nBřetislav Czudek (22/1),\nTibor Daňo (23/0),\nZdeněk Dembinný (6/0),\nJosef Chybidziura (13/0),\nJan Janošťák (28/3),\nZdeněk Jurček (27/0),\nEduard Klimas (5/0),\nZdeněk Kořínek (20/1),\nMarián Krajčovič (29/5),\nLadislav Kubica (28/7),\nRoman Kuczynski (2/0),\nRostislav Lhoťan (13/3),\nMiroslav Mlejnek (28/4),\nEduard Mordač (1/0),\nRené Pastorek (23/3),\nStanislav Pecha (22/2),\nPavel Podkovčík (3/0),\nMiroslav Starý (4/0),\nMiroslav Szewieczek (1/0),\nRichard Veverka (5/1),\nRostislav Vybíral (3/0),\nJaroslav Wojnar (1/0),\nŠtefan Zaťko (27/0) -\ntrenéři Rudolf Skarka, asistent Lubomír Vašek\n\nJosef Ehrenberger (12/0),\nMiroslav Stárek (7/0),\nRadim Straka (11/0) -\nJaroslav Barvíř (6/0),\nLadislav Bobek (5/0),\nIvo Hanzal (11/0),\nBohumír Hart (1/0),\nPavel Janáček (27/4),\nMilan Kalíšek (16/0),\nPavel Klain (21/0),\nPavel Kočí (17/0),\nPetr Kostecký (6/0),\nJaroslav Kotek (27/1),\nĽudovít Krutil (7/2),\nJiří Kříž (23/5),\nPetr Křivský (25/5),\nJaromír Navrátil (16/0),\nJosef Pechr (27/0),\nLadislav Prostecký (10/2),\nJaroslav Rybák (8/1),\nVladimír Soumar (5/0),\nJiří Šimek (5/0),\nMilan Šíp (15/2),\nZdeněk Šmejkal (25/1),\nKarel Tichý (6/0),\nPavel Vandas (1/1),\nJosef Vinš (27/8),\nTomáš Zapletal (2/0) -\ntrenér Petr Polák, asistent Jan Plachý\n\nPavel Průša (29/0),\nVáclav Vrabec (1/0) -\nBronislav Andres (9/0),\nLórant Csölle (9/0),\nVladimír Čermák (24/0),\nJan Friedl (1/0),\nJosef Hanák (13/1),\nMilan Havlík (13/0),\nMartin Horský (24/0),\nKarel Kasík (18/1),\nJiří Kudela (13/0),\nMiroslav Pavlov (7/0),\nZdeněk Pichner (22/0),\nJan Pitel (27/3),\nVratislav Rychtera (20/3),\nVladimír Sadílek (19/3),\nFrantišek Sás (5/3),\nVáclav Senický (14/0),\nJosef Strnad (3/0),\nKarel Svoboda (17/1),\nPavel Svoboda (1/0),\nVlastimil Svoboda (3/0),\nRadek Šindelář (16/4),\nMilan Šimůnek (27/4),\nMilan Šíp (3/1),\nJaroslav Uličný (28/3),\nJosef Valkoun (4/1) -\ntrenér Vladimír Mirka, asistent Jaroslav Polák\n\nPavel Jandač (1/0),\nFrantišek Zlámal (30/0) -\nJiří Bečvařík (21/4),\nMilan Bubla (8/0),\nOto Fischer (1/0),\nVlastimil Holub (13/0),\nOldřich Houra (14/2),\nJiří Kabyl (14/1),\nPavel Koštun (1/0),\nStanislav Kouřil (25/9),\nJiří Krpejš (11/0),\nFrantišek Kubáň (8/1),\nJaroslav Kurej (29/4),\nPavel Medynský (26/2),\nZdeněk Nývlt (11/0),\nPetr Ondra (26/3),\nMilan Peterka (26/5),\nIgor Pintér (24/2),\nJosef Popelka (2/0),\nVladimír Puhlovský (27/0),\nPetr Slavík (8/0),\nPetr Šanda (23/0),\nLadislav Šerák (6/0),\nJosef Vápeník (2/0) -\ntrenér Václav Rys, asistent Josef Vápeník\n\nRadek Kordula (1/0),\nSvatopluk Schäfer (29/0) -\nKarel Badáň (1/0),\nJiří Brumovský (23/4),\nRadim Černoch (20/1),\nJaroslav Dobýval (4/0),\nZdeněk Ďuriš (22/2),\nJosef Foks (30/2),\nPavel Hajný (20/1),\nRadomír Hlaváč (16/0),\nZdeněk Klepáč (26/0),\nLubomír Knapp (20/4),\nLumír Kocián (1/0),\nIgor Kohút (6/0),\nJaroslav Křiva (22/2),\nVlastimil Lach (1/0),\nJozef Marchevský (15/1),\nKarel Orel (29/0),\nJiří Skokan (7/0),\nJosef Sláma (28/1),\nJaromír Šeděnka (19/0),\nPetr Tichavský (4/1),\nIgor Tušl (15/0),\nMiroslav Valachovič (7/1),\nLadislav Zaduban (13/0) -\ntrenér Erich Cviertna, asistent Vlastimil Chobot (od 1. 1. 1985 Ivo Kuběja\n\nJan Laslop (25/0),\nJosef Obal (5/0) -\nIvo Farský (6/0),\nRoman Hanus (10/0),\nStanislav Houdek (1/0),\nRadomír Chýlek (22/1),\nJiří Köhr (2/0),\nMiloslav Kopeček (26/1),\nZdeněk Kročil (22/2),\nPetr Krotki (28/1),\nAlois Martaus (1/0),\nKarel Mrázek (3/0),\nJosef Nedabýlek (22/2),\nPetr Nesrsta (27/3),\nJiří Pála (21/0),\nLeonidas Pavlidis (23/3),\nJaroslav Pomýkal (2/0),\nMilan Procházka (6/0),\nStanislav Savr (28/3),\nPavel Sláma (29/0),\nJiří Stanco (1/0),\nMiroslav Strakoš (7/0),\nIvan Teplanský (16/1),\nLubomír Václavek (26/0),\nLuděk Vlašic (9/0),\nJiří Žíla (26/2) -\ntrenér František Šindelář (od 1. 1. 1985 Vladimír Mokrohajský), asistent Zdeněk Spusta (od 1. 1. 1985 Jiří Chrástek)\n\nMiloš Pavlů (7/0),\nMilan Švenger (23/0) -\nMiroslav Bedrich (27/3),\nPetr Čermák (16/4),\nAleš Češek (17/0),\nJaroslav Danda (17/2),\nJaromír Drahoňovský (23/0),\nSlavomír Galbavý (2/0),\nZbyněk Houška (15/12),\nLuděk Kulhánek (7/0),\nVratislav Kyrián (6/0),\nMiroslav Landa (17/0),\nPavel Louda (15/1),\nJiří Macháček (13/0),\nJiří Novák (21/1),\nJaroslav Petrtýl (29/3),\nJaroslav Pospíšil (7/1),\nAntonín Rožeň (8/0),\nJan Svoboda (15/1),\nStanislav Svoboda (1/0),\nJosef Štoudek (9/2),\nVladimír Tábor (20/1),\nJiří Tupec (11/3),\nJaroslav Uko (9/1),\nZdeněk Vlček (11/0),\nOldřich Vránek (2/0),\nMilan Zálešák (17/0) -\ntrenér Zdeněk Fajfer, asistent Josef Novotný\n\nJaroslav Dvořák (9/0),\nVáclav Kožíšek (21/0) -\nPetr Bajer (14/2),\nVratislav Brabenec (4/0),\nKarel Bubla (20/3),\nPetr Čermák (28/5),\nMilan Daranyi (24/1),\nJiří Douda (23/1),\nMichal Gunar (4/0),\nJaroslav Havlíček (2/0),\nPavel Hoftych (22/1),\nRadislav Houška (21/0),\nLuboš Kolář (22/0),\nPetr Kubiš (9/2),\nMartin Laňka (12/1),\nRobert Lesche (2/0),\nPetr Matzke (23/2),\nMiroslav Malinovský (1/0),\nJosef Mikeš (22/0),\nZdeněk Poláček (1/0),\nJaroslav Štorc (19/1),\nJiří Šumpík (23/4),\nRichard Veverka (6/0),\nVlastimil Větrovec (27/7) -\ntrenér Rudolf Šindler (od 1. 1. 1985 Zdeněk Urbančín), asistent Quido Klib (od 1. 1. 1985 i Karel Koubek)\n\n\n"}
{"id": "908417", "url": "https://cs.wikipedia.org/wiki?curid=908417", "title": "Vaux-sur-Somme", "text": "Vaux-sur-Somme\n\nVaux-sur-Somme je obec ležící v departementu Somme, kantonu Corbie. Obec je známá jako místo smrti německého vojenského pilota Manfreda von Richthofena.\n\n"}
{"id": "908419", "url": "https://cs.wikipedia.org/wiki?curid=908419", "title": "Česká národní fotbalová liga 1983/84", "text": "Česká národní fotbalová liga 1983/84\n\nV soubojích 15. ročníku České národní fotbalové ligy 1983/84 se utkalo 16 týmů dvoukolovým systémem podzim - jaro.\n\nZdroj: \nPoznámky:\n\nJiří Doležílek (1/0),\nZdeněk Tulis (29/0) -\nMiroslav Bôžik (2/0),\nZdeněk Čížek (4/0),\nJaromír Fiala (27/4),\nJiří Fiala (25/14),\nJiří Hajský (23/5),\nLadislav Jegla (5/0),\nLubomír Juřica (12/1),\nFerdinand Kadlčík (6/0),\nLeoš Kalvoda (29/6),\nZdeněk Kořínek (13/0),\nLadislav Kučerňák (26/8),\nVladislav Lauda (27/22),\nJiří Malík (11/0),\nPetr Mrázek (4/1),\nRudolf Muchka (11/2),\nJiří Navrátil (2/0),\nVlastimil Palička (28/0),\nLadislav Richter (15/3),\nFrantišek Schneider (10/1),\nStanislav Skříček (28/3),\nRadek Šindelář (12/2),\nJosef Štoudek (6/0),\nOto Vyskočil (30/0) -\ntrenér Karel Brückner\n\nIvo Jakš (3/0/0),\nPetr Kostelník (13/0/4),\nJan Stejskal (15/0/9) –\nJosef Ančinec (3/0),\nAleš Češek (15/0),\nPetr Čuhel (9/2),\nLibor Došek (28/2),\nTibor Duda (13/0),\nRoman Hnilička (1/0),\nKarel Jarůšek (20/1),\nJiří Jaroš (24/0),\nRóbert Kafka (12/1),\nPetr Kučera (4/0),\nKarel Kroupa (16/7),\nKarel Maca (5/0),\nJosef Mazura (28/3),\nTibor Mičinec (10/7),\nFrantišek Mikulička (26/3),\nJiří Nesvačil (19/1),\nJan Odehnal (4/0),\nRudolf Pavlík (15/6),\nJan Pavlů (15/0),\nMiroslav Steinhauser (22/0),\nJindřich Svoboda (6/0),\nVladimír Šeďa (3/1),\nPetr Vacenovský (8/0),\nRostislav Vojáček (4/0),\nJiří Záleský (21/11),\nLibor Zelníček (17/1) –\ntrenér Josef Bouška (podzim 1983, 1.–15. kolo), Viliam Padúch (jaro 1984, 16.–30. kolo)\n\nMiroslav Stárek (13/0),\nRadim Straka (17/0) -\nJaroslav Barvíř (3/0),\nLadislav Bobek (23/0),\nJan Geleta (8/0),\nIvo Hanzal (26/3),\nJiří Holakovský (1/0),\nJiří Kabyl (24/5),\nPavel Karoch (6/0),\nPavel Klain (25/2),\nPetr Kostecký (8/0),\nJaroslav Kotek (29/1),\nĽudovít Krutil (24/3),\nJiří Kříž (16/1),\nPetr Křivský (12/1),\nJosef Pechr (7/0),\nLadislav Prostecký (20/1),\nJaroslav Rybák (7/1),\nStanislav Skopalík (1/0),\nZdeněk Srba (11/0),\nZdeněk Šmejkal (30/8),\nKarel Tichý (24/1),\nJosef Vinš (14/4),\nPetr Vojíř (4/1),\nPetr Vrabec (4/1),\nTomáš Zapletal (3/0),\nJiří Žežulka (5/0) -\ntrenér Petr Polák\n\nLuboš Drásta (5/0),\nVáclav Vrabec (25/0) -\nMichal Bílek (9/0),\nLórant Csölle (6/0),\nVladimír Čermák (27/0),\nJan Friedl (3/0),\nJosef Hanák (6/2),\nPavel Hanuš (2/0),\nMartin Horský (28/0),\nKarel Kasík (8/0),\nJiří Kubík (3/0),\nJiří Kudela (22/1),\nJan Mackal (4/0),\nMiroslav Pavlov (26/4),\nZdeněk Pichner (20/1),\nJan Pitel (28/5),\nJosef Raška (30/17),\nVratislav Rychtera (20/4),\nFrantišek Sás (14/4),\nVáclav Senický (27/2),\nPavel Sojka (1/0),\nKarel Svoboda (10/1),\nPavel Svoboda (12/3),\nVlastimil Svoboda (1/0),\nMilan Šíp (21/4),\nJaroslav Uličný (24/0),\nJiří Weitz (1/0) -\ntrenér Vladimír Mirka\n\nPavel Jandač (2/0),\nFrantišek Zlámal (28/0) –\nJiří Bečvařík (23/0),\nZdeněk Brejcha (15/2)\nZdeněk Caudr (11/0),\nJiří Doležal (21/3),\nMiroslav Dvořák (2/0),\nOto Fischer (8/1),\nVratislav Havlík (10/3),\nPavel Hora (11/1),\nPavel Jantač (1/0),\nPavel Kabát (2/0),\nStanislav Kouřil (29/17),\nFrantišek Kubáň (8/2),\nJaroslav Kurej (30/5),\nIvo Lubas (8/0),\nPavel Medynský (16/1),\nZdeněk Nývlt (28/2),\nPetr Ondra (12/0),\nJosef Pešice (2/1),\nMilan Peterka (7/0),\nIgor Pintér (30/7),\nVladimír Puhlovský (4/0),\nVáclav Roubal (2/0),\nPetr Slavík (14/0),\nOldřich Smolík (11/0),\nPavel Soukup (3/0),\nPetr Šanda (28/0),\nLadislav Šerák (5/0),\nMilan Urdsik (2/0),\nJosef Vápeník (5/0) –\ntrenéři František Žůrek (1.–15. kolo) a František Cypris (16.–30. kolo)\n\nSvatopluk Schäfer (30/0/10) -\nKarel Badáň (6/0),\nVilém Bártek (1/0),\nIvo Bílek (2/0),\nJiří Brumovský (29/4),\nJosef Čermák (2/0),\nRadim Černoch (16/6),\nJaroslav Dobýval (3/0),\nJosef Foks (24/1),\nPavel Hajný (29/0),\nRostislav Halkoci (15/0),\nFrantišek Kadlček (16/5),\nZdeněk Klepáč (30/1),\nLubomír Knapp (21/2),\nIgor Kuhut (3/0),\nEmil Krajčík (13/0),\nJaroslav Křiva (27/2),\nPavel Poštulka (9/0),\nJiří Skokan (15/0),\nJosef Sláma (28/5),\nJaromír Šeděnka (30/2),\nJozef Vančo (7/0),\nLadislav Zaduban (9/2) -\ntrenér Ján Zachar a Erich Cviertna, asistent Ján Barčák\n\nRoman Havlíček (6/0),\nMilan Sova (25/0) -\nMilan Bezkočka (5/0),\nMiroslav Čížek (29/4),\nLadislav Fojtík (7/1),\nJaroslav Holý (28/12),\nJosef Jodl (29/1),\nBohumil Klivanda (2/0),\nVáclav Korejčík (24/1),\nJiří Kotrba (30/10),\nDušan Kuba (28/8),\nVáclav Litvan (19/0),\nKarel Melka (15/0),\nJiří Orlíček (29/4),\nPetr Soucha (20/0),\nPavel Tobiáš (30/0),\nZdeněk Trněný (30/3),\nMartin Wohlgemuth (13/0) -\ntrenér Karel Přenosil\n\nRadomír Kusák (8/0),\nVáclav Lavička (7/0),\nLadislav Mikeš (6/0),\nMilan Stehlík (10/0) -\nMiroslav Anton (3/0),\nJaroslav Babka (19/0),\nJaromír Belšán (3/0),\nMiroslav Beránek (29/2),\nKarel Bíl (8/2),\nBohuslav Bláha (10/0),\nJaroslav Čaban (16/2),\nMilan Forman (15/0),\nZdeněk Hlinčík (19/0),\nBohuslav Holík (5/0),\nJan Homola (26/12),\nJaroslav Jeřábek (23/0),\nBohuslav Kalabus (17/0),\nJosef Kovačič (28/3),\nEduard Kubata (29/11),\nMiroslav Moravec (5/0),\nJosef Nádraský (25/5),\nMiloslav Paul (22/3),\nLuděk Revenda (12/1),\nStanislav Smolaga (9/0),\nJan Svoboda (11/0),\nKarel Syrovátka (5/0) -\ntrenér František Plass\n\nIvo Kopka (29/0),\nJiří Vitula (1/0) -\nJosef Bomba (25/4),\nBřetislav Czudek (21/0),\nTibor Daňo (10/0),\nZdeněk Dembinný (10/3),\nTadeáš Gajger (27/0),\nVladislav Gurecký (3/1),\nZdeněk Jurček (22/0),\nEduard Klimas (2/0),\nMiroslav Kořistka (28/2),\nMarián Krajčovič (28/2),\nKarel Kuczera (1/0),\nDušan Miskovič (2/0),\nMiroslav Mlejnek (28/6),\nTanas Papadopulos (12/1),\nRené Pastorek (15/3),\nStanislav Pecha (23/3),\nPavel Podkovčík (4/0),\nDušan Šrubař (30/2),\nRichard Veverka (23/6),\nRostislav Vybíral (10/1),\nJaroslav Wojnar (1/0),\nŠtefan Zaťko (15/0) -\ntrenéři Emil Kunert\n\nJaroslav Císař (1/0),\nMiloš Pavlů (15/0),\nMiroslav Pelta (2/0),\nMilan Švenger (16/0) -\nMiroslav Bedrich (26/4),\nJiří Habr (9/0),\nJosef Hanák (2/1),\nZbyněk Houška (29/6),\nVratislav Chaloupka (6/1),\nZdeněk Klucký (10/0),\nAntonín Král (9/0),\nHeřman Kubín (4/0),\nLuděk Kulhánek (26/4),\nVratislav Kyrián (13/3),\nMiroslav Landa (6/2),\nJiří Macháček (5/0),\nMichal Matějíček (1/0),\nJiří Novák (7/0),\nJaroslav Petrtýl (8/0),\nJaroslav Pospíšil (2/0),\nAntonín Rožeň (16/0),\nJan Svoboda (10/1),\nVladimír Tábor (27/3),\nJiří Tupec (28/15),\nJiří Tymich (26/1),\nZdeněk Vlček (28/4),\nJan Vodňanský (11/1),\nOldřich Vránek (7/0),\nMilan Zálešák (22/0) -\ntrenér Jan Musol a Vladimír Svitek, asistenti Luboš Šrejma a Vlastimil Chobot\n\nAndré Houška (4/0),\nMilan Švec (26/0) -\nIvan Habrun (2/0),\nAlois Halaška (14/5),\nDušan Herda (28/13),\nJosef Houdek (30/11),\nJosef Hrabovský (15/0),\nVáclav Hybš (30/0),\nZdeněk Hřebejk (27/3),\nJiří Chalupa (16/0),\nJan Jarkovský (10/0),\nJosef Jarolím (2/0),\nJosef Krejča (12/0),\nKarel Mastník (25/0),\nTomáš Matějček (13/5),\nKarel Nedvídek (1/0),\nPetr Pecka (21/8),\nJiří Rosický (17/0),\nKarel Roubíček (28/4),\nTomáš Stránský (20/3),\nPetr Svoboda (1/0),\nMiloš Veverka (2/0),\nKarel Zajac (20/0) -\ntrenér Josef Piskáček\n\nJan Laslop (22/0),\nJosef Obal (4/0),\nJiří Richter (5/0) -\nJiří Běleš (4/0),\nLadislav Diviš (1/0),\nPavel Dlouhý (21/5),\nStanislav Dostál (5/3),\nIvo Farský (14/0),\nLadislav Hahn (2/0),\nAleš Havránek (2/0),\nJiří Köhr (5/0),\nMiloslav Kopeček (12/0),\nTomáš Kosňovský (5/0),\nZdeněk Kročil (27/1),\nPetr Krotki (21/0),\nDalibor Kusák (1/0),\nAleš Laušman (2/0),\nRostislav Lhoťan (8/3),\nKarel Mrázek (24/3),\nJosef Nedabýlek (20/2),\nPetr Nesrsta (29/14),\nJiří Pála (25/1),\nLeonidas Pavlidis (21/5),\nZbyněk Sekera (3/0),\nPavel Sláma (29/3),\nJiří Stanczo (3/0),\nVít Straka (2/0),\nPravoslav Sukač (21/2),\nMilan Škultéty (2/0),\nLubomír Václavek (18/0),\nJiří Žíla (24/1) -\ntrenér František Šindelář\n\nAlois Máčala (11/0),\nJan Musil (20/0) –\nPavel Altman (1/0),\nIvan Blaha (27/1),\nMichal Botlík (13/20),\nMiroslav Bureš (24/5),\nLudevít Grmela (6/0),\nJan Kouřil (12/6),\nMiroslav Kouřil (19/4),\nLibor Kučera (13/1),\nRoman Linda (11/1),\nZdeněk Lorenc (13/9),\nRadek Novák (28/3),\nLubomír Odehnal (12/2),\nBohumil Páník (12/0),\nPetr Podaný (22/1),\nAntonín Příkaský (8/1),\nLuboš Stockenger (3/0),\nVladimír Straka (26/4),\nJaroslav Šebestík (7/0),\nZdeněk Školoudík (11/0),\nRadomír Učeň (1/0),\nMiroslav Vybíral (23/1),\nMiroslav Žůrek (11/0),\nZdeněk Žůrek (22/2) –\ntrenér Jan Fábera a František Žůrek\n\nMiroslav Bednařík (3/0),\nJiří Jurčík (12/0),\nLadislav Macho (12/0),\nMiroslav Pelta (1/0),\nMartin Vácha (12/0),\nIvan Závracký (1/0) -\nPeter Bartoš (14/1),\nAttila Belanský (14/1),\nBronislav Blaha (19/4),\nJindřich Bureš (28/0),\nJozef Czuczor (19/5),\nAlois Grussmann (23/3),\nLumír Havránek (16/0),\nDušan Horváth (12/2),\nMarián Jozef (11/0),\nPavel Karoch (11/0),\nBohuš Keler (10/0),\nPavel Korejčík (3/0),\nMarián Krajčík (6/0),\nMilan Kušnír (5/0),\nAleš Laušman (10/1),\nOldřich Machala (16/0),\nJan Orgoník (4/0),\nJosef Pospíšil (7/0),\nAntonín Rosa (3/0),\nPeter Sabol (1/0),\nVladimír Sadílek (7/0),\nRoman Sialini (25/4),\nVáclav Smoček (8/1),\nPeter Šoltés (6/1),\nZdeněk Urban (6/2),\nJosef Valkoun (15/2),\nMichal Váňa (4/2),\nMilan Vinopal (13/0),\nPetr Vrabec (21/4),\nZbyněk Záveský (8/1),\nĽubomír Zrubec (13/1) -\ntrenér Otakar Sokol a Jaroslav Kozačka\n\nVáclav Kaucký (7/0),\nBohumil Kučera (23/0) -\nFrantišek Adamíček (29/6),\nAntonín Balšánek (11/0),\nJaroslav Bárta (6/2),\nZdeněk Findejs (9/2),\nPetr Firický (18/1),\nJosef Hrabovský (14/0),\nVratislav Chaloupka (3/0),\nMiroslav Jeřábek (26/1),\nJaroslav Kadlec (26/4),\nMiroslav Krolop (24/1),\nZdeněk Krupka (19/0),\nMiroslav Landa (15/1),\nZdeněk Mikuš (23/6),\nFrantišek Patlejch (26/2),\nZdeněk Peclinovský (26/5),\nZdeněk Pechar (18/1),\nLubomír Popluhár (1/0),\nJiří Rychtařík (25/0),\nRadek Šindelář (6/2),\nJiří Tůma (1/0),\nMilan Vdovjak (22/2) -\ntrenér Josef Forejt\n\nMiroslav Hodina (4/0),\nJosef Hron (27/0) -\nMichal Čermák (27/2),\nZdeněk Čížek (10/2),\nJindřich Dvořák (10/5),\nPetr Hájek (1/0),\nZdeněk Jareš (30/4),\nPavel Kaprál (9/0),\nMiloš Krupička (27/0),\nEvžen Kučera (5/0),\nLuboš Kučerňák (4/0),\nLuděk Lošťák (11/0),\nJosef Mezlík (29/0),\nJiří Navrátil (22/0),\nMilan Nekuda (29/1),\nBohumil Ošťádal (16/3),\nRoman Prosser (25/4),\nLadislav Rosskohl (12/0),\nPavel Růžička (14/0),\nRobert Sivoň (1/0),\nStanislav Smolaga (10/0),\nMiroslav Večera (5/1),\nMiroslav Vozňák (30/10),\nJindřich Vrba (12/0),\nBohumil Zemánek (14/2) -\ntrenér Ivan Čech, od jara Jiří Rubáš\n\n"}
{"id": "908421", "url": "https://cs.wikipedia.org/wiki?curid=908421", "title": "Klínská brána", "text": "Klínská brána\n\nKlínská brána bývala jednou ze staveb rozmístěných v pravidelných vzdálenostech na hranicích s Německem. Obdobné objekty se údajně nacházely mezi Flájemi a Německým Mníškem (dnes Deutscheinsiedel). Mívaly podobu otevřené stodoly a dlouhou dobu tvořily součást Flájské obory, jejíž hranice je dnes zasazena o kilometr více do vnitrozemí. K jejímu založení došlo pravděpodobně krátce po vystavění loveckého zámečku Lichtenwald, což bylo někdy mezi lety 1761-1765. Název Klínská brána se nicméně poprvé objevuje až kolem roku 1890, kdy obora dosáhla své největší rozlohy (cca 2575 ha). Brána zároveň až do roku 1945 sloužila jako hraniční přechod. Následně nebyla využívána a okolo roku 1955 při vytváření hraničního pásma zanikla. K obnově turistického hraničního přechodu na tomto místě došlo až 21. prosince 2007 v souvislosti se vstupem ČR do Schengenského prostoru. Vlastní budova však již obnovena nebyla.\n\n"}
{"id": "908422", "url": "https://cs.wikipedia.org/wiki?curid=908422", "title": "Alan Kardec", "text": "Alan Kardec\n\nAlan Kardec de Souza Pereira Junior známý jako Alan Kardec (* 12. ledna 1989, Barra Mansa, Rio de Janeiro, Brazílie) je brazilský fotbalový útočník, v současnosti hraje v brazilském celku São Paulo FC.\n\nV prosinci 2009 po jednáních přestoupil z brazilského klubu CR Vasco da Gama do Benfiky Lisabon za 2,5 milionu €.\n\nZúčastnil se Mistrovství Jižní Ameriky U20 konaného v lednu a únoru 2009 ve Venezuele, kde Brazílie vyhrála svůj desátý titul. Kardec na turnaji vstřelil dva góly (jeden v základní skupině proti Uruguayi, porážka 2:3) a druhý ve finálové skupině proti Argentině (výhra 2:0).\n\nV témže roce hrál i na Mistrovství světa hráčů do 20 let v Egyptě, kde skóroval čtyřikrát. Nejprve dvakrát v základní skupině proti Kostarice (výhra 5:0), poté jednou v osmifinále proti Uruguayi (výhra 3:1) a pak v semifinále opět proti Kostarice, kde zařídil vítězství 1:0. Ve finále proti Ghaně dospělo utkání do penaltového rozstřelu (0:0 po prodloužení), Kardec svůj pokus proměnil, ale Brazilci jej prohráli poměrem 3:4.\n\n"}
{"id": "908423", "url": "https://cs.wikipedia.org/wiki?curid=908423", "title": "Česká národní fotbalová liga 1982/83", "text": "Česká národní fotbalová liga 1982/83\n\nV soubojích 14. ročníku České národní fotbalové ligy 1981/82 se utkalo 16 týmů dvoukolovým systémem podzim - jaro.\n\nZdroj: \nPoznámky:\n\nVladimír Počta (24/0),\nZdeněk Zacharda (6/0) -\nMiroslav Bubeník (20/0),\nKarel Bubla (13/0),\nVlastimil Calta (7/3),\nJiří Douda (15/0),\nFrantišek Franke (29/2),\nVratislav Havlík (3/0),\nLadislav Hladík (2/0),\nVlastimil Holub (3/0),\nPavel Klouček (22/10),\nStanislav Koller (29/5),\nZdeněk Kropáč (7/0),\nJosef Latislav (23/4),\nJiří Maliga (23/1),\nJaroslav Melichar (30/8),\nPetar Novák (10/5),\nJiří Pluhovský (2/0),\nAntonín Rosa (7/3),\nZdeněk Slowik (19/0),\nPetr Stibor (1/0),\nMiloslav Tichý (18/2),\nPetr Uličný (1/0),\nJosef Valkoun (3/0),\nFrantišek Weigend (30/2),\nJosef Wunsch (16/0),\nTomáš Zahradník (20/6) -\ntrenér František Cerman, asistent Jaromír Mixa\n\nIvo Kopka (22/0),\nJiří Vitula (10/0) -\nBřetislav Czudek (28/1),\nTibor Daňo (1/0),\nZdeněk Dembinný (28/11),\nIvan Gábor (15/10),\nZdeněk Jurček (29/4),\nJosef Kejmar (3/0),\nJaroslav Kekely (28/0),\nPetr Kendzior (6/0),\nStanislav Kluz (17/0),\nMiroslav Kořistka (23/0),\nMarián Krajčovič (30/6),\nJan Matuštík (10/0),\nMiroslav Mlejnek (21/0),\nRené Pastorek (18/2),\nStanislav Pecha (13/3),\nKonštantín Šimo (25/2),\nDušan Šrubař (30/7),\nRichard Veverka (8/0),\nVladimír Vojténi (4/0),\nRostislav Vybíral (9/0),\nPetr Zajaroš (4/0) -\ntrenér Emil Kunert\n\nMiroslav Stárek (23/0),\nRadim Straka (7/0) -\nAleš Bažant (24/0),\nLadislav Bobek (22/2),\nJaroslav Danda (16/4),\nIvo Hanzal (24/2),\nMiroslav Horáček (3/0),\nPavel Karoch (24/0),\nPavel Klain (5/0),\nPetr Kostecký (1/0),\nJaroslav Kotek (27/2),\nĽudovít Krutil (20/1),\nJiří Kříž (21/1),\nRadovan Loužecký (11/1),\nZdeněk Mikuš (26/3),\nLadislav Prostecký (24/2),\nJaroslav Rybák (18/3),\nKarel Tichý (24/4),\nJosef Vinš (22/8),\nPetr Vrabec (28/3) -\ntrenér Petr Polák, asistent Jan Plachý\n\nMiloš Pavlů (6/0),\nMiroslav Pelta (4/0),\nMilan Švenger (20/0) -\nVladimír Brůna (6/0),\nMiroslav Čížek (2/0),\nLeoš Čurda (5/0),\nVlastimil Farkaš (6/0),\nMiroslav Fedák (2/0),\nJosef Hanák (9/4),\nZbyněk Houška (28/7),\nVratislav Chaloupka (13/1),\nZdeněk Klucký (27/2),\nAntonín Král (15/0),\nHeřman Kubín (1/0),\nLuděk Kulhánek (15/4),\nMichal Matějíček (1/0),\nJaroslav Petrtýl (15/0),\nJaroslav Pospíšil (16/1),\nJiří Šidák (25/3),\nVladimír Tábor (17/6),\nJiří Tupec (29/6),\nJiří Tymich (11/2),\nLuboš Urban (12/0),\nIvan Valo (12/0),\nAleš Vavruška (1/0),\nZdeněk Vlček (29/6),\nJan Vodňanský (28/4),\nMilan Zálešák (15/0) -\ntrenér Jan Musil, asistent Luboš Šrejma\n\nPetr Petřík (2/0),\nPetr Skála (29/0) -\nJindřich Bůžek (22/0),\nEduard Helešic (1/0),\nDušan Herda (21/11),\nJosef Houdek (15/3),\nZdeněk Hřebejk (30/3),\nJiří Chalupa (11/0),\nJan Jarkovský (14/0),\nJiří Kotek (23/2),\nJosef Krejča (28/2),\nKarel Mastník (27/1),\nMiroslav Pavlov (13/2),\nPetr Pecka (29/11),\nMiloslav Pohunek (1/0),\nJiří Rosický (29/6),\nKarel Roubíček (20/2),\nJosef Spilka (13/1),\nTomáš Stránský (3/0),\nRudolf Svoboda (11/0),\nZdeněk Volek (3/0) -\ntrenér Bohumil Musil, asistent Josef Piskáček\n\nKarel Dluhoš (10/0),\nJan Laslop (20/0),\nJiří Richter (2/0) -\nPavel Dlouhý (28/2),\nLadislav Hahn (16/4),\nJan Kouřil (7/2),\nPetr Krotki (27/1),\nAleš Laušman (13/1),\nRostislav Lhoťan (17/4),\nKarel Mrázek (16/3),\nJosef Nedabýlek (20/2),\nPetr Nesrsta (27/7),\nJiří Pála (23/2),\nLeonidas Pavlidis (24/8),\nRostislav Sionko (5/0),\nPavel Sláma (30/1),\nVáclav Smoček (27/3),\nMartin Stanko (3/0),\nMiroslav Světlík (6/0),\nMilan Škultéty (4/0),\nLubomír Václavek (26/0),\nMilan Vyhlídal (14/0),\nJiří Žíla (18/3) -\ntrenér František Šindelář, asistent Zdeněk Spusta\n\nJosef Čaloun (27/0),\nJiří Krbeček (3/0) -\nMiroslav Anton (3/0),\nJaromír Belšán (4/0),\nBohumír Bláha (1/0),\nAntonín Dvořák (29/5),\nJosef Felegy (4/0),\nMilan Forman (17/2),\nJan Homola (30/7),\nJiří Chvojka (29/0),\nBohuslav Kalabus (14/0),\nVáclav Kalouš (3/0),\nJosef Kohout (10/0),\nJosef Kovačič (27/7),\nEduard Kubata (28/5),\nVítězslav Lavička (15/4),\nPetr Mužík (4/0),\nMiloslav Paul (21/3),\nVáclav Pešek (9/0),\nJindřich Pfeifer (12/1),\nJiří Ruš (20/1),\nRoman Sokol (28/4),\nJan Svoboda (28/1),\nMilan Šlapák (2/0) -\ntrenér František Plass, asistent Václav Kořínek\n\nZdeněk Daněk (6/0),\nJosef Paták (7/0),\nVáclav Vrabec (17/0) -\nZdeněk Buryánek (4/0),\nLórant Csölle (4/0),\nStanislav Focht (11/0),\nPavel Hanuš (19/0),\nJaroslav Holan (15/0),\nVladimír Kocourek (14/3),\nJiří Kubík (9/1),\nJiří Kudela (23/0),\nJan Mackal (21/2),\nVáclav Majer (6/0),\nMiroslav Pavlov (14/1),\nZdeněk Pichner (30/2),\nJan Pitel (27/1),\nJosef Raška (29/5),\nFrantišek Sás (24/4),\nVáclav Senický (26/5),\nKarel Svoboda (23/3),\nMilan Šíp (28/8),\nZdeněk Urban (18/0),\nJiří Weitz (4/1),\nJiří Záruba (2/0) -\ntrenér Michal Jelínek, asistent Jaroslav Kolář\n\nRoman Havlíček (6/0),\nAndré Houška (11/0),\nVáclav Mikšíček (1/0),\nJaromír Šticha (13/0) -\nMichal Botlík (13/0),\nZdeněk Čadek (24/3),\nLadislav Fojtík (24/5),\nJan Franc (3/0),\nJosef Frydrych (4/0),\nJaroslav Holý (26/8),\nVlastimil Jarolím (5/1),\nJosef Jodl (23/1),\nBohuslav Klivanda (9/0),\nVáclav Korejčík (23/2),\nJiří Kotrba (20/3),\nJosef Koudelka (14/1),\nDušan Kuba (29/8),\nVáclav Litvan (11/0),\nKarel Melka (29/0),\nJiří Orlíček (23/3),\nMarian Pavlov (1/0),\nZdeněk Peclinovský (5/0),\nZdeněk Procházka (15/10),\nPavel Tobiáš (26/0),\nZdeněk Trněný (15/0) -\ntrenér Karel Přenosil, asistent František Bauer\n\nSvatopluk Schäfer (30/0/13) -\nJiří Brumovský (25/4),\nJosef Čermák (24/0),\nRadim Černoch (15/1),\nJaroslav Dobýval (13/0),\nJosef Foks (20/2),\nPavel Hajný (26/2),\nFrantišek Kadlček (29/8),\nZdeněk Klepáč (15/0),\nEmil Krajčík (24/1),\nJaroslav Křiva (14/1),\nJiří Novák (5/0),\nMiroslav Onufer (28/2),\nPetr Pinkas (2/0),\nPavel Poštulka (17/0),\nJaroslav Řezáč (1/0),\nJosef Sláma (17/3),\nMiroslav Smetana (14/3),\nIvo Smištík (1/0),\nPravoslav Sukač (19/2),\nJaromír Šeděnka (30/0),\nJosef Vančo (9/2),\nBohuslav Zimný (2/0) -\ntrenér Ján Zachar, asistent Ján Barčák\n\nJiří Dostál (6/0),\nMiroslav Hodina (24/0) -\nFrantišek Bednařík (10/1),\nMichal Čermák (29/1),\nJindřich Dvořák (1/0),\nPetr Hájek (18/1),\nZdeněk Jareš (20/2),\nJaroslav Kirchner (2/1),\nMiloš Krupička (27/0),\nLuboš Kučerňák (29/6),\nVladimír Kusko (4/0),\nLuděk Lošťák (29/5),\nIvo Matoušek (20/0),\nJosef Mezlík (23/2),\nMilan Nekuda (15/1),\nJosef Pospíšil (28/5),\nLadislav Rosskohl (19/4),\nPavel Růžička (25/0),\nMiroslav Vozňák (17/2),\nBohumil Zemánek (30/2) -\ntrenér Vladimír Mokrohajský, asistent Jiří Nenal\n\nJan Dvořák (9/0),\nPavel Jandač (7/0),\nFrantišek Zlámal (15/0) -\nJiří Bečvařík (30/0),\nZdeněk Brejcha (15/4),\nMiroslav Dvořák (16/0),\nMiroslav Halgaš (27/0),\nDušan Herda (6/4),\nPavel Hora (23/5),\nRadislav Houška (30/3),\nStanislav Kouřil (23/4),\nJaroslav Kurej (28/8),\nPavel Medynský (21/1),\nZdeněk Nývlt (29/2),\nIgor Pintér (30/5),\nZdeněk Poláček (10/0),\nPavel Rusinko (17/0),\nPetr Slavík (23/1),\nPavel Soukup (17/1),\nJiří Stejskal (1/0),\nMichal Suchiak (3/0),\nPetr Šanda (20/0),\nJosef Vápeník (8/2) -\ntrenér František Žůrek, asistent Josef Vápeník\n\nAlois Máčala (20/0),\nJan Musil (15/0) –\nIvan Blaha (30/0),\nMiroslav Bureš (15/4),\nBronislav Cibulka (16/0),\nLudevít Grmela (27/0),\nKarel Kroupa (12/3),\nZdeněk Lorenc (30/4),\nRadek Novák (27/2),\nLubomír Odehnal (5/1),\nBohumil Páník (27/1),\nPetr Podaný (25/2),\nJan Staroba (2/0),\nLuboš Stockenger (7/0),\nVladimír Straka (13/4),\nJiří Strnad (3/0),\nFrantišek Stružka (3/0),\nZdeněk Školoudík (29/1),\nMilan Vdovjak (20/1),\nMiroslav Vybíral (26/1),\nMiroslav Žůrek (15/0),\nZdeněk Žůrek (7/0) –\ntrenér Jan Fábera a Jaroslav Jugas\n\nMiloš Bartoš (3/0),\nMilan Odehnal (25/0) -\nVladimír Baslík (1/0),\nMiroslav Elko (6/0),\nKarel Franek (30/0),\nZdeněk Fries (24/0),\nJiří Hudeček (24/1),\nRadim Keler (24/2),\nPetr Kokeš (27/5),\nJosef Kotoulek (16/0),\nMiroslav Kramář (10/0),\nMiroslav Krátký (3/0),\nLadislav Kubica (25/4),\nZdeněk Mikšík (2/0),\nJosef Mydlo (20/1),\nJiří Salapatek (27/1),\nMiroslav Strakoš (13/0),\nVladimír Škola (18/3),\nJiří Šrámek (28/7),\nPavel Štefanka (6/2),\nRudolf Tandler (16/0),\nOldřich Téma (5/1),\nPetr Urban (15/0) -\ntrenér Zdeněk Šajer, asistent Milan Šebesta\n\nJiří Janda (11/0),\nJosef Ostrožlík (1/0),\nZdeněk Votruba (18/0) -\nMiroslav Bartoněk (8/1),\nPavel Bergman (4/1),\nAlexandr Černý (14/0),\nJiří Finger (2/0),\nMilan Frýda (3/0),\nJiří Hajský (12/2),\nZbyněk Hejzlar (20/0),\nJaroslav Hůlka (25/2),\nVáclav Chudoba (4/1),\nVáclav Kárník (1/0),\nJosef Kaufman (15/1),\nJiří Klička (15/3),\nVáclav Kotal (10/1),\nGustav Křovák (27/1),\nLuboš Kubík (13/0),\nIvo Lubas (9/3),\nRostislav Macháček (10/0),\nPavel Matějka (14/4),\nJan Michálek (4/1),\nVladimír Mráz (3/0),\nJaroslav Mudruňka (11/0),\nLuděk Pečenka (23/3),\nJaroslav Pisoň (7/0),\nRichard Polák (14/0),\nMiroslav Rozdolský (8/1),\nPavel Syrovátka (1/0),\nMiroslav Švadlenka (22/0),\nMilan Ujec (24/1),\nRichard Veverka (6/0),\nRoman Vicány (24/4) -\ntrenér Ladislav Moník (od jara Milan Šmarda, asistent Ladislav Porada (od jara Zdeněk Krejčí)\n\nJindřich Havrda (1/0),\nAntonín Kudláček (7/0),\nKarel Studený (22/0),\nRadek Suchý (3/0) -\nLuboš Bárta (1/0),\nLadislav Beneš (17/3),\nZdeněk Cmunt (17/0)\nPetr Čermák (11/0),\nJaroslav Derco (27/0),\nPavel Dolák (9/0),\nJiří Doležal (11/2),\nJaromír Hartych (4/0),\nPetr Hocke (21/1),\nPavel Jirouš (21/3),\nJiří Komárek (7/0),\nKarel Krátký (2/1),\nJan Nechvilka (2/0),\nMiloš Novotný (23/0),\nJiří Petržílek (5/0),\nJosef Petřík (24/0),\nFrantišek Pokorný (6/2),\nZdeněk Schovánek (18/4),\nPetr Šísler (1/0),\nLuboš Šmída (24/2),\nJiří Štol (24/2),\nMilan Ulihrach (1/0),\nJaroslav Vodička (1/0),\nPetr Vojíř (9/0),\nPavel Walter (26/4),\nPetr Záleta (29/0),\nRoman Zeidler (4/0),\nJan Zelenka (4/0) -\ntrenér Arnošt Tušer, asistent Vladimír Hábl\n\n\n"}
{"id": "908424", "url": "https://cs.wikipedia.org/wiki?curid=908424", "title": "Čertí jezírko", "text": "Čertí jezírko\n\nČertí jezírko je zaniklé jezírko v Pekelském dole, vzniklé přehrazením Pekelského potoka, asi 1,5 km na sever od města Meziboří.\n\nJeho vybudování pravděpodobně souvisí s prudkým rozvojem manufaktur a mlýnů v Šumném dole v 18. století. Množství vody ze zde protékajícího Bílého potoka zřejmě přestávalo, především v době sucha, stačit, a proto muselo dojít k regulaci okolních přítoků. Jezírko sloužilo jako zásobárna vody pro výrobu a pohon strojů v těchto továrnách. Doba zániku není známá, je možné, že k tomu došlo ještě v 18. století. Zbývá z něho pouze protržená hráz a dno bývalého jezírka postupně zarůstá.\n\nNejsnazší dostupnost je od informační tabule Geologie Krušných hor na NS Tesařova cesta neznačenou lesní cestou mířící doprava. Cesta pokračuje podél Pekelského potoka po dlážděné cestě údolím a okolo vodárenských staveb až ke zbytkům jezírka.\n\n"}
{"id": "908425", "url": "https://cs.wikipedia.org/wiki?curid=908425", "title": "Česká národní fotbalová liga 1981/82", "text": "Česká národní fotbalová liga 1981/82\n\nV soubojích 13. ročníku České národní fotbalové ligy 1981/82 se utkalo 16 týmů dvoukolovým systémem podzim - jaro.\n\nZdroj: \nPoznámky:\n\nJiří Doležílek (8/0),\nJiří Vít (22/0) -\nPetr Čermák (1962) (11/3),\nZdeněk Čížek (26/8),\nRostislav Dostál (24/0),\nJaromír Fiala (26/2),\nJiří Fiala (14/8),\nMilan Frýdl (12/1),\nJan Chladil (20/0),\nVlastimil Jarolím (2/0),\nLubomír Juřica (28/5),\nLadislav Kučerňák (28/7),\nMiloš Kudyn (12/3),\nOldřich Machala (13/3),\nPetr Mrázek (19/2),\nJiří Navrátil (28/1),\nMilan Nekuda (12/0),\nVlastimil Palička (15/1),\nStanislav Skříček (17/2),\nPetr Uličný (28/8),\nOto Vyskočil (18/1) -\ntrenér Milan Máčala, od jara Vlastimil Zeman, asistent Dan Matuška\n\nJosef Čaloun (24/0),\nLadislav Mikeš (6/0) -\nAntonín Dvořák (30/5),\nJosef Felegy (5/0),\nMilan Forman (27/0),\nJan Homola (29/11),\nBohuslav Kalabus (16/0),\nMilan Kohout (11/0),\nMilan Kopřiva (13/0),\nJosef Kovačič (12/0),\nJiří Kroupa (7/0),\nMiroslav Kříž (15/0),\nEduard Kubata (25/1),\nVítězslav Lavička (25/4),\nPeter Mužík (24/3),\nMiloslav Paul (23/9),\nLubomír Rejda (2/0),\nKarel Roubíček (15/0),\nJiří Ruš (24/0),\nJiří Sloup (13/1),\nRoman Sokol (29/14),\nKarel Šilhavý (1/1),\nMilan Šlapák (3/0),\nPavel Thurnwald (2/0),\nVladimír Vašák (8/0) -\ntrenér František Plass\n\nVladimír Počta (30/0/13) -\nVáclav Bican (1/0),\nKarel Bubla (21/0),\nVlastimil Calta (23/4),\nAlexandr Černý (1/0),\nJiří Douda (11/0),\nFrantišek Franke (28/0),\nPavel Klouček (25/10),\nStanislav Koller (12/1),\nJosef Latislav (28/0),\nJiří Maliga (10/0),\nJaroslav Melichar (29/4),\nFrantišek Pechr (1/0)\nZdeněk Pichner (4/0),\nJan Pitel (11/0),\nAntonín Rosa (12/5),\nVáclav Senický (5/0),\nZdeněk Slowik (26/1),\nJiří Šidák (7/1),\nMiloslav Tichý (25/7),\nJiří Toman (3/0),\nFrantišek Weigend (29/2),\nJosef Wunsch (30/13),\nZbyněk Záveský (4/0) -\ntrenér František Cerman, asistent Jaromír Mixa\n\nIvo Kopka (16/0),\nKazimír Mrozek (17/0) -\nBřetislav Czudek (15/0),\nTibor Daňo (3/0),\nZdeněk Dembinný (23/6),\nIvan Gábor (24/5),\nJosef Hrabovský (8/0),\nZdeněk Jurček (22/0),\nJosef Kejmar (19/2),\nStanislav Kluz (10/1),\nMiroslav Kořistka (14/0),\nMarián Krajčovič (26/2),\nKarel Kula (9/0),\nVlastimil Kula (23/6),\nĽubomír Kunert (14/8),\nJiří Maliga (5/0),\nMiroslav Mlejnek (13/0),\nVlastimil Palička (15/0),\nRené Pastorek (7/1),\nJiří Ročňák (11/3),\nKonštantín Šimo (27/1),\nVáclav Vojtek (8/1),\nVladimír Vojténi (1/0),\nRostislav Vybíral (14/1),\nPetr Zajaroš (22/3) -\ntrenér Emil Kunert, asistent Lubomír Vašek\n\nBohumil Cholenský (5/0),\nMiloš Pavlů (10/0),\nMilan Švenger (17/0),\nJiří Tyle (1/0) -\nVladimír Brůna (21/0),\nRostislav Hladík (1/0),\nJiří Hloušek (17/0),\nČestmír Houžvička (2/0),\nJosef Klucký (26/1),\nZdeněk Klucký (10/1),\nVáclav Kopal (12/1),\nLuděk Kulhánek (20/1),\nVratislav Kyrián (18/1),\nJan Pešek (1/0),\nJaroslav Petrtýl (11/0),\nJosef Řada (11/3),\nMiloslav Šebek (24/1),\nPetr Šedivý (23/0)\nJiří Šidák (18/5),\nMilan Šíp (4/0),\nJiří Tupec (29/10),\nJiří Tymich (3/0),\nLuboš Urban (25/3),\nZdeněk Vlček (23/4),\nJan Vodňanský (28/7),\nMilan Zálešák (28/0) -\ntrenér Vlastimil Chobot, asistent Luboš Šrejma\n\nJiří Dostál (12/0),\nMiroslav Hodina (19/0) –\nMichal Čermák (29/2),\nJindřich Dvořák (28/10),\nPetr Hájek (29/1),\nZdeněk Jareš (14/1),\nJaroslav Kirchner (22/9),\nMiloš Krupička (29/0),\nLuboš Kučerňák (19/5),\nJosef Mezlík (4/0),\nJiří Oulehla (2/0),\nLadislav Rosskohl (20/7),\nPavel Růžička (29/0),\nRudolf Tandler (7/0),\nJan Tichý (3/0),\nKarel Tichý (28/3),\nKarel Vlašic (2/0),\nJindřich Vlč (5/0),\nMiroslav Vozňák (25/2),\nPavel Vrba (23/2),\nBohumil Zemánek (23/3) –\ntrenér Vladimír Mokrohajský, asistent Jiří Nenal\n\nKarel Dluhoš (4/0),\nStanislav Vahala (26/0) -\nMilan Baculjak (5/0),\nVítězslav Budoš (1/0),\nPavel Dlouhý (14/1),\nLadislav Hahn (24/5),\nLumír Havránek (19/0),\nPetr Krotki (2/0),\nAleš Laušman (21/2),\nZdeněk Lorenc (6/0),\nAlois Martaus (17/0),\nJosef Nedabýlek (17/2),\nPetr Nesrsta (21/7),\nJiří Pála (26/2),\nLeonidas Pavlidis (29/12),\nPavel Sláma (26/0),\nVáclav Smoček (10/0),\nMiroslav Světlík (24/1),\nJosef Tondra (10/0),\nLubomír Václavek (24/0),\nMilan Vyhlídal (26/2),\nPetr Zajonc (1/0) -\ntrenér Miroslav Wiecek, od jara František Šindelář, asistent Zdeněk Spusta\n\nRoman Havlíček (7/0),\nVáclav Mikšíček (23/0) -\nMilan Bezkočka (3/0),\nMichal Botlík (17/1),\nZdeněk Čadek (10/4),\nLadislav Fojtík (27/6),\nJosef Frydrych (14/1),\nIvo Hanzal (11/1),\nJaroslav Holý (24/3),\nJosef Jodl (30/4),\nVáclav Korejčík (27/1),\nJiří Koštěl (24/0),\nJosef Koudelka (6/0),\nDušan Kuba (25/7),\nKarel Melka (28/0),\nMarian Pavlov (4/1),\nZdeněk Peclinovský (30/8),\nTomáš Remek (14/1),\nPavel Tobiáš (27/0),\nZdeněk Trněný (25/3),\nVáclav Truhlář (2/0) -\ntrenér Karel Přenosil, asistent Adolf Havel\n\nSvatopluk Schäfer (30/0/7) -\nJiří Bauman (20/0),\nLibor Bilas (12/2),\nJiří Brumovský (28/5),\nJosef Čermák (10/1),\nJaroslav Dobýval (24/1),\nJosef Foks (26/1),\nPavel Hajný (2/0),\nFrantišek Kadlček (12/0),\nZdeněk Klepáč (8/0),\nEmil Krajčík (29/1),\nJaroslav Křiva (25/6),\nLadislav Kubica (7/1),\nMiloš Kudyn (10/2),\nAnton Mintál (15/4),\nMiroslav Onufer (11/1),\nJaroslav Řezáč (27/2),\nJosef Sláma (25/4),\nIvo Smištík (11/0),\nJaromír Šeděnka (28/1),\nBohuslav Zimný (23/4) -\ntrenér Libor Hrazdílek, asistent Ján Barčák\n\nLadislav Macho (14/0),\nPetr Skála (28/0) -\nJindřich Bůžek (26/0),\nIvan Habrun (1/0),\nEduard Helešic (26/3),\nJosef Houdek (26/10),\nZdeněk Hřebejk (13/0),\nJiří Chalupa (1/0),\nJiří Jahodka (4/0),\nDušan Jantol (3/0),\nJiří Kadeřábek (1/0),\nMiroslav Koštíř (1/0),\nJosef Krejča (15/0),\nKarel Mastník (29/0),\nTomáš Matějček (12/3),\nMiroslav Pavlov (25/3),\nMiloslav Pohunek (23/1),\nJiří Rosický (26/0),\nVáclav Samek (5/0),\nJosef Spilka (16/0),\nTomáš Stránský (1/0),\nRudolf Svoboda (24/8),\nPavel Tomášek (9/0),\nMichal Váňa (15/3),\nPetr Vokáč (11/0) -\ntrenér Bohumil Musil, asistent Josef Piskáček\n\nMilan Capoušek (2/0),\nPetr Jindra (10/0),\nJosef Ostrožlík (6/0),\nZdeněk Votruba (13/0) -\nMiroslav Bartoněk (3/1),\nAlexandr Černý (10/3),\nJiří Finger (25/4),\nZbyněk Finger (1/0),\nBořek Grossmann (4/0),\nJiří Hajský (15/1),\nJosef Hanák (23/9),\nJaroslav Hůlka (7/0),\nGustav Křovák (19/1),\nLuboš Kubík (15/2),\nVladimír Mráz (28/0),\nJaroslav Mudruňka (26/0),\nLuděk Pečenka (27/2),\nJosef Petřík (5/0),\nRichard Polák (21/0),\nJan Pospíšil (12/1),\nMiroslav Rozdolský (9/1),\nMilan Šmolka (9/0),\nMiroslav Švadlenka (21/0),\nMilan Ujec (3/0),\nRichard Veverka (24/4),\nRoman Vicány (5/0),\nJiří Vondřejc (7/1) -\ntrenér Zdeněk Hajský, asistent Jaroslav Fišer\n\nJindřich Havrda (1/0),\nKarel Studený (29/0) -\nJaroslav Anděl (2/0),\nZdeněk Cmunt (17/3)\nPetr Čermák (13/5),\nJaroslav Derco (18/0),\nPavel Dolák (6/1),\nJaromír Hartych (14/2),\nPetr Hocke (22/0),\nPavel Jirouš (26/1),\nMiloš Keltner (7/0),\nJaroslav Kopecký (10/0),\nKarel Krátký (28/5),\nJan Nechvilka (18/0),\nJosef Petřík (14/0),\nJiří Petržílka (18/3),\nFrantišek Pokorný (12/1),\nZdeněk Schovánek (29/0),\nPetr Šísler (5/0),\nJiří Štol (27/2),\nMilan Ulihrach (16/2),\nBohumil Vojta (6/0),\nPavel Walter (10/0),\nPetr Záleta (28/0) -\ntrenér Jan Musil, asistent Luboš Rubáš\n\nMiloš Bartoš (2/0),\nJaroslav Katria (15/0),\nMilan Odehnal (14/0) -\nMiroslav Bakoš (8/0),\nKarel Franek (29/1),\nCzeslaw Glaic (5/1),\nJiří Hudeček (17/3),\nJiří Chadraba (14/0),\nPetr Janečko (26/0),\nFrantišek Kadlček (7/1)\nLadislav Kalmár (29/9),\nBohuš Keler (29/3),\nJozef Kocúr (6/1),\nPetr Kokeš (11/1),\nJosef Kotoulek (23/0),\nMiroslav Kramář (29/2),\nMiroslav Krátký (3/0),\nLadislav Kubica (14/3),\nArnošt Kvasnica (2/0),\nRadek Němec (2/0),\nPavel Nováček(6/0),\nMilan Raffai (7/0),\nVáclav Smoček (13/0),\nMiroslav Strakoš (29/0),\nJiří Šrámek (16/2),\nPavel Štefanka (12/0),\nRudolf Tandler (11/1),\nPetr Urban (3/0) -\ntrenér Zdeněk Fajfer, asistent Arnošt Kvasnica\n\nJosef Ehrenberger (5/0),\nRadim Straka (26/0) -\nJean-Claude Barták (10/0),\nJosef Bartoš (21/0),\nLadislav Bobek (22/4),\nJaroslav Danda (17/4),\nJiří Doležal (11/0),\nBohumír Hart (13/0),\nMilan Kalíšek (26/1),\nPavel Klain (2/0),\nĽudovít Krutil (24/0),\nZdeněk Mikuš (14/4),\nJan Pacan (1/0),\nMilan Pechanec (17/0),\nMilan Pinkas (14/3),\nLadislav Prostecký (28/3),\nMiroslav Příložný (30/12),\nJaroslav Rybák (28/0),\nStanislav Skopalík (3/0),\nVladimír Soumar (17/0),\nJosef Valkoun (15/1),\nPetr Vrabec (23/4),\nMilan Zachariáš -\ntrenér Petr Polák, asistent Jan Plachý\n\nJan Dvořák (17/0),\nLadislav Martínek (1/0),\nJan Poštulka (12/0) -\nZdeněk Brejcha (2/0),\nMilan Bubla (1/0),\nMiroslav Dvořák (15/0),\nJosef Fišer (28/7),\nRoman Funke (1/0),\nMiroslav Halgaš (5/0),\nJiří Hendrych (2/0),\nRadislav Houška (26/2),\nZbyněk Houška (15/1),\nRené Kavala (5/1),\nStanislav Kouřil (23/5),\nJosef Kozel (6/0),\nFrantišek Kubáň (20/0),\nPavel Medynský (13/0),\nZdeněk Nývlt (14/0),\nIgor Pintér (27/2),\nPavel Rusinko (27/0),\nPetr Slavík (25/2),\nPavel Soukup (24/0),\nPetr Strnad (4/0),\nMichal Suchiak (26/2),\nJiří Štěpánek (14/0),\nJosef Vápeník (28/3) -\ntrenér Otakar Sokol, od jara František Žůrek\n\nJozef Hroš (16/0),\nMiroslav Užík (2/0),\nJiří Vitula (12/0) -\nMiroslav Bedrich (22/1),\nMiloš Beznoska (25/2),\nStanislav Blecha (6/0),\nPavel Černý (1/0),\nMilan Danko (1/0),\nMiloslav Denk (12/4),\nJiří Douda (6/1),\nJuraj Filo (8/2),\nDušan Griga (9/0),\nŠtefan Hudák (2/0),\nMiroslav Janů (3/0),\nJiří Jurásek (29/2),\nMiloš Klinka (15/1),\nJiří Kotrba (21/1),\nEduard Kováč (14/0),\nPetr Kubiš (1/0),\nJán Máčaj (7/0),\nBohuslav Machurka (3/1),\nMiloš Mejtský (4/1),\nIvan Nemčický (15/0),\nJan Orgoník (4/0),\nStanislav Pecha (7/1),\nMiroslav Pešice (13/0),\nPavol Pizúr (16/2),\nPavel Poštulka (4/0),\nLadislav Richter (13/0),\nMarián Rybanský (4/0),\nOldřich Smolík (10/0),\nMilan Suchánek (27/6),\nMilan Šimůnek (6/0),\nDušan Šrubař (14/0),\nLadislav Topercer (6/0),\nŠtefan Zajac (19/2) -\ntrenér Milan Polívka\n\n\n"}
{"id": "908426", "url": "https://cs.wikipedia.org/wiki?curid=908426", "title": "Karel Španělský (1607–1632)", "text": "Karel Španělský (1607–1632)\n\nKarel Španělský ( \"Don Carlos de Austria\"; 15. září 1607, Madrid – 30. července 1632, Madrid) byl španělský infant, princ neapolsko-sicilský a portugalský, mladší bratr krále Filipa IV. Španělského\n\nByl pátým dítětem a druhým synem španělského krále Filipa III. a Markéty Habsburské ze štýrské linie Habsburků. Jako čtyřletý přišel o matku a v necelých čtrnácti letech o otce. V letech 1621–1629 byl následníkem španělského trůnu. Popisován je jako laskavý a tichý muž, který se nechal lehce ovlivnit. V zemi byl velmi oblíbený. V roce 1626 byl Karlovi navržen sňatek s lotrinskou princeznou a také se měl stát portugalským místodržitelem. Dříve než se tyto plány mohly uskutečnit, zemřel na tyfus. Pochován byl v El Escorialu.\n"}
{"id": "908428", "url": "https://cs.wikipedia.org/wiki?curid=908428", "title": "Ola John", "text": "Ola John\n\nOla John (* 19. května 1992, Zwedru, Libérie) je nizozemský fotbalový útočník nebo záložník liberijského původu, který v současnosti působí v klubu Benfica Lisabon. Hraje většinou na kraji zálohy.\n\nVe dvou letech odcestoval s matkou Esther a bratry z Libérie do Nizozemska. Jeho otec byl zabit roku 1991 v občanské válce. Stejně jako jeho bratři Collins a Paddy nastoupil do mládežnické fotbalové akademie FC Twente. Má také sestru Fate.\n\n24. května 2012 přestoupil z FC Twente do Benfiky Lisabon za 9 milionů € (případně až 12 milionů € díky doložkám). V Evropské lize 2012/13 se s klubem probojoval až do finále proti anglickému celku Chelsea FC, které Benfica 15. května 2013 prohrála 1:2 gólem z nastaveného času. Ola se dostal na hřiště v 66. minutě.\n\nS Benficou nepostoupil ze základní skupiny C do vyřazovacích bojů Ligy mistrů 2013/14, portugalský tým v ní obsadil třetí místo.\n\nV lednu 2014 odešel na půlroční hostování do německého týmu Hamburger SV.\n\nZúčastnil se Mistrovství světa hráčů do 17 let 2009 v Nigérii, kde mladí Nizozemci nepostoupili ze základní skupiny C.\nV červnu 2013 byl nominován na Mistrovství Evropy hráčů do 21 let konané v Izraeli. 9. června se podílel jedním gólem na vysoké výhře Nizozemska 5:1 v základní skupině B nad Ruskem. Nizozemský tým si tímto výsledkem (a díky příznivé situaci v dalším utkání) zajistil účast v semifinále, kde vypadl po porážce 0:1 s Itálií.\n\nV únoru 2012 jej trenér nizozemské seniorské reprezentace Bert van Marwijk poprvé nominoval k přátelskému utkání ve Wembley s Anglií (výhra Nizozemska 3:2, v zápase ale nenastoupil). Debutoval až 6. února 2013 pod trenérem Louisem van Gaalem v přátelském zápase s Itálií (remíza 1:1).\n\n"}
{"id": "908429", "url": "https://cs.wikipedia.org/wiki?curid=908429", "title": "Kostel svatého Petra a Pavla (Žďárec)", "text": "Kostel svatého Petra a Pavla (Žďárec)\n\nKostel svatého Petra a Pavla je římskokatolický chrám v obci Žďárec v okrese Brno-venkov. Je chráněn jako kulturní památka České republiky. Je farním kostelem žďárecké farnosti.\n\nRaně gotické jádro žďáreckého kostela bylo postaveno kolem roku 1260, v pozdějších staletích bylo upravováno. Jedná se o jednolodní stavbu s pravoúhle zakončeným kněžištěm a mohutnou hranolovou věží před západním průčelí, v jejímž podvěží je hlavní vchod do kostela. U severní stěny presbytáře je přistavěna sakristie, u jižní zdi lodi kaple.\n\nKolem kostela se nacházel hřbitov; jeho zachovaná ohradní zeď s bránou je také památkově chráněna.\n"}
{"id": "908430", "url": "https://cs.wikipedia.org/wiki?curid=908430", "title": "Julio Cesar", "text": "Julio Cesar\n\nJména Julio Cesar nebo Júlio César nosí tito lidé:\n\n\n\n"}
{"id": "908431", "url": "https://cs.wikipedia.org/wiki?curid=908431", "title": "Kometa West", "text": "Kometa West\n\nWestova kometa neboli také nazývaná C/1975 V1 pochází, tak jako většina komet, z Oorthova oblaku.\n\nTato kometa byla zaznamenána na Evropské jižní observatoři na hoře La Silla v Chille, 10. srpna 1975, pomocí dalekohledu Schmidt o průměru 1m. Tento záznam provedl Guido Pizarro, který tehdy prováděl hodinové expozice. Objevena byla však až mnohem později a to 5. listopadu 1975, tehdy ji objevil Richard M. West, po kterém tato kometa nese název. Toto zpoždění vzniklo kvůli tomu, že v této době se data z Evropské jižní observatoře nezpracovávala, ale vozila se do Švýcarské Ženevy, kde byla tato pozorování zpracovávána. \n\nTuto kometu objevil Richard M. West, po kterém tato kometa nese název. Richard M. West si jí všiml při zkoumání fotografických desek zaznamenaných právě na této observatoři. Tato kometa tedy nebyla objevena ihned při pozorování, ale až při následné analýze fotografických desek v Ženevě. Kometa v době svého objevu procházela souhvězdím Mikroskopu. Richard M. West se tehdy pokusil odhadnout magnitudu této komety na 15 mag. West také kometu popsal jako difuzní s délkou okolo 3 obloukových vteřin. West našel kometu na několika předchozích deskách a své závěry spolu s deskami odeslal Brianu G. Marsdenovi. Ten přišel na to, že tato kometa má téměř parabolickou oběžnou dráhu a že se nejblíže ke Slunci dostane v únoru roku 1976. Astronomové tehdy nepředpokládali, že by se mohlo jednat o nějakou velice jasnou kometu, první propočty tehdy ukazovali, že kometa v periheliu dosáhne páté magnitudy, tedy na hraně viditelnosti pouhým okem. Tehdejší média průlet této komety více méně ignorovala. Z důvodu toho, že v roce 1973 byl průlet byl komety Kohoutek pro veřejnost zklamáním, navzdory tomu, že média informovala, že kometa bude velmi jasná. Proto tehdejší astronomové byli velmi opatrní v předpovědích o její možné jasnosti a o kometě mnoho nezasvěcených lidí nevědělo.\n\nKometa West ačkoliv byla pozorována na jižní obloze, se díky svému pohybu stala po čase viditelnou i na severní polokouli. Čím více se blížila ke Slunci, tím více rostla její hvězdná velikost, koncem roku 1975 už dosáhla deváté magnitudy. Podle propočtů měla kometa West dosáhnout perihelu (přísluní) 25. února 1976, což se také stalo a její hvězdná velikost dosáhla hodnoty -3 v této době byla kometa vzdálena od Slunce přibližně 0,197 AU. Podle pozorovatelů byla v této době kometa viditelná pouhým okem i za denního světla. \n\nPo několik následujících dní byla kometa pod neustálým dozorem astronomů, navzdory tomu, že se začala vzdalovat od slunce její ohony se naopak začali prodlužovat. Jejich maximum bylo až 30 obloukových stupňů. Richard M. West se pokusil po svém objevu vypočítat oběžnou dobu této komety, tato doma mu vyšla 254 tisíc let. Dnes se však tato perioda pohybuje mezi 254 tisíc až 558 tisíc, podle některých měření je tato perioda okolo 6,5 miliónů let. Tato dlouhá perioda je způsobena téměř parabolickou drahou komety West, její excentricita je 0,99997. Po průletu periheliem nečekaně došlo k zjasnění komety až o dvě magnitudy.\n\nJejí jádro se totiž začátkem března 1976 začalo rozpadat. Tohoto rozpadu si jako první všimli Edward H. Geyer a M. Hoffmann. Nejprve se kometa rozdělila na dvě části a později došlo i k rozdělení těchto částí, celkově tedy na čtyři jádra. Astronomové je přiléhavě označili jako A, B, C a D. Tato čtyři jádra byla poprvé spatřena 18. března. Kde A bylo označeno hlavní jádro, do této doby byla pozorováno pouze několik rozpadů kometárních jader. K těmto rozpadů dochází většinou v době kdy se kometa blíží ke Slunci a ne až potom, co projde perihelem. Poslední pozorování komety West bylo provedeno 25. září a v této době část C již nebyla viditelná a kometa byla ve vzdálenosti 3,74 AU od Slunce.\n\n"}
{"id": "908434", "url": "https://cs.wikipedia.org/wiki?curid=908434", "title": "Minimalizace rizik", "text": "Minimalizace rizik\n\nMinimalizace rizik nebo snižování rizik () je moderní veřejná politika v oblasti zdravotnictví, která si klade za cíl snížit co nejvíc škodlivé následky, které souvisejí s prostitucí, alkoholizmem, užíváním drog a dalšími aktivitami, které jsou na hraně zákona, nelegální nebo rizikové. Vychází z úvahy, že je pro společnost užitečnější nabídnout pomoc, než za každou cenu usilovat o kriminalizaci takového jednání.\n\nPodle kritiků je zásadním problémem tohoto přístupu to, že když takové aktivity akceptuje jako fakt, zcela tím rezignuje na představu, že by je lidé dělat neměli, a de facto je schvaluje a podporuje.\n"}
{"id": "908436", "url": "https://cs.wikipedia.org/wiki?curid=908436", "title": "Víckov (hrad)", "text": "Víckov (hrad)\n\nHrad Víckov se nacházel východně od vesnice Víckov v okrese Brno-venkov. Jeho zbytky jsou chráněny jako kulturní památka České republiky.\n\nHrad byl postaven zřejmě v první třetině 14. století na panství hradu Bukova, který někdy v té době zanikl. Poprvé se po Víckovu píše v roce 1340 Bernard, v roce 1365 jej od Bernardova příbuzného Bohuslava koupil markrabě Jan Jindřich. V markraběcích rukách zůstal Víckov v následujících desetiletích, v první třetině 15. století jej dočasně získali v léno Pernštejnové. Archeologický průzkum datuje možné opuštění hradu již do první čtvrtiny 15. století. K roku 1454 je již výslovně zmiňován pustý hrad, který král Ladislav Pohrobek daroval Janovi z Pernštejna.\n\nOd náhorní planiny na západě a jihozápadě byl Víckov oddělen obloukovým, poměrně mělkým příkopem, z ostatních stran byl chráněn strmým údolím Bobrůvky. Hrad měl dvojdílnou dispozici nepravidelného šestiúhelníkového tvaru, která byla obepnuta hradební zdí, ze které v severozápadním rohu vystupovala branská věž. Dispozice byla rozdělena příčnou hradbou, v části za bránou je zřetelná pouze jedna deprese zřejmě po dřevěné budově přistavěné k dělící zdi. V ní se nacházela branka, kterou se vstupovalo do zadní části hradu. U jihozápadní hradby se nacházejí prohlubně a zbytky zdiva po dlouhé kamenné budově, v severním koutu obvodové a dělící hradby stojí ruiny asi tříprostorového, možná věžovitého paláce.\n\nNárodní památkový ústav řadí chátrající zbytky hradu mezi nejohroženější nemovité památky.\n\n"}
{"id": "908440", "url": "https://cs.wikipedia.org/wiki?curid=908440", "title": "Pastorační rada diecéze", "text": "Pastorační rada diecéze\n\nPastorační rada diecéze (latinsky \"consilium pastorale\") je v římskokatolické církvi poradní orgán místního ordináře určité diecéze. Jejím úkolem je podpora pastorační péče. Na rozdíl od ekonomické rady diecéze je její zřízení nepovinné, avšak velmi doporučované. Musí se skládat nejen z duchovních a členů institutů zasvěceného života, ale i z laiků. Její postavení upravují kánony 511 až 514 CIC.\n\n\n"}
{"id": "908444", "url": "https://cs.wikipedia.org/wiki?curid=908444", "title": "Bubnové z Hrádku", "text": "Bubnové z Hrádku\n\nBubnové z Hrádku byli rytířským rodem, jenž se psal po západočeském hradu Buben u Plzně. \n\nHrádkem ve jméně Bubnů z Hrádku byl myšlen hrad Buben, kterému se tak do sklonku 15. století také oficiálně říkalo. Hrádek byl v té době alternativou oficiálního a více používaného jména Buben. Bubny byli členové rodu taktéž dle hradu Buben, a také podle znamení bubnu, který někteří členové měli ve svém erbu. Podle tohoto bubnu v erbu snad mohl dostat hrad Buben i svůj zvláštní název. Erb s bubnem nosil např. Stach Buben z Hrádku, vlastnící na přelomu 14. a 15. století v okolí původního rodového hradu Buben-Hrádek statek a tvrz Dolany. \n\nRod se v pramenech vyskytuje od 14. století, kdy zřejmě hrad Buben také založil. Před rokem 1379 však o Buben přišel a v kraji mu zůstaly jen menší statky. Rodina se později (v 16. století) rozdělila na dva známé rody, kterými byli rytíři a baroni Varlichové z Bubna a dodnes žijící hrabata Bubnové z Litic. Oba dva rody si podržely jméno hradu Buben nejen ve svém tradičním jménu či přídomku, ale i v erbu. \n\nDalší historie Bubnů viz v heslech o těchto dvou rodech.\n\nErbem byla původně prostá, někdy také údajně ohnivá koule. Někteří členové rodu ovšem v erbu nosili již ve 14. století, jak je výše zmíněno,mluvící znamení bubnu. Ten se v rodě v obou liniích (tj. u Varlichů z Bubnu i u pánů Bubnů z Litic) ustálil v polovině 16. století. V roce 1629 Bubnové z Litic erb ještě rozmnožili, kdežto Varlichové nadále nosili prostý vojenský buben.\n\n"}
{"id": "908447", "url": "https://cs.wikipedia.org/wiki?curid=908447", "title": "Josef Páta", "text": "Josef Páta\n\nJosef Páta (27. srpna 1886 Litomyšl – 24. června 1942 Praha) byl český lingvista, slavista, bohemista, bulharista, paleoslovenista, literární historik, publicista, překladatel, knihovník, vysokoškolský pedagog a především sorabista.\n\nPo gymnaziálních studiích v Litomyšli (1896–1904) vystudoval na Filozofické fakultě UK (1904–1909) bohemistiku a moderní filologii se zřetelem k slavistice, u Adolfa Černého absolvoval kurzy lužické srbštiny a své znalosti si rozšířil v rámci studijních pobytů na univerzitách v Lipsku, Záhřebu, Bělehradě a Sofii.\n\nV roce 1909 získal na FF UK doktorát filozofie (disertační práce \"Záměna genitivu za akuzativ v církevní slovanštině a staročeštině\"), poté až do roku 1918 (s přestávkou 1914–1916, kdy sloužil v armádě) působil jako středoškolský profesor na Českoslovanské obchodní akademii v Praze, 1918–1919 na pražském gymnáziu v Křemencově ulici. Od roku 1917 do 1920 byl lektorem bulharštiny na pražské technice, v roce 1920 nastoupil ve stejné pozici rozšířené o lužickou srbštinu na FF UK, kde byl po habilitaci (1922) jmenován docentem (1922–1933) a prvním mimořádným profesorem (1933–1942) stolice lužickosrbského jazyka a literatury Univerzity Karlovy. Souběžně přednášel též bulharistiku, jeho pozornost byla zaměřena i na problémy bohemistické a kulturní styky česko-jihoslovanské. Podílel se rovněž na reedicích Gebauerových školních mluvnic češtiny.\n\nJako sorabista publikoval jak odborné, tak popularizační práce o lužické srbštině, ale také povšechně o Lužických Srbech a jejich životě. Ve věci Lužických Srbů se angažoval nejen společensky, ale i politicky: V roce 1919 například v rámci spolkové činnosti veřejně vyzval k vytvoření samostatného lužického státu. V posilování vztahů mezi slovanskými národy, zejména mezi Čechy a Lužickými Srby, pokračoval i po zbytek života, kritizoval například útlak Lužických Srbů nastupujícím nacismem.\n\nV období protektorátu mu bylo okupačními úřady zakázáno přednášet, po uzavření českých vysokých škol pracoval jako publicista\na navázal již na podzim 1939 spolupráci s domácím odbojem. a v knihovně Národního muzea v Praze.\nV rámci druhé heydrichiády pak byl 9. června 1942 zatčen a po krátkém věznění v Terezíně popraven 24. června na Kobyliské střelnici.\n\n\n\n\n"}
{"id": "908471", "url": "https://cs.wikipedia.org/wiki?curid=908471", "title": "Kostel svatého Jana Křtitele (Velká Bíteš)", "text": "Kostel svatého Jana Křtitele (Velká Bíteš)\n\nKostel svatého Jana Křtitele patří mezi významné pamětihodnosti a dominanty Velké Bíteše, města ve východní části Českomoravské vrchoviny. Je chráněn jako kulturní památka České republiky.\n\nNejstarší písemná zmínka o tomto chrámu a současně nejstarší doklad o Velké Bíteši pochází z roku 1240, kdy se český král a moravský markrabě Václav I. vzdal patronátního práva ve prospěch tišnovského cisterciáckého kláštera Porta Coeli. Původně byl kostel dřevěný, teprve ve 13. století začala stavba kamenného kostela v románském slohu. Současnou podobu získával chrám přibližně od poloviny 14. století, kdy se postavila presbyteriální část s přilehlou sakristií a lodní část s velkou věží. Kamenné opevnění kostela, zbudované pro dokonalejší ochranu občanů, se datuje přibližně do poloviny 15. století.\n\nCelá stavba byla opravována pouze výjimečně a větších oprav se dočkala až roku 1946, kdy se zahájila postupná rekonstrukce, která trvá dodnes.\n\nBítešský kostel se skládá z chrámové budovy, kterou obklopují hradby s malou věží. Do objektu kostela lze vejít tzv. malou (hradební) věží, pod níž býval jediný vchod uprostřed kostelních hradeb, a od konce 18. století také kovanou bránou ze sousedícího hřbitova. Podél celých hradeb byl vybudován hluboký příkop, přes který vedl padací most, jenž byl zavěšený na malé věži až do doby, než byl nahrazen zděným mostem a po zasypání valů roku 1820 nahrazen současným přístupem. Hradby kolem kostela tvoří nepravidelnou elipsu dlouhou 48 m a širokou 32 m, obvodová délka hradeb je 160 m, šířka 1,5 m a původní výška až 7 m. Součástí hradeb je pět bašt postavených do půlkruhu, uprostřed nichž stála ve výšce střílen dvě dřevěná lešení nad sebou.\n\nChrámová budova je tvořena tzv. velkou (chrámovou) věží, lodí, presbytářem a třemi přístavky (kaple, předsíň a sakristie). Velká věž je 38 m vysoká, čtyřhranná (délka strany 8 m), vystavěna z lámaného kamene a mimo přístavek na zvony neomítnuta. V této věži jsou celkem tři zvony: Poledník, Maria a Kříž. Báně obou věží mají maurský tvar a nejprve byly pokryty šindelovou krytinou, později plechem.\nChrám se skládá z lodi a presbytáře, v hlavní lodi stojí v řadě tři žulové sloupy, které podpírají její klenutí. Délka celého chrámu je 40 m a výška 9 m. Presbytář je dlouhý 13,5 m, široký 9,7 m a od lodi oddělen vítězným obloukem. Dvě okna za hlavním oltářem jsou vymalovaná obrazy sv. Cyrila a sv. Metoděje. Původně dřevěný zpěvácký kúr byl roku 1811 nahrazen zděným.\n\nInventář kostela tvoří celkem pět zvonů, z nichž čtyři jsou původní. Ve velké věži se nachází celkem tři zvony: Poledník, Maria a Kříž, na malé věži dva: Velký zvon a Umíráček. Velký zvon v hradební věži je největší (1950 kg a 141,5 cm v průměru) a byl darován kostelu měšťany Pavlem Sovou a Martinem Vydrou roku 1503. Na malé věži je největším zvonem Maria (1800 kg a 134 cm v průměru), který nese nápis: „\"Tento zvon je ulit od Václava Konvaře z Velké Byteše za primasa Prokopa Kamasa… L.P. 1568\"“ a je ozdoben reliéfy P. Marie s dítkem a Kristem na kříži.\n\nK Velkému zvonu v hradební věži se váže pověst, která říká, že zvuk tohoto zvonu byl tak výrazný, že jej bylo slyšet široko daleko. Za zimních večerů zvuk zvonu doléhal až do Brna, což se nelíbilo brněnským konšelům, a proto jej chtěli odkoupit za tolik stříbrných grošů, kolik by se jich vyrovnalo na cestu z Velké Bíteše do Brna. Bítešští ale neprodali a zvon zvonil až do doby, než tímto krajem procházeli Turci, kteří sundávali křesťanské zvony z věží, roztavovali je na kov a z kovu lili zbraně. Bítešští radní chtěli zvon uchránit, a tak jej sundali, naplnili kaší a společně s monstrancí zakopali do země nedaleko kapličky u sv. Antoníčka jižně od Velké Bíteše. Čas plynul, nebezpečí pominulo a lidé na zvon zapomněli, až jednoho dne pasačka u sv. Antoníčka pásla stádo sviní. Jedna z nich ryla v zemi tak dlouho až vyhrabala zvon, k místu se seběhli konšelé, zvon vykopali a zavěsili na původní místo v hradební věži, kde je dodnes.\n\n\n\n"}
{"id": "908476", "url": "https://cs.wikipedia.org/wiki?curid=908476", "title": "Větrovský potok", "text": "Větrovský potok\n\nVětrovský potok je název více vodních toků v České republice:\n\n\n"}
{"id": "908485", "url": "https://cs.wikipedia.org/wiki?curid=908485", "title": "Efraín Ríos Montt", "text": "Efraín Ríos Montt\n\nJosé Efraín Ríos Montt (16. června 1926 Huehuetenango – 1. dubna 2018) byl guatemalský politik a generál.\n\nV letech 1982 a 1983 držel faktickou moc v zemi a bývá proto označován jako diktátor. Šlo o nejkrvavější období Guatemalské občanské války. V roce 2013 byl shledán odpovědným za masakry domorodého obyvatelstva, konkrétně 1771 osob z mayského kmene Ixilů z provincie El Quiché; režim Indiány decimoval pro podezření z podpory levicových povstaleckých skupin. Dne 10. května téhož roku byl odsouzen na 50 let za genocidu a na dalších 30 let za zločiny proti lidskosti. Lidskoprávní organizace, např. Amnesty International, přivítaly tento rozsudek jako průlomový pro Latinskou Ameriku.\n\nMontt vystudoval americký vojenský institut School of the Americas v Panamě (Spojené státy byly posléze spojencem guatemalských vojenských diktatur). V roce 1978 přestoupil z katolictví k letniční protestantské církvi. Zastával různé politické funkce až do roku 2012.\n"}
{"id": "908492", "url": "https://cs.wikipedia.org/wiki?curid=908492", "title": "Větrovský potok (přítok Smědé)", "text": "Větrovský potok (přítok Smědé)\n\nVětrovský potok (číslo hydrologického pořadí 2-04-10-019) je vodní tok ve Frýdlantském výběžku v Libereckém kraji České republiky. Pramení jižně od vesnice Větrov, která je součástí města Frýdlant a končí jeho soutokem s řekou Smědou, jíž je levostranným přítokem.\n\nOd pramene při úpatí severních svahů Jizerských hor, pod vrcholem Nad Zátiším stéká potok směrem k severozápadu sleduje Dlouhou ulici ve vesnici Větrov. Jejich souběh pokračuje i ve Frýdlantě, kde se na křižovatce ulice Dlouhé s ulicí Potoční vodní tok stáčí k severovýchodu a sleduje ulici Potoční. Na jejím konci u severního zhlaví podtéká normálně rozchodnou železniční trať a následně i zbytky úzkorozchodné tratě do Heřmanic. Následně podtéká také Žitavskou ulici (silnici I/13) a z jižní strany míjí místní celní úřad a chrám svaté Máří Magdalény. Na jeho východní straně podchází ulici Tovární a za ní se vlévá do řeky Smědé.\n"}
{"id": "908493", "url": "https://cs.wikipedia.org/wiki?curid=908493", "title": "Metadata Object Description Schema", "text": "Metadata Object Description Schema\n\nMetadata Object Description Schema (MODS) je metadatové schéma, které vytvořili odborníci z Kongresové knihovny a Marc Standard Office. Provozovatelé digitálních knihoven požadovali projekt, který by umožňoval bohatý popis jakéhokoliv dokumentu v XML, správu složitých digitálních objektů a sjednocení metadat z různých schémat (MARC atd.). Původním záměrem bylo vytvořit jej jako podmnožinu MARC, který by měl pouze jiné názvy prvků, poté bylo rozhodnuto, že vznikne nové samostatné schéma. Je kompromisem mezi jednoduchým formátem Dublin Core a specializovaným a těžko čitelným MARC, při vývoji byl kladen důraz na snížení ztrátovosti při převádění z a do jiných formátů. V červnu 2002 vyšla první verze MODS 1.2. Poslední verze vyšla v lednu 2008 a nese označení 3.3. \n\nMODS sice nezahrnuje kompletní set prvků MARC, avšak jeho obsahem jsou i nové prvky. Při rozvoji projektu přibyly další atributy a prvky a zlepšila se převoditelnost dat z jiných a do jiných formátů tak, aby se snížila ztrátovost a data se blížila originálu. MODS se sestává ze souboru bibliografických prvků, který byly speciálně navrženy pro knihovny (dříve pouze pro práci s papírovými dokumenty), použít jej lze však i v jiných institucích, neboť schématem MODS jde popisovat jakékoliv médium (monografie, CD-ROMy, mapy, webové stránky). MODS je založen na jazyce XML. Obsah prvků lze instruovat jakýmikoliv katalogizačními pravidly, doporučené je používat AACR2. Šablona XSLT automaticky generuje interpunkci ISBD podle jednotlivých tagů. K plné verzi MODS vznikla i jednodušší verze MODS Lite s 15 prvky, které má i nekvalifikovaný Dublin Core, čímž ho dokáže nahradit a díky stejným prvkům umožňuje lepší převádění záznamů mezi MODS a DC. Verze 3.3 čítá 20 základních prvků umožňující popsat dokument. Prvky se dále dělí na podprvky (dílčí prvky). K jednotlivým prvkům i podprvkům lze přiřadit atributy, které jsou ovšem nepovinné. Prvky i podprvky se dají opakovat. Podprvky musí dodržovat přesně dané pořadí, atributy žádné takové pevné pořadí nemají a nedají se opakovat. Kořenový prvek <mods> uzavírá celý obsah. Elementy MODS byly optimalizovány pro popis bibliografických metadat.\n\nMODS se používá v knihovních katalozích, archivech, muzeích, digitálních knihovnách či k popisu webových stránek. Popisují se jím papírové knihy, digitální objekty, hudební partitury, obrazy, videa či 3D objekty. Lze vytvořit individuální schéma pouze s prvky, které jsou potřeba. Umožňuje tvorbu originálních popisků v XML. Používá se ve webovém archivu Minerva, hudebním archivu MusicAustralia či v programu Biblio. Většina projektů na bázi MODS se realizuje v USA, postupně se rozšiřuje i do Velké Británie, Japonska, Brazílie nebo Řecka. U nás se uvažuje o jeho zavedení především v projektech digitálních depozitních knihoven, například v rámci integrace Jednotné informační brány a dalších nadnárodních portálů.\n\nMODS je zcela kompatibilní a konverzibilní s MARC a Dublin Core. Ke konverzi z MARC byl ostatně původně vyvinut. Díky snadné konverzi z MARC 21 a Dublin Core instituce nemusí při přechodu na MODS znovu katalogizovat celý fond, konverzi lze provádět pomocí šablon. Při konverzi záznamů z MARC 21, kde se interpunkce vkládá ručně, může docházet ke zdvojení. I MARC je použitelný k výměně záznamů mezi institucemi, které jej používají, proto se mu také říká výměnný formát. Díky tomu, že MARC 21 je adaptovaný v prostředí XML, umožňuje převoditelnost do MODS a Dublin Core. Dublin Core umožňuje sjednocovat formáty popisných metadat do obecnějšího formátu. \n\nNa rozdíl od MARC 21 lze význam většiny prvků a atributů v MODS pochopit přímo ze záznamu, aniž bychom potřebovali manuál. Při konverzi dat z MARC 21 může v MODS docházet ke zdvojení interpunkce, pokud byla původně vkládána ručně. Z MODS lze konvertovat záznamy pomocí šablon. MODS má i jednodušší verzi MODS Lite. Podprvky v MODS umožňují dosáhnout větší detailnosti a přesnosti popisu.\n"}
{"id": "908494", "url": "https://cs.wikipedia.org/wiki?curid=908494", "title": "MODS", "text": "MODS\n\nMODS či Mods může mít v různých oblastech různé významy:\n\n\n\n"}
{"id": "908498", "url": "https://cs.wikipedia.org/wiki?curid=908498", "title": "Metadata Encoding and Transmission Standard", "text": "Metadata Encoding and Transmission Standard\n\nMetadata Encoding & Transmission Standard (METS) je standard pro kódování popisných, administrativních a strukturálních metadat o objektech. Vyjadřuje se pomocí XML, což je schéma jazyka World Wide Web Consortium. Standard byl vytvořen v roce 2001 pod záštitou Digital Library Federation, která ho i nadále vyvíjí, udržuje ho Network Development and MARC Standards Office, patřící pod Kongresovou knihovnu. V roce 2004 získal registraci NISO, která byla obnovena v roce 2006.\n\nMETS byl tedy navržen pro interoperabilní výměnu materiálů mezi institucemi. Využívá se v řízení a výměně digitálních objektů v úložištích dat – repozitářích, případně i při výměně dat mezi repozitáři a jejich uživateli.\n\nProfil METS se skládá ze 13 částí, jsou to: Unique URI (unikátní přidělené URI), Short Title (pro popis třídy objektu), Abstract (popisuje podstatu profilu a jeho účel), Date and time of creation (datum a čas vytvoření dokumentu), Contact Information (kontakty pro budoucí uživatele), Related profiles (může se použít při označení vztahu k jinému registrovanému profilu), Extension schemas (označení všech rozšiřujících schémat, vhodných pro vytváření METS dokumentů), Rules of description (pro zvláštní pravidla popisu), Controlled vocabularies (zde jsou označeny kontrolované slovníky pro vytváření dokumentů odpovídajících profilu), Structural requirements (umožňuje instituci stanovit omezení struktury METS), Technical requirements (instituce si může zvolit omezení při odkazování, podle typu souboru apod.), Tools and applications (obsahuje popis všech přidružených nástrojů použitelných s METS dokumentem) a poslední je Sample document (METS profil musí obsahovat jednu nebo více příloh s příkladem METS dokumentu).\n\nKořenový prvek <mets> vytváří kontejner pro informace, které jsou v něm skladovány a popřípadě i přenášeny (a to podle standardu).\n\n\nStruktura METS dokumentu se skládá ze sedmi hlavních oddílů, které zase mohou obsahovat různé elementy a atributy. Na nejobecnější úrovni dokumentu METS může obsahovat následující části:\n\n\"„V případě odkazování na externí metadata se předpokládá použití URI (Uniform Resource Information), které může nabýt těchto typů: URN, URL, trvalé URL, Handle, DOI nebo jiného směrovacího schématu. V případě vkládání lokálních metadat mohou být vnořena pomocí XML schématu nebo pomocí binárního řetězce kódovaného Base64.“\" \n\nTento článek je založen na textu METS, který pod licencí \"Creative Commons Uveďte autora 3.0\" publikovala Martina Snížková na serveru WikiKnihovna.\n\n"}
{"id": "908501", "url": "https://cs.wikipedia.org/wiki?curid=908501", "title": "Železniční trať Vratislav–Lichkov", "text": "Železniční trať Vratislav–Lichkov\n\nŽelezniční trať Wrocław–Lichkov (v Polsku označená číslem 276) je elektrifikovaná železniční trať v Polsku a Česku, o délce 138,486 km. Vede z Wrocławi přes Kłodzko, Międzylesie do Lichkova, protíná ji státní hranice s Českem.\n\n\n"}
{"id": "908503", "url": "https://cs.wikipedia.org/wiki?curid=908503", "title": "Ormurin Langi", "text": "Ormurin Langi\n\nOrmurin Langi (znamená Dlouhý Had ve faerštině) je velmi oblíbená faerská píseň, nebo spíše balada (tzv. kvæði), která byla sepsána na počátku 19. století Jensem Christianem Djurhuusem, farmářem a básníkem z Kollafjørður.\n\nPíseň, která má celkem 86 slok, je složena v moderní době, avšak podle vzoru původních zachovaných středověkých balad. Vypráví se v ní o bitvě u Svolderu, kde dánský král Sven Tveskägg a švédský král Olof Skötkonung a jarl z Norska Erik Håkonsson společně přemohli norského krále Olafa Tryggvasona. O této bitvě se píše v Heimskringle, kde Snorri Sturluson vypráví o tom, že norský král měl loď, která se jmenovala \"Dlouhý Had\". Odtud pak Djurhuus vzal název pro svou píseň.\n\nOrmurin Langi je často používána tanečními spolky, které se zabývají faerskými tanci. Faerská folkmetalová skupina Týr vydala svoji verzi této písně roku 2002 na albu How far to Asgaard.\n\nJak jsme již uvedli výše, balada vypráví o bitvě u Svolderu (někdy se počeštěně říká u Svoldu), ve které měl zahynout slavný norský král Olaf Tryggvason. Olaf se vrací z Baltu zpět do Norska na své lodi Ormurin Langi, doprovázený svou flotilou. Když proplouvá skrz Öresund, zaútočí na něj postupně lodě dánského a švédského krále Svena Tveskägga a Olafa Skötkonunga, on však oba útoky odrazí. Když však jako třetí zaútočí jeho krajan Erik Håkonsson, je Olaf přemožen a se zbylými muži ze své lodi skáče do moře.\nDůležitou roli v tomto příběhu hraje lukostřelec Einar Tambarskelvir, další mocný muž tehdejšího Norska, který v bitvě stál na straně Olafově a byl by jistě trefil mnoho dalších nepřátel, mezi nimi i jarla Erika Håkonssona, ze svého legendami opředeného luku, kdyby právě tento luk, zasažen doprostřed lučiště nepřátelským šípem, nepraskl a nezlomil se v půli. Balada nám vypráví, že když král Olaf uslyšel rachot lámajícího se luku zeptal se \"Co to je s mou lodí, že tak strašlivě praská?\" a na to mu Einar odpověděl \"To uniká Norsko z Tvého držení, králi, můj pane.\" Na to Olaf, vida, že Einar již nemá svůj luk, odpovídá, že ještě není pozdě a podává Einarovi svůj vlastní luk. Avšak Einar překvapen tím jak je luk slabý jej zahazuje a chápe se svého meče a štítu a vrhá se do bitvy muž proti muži.\n\n1.\nVilja tær hoyra kvæði mítt,\nvilja tær orðum trúgva,\num hann Ólav Trúgvason,\nhigar skal ríman snúgva.\n\nR:\nGlymur dansur í høll,\ndans sláði i ring!\nGlaðir ríða noregis menn\ntil hildarting.\n\n2.\nKongurin letur snekju smíða\nhar á sløttumsandi,\nOrmurin Langi støstur var,\nSum gjørdur á Noregis landi.\n\n3.\nKnørrur var gjørdur á Noregis landi,\ngott var í honum evni:\nsjúti alin og fýra til,\nvar kjølurin millum stevni.\n\nNení známo, že by byl doposud nějaký básnický překlad této balady do češtiny vydán. S pomocí anglických překladů [viz Externí odkazy] a znalosti alespoň jednoho severského jazyka je možné přeložit výše uvedený úryvek následovně:\n\n1.\nSlyšte, slyšte moji píseň,\nvěřte, že pravdivá slova to jsou,\no Olafu Trygvasonovi, o něm,\nse rým takto odvíjí.\n\nR:\nHřmotný tanec v síni,\ntanec v kruhu,\nšťastni jedou norští muži\ndo boje. [viz Poznámky k překladu]\n\n2.\nKrál nechal loď postavit,\ntam na pobřeží při svém hradě,\nDlouhý Had byl největší,\nkterý kdy byl vyroben v zemi norské.\n\n3.\nLoď byla vyrobena v norské zemi,\ndobře byla postavená:\nsedmdesát loktů a čtyři k tomu,\nměl kýl od přídi na záď.\nPoznámky k překladu:\n\n"}
{"id": "908507", "url": "https://cs.wikipedia.org/wiki?curid=908507", "title": "Camila Vallejová", "text": "Camila Vallejová\n\nCamila Vallejová (* 28. dubna 1988 v Santiago de Chile, Chile) je chilská komunistická aktivistka a studentka geografie na Universidad de Chile. V letech 2010 — 2011 byla předsedkyní studentské organizace FECH, od roku 2011 je členkou ústředního výboru Komunistické mládeže Chile. Od května 2011 organizovala studentské protesty proti systému soukromých škol, které vybírají školné ve výši nedostupné pro chudší obyvatele. Občanská nespokojenost vyvrcholila generální stávkou 25. srpna 2011. Vallejové bylo za její aktivity několikrát vyhrožováno smrtí, proto jí Nejvyšší soud přidělil ozbrojenou ostrahu. Časopis \"Time\" zařadil Camilu Vallejovou mezi nejdůležitější osobnosti roku 2011.\n\n"}
{"id": "908509", "url": "https://cs.wikipedia.org/wiki?curid=908509", "title": "Kanton Schœlcher-1", "text": "Kanton Schœlcher-1\n\nKanton Schœlcher-1 ( ) byl francouzský kanton v departementu Martinik v regionu Martinik. Tvořila ho část obce Schœlcher. Zrušen byl v roce 2015.\n"}
{"id": "908510", "url": "https://cs.wikipedia.org/wiki?curid=908510", "title": "Keléd", "text": "Keléd\n\nKeléd je obec v maďarské župě Vas.\n\nRozkládá se na ploše 8,72 km² a roce 2011 zde žilo 69 obyvatel.\n"}
{"id": "908511", "url": "https://cs.wikipedia.org/wiki?curid=908511", "title": "Kanton Schœlcher-2", "text": "Kanton Schœlcher-2\n\nKanton Schœlcher-2 ( ) byl francouzský kanton v departementu Martinik v regionu Martinik. Tvořila ho část obce Schœlcher. Zrušen byl v roce 2015.\n"}
{"id": "908513", "url": "https://cs.wikipedia.org/wiki?curid=908513", "title": "Pečeňady", "text": "Pečeňady\n\nPečeňady jsou obec na Slovensku, v okrese Piešťany v Trnavském kraji. Leží v severní části Podunajské pahorkatiny. Žije zde  obyvatel. První písemná zmínka o obci pochází z roku 1113.\n\nV obci se nachází římskokatolický kostel Božského srdce Ježíšova z roku 1896 a klasicistní kaštel v části Peťová z roku 1825.\n"}
{"id": "908515", "url": "https://cs.wikipedia.org/wiki?curid=908515", "title": "Hana Kofránková", "text": "Hana Kofránková\n\nHana Kofránková (* 5. ledna 1949 Valašské Meziříčí) je česká režisérka a pedagožka.\n\nVystudovala český jazyk a estetiku na FFUK a dramaturgii na DAMU. Působí hlavně jako režisérka rozhlasových her nebo rozhlasového čtení na pokračování. Načetla také Babičku Boženy Němcové v režii Aleše Vrzáka. Za režii rozhlasové inscenace hry Henrika Ibsena Heda Gablerová obdržela významné rozhlasové ocenění Prix Bohemia.\n\n\n"}
{"id": "908516", "url": "https://cs.wikipedia.org/wiki?curid=908516", "title": "Moravský pštros", "text": "Moravský pštros\n\nMoravský pštros, též holub pštros, je plemeno holuba domácího pocházející z jižní a střední Moravy. V České republice je to po českém stavákovi druhé nejrozšířenější plemeno holubů. Původní moravský pštros je užitkovým holubem v extenzivních chovech, v posledních několika desetiletích je však šlechtění zaměřeno především na zdokonalování barvy a kresby opeření.\n\nMoravský pštros patří mezi nejstarší známá česká plemena holubů. Pochází z Moravy, původní oblastí jeho rozšíření bylo Mikulovsko, okolí Brna, Olomoucko, Uherskohradišťsko a Kroměřížsko. O jeho původu se nezachovaly žádné zprávy, ale vyšlechtěný byl pravděpodobně počátkem 19. století zkřížením domácích holubů s některým plemenem v pštrosí kresbě. Zřejmě se jednalo o některého slepičáka, ti byli dále přikřižováni prokazatelně na konci 19. a začátku 20. století. Na začátku 20. století bylo plemeno zušlechťováno plemenem florentýn a přilita byla i krev vídeňského slepičáka. V roce 1920 byl v časopise Zvířena uveřejněn \"vzorový popis\" moravského pštrosa a v roce 1923 byl založen klub chovatelů, který funguje dodnes.\n\nMoravský pštros je původně užitkový holub silnějšího polního typu. Je to pták většího vzrůstu, dosahuje hmotnosti až 800 g. Postava je statná a krátká, nesená v mírném sklonu nazad. Důležitým znakem je široká, hluboká a dobře zmasilá hruď, která přesahuje před ohbí křídel. Hlava je středně velká, dobře klenutá s vyšším a širším čelem, zobák je silný, široce nasazený, zkrácený, s jemným a hladkým ozobím. Oko je jasně rybízově červené, u hnědých barevných rázů nepravě perlové, obkroužené jemnou a úzkou obočnicí. Krk je středně dlouhý a široce přechází v hrdě nesené tělo klínovitého tvaru. Záda holuba jsou široká a spíše kratší, křídla jsou silná, svalnatá, dobře kryjí celá záda, spočívají na krátkém ocase a jejich letky se nekříží. Nohy jsou středně vysoké, silné a v patních kloubech mírně podklesávají, běháky jsou neopeřené a živě červené.\n\nOpeření je krátké a dobře přilehlé. Pštrosi mají typickou kresbu, která se nazývá gazzi, v Česku se ale nejčastěji označuje jako kresba pštrosí. Barevná je hlava s obojkem, křídla, záda a ocas, ostatní opeření je bílé. Barevné opeření může být ve všech barevných a základních i orientálních kresebných rázech. Všechny barvy musí být syté, hluboké, čisté a rovnoměrně rozložené, požadován je intenzivní lesk peří a pravidelnost a ostré ohraničení kresby. Nejrozšířenějšími rázy moravského pštrosa je černý, modrý, červený a žlutý plnobarevný.\n\nLeonhard Kühschelm: \"Im Zentrum der Mährischen Strasserzucht in Slavkov (CZ)\". In: Österreichischer Kleintierzüchter, 67. Jahrgang,März 2011, Seite 18\nLeonhard Kühschelm: \"Eine Perle der Taubenzucht: Rote mährische Strasser weißschwänzig\". In: Freude mit der Kleintierzucht,\n70. Jahrgang, Januar 2015, Seite 10 -12\n\n\n"}
{"id": "908523", "url": "https://cs.wikipedia.org/wiki?curid=908523", "title": "Karel Weinlich", "text": "Karel Weinlich\n\nKarel František Weinlich (* 6. dubna 1930 Jihlava) je český rozhlasový režisér.\n\nZa více než půl století práce (od roku 1949) pro Československý a poté Český rozhlas režíroval několik stovek pořadů, hlavně pohádek a pořadů pro děti.\n\nZnám je také svým soukromým životem, neboť za svůj život dosud uzavřel dvanáct manželství.\n\n\n"}
{"id": "908524", "url": "https://cs.wikipedia.org/wiki?curid=908524", "title": "Chris Kunitz", "text": "Chris Kunitz\n\nChris Kunitz (* 26. září 1979, Regina) je kanadský lední hokejista. V současné době ukončil aktivní hráčskou kariéru v NHL. Získal čtyřikrát Stanleyův pohár, v roce 2007 s Anaheim Ducks, v roce 2009, 2016 a 2017 s Pittsburgh Penguins.\n\n"}
{"id": "908526", "url": "https://cs.wikipedia.org/wiki?curid=908526", "title": "Mário Pečalka", "text": "Mário Pečalka\n\nMário Pečalka někdy nesprávně uváděný jako Mário Pečálka (* 28. prosince 1980, Rudina, Československo) je bývalý slovenský fotbalový obránce, který naposledy působil ve slovenském klubu ŠK Slovan Bratislava (do května 2013), kde byl na hostování z izraelského klubu Hapoel Tel Aviv. \n\nBěhem své kariéry působil v klubech FK Mutěnice, TJ Slovan Rudinská, ŠK Slovan Bratislava, FK Inter Bratislava, MŠK Žilina, Lučenec a Hapoel Tel Aviv.\n\nV květnu 2013 ukončil profesionální fotbalovou kariéru kvůli přetrvávajícím zdravotním problémům se zády.\n\nMário byl členem slovenské seniorské reprezentace v letech 2009–2011, odehrál za ni 3 zápasy, gól nevstřelil. Debutoval 10. února 2009 v přátelském zápase na turnaji Cyprus Tournament 2009 s Ukrajinou. Slovensko prohrálo 2:3.\n\nByl v širším okruhu hráčů pro Mistrovství světa 2010 v Jihoafrické republice, ale trenér Vladimír Weiss jej nakonec do závěrečné nominace na šampionát nezařadil.\n\n"}
{"id": "908529", "url": "https://cs.wikipedia.org/wiki?curid=908529", "title": "Požární útok", "text": "Požární útok\n\nPožární útok bývá mezi hasiči označován jako „královská disciplína“. Je to z toho důvodu, že se musí skloubit mnoho faktorů, vnitřních i vnějších, kterých je zapotřebí, aby se útok vydařil co nejlépe a v co nejkratším čase.\n\nV některých sborech je požární útok používán jako zakončení sezóny (ukončení ročního závodění).\n\nSoutěžní družstvo tvoří sedm členů (může tvořit i šest až pět), jejichž náplň práce je odlišná, ale musí při ní fungovat ideální souhra. Posty se označují podle funkce nebo nástroje, který daný člen obsluhuje a jsou rozděleny následovně:\n\nSoutěží muži, ženy i děti, avšak všichni musí být platnými členy SH ČMS (Sdružení hasičů Čech, Moravy a Slezska) nebo profesionální hasiči.\n\nSoutěžící musí být oblečeni ve stejnokroji. Nohavice by měly být dlouhé ale můžou být i zahnuté (celý tým musí mít stejnou délku a barvu nohavic), rukávy krátké či dlouhé (u dětí musí být rukávy dlouhé). Každý člen družstva musí mít ochrannou přilbu a opasek (u dětí opasek není nutný). \n\nNastupují-li soutěžící k požárnímu útoku, musí pro ně být nachystána \"základna\", na kterou umísťují své vybavení. Základna je dřevěná deska o rozměrech 2x2x0,1 metrů. Mimo ni je umístěna pouze \"nádrž na vodu (káď)\". Všechno potřebné nářadí musí být před startem uloženo na základně. Savice může být položena ve vzduchu na kotouči hadice nebo na stroji a jako jediná smí přesahovat hranu základny, nesmí se však dotýkat země.\n\nNejstěžejnějším strojem pro požární útok je \"přenosná motorová stříkačka\", která pomáhá přesunu vody z nádrže pomocí hadic směrem k terčům. Podle pravidel se využívá stroj PS12 (od roku 2012 nový stroj TOHATSU). Stroje jsou často upravovány \"(viz níže)\". Na motorovou stříkačku jsou napojeny \"savice\", které jsou zakončeny sacím košem. Druhým směrem od stříkačky vedou už jen \"hadice typu B a C\", které jsou zakončeny \"proudnicemi\", ze kterých je třeba usměrňovat vodu na terč.\n\nSací koš je kovový (někdy také laminátový) s kovovým výpletem, znemožňujícím nasátí nežádoucího předmětu. Musí být vybaven funkční zpětnou klapkou. Na samotný koš navazují savice. Mohou být tvořeny dvěma či čtyřmi kusy. V případě dvou kusů dosahují každá délky 2,5 metrů, v případě čtyř kusů má každá z nich 1,6 metrů a musí být předem spojeny po dvou.\n\nDále je zapotřebí tlakových přenosných hadic. Při útoku se využívá dvou typů těchto hadic. Hadice typu B je určená pro transport vody přímo ze stříkačky. Muži mají takto napojené 3-2 kusy hadice B za sebou, ženy a děti používají pouze 2 kusy. Z hadice typu B putuje voda do rozdělovače. Konkrétně jde o třícestný rozdělovač s funkčním vřetenovým nebo kulovým uzávěrem. Ten směruje vodu na dvě strany do hadic typu C, které se na sebe pojí dvě a zakončeny jsou proudnicí.\n\nTerče mohou být dvojího typu. \"Sklopné terče\" spínají časomíru ihned při zásahu vodním proudem (případně se zpozděním odpovídající době sepnutí sklápěcího mechanismu). Druhým typem jsou \"terče nástřikové\", u kterých je třeba naplnit 10(15)litrovou nádržku a až poté časomíra sepne. Výsledný čas je daný časem terče, který je sepnutý jako druhý.\n\nNepovinnou součástí vybavení jsou dva klíče na spojky, kterých je možné využít i během chystání samotného útoku, například jako podložku pod koš apod. Jiné než výše jmenované nástroje a vybavení jsou zakázány. Pořadatel soutěže je povinen, pokud není určeno jinak, nachystat a mít k dispozici základnu, nádrž na vodu, terče, přetlakový ventil, hadice typu B na odpadní vodu. Během samotného útoku je voda do nádrže pravidelně doplňována.\n\nNa základnu mohou soutěžící vstoupit až po odnesení stroje předešlého týmu ze základny. Družstvu se od této chvíle měří limit 5 minut. V roce 2017 v soutěži Gorolský pohár – (GP) se časový limit zkrátil na 4 minuty. Během této doby je třeba vše nachystat pro provedení útoku s dodržováním vymezených pravidel. Přesáhne-li družstvo limit 5 minut, je diskvalifikováno. Pro provedení samotného útoku má družstvo 2 minuty. Čas delší než dvě minuty opět družstvo diskvalifikuje. Po výstřelu vybíhají soutěžící od startovní čáry směrem k základně. Startovní čára je od osy základny vzdálená 10 metrů. Nádrž na vodu stojí ve vzdálenosti 4 metrů od hrany základny. Čelo terčů od hranice stříkání je vzdálené 5 metrů.\n\nPo odnesení stroje předešlého týmu se spustí časomíra (5 či 4 minut) od spuštění se smí jít daný tým chystat na základnu. Pak začínají soutěžící s chystáním všeho potřebného na základně. Po ukončení přípravy rozhodčí zkontroluje, zda jsou splněny všechny požadavky (zuby spojek hadic se nesmí dotýkat, žádný z předmětů nesmí přesahovat základnu s výjmkou savic apod.) a pokud je vše v pořádku, zdvihne bílý praporek a soutěžící se přesouvají na startovní čáru.\n\nPo výstřelu, nebo jiném zvukovém signálu, vybíhají směrem k základně, kde strojník našroubuje jednu savici na stroj. Mezitím \"košař\" na druhou savici nasazuje koš, který musí být minimálně jednou zavinutý (nesmí být zaseknutý) a spolu s druhým závodníkem nabírají vodu a tento závodník pak obě savice spojuje k sobě. Mezitím ostatní závodníci na základně spojují spojky hadic a vybíhají směrem k terčům. Osoba na postu \"béčka(béčkař)\" zapojí jednu spojku hadice typu B do stroje a druhou spojku typu C spojí hadice levému proudaři/ce poté zapojí do sebe poslední spojku s hadicí od rozdělovače a vybíhá směrem k terčům a snaží se čím jak nejrychleji a nejvíce roztáhnout hadice. Osoba na postu rozdělovače na rozdělovač napojí všechny tří koncovky a poté, co doběhne do optimální vzdálenosti, čeká na blížící se vodu. K hranici terčů zatím dobíhají oba proudaři, zaklekávají a usměrňují proud směrem na terče. Proudnice je možné zapojit přímo na základně, nebo kdykoli později. Ve druhém případě však hrozí, že se tak nestane včas. Každý proudař stříká pouze na svůj terč. V opačném případě dojde k diskvalifikaci.\n\nPo úspěšném zdolání obou terčů se družstvu zaznamená čas a vyhrává družstvo s nejrychlejším časem. Po ukončení útoku všichni z přítomných rozhodčích musí bílým praporkem odsouhlasit správné provedení útoku. Objeví-li se u kteréhokoli z nich červený praporek, družstvo svůj pokus ztrácí a opět se jedná o diskvalifikaci ze soutěže.\n\nK diskvalifikaci dochází :\n\nV požárním útoku se pořádá mnoho ligových soutěží. Jedná se o série soutěží pořádaných v průběhu sezony na různých místech. Družstvo získává za umístění v každé ze soutěží body do celkového hodnocení a na konci sezony je družstvo s nejvyšším počtem bodů vyhlášeno \"mistrem ligy\".\n\nLigové soutěže mají obvykle pravidla upravená oproti pravidlům postupových soutěží, buď z organizačních důvodů, nebo kvůli zvýšení atraktivity. Běžnou úpravou pravidel je například zkrácená doba přípravy, čímž je urychlen průběh soutěže. Jako kompenzace bývá k dispozici tzv. \"\"přípravné plato\"\". Někdy jsou také zřízené dvě základny, přičemž na jedné se vždy provádí soutěžní pokus, zatímco na druhé probíhá příprava dalšího družstva.\n\nČastou úpravou pravidel je také povolení sportovních \"úzkých\" hadic s menším průřezem (Hadice \"C\" má průměr z 52 mm snížený na 42 mm, hadice \"B\" z 75 mm na 65 mm).\n\nStandardně používaná stříkačka PS12 je pro sportovní účely upravována. Původní čerpadlo bývá nahrazeno čerpadlem výkonnějším. \n\nPůvodní motor o objemu 1221 cm³ bývá nahrazován motorem o objemu 1433 cm³ (oba motory z vozu Škoda 1203, resp. TAZ 1500). Na těchto motorech bývají prováděny další úpravy, které však stříkačku obvykle činí neschopnou déle trvající činnosti a je určena čistě ke sportovním účelům. Válce motoru mohou být \"převrtány\" z původních 72 mm vrtání až na 82 mm. Tím může být dosaženo objemu až 1860 cm³. Úpravou klikové hřídele lze zvětšit také zdvih pístu a dosáhnout tím i vyšších objemů. Běžně se tak lze setkat s objemy 2112 cm³ (vrtání zvýšené z \"88 mm\" na \"100 mm\")\".\" Jsou známy případy, kdy byly použity i jiné motory, např. dieselový agregát \"1.9TDi\".\n\n\n"}
{"id": "908530", "url": "https://cs.wikipedia.org/wiki?curid=908530", "title": "Franky van der Elst", "text": "Franky van der Elst\n\nFranky van der Elst (* 30. duben 1961, Opwijk) je bývalý belgický fotbalista, defenzivní záložník, jeden z nejuznávanějších hráčů belgické historie – Pelé ho roku 2004 zařadil mezi 125 nejlepších fotbalistů světa, jakožto jednoho ze tří Belgičanů. Za belgickou reprezentaci odehrál 86 zápasů, v nichž vstřelil jednu branku. Hrál na čtyřech mistrovstvích světa (1986, 1990, 1994, 1998), přičemž na šampionátu roku 1986 dosáhl s národním týmem historického úspěchu - čtvrtého místa. Dvakrát byl vyhlášen nejlepším hráčem belgické ligy (1990, 1996), s Club Brugge získal pětkrát titul belgického mistra (1988, 1990, 1992, 1996, 1998) a třikrát belgický fotbalový pohár (1991, 1995, 1996). Po skončení hráčské kariéry se stal trenérem, vedl např. Germinal Beerschot (1999–2003) či Lokeren (2003–2004).\n\n"}
{"id": "908531", "url": "https://cs.wikipedia.org/wiki?curid=908531", "title": "Winkelbauer", "text": "Winkelbauer\n\nPříjmení Winkelbauer, Vinkelbauer, lub Winklbauer pochází z německých slov \"Winkel\" (úhel, roh, kout) a \"Bauer\" (stavitel, ale i sedlák). Mezi jeho nositele patří:\n\n\n\n"}
{"id": "908534", "url": "https://cs.wikipedia.org/wiki?curid=908534", "title": "Roman Hon", "text": "Roman Hon\n\nRoman Hon (* 7. prosince 1965) je bývalý český fotbalista, útočník.\n\nV československé lize hrál za TJ Vítkovice. Nastoupil ve 8 utkáních. Ve druhé lize hrál ze SFC Opava.\n\n"}
{"id": "908536", "url": "https://cs.wikipedia.org/wiki?curid=908536", "title": "Ludvík David", "text": "Ludvík David\n\nLudvík David (* 1951) je český právník, od 7. srpna 2013 soudce Ústavního soudu České republiky, dříve soudce Nejvyššího soudu.\n\nAbsolvoval Právnickou fakultu Masarykovy univerzity, kde stále externě vyučuje občanské právo. Původně pracoval jako podnikový právník, v letech 1985–1993 byl advokátem, poté se stal soudcem. Začínal na Městském soudu v Brně, v letech 2000–2002 působil u Krajského soudu v Brně a poté se stal soudcem Nejvyššího soudu, kde byl členem občanskoprávního a obchodního kolegia.\n\nV květnu 2013 prezident Miloš Zeman oznámil, že jej hodlá jmenovat soudcem Ústavního soudu, k čemuž v červnu získal souhlas Senátu. Do funkce ústavního soudce byl David jmenován 7. srpna.\n\nLudvík David se ještě jako předseda tříčlenného senátu č. 28 Nejvyššího soudu podílel na zaujetí právního názoru, že „dohoda“ může pro účely rozhodnutí, v jakém poměru ponesou vlastníci bytových jednotek náklady spojené se správou domu a pozemku, znamenat i usnesení shromáždění společenství vlastníků, které bylo přijato většinou hlasů. Podle tohoto závěru, k němuž se přiklonil také senát č. 22 (původně rozhodující opačně) a potvrdil jej navíc Ústavní soud, tedy nebyla dohoda ve smyslu § 15 odst. 1 zákona č. 72/1994 Sb., o vlastnictví bytů, nutně jednomyslnou, většina mohla přehlasovat menšinu. Tato judikatura, která mj. šla proti znění § 11 odst. 3 zákona o vlastnictví bytů, ale vzbudila nesouhlasné reakce laické veřejnosti. Proti ní rozhodnul např. Vrchní soud v Olomouci a nakonec byla překonána rozhodnutím velkého senátu civilního kolegia Nejvyššího soudu, podle něhož je dohoda vždy „souhlasný projev vůle všech vlastníků jednotek“.\n\n"}
{"id": "908540", "url": "https://cs.wikipedia.org/wiki?curid=908540", "title": "Paul W. S. Anderson", "text": "Paul W. S. Anderson\n\nPaul W. S. Anderson (* 4. března 1965 Newcastle upon Tyne, Anglie), je britský filmový režisér, scenárista a producent.\n"}
{"id": "908542", "url": "https://cs.wikipedia.org/wiki?curid=908542", "title": "Slizečka porcelánová", "text": "Slizečka porcelánová\n\nSlizečka porcelánová (\"Oudemansiella mucida\") je houba z řádu pečárkotvaré \"Agaricales\", čeledě \"Physalacriaceae\" způsobující choroby rostlin. V červenci až září podle jiného zdroje od srpna až do listopadu , roste v trsech nebo jednotlivě na odumřelém (jako rozkladač) i živém (jako parazit) bukovém dřevě. \n\nOUDEMU \nPodle biolib.cz a eol.org je pro patogena s označením \"Oudemansiella mucida\" používáno více rozdílných názvů, například \"Armillaria mucida\" nebo \"Mucidula mucida\".\n\n\nEvropa \nPodle některých informací se výskyt druhu shoduje s výskytem buku v Evropě.\n\nPlodnice vysoká od 3.0 cm do 10.0 cm roste v trsech, někdy i ve značné výšce. Klobouk plodnice bývá o průměru až 8 cm, polokruhovitý, zprohýbaný, zvlněný, až vyklenutý, slizký, bílý, hnědavý až světle šedý, za vlhka až průsvitný, tenký, lesklý, později rozmanitě svraskalý až plihý, jinak měkce pružný, od okraje rýhovaný. \n\nDužina je čistě bílá, měkká, bez vůně, s trochu nakyslou chutí. Výtrusný prach je bílý, výtrusy bazbarvé, skoro kulovité, hladké. Kulovité až oválné, hladké s velmi silnou stěnou 14-18 x 11-16 μm. Mezi bazidiemi jsou v roušku neplodné buňky - cystidy, které jsou značně velké. Mycelium způsobuje bílou hnilobu dřeva.\nVětšinou se živí mrtvými tkáněmi opadavých dřevin nebo na jejich odumřelých částech\nMůže poškozovat i živé stromy, například druh buk (\"Fagus\") a vzácně habr (\"Carpinus\") a dub (\"Quercus\")\nPlodnice na větvích nebo kmeni.\n\nNení příliš hojná, ale na některých lokalitách může být větší výskyt, Podle jiného zdroje roste roztroušeně až hojně v bukových lesích. Podhoubí obsahuje antifungálně působící látku mucidin, která působí proti kožním mykózám.\n\nPlodnice je jedlá, bez výrazné chuti.\nLesy, pralesy, někdy parky nebo starší a zahuštěné výsadby.\n\nVzduchem.\n\nOdstranění napadených částí.\n\nByl objeven u houby \"Oudemansiella\" mucida, která látku uvolňuje jako silný fungicid odrazující nebo ničící konkurenty. Tyto druhy chemických sloučenin se používají pro ochranu plodin před útoky padlí a jiných hub jako fungicidy.\n\nMucidin a strobilurin, antimykotické antibiotikum izolované z \"Oudemansiella mucida\" a \"Strobiluris tenacellus\", inhibují přenos elektronů v cyklu mitochondriálního dýchání. Obě tyto sloučeniny mají stejné účinky na oxidačně-redukční reakce cytochromu b a C1. Strobilurin A je podle studie identický s mucidinem. \n\n"}
{"id": "908545", "url": "https://cs.wikipedia.org/wiki?curid=908545", "title": "Volby v Arménii", "text": "Volby v Arménii\n\nVolby v Arménii jsou demokratické. Volí se do parlamentu, místních zastupitelstev a každých pět let se konají prezidentské volby. Arménská politika však v některých oblastech obsahuje „východní prvky“. Voliči volí smíšeným volebním systémem do jednokomorového Národního shromáždění 131 poslanců na čtyřleté volební období.\n\n"}
{"id": "908561", "url": "https://cs.wikipedia.org/wiki?curid=908561", "title": "Předpoklady vzniku postmoderny", "text": "Předpoklady vzniku postmoderny\n\nPředpoklady pro vznik postmoderny je možné najít v krizi moderny, která postupně vyčerpala svoje možnosti a svůj potenciál. Toto dění našlo svůj původ v krizi způsobené snahou o racionální vysvětlení jakýchkoli skutečností, snahou o dosáhnutí univerzalistických koncepcí světa, rovněž hovoří i o úpadku osvíceneckých myšlenek a celkově o absenci pokroku. V uměleckých sférách došlo k ústupu avantgardních hnutí a všeobecnému ochabnutí zájmu o funkcionalismus.\n\nK tomuto úpadku a pochybám o aktuálnosti moderní doby přispěl značnou mírou historismus, který moderna přijala a akcentovala ho jako esenciální požadavek inteligibility a všeobecný způsob osvojování si reality. Historismus zastával názor, že výhradně prostřednictvím odkrytí vývojového řetězce předmětu jsme schopni pochopit jeho podstatu. Z tohoto hlediska se dožadoval diachronního uspořádání zkoumaných událostí. Právě pomocí takovéhoto způsobu se mělo dopracovat k odkrytí a vyřešení základní otázky, \"logosu\". Tato koncepce si vyžadovala pojetí historie, ve kterém absentují jakékoli trhliny. Úkolem stoupenců této koncepce byla snaha o sestavení jediné a univerzální historické postupnosti. Právě realizováním těchto zákonitostí vznikaly historické totality, které do sebe ctižádostivě pojímaly všechny dostupné kulturní fenomény.\n\nTohoto ideálu, který všechny konflikty, krize a nepředvídatelné dějinné události dokázal objasnit jako etapy, prostřednictvím kterých bylo možné dojít k finální jednotě, bylo poměrně komplikované se vzdát. Avšak lpění na jeho koncepcích není nepochopitelné. Zříct se ho představovalo ztrátu jistoty v konečné řešení dějin, v patronát jednoty, který nabízel. Takovéto zřeknutí se představovalo přijetí skutečnosti, že neexistuje nic absolutního a univerzálního, žádná vyšší jednota. Existence v neustálé nejistotě se tak měla stát trvalým stavem.\n\nHistorismus však nabízel i další možnost jak rozvíjet koncepci univerzalismu. Touto příležitostí byla snaha o dosažení univerzalistické koncepce skutečnosti a světa vůbec. Avšak takovéto ambice dosáhnout danou univerzalitu, ztvárněnou v představě dokonalé společnosti, si vyžadují moc, pro kterou bylo opět charakteristické uplatňování totalitních tendencí. Tyto snahy se neprojevovaly jen ve vyhrazených oblastech lidské činnosti, ale zasahovaly jich celou škálu. Nejvýrazněji se však prezentovaly v politicko-společenské oblasti euroamerického kontextu. Právě z tohoto prostředí, jak uvádí Zygmunt Bauman, pocházejí další impulsy ztráty důvěry v tento projekt. Naskytlo se k tomu hned několik příležitostí, konkrétně možnost na hlédnout na chorobně utkvělou představu projektu tisícileté Říše rajských zahrad a komunismu. Jean-François Lyotard v daném případě hovoří o celkové destrukci konceptu univerzálnosti: \n\nVáha těchto událostí otřásla společností v celé její šířce. Způsoby a důsledky totalizace přivedly vizi univerzality k jejímu rozkladu. Je proto pochopitelné, že společnost na to reagovala vlnou skepse a nedůvěry v obrazy ideálního světa a v nástroje k jeho dosažení. \n\nNedůvěra v univerzalistické projekty se rovněž upevnila i ve výsledcích práce na poli sociologie, které dokazovaly, že výsledky lidského bádání, chápané jako koncepce světa a univerzální vědecké a filozofické systémy jsou formované určitým kulturním pozadím, avšak toto pozadí není možné předvídat a nepodléhá univerzálním zákonům.\n\nTyto skutečnosti vytvořily pevný sociální základ pro proražení postmoderních tendencí. Totalitní způsoby, adaptované moderním myšlením v úmyslu ideového sjednocení, způsobily v konečném důsledku rozklad jeho vlastních univerzalistických koncepcí skutečnosti, které si kladly za cíl potvrzovat a realizovat.\n\nIdeje a nároky společnosti se změnily, snaha o realizaci doby jako jediného a všeobecně platného projektu upadla, dochází ke změně a zmnožení perspektiv a do povědomí se začíná dostávat pluralistické vidění světa. Postmoderna se rodí tam, kde hyne celek.\n"}
{"id": "908563", "url": "https://cs.wikipedia.org/wiki?curid=908563", "title": "Descholarizace", "text": "Descholarizace\n\nPojem descholarizace lze volně přeložit jako „odškolnění“. Odškolnění společnosti spočívá v radikální proměně škol v takové podobě, jakou dnes známe. Požadavek na velice podstatnou proměnu vzdělávání vzešel z řad kritických pedagogů. Míra změn a zásahu do tradiční školy se liší dle radikálnosti jednotlivých koncepcí. Koncepce mohou mít za cíl změny kurikula, nebo dokonce celkové zrušení státních škol. Kritika tradiční školy ve velké míře nastala po druhé světové válce společně s kritikou celé společnosti.\n\n\"Deschooling society\" je pojem, který se překládá jako \"„odškolnění“ společnosti\". Poprvé ho použil Ivan Illich ve své stejnojmenné knize, ve které představil podobu takové společnosti. Dle něj současná škola brání svobodnému myšlení, nedokáže rozvíjet tvořivost lidí, nereaguje na reálný svět a bere lidem vlastní iniciativu. Dalším problémem školy je, že reprodukuje sociální nerovnosti a „dehumanizuje“. Dehumanizace pro Illiche znamenala proces, ve kterém jsou lidé ve škole rozdělováni na úspěšné a neúspěšné. Školu, která je jako instituce zastaralá a má jen negativní důsledky, si Illich přál nahradit tzv. svobodným vzděláním. To znamená, že by se každý mohl vzdělávat, v čem chce, jak a kdy chce. Později autor od takto radikálního stanoviska ustoupil, ale školu silně kritizoval i nadále.\n\nSnahy o radikální proměnu školy vycházejí z přesvědčení, že tradiční škola selhala. Daný názor zastávají levicově (neomarxisticky) orientovaní autoři, kteří se řadí ke konfliktním směrům sociologie školy. Nejpodstatnějším bodem kritiky je, jak už bylo řečeno, že škola funguje jako selektivní nástroj. To znamená, že určuje lidem jejich postavení dle jejich socioekonomického statusu, ne dle jejich schopností. Dále škola tyto nerovnosti, které sama produkuje, legitimizuje. Jako dobrý příklad z naší historie může fungovat podoba školy před rokem 1989. Školy fungovaly k předávání určité ideologie. Tomu se přizpůsobily učebnice i kurikulum. Tím, že se škola dostala do moci státu, se z ní stala neobjektivní a manipulující instituce. \n\nK složité identifikaci daných stratifikačních mechanismů přispívá to, že jsou zakořeněny hluboko ve společnosti a v jednotlivcích. Velmi podstatné je, že možnost studia nemusí být jen otázkou ekonomické stránky dané rodiny. Rodina dítěti v procesu socializace předává i postoj k učení, který se v daných skupinách či třídách může lišit. Tyto postoje mohou ovlivnit celkové aspirace a tím i úspěchy daného jednotlivce. Dobrým příkladem určitého mechanismu kulturní stratifikace je teorie jazykových kódů Basila Bernsteina. Dle této teorie jsou možnosti jedince ve škole určeny tím, jaký jazykový kód si ve své rodině osvojí. Děti si osvojují dva jazykové kódy: rozvinutý a omezený. Omezený jazykový kód je charakteristický pro dělnickou třídu. Typické je pro něj používání krátkých a neúplných vět. Rozvinutý jazykový kód je typický pro střední vrstvy a vyznačuje se použitím vět dlouhých a úplných. Ve škole je využíván a legitimizován jazykový kód rozvinutý, což znevýhodňuje děti, které ovládají kód omezený. \n\n\nZ druhé strany je samozřejmě kritizován i samotný koncept „odškolnění“. Dle některých názorů by se rozdíly ve stratifikaci ještě více prohloubily. Radikálnější ohlasy dokonce nazývají „odškolněnou“ společnost jako společnost moderní totality. \n\nMezi vyhraněnými názory descholarizace a jejích odpůrců se vytvořil i střední proud s názvem flexischooling. Ten předpokládá, že vzdělávání se neodehrává jen v řízené edukaci ve školních podmínkách s učitelem. Děti se vzdělávají doma, v knihovnách, v muzeích, prostřednictvím televize, rádia a v dnešní době hlavně díky internetu. Proto i vliv tradiční školy není tak silný, jak si kritici vzdělávací instituce myslí.\n\n"}
{"id": "908568", "url": "https://cs.wikipedia.org/wiki?curid=908568", "title": "Martin Jakubko", "text": "Martin Jakubko\n\nMartin Jakubko (* 26. února 1980, Chminianska Nová Ves, Československo) je bývalý slovenský fotbalový útočník a reprezentant. Díky své robustní postavě byl nebezpečný v pokutovém území soupeře zejména při standardních situacích. Kvalitní hlavičkář. Účastník Mistrovství světa 2010 v Jihoafrické republice. Mimo Slovensko působil na klubové úrovni v Rusku.\n\nNa profesionální úrovni hrál naposledy v jarní části sezóny 2015/16 za MFK Ružomberok. v sezóně 2016/17 neměl angažmá, a v červenci 2017 se rozhodl nazout kopačky a pomoci klubu OŠK Sokol Chminianska Nová Ves z rodné obce.\n\nJakubko, rodák z obce Chminianska Nová Ves začal hrát fotbal v místním klubu OŠK Sokol Chminianska Nová Ves, pokračoval v mládežnických týmech MFK Slovan Sabinov a SK Odeva Lipany.\n\nProfesionální fotbalovou kariéru zahájil v 1. FC Tatran Prešov, odkud přestoupil do Dukly Banská Bystrica, kde hrál s číslem 26. Zde se pod vedením trenérů (Ladislav Molnár a později Václav Daněk) vypracoval v kvalitního zakončovatele, jednoho z nejlepších v Corgoň lize. Vytvořil útočnou dvojici s Róbertem Semeníkem, oba společně měli podíl na úspěších klubu (2. místo v sezóně 2003/04, 3. místo v sezóně 2004/05 a prvenství ve Slovenském fotbalovém poháru v téže sezóně). Tou dobou se o něj již zajímaly zahraniční kluby jako Legia Warszawa (Polsko) či Hertha Berlín (Německo). Majitel Dukly Ján Kováčik (pozdější prezident SFZ - Slovenského fotbalového svazu) ho však mínil pustit jen za adekvátní cenu, kterou byl ochoten splnit roku 2006 ruský klub Saturn Ramenskoje. Jakubko se stěhoval za rovný milion eur (do té doby nejvyšší přestupní částka v historii Dukly Banská Bystrica) do Ruska.\n\nV Rusku poté působil ještě v týmech FK Chimki (hostování), FK Moskva a FK Dynamo Moskva. V únoru 2011 se vrátil na Slovensko do Dukly Banská Bystrica.\n\nNa začátku roku 2012 odešel opět do Ruska, do klubu FK Amkar Perm.\n\nZačátkem října 2012 ho klečícího kopl kolenem do hlavy španělský hráč Rubinu Kazaň César Navas a způsobil mu zlomeninu čelisti. Jakubko se podrobil operaci a zvažoval podání žaloby na Navase za úmyslné zranění. Martin se na hřiště vrátil začátkem prosince 2012 v 19. kole ruské Premier Ligy v domácím zápase proti Křídlům Sovětů Samara (prohra 0:2).\n\nV červnu 2015 se dohodl na roční smlouvě se slovenským prvoligovým klubem MFK Ružomberok. Určitou úlohu v jeho angažmá sehrál Marek Sapara. V týmu strávil pouze sezónu 2015/16.\n\nOd roku 2004 je členem slovenské seniorské reprezentace. Debutoval 30. listopadu 2004 na turnaji King's Cup v Thajsku v zápase s Maďarskem, odehrál první poločas, Slovensko porazilo soupeře 1:0. První gól v národním týmu vstřelil 7. února 2007 v přátelském utkání ve Španělsku proti Polsku, kdy hned v první minutě otevíral skóre střetnutí, které nakonec skončilo remízou 2:2.\n\n22. března 2013 nastoupil v domácím kvalifikačním zápase v Žilině proti Litvě, který skončil remízou 1:1. Jakubko vstřelil jediný gól domácích. Nastoupil v závěru odvetného kvalifikačního zápasu s Bosnou a Hercegovinou 10. září 2013 v Žilině, kde Slovensko podlehlo svému balkánskému soupeři 1:2 a ztratilo naději alespoň na baráž o Mistrovství světa 2014 v Brazílii. 15. října 2013 otevřel v 9. minutě po rohovém kopu hlavou skóre závěrečného kvalifikačního utkání cyklu 2012–2013 v Rize s domácím Lotyšskem, Slovensko nakonec remizovalo 2:2 a skončilo s 13 body na nepostupovém třetím místě tabulky za první Bosnou a Hercegovinou a druhým Řeckem. Jakubko vstřelil v této kvalifikaci celkem 3 branky.\n\n5. března 2014 vstřelil v přátelském utkání na stadionu Netanja proti Izraeli první gól střetnutí, konečné skóre znělo 3:1 pro slovenský národní tým.\nSe slovenskou reprezentací slavil 12. října 2015 postup na EURO 2016 ve Francii (historicky první pro Slovensko od rozdělení Československa).\n\nZúčastnil se Mistrovství světa 2010 v Jihoafrické republice, kam jej vzal reprezentační trenér Vladimír Weiss. Zasáhl pouze do jediného zápasu na turnaji, v osmifinále s Nizozemskem se dostal na hřiště v 88. minutě za střídajícího Radoslava Zabavníka. Po faulu na něj byl odpískán pokutový kop, který v 94. minutě proměnil Róbert Vittek. Slovensko však podlehlo pozdějšímu vicemistrovi 1:2 a bylo z turnaje vyřazeno. Po skončení světového šampionátu ukončil reprezentační kariéru, ale za dva roky už byl zpátky ve slovenském týmu.\n\nGóly Martina Jakubka za A-mužstvo Slovenska\n\n"}
{"id": "908572", "url": "https://cs.wikipedia.org/wiki?curid=908572", "title": "Marek Čech", "text": "Marek Čech\n\nJméno Marek Čech nosí:\n\n"}
{"id": "908575", "url": "https://cs.wikipedia.org/wiki?curid=908575", "title": "Wellness Kuřim", "text": "Wellness Kuřim\n\nWellness Kuřim je rekonstruovaný aquapark v Kuřimi otevřený v říjnu 2010.\n\nJeho součástí je 25metrový bazén se čtyřmi drahami, školní výukový bazén 6 x 10 m s vodními chrliči, brouzdaliště se skluzavkou či 75 m dlouhý tobogán se světelnými efekty. V areálu se nachází i rekreační bazén s divokou řekou, vlnovací jeskyní a protiproudem nebo vířivka. \n\nVe wellness zóně se nachází fitness a relaxační centrum s finskou nebo tropickou saunou a několika druhy zábalů a koupelí (pivní, rašelinová, bylinná či solná). Součástí areálu jsou také dva venkovní bazény, dětské hřiště a hřiště na beachvolejbal.\n\nAreál Wellness Kuřim se nachází v severní části města Kuřim, na ulici Blanenská nedaleko polikliniky.\n\n"}
{"id": "908579", "url": "https://cs.wikipedia.org/wiki?curid=908579", "title": "VarioLF plus", "text": "VarioLF plus\n\nVarioLF plus je částečně nízkopodlažní tramvaj, vyráběná od roku 2010 českou Aliancí TW Team, tedy sdružením firem Pragoimex, Krnovské opravny a strojírny a VKV Praha. Je odvozena od typu VarioLF.\n\nJedná se o jednosměrný čtyřnápravový motorový tramvajový vůz, vycházející z typu VarioLF, jehož střední část, která tvoří přibližně 36 % délky vozidla, je nízkopodlažní s podlahou ve výšce 350 mm nad temenem kolejnice (TK). Díky využití nových podvozků Komfort plus došlo ke snížení podlahy v krajních částech tramvaje, středová průchozí ulička ve výšce 650 mm nad TK je přístupná jedním schodem, sedačky po jejích bocích jsou umístěny na vyvýšených podestách. Podvozky Komfort plus mají tuhý rám tvaru H, přičemž jejich kolébka je prohnutá, takže páteřový nosník vozové skříně může být umístěn níže. Vozy mají v pravé bočnici troje dvoukřídlé dveře (střední vedou do nízkopodlažního oddílu), sedačky mají standardní uspořádání 2+1, přičemž ve vyšších krajních částech je řada sedadel u pravé bočnice nainstalována kolmo ke směru jízdy; možné však je i uspořádání po směru jízdy se stejným počtem sedaček.\n\nČtyři asynchronní motory TAM 1003 C/R o výkonu 80 kW jsou uloženy na rámech podvozků příčně, každý z nich pohání jednu nápravu. Elektrická výzbroj je střídavá od firmy Škoda Electric.\n\nDopravní podnik měst Mostu a Litvínova (DPmML) vypsal na začátku roku 2012 výběrové řízení na dodávku dvou tramvají, jejíchž financování měly částečně zajistit fondy Evropské unie, respektive Regionální operační program Severozápad. Zvítězila v něm firma Pragoimex s typem VarioLF plus za celkovou částku 44,5 milionu Kč bez DPH. Ačkoliv bylo čerpání dotací v červnu 2012 pozastaveno kvůli podezření z podvodů, DPmML se rozhodl ke koupi alespoň jedné tramvaje, která byla do Mostu dodána před Vánoci 2012. Zakoupení druhého vozu závisí na výsledcích kauzy ROP Severozápad, tedy jestli Evropská unie zpětně proplatí dotaci na první tramvaj. Mostecké VarioLF plus (označené číslem 314) má oproti standardnímu provedení všechny sedačky u pravé bočnice nainstalované po směru jízdy. V první polovině ledna 2013 absolvoval vůz zkušební jízdy a prezentaci novinářům, poté následoval zácvik řidičů a v pravidelném provozu se poprvé objevil 21. ledna 2013. Vypravován je na městskou mosteckou linku 2, neboť to byla jedna z podmínek evropské dotace. Druhý vůz VarioLF plus byl DPmML dodán v prosinci 2014.\n\nPrototyp vozu VarioLF plus byl vyroben ve spolupráci Aliance TW Team, Škody Electric a Plzeňských městských dopravních podniků (PMDP) v roce 2010. Zkompletován byl v Krnovských opravnách a strojírnách, poté putoval na ostravský veletrh Czech Raildays, kde byl 15. června 2010 představen veřejnosti. Podobně jako prototyp kloubové tramvaje VarioLF2 plus (vyrobené již v roce 2009) dostal i první vůz VarioLF plus nátěr v podobě zlato-šedé metalízy. Po ukončení výstavy byl převezen do Plzně, kde byl po zprovoznění předveden 25. června novinářům. V průběhu července a srpna 2010 následovaly zkušební jízdy po plzeňské tramvajové síti, přičemž vůz byl označen číslem 116, které navazuje na řadu zkušebních tramvají na plzeňských kolejích, které nejsou v majetku PMDP. Do zkušebního provozu s cestujícími byl poprvé vypraven 1. září 2010, přičemž jakožto sólo vůz jezdil ve vložených pořadích na všech třech linkách. V říjnu byl zkušební provoz ukončen, tramvaj byla dočasně odstavena a čekala na homologaci typu. PMDP převzaly vůz po jeho schválení na začátku roku 2011, v únoru dostal běžné plzeňské evidenční číslo 336 a do pravidelného provozu byl zařazen 1. března 2011. Byl vypravován na večerní a víkendové spoje, které jsou obsluhovány sólo vozy.\n\nDruhé VarioLF plus (č. 337) bylo do Plzně dodáno v červnu 2011, s cestujícími však vyjelo až v září a souprava č. 336+337 byla poprvé vypravena 26. září 2011. Následující dva vozy č. 354 a 355, zkompletované v Dopravním podniku měst Mostu a Litvínova, dorazily do Plzně na přelomu let 2012 a 2013. Všechny čtyři tramvaje mají zlato-šedou metalízu.\n\nV roce 2017 byla uplatněna opce z předchozí zakázky a PDMP zakoupily další dva vozy Vario LF plus, které získaly čísla 367 a 368. Tyto dvě tramvaje získaly plzeňský nátěr (šedá, bílá, žlutá).\n\n"}
{"id": "908581", "url": "https://cs.wikipedia.org/wiki?curid=908581", "title": "Nicola Peltz", "text": "Nicola Peltz\n\nNicola Anne Peltz (* 9. ledna 1995, Westchester County, New York, Spojené státy americké) je americká herečka. V roce 2010 ztvárnila roli Katary ve snímku \"Poslední vládce větru\".\n\nNarodila se ve Westchester County jako dcera bývalé modelky Claudie a podnikatele Nelsona Peltzových. Její otec vlastnil značku Snapple. Má čtyři starší bratry, dva mladší bratry a sestru.\n\nZtvárnila roli Katary ve filmu \"Poslední vládce větru\" z roku 2010. Zahrála si roli Renee Kyte v nezávislém filmu \"Eye of the Hurricane\". Její filmový debut přišel již v roce 2006 ve snímku \"Budiž světlo\" a dále si zahrála roli Becki ve snímku \"Harold\". Měla malou roli ve videoklipu zpěvačky Miley Cyrus s názvem „7 Things“.\n\nDne 26. března 2013 bylo oznámeno, že ji režisér Michael Bay obsadil jako hlavní ženskou roli do nadcházejícího čtvrtého pokračování filmů o \"Transformers\". Bylo oznámeno, že spolu s herci Markem Wahlbergem a Jackem Reynorem bude tvořit hlavní lidskou trojici a že všichni tři podepsali smlouvy na celou novou nadcházející trilogii filmů.\n\nV roce 2013 si zahrála středoškolskou studentku Bradley Martin v osmi epizodách seriálu \"Batesův motel\". Byla obsazena do jedné z hlavních rolí v pokračování filmu \"Transfomers\" \"\". Film měl premiéru v červnu 2014. V roce 2014 si zahrála s Grantem Gustinem ve filmu \"Affluenza\". V červenci 2015 se připojila k obsazení komedie \"Youth in Oregon\". V říjnu 2015 se stala modelem pro Alexandra Wanga na Pařížském týdnu módy. V únoru 2016 se objevila ve videoklipu Zayna Malika k písničce „It's You“. V dubnu byla obsazena do dramatického pilotu \"When the Street Lights Go On\".\n\n"}
{"id": "908591", "url": "https://cs.wikipedia.org/wiki?curid=908591", "title": "Jan Kotnour", "text": "Jan Kotnour\n\nJan Kotnour (* 23. března 1994) je český fotbalový brankář hrající za český prvoligový klub FC Vysočina Jihlava.\n\nS fotbalem začínal v pěti letech v Bystřici nad Pernštejnem.\n\nV žákovské kategorii přestoupil do Vysočiny Jihlava, kde postupně prošel mládežnickými kategorie až do staršího dorostu. V roce 2008 se objevil na testech v Tottenhamu Hotspur, ale nakonec zůstal v Jihlavě. V sezoně 2010/2011 si odbyl premiéru za \"B\" tým, ovšem nastoupil za něj pouze do jediného zápasu. Poté jej pronásledovala zranění (natržený sval, vazy v kotníku, zranění kolena), takže v následujících sezonách mnoho zápasů nenahrál. V jarní části sezony 2012/2013 dostal šanci v juniorském týmu, který nahradil \"B\" tým, přičemž už v zimní přípravě se objevil na soustředění \"A\" týmu. V brance juniorského týmu zahájil i ročník 2013/2014; nastoupil v prvních dvou zápasech – s Plzní (1:2) a v Liberci (3:3). Teprve ve třetím kole, v domácím zápase s Brnem (3:1), jej nahradil Jan Hanuš. Zároveň dělal brankářskou trojku v \"A\" týmu. V podzimní části Juniorské ligy odchytal 11 zápasů, navíc v 73. minutě zápasu 19. kola mezi Znojmem a Jihlavou střídal Radima Šutu, takže nastoupil jako hráč do pole. V témže zápase v 78. minutě gólem snižoval na 3:4. Pro jarní část sezony dostal přednost v juniorském týmu i v \"A\" týmu (jako třetí brankář) Luděk Vejmola, který na podzim přišel ze Slovácka, a Kotnour odešel na hostování do třetiligového Žďáru nad Sázavou.\n\nSoutěžní premiéru za ŽĎAS si odbyl hned v prvním jarním kole MSFL, když přispěl k remíze v záchranářském duelu na hřišti FK Mikulovice (1:1). Do druhého zápasu s rezervou Sigmy Olomouc ale kvůli zranění nemohl nastoupit a nahradil ho Tomáš Hajný. Vinou zranění do dalších zápasů již nezasáhl a po sezoně se vrátil do Jihlavy.\n\nVinou zranění do přípravy Jihlavy nezasáhl a po uzdravení se odešel připravovat do třetiligové Třebíče. Tam odehrál poločas přátelského zápasu s jihlavskou juniorkou. Do Třebíče na konci července zamířil na hostování.\n\nZatímco do úvodního duelu Poháru České pošty proti Pelhřimovu (1:0) nenastoupil, v dalším kole proti Zbrojovce Brno (0:4) už v brance nechyběl.\n\nDo nového soutěžního ročníku vstoupil úspěšně, když vychytal čisté konto proti rezervě Sigmy Olomouc (0:0). V následujícím zápase s rezervou Slovácka (0:1) už tolik štěstí neměl; ve 48. minutě ho překonal Luboš Kalouda. První výhra v dresu Třebíče se nedočkal ani v následujících dvou zápasech – nejprve byl u porážky se Spartakem Hulín (2:4) a posléze i v Orlové (0:1), kde navíc v 90. minutě obdržel žlutou kartu. Výhry se nedočkal ani v následujícím duelu se zábřežským Sulkem (1:1). Výhru a druhé vychytané čisté konto si tak připsal až v souboji na hřišti rezervy Fastavu Zlín (1:0). Třetí nulu vychytal až v 10. kole v souboji s rezervou SFC Opava (1:0) a v pořadí čtvrté čisté konto udržel ve 13. kole při domácím souboji s 1. SK Prostějov (1:0). Na páté čisté konto nečekal dlouho, hned v 15. kole pomohl k výhře 2:0 v domácím souboji s MFK Vyškov.\n\nPo úspěšném půlroce, který strávil na hostování ve třetiligové Třebíči, se vrátil na zimní přípravu do Jihlavy. Tady by se měl poprat o pozici brankářské trojky s mládežnickým reprezentantem Luďkem Vejmolou. Hned na začátku přípravy odchytal celé modelové utkání, ve kterém ho překonali pouze David Vacek a Jan Kliment. Ve druhém modelovém utkání vystřídal o poločase Hanuše a vychytal čisté konto.\n\nTaké úvodní zápas proti Znojmu (1:1) odchytal celý, navíc jeho konkurent Vejmola odešel na testy do Kolína. Z přípravných zápasů nastoupil i v souboji s FK Mladá Boleslav (3:0; 2. poločas) a jelikož Vejmola nakonec zamířil do Kolína na hostování, odjel s týmem na soustředění do Turecka. V Turecku odchytal celý zápas proti MFK Ružomberok (3:1), překonal ho pouze v 10. minutě Boris Turčák.\n\nKromě zápasů za áčko se na konci přípravy objevil i v juniorském týmu, kde odchytal přípravný zápas s HFK Třebíč (2:2). Jelikož se před generálkou na ligu zranil první brankář Jan Hanuš, měl by minimálně v první jarním zápase proti Bohemians Praha 1905 krýt záda Jaromíru Blažkovi jako brankářská dvojka.\n\nV dubnu 2009 se ocitl v nominaci Jiřího Štola na přátelské zápasy Česka U16 ve Švýcarsku, v říjnu pak nastoupil pod trenérem Romanem Kučerou v zápase v Irsku. V dubnu 2010 byl povolán jako náhradník k přátelskému zápasu s Rakouskem. V lednu 2011 dostal šanci na kempu Petra Kouby v Nymburku. Na podzim téhož roku jej Josef Csaplár opět pozval do reprezentace. Později se objevil i v přátelském zápase reprezentace U18 v Portugalsku, kde ovšem nezabránil porážce 0:3. V odvetě pak dostal přednost Ondřej Kolář ze Slovanu Liberec. V září 2012 dostal pozvánku na přátelský zápas Česka U19 v Rakousku.\n\nJeho agentem je Pavel Paska, který jej zastupuje prostřednictvím společnosti International Sport Management, s.r.o.\n\n"}
{"id": "908594", "url": "https://cs.wikipedia.org/wiki?curid=908594", "title": "Kanton Saint-Alban-Leysse", "text": "Kanton Saint-Alban-Leysse\n\nKanton Saint-Alban-Leysse ( ) je francouzský kanton v departementu Savojsko v regionu Rhône-Alpes. Tvoří ho devět obcí.\n\n"}
{"id": "908595", "url": "https://cs.wikipedia.org/wiki?curid=908595", "title": "Kanton Chamoux-sur-Gelon", "text": "Kanton Chamoux-sur-Gelon\n\nKanton Chamoux-sur-Gelon ( ) je francouzský kanton v departementu Savojsko v regionu Rhône-Alpes. Tvoří ho 10 obcí.\n\n"}
{"id": "908596", "url": "https://cs.wikipedia.org/wiki?curid=908596", "title": "Kanton Le Châtelard", "text": "Kanton Le Châtelard\n\nKanton Le Châtelard ( ) je francouzský kanton v departementu Savojsko v regionu Rhône-Alpes. Tvoří ho 14 obcí.\n\n"}
{"id": "908597", "url": "https://cs.wikipedia.org/wiki?curid=908597", "title": "Ján Mucha", "text": "Ján Mucha\n\nJméno a příjmení Jan Mucha nebo Ján Mucha náleží těmto lidem:\n\n\n"}
{"id": "908598", "url": "https://cs.wikipedia.org/wiki?curid=908598", "title": "Kanton Cognin", "text": "Kanton Cognin\n\nKanton Cognin ( ) je francouzský kanton v departementu Savojsko v regionu Rhône-Alpes. Tvoří ho šest obcí.\n\n"}
{"id": "908603", "url": "https://cs.wikipedia.org/wiki?curid=908603", "title": "Křížový pramen", "text": "Křížový pramen\n\nKřížový pramen je jedním z mnoha léčivých pramenů na území Mariánských Lázní. Patří k nejstarším a nejdéle využívaným pramenům na území města. Pavilon Křížového pramene je zobrazen ve znaku, který byl městu udělen privilegiem císaře 1. června 1866.\nSilně mineralizovaný a díky přítomnosti síranů má projímavý účinek. Tento pramen je sírano-hydrouhličitano-sodná železnatá kyselka se zvýšeným obsahem kyseliny metakřemičité. Dříve se označovala jako Glauberská nebo salinická kyselka. Příčinou slané chuti je vyšší obsah sodíku. Má vysoký obsah pevných látek, zejména solí.\n\nNachází se v lázeňském centru města vedle kolonády. Vyvěrá pod Masarykovou ulicí ve Skalníkových sadech. Pro vysoký obsah solí byl jeho původní název \"Slaný pramen\". Jeho dnešní jméno je podle dřevěného kříže, který roku 1749 postavil tepelský lékárník Damián Schultz v blízkosti pramene.\n\nOtevírací doba: Denně od 6 do 18 hodin.\n\nPramen je silně mineralizovaný a díky přítomnosti síranů má projímavý účinek. Příčinou slané chuti je vyšší obsah sodíku. Má vysoký obsah pevných látek, zejména solí. Sírany ve vodě způsobují projímavý účinek, proto se užívá především u onemocnění zažívacího ústrojí (nemoci žaludku, střev, žlučníku, jater a pankreatu), u nemocí výměny látkové (obezita, dna, diabetes) a u alergických onemocnění, která jsou podmíněna poruchami zažívání.\n\nPrvní zmínky o něm jako o \"solném prameni\" byly zaznamenány v první polovině 18. století, anály tepelského kláštera se takto o pramenu zmínily už v roce 1710. Voda z pramene se již od jeho nálezu používala jak ke koupelím, tak i k pití. V roce 1779 byl prostor, kde se dnes nachází pustinou. Zdejší lékárník Damián Schultz provedl úpravy v roce 1749 včetně postavení vysokého kříže sloužícího k orientaci. Na jeho místě v roce 1790 byla postavena kaplička se zvonkem, která byla v roce 1808 vysvěcena a sloužila k nedělním bohoslužbám. Nakonec byla v roce 1820 stržena a nahrazena větší kaplí. V letech 1955–56 byl nově zachycen hlubšími vrty.\n\nV letech 1818–1826 byla postavena sloupová hala. Velmi impozantní pavilón se 72 sloupy, který zde byl postaven, nechal zkonstruovat místní stavitel Antonín Thurner. Empírová stavba z roku 1818, byla citlivě přestavěna v letech 1911–12 a 1980–92. Kopule a zlatý dvojitý kříž jsou jasnou viditelnou dominantou celé stavby. Původní budova pavilónu vydržela až do roku 1912, poté se začalo s rozsáhlou a náročnou rekonstrukcí. Nová stavba je kopií té staré, přidalo se jen pár secesních prvků.\nNa nádvoří sloupové haly je bronzová busta dr. Jana Josefa Nehra z roku 1857 – vytvořená Emanuelem Maxem.\n\nNa tento pavilon navazuje slavná a turisty hojně navštěvovaná novobarokní kolonáda, vybudovaná v letech 1888-89. Je ukázkou typické lázeňské architektury. V roce 1951 byla kolonáda pojmenována po ruském spisovateli Maximu Gorkém. Podél celé stavby vede dlouhá promenáda od Křížového pramene až k pavilonu Karolinina pramene.\n\nV prostranství promenády bylo také několik hudebních pavilónů, ale ty se do dnešní doby nezachovaly, protože byly v 19. století strženy. Dnes orchestry hrají na hudebním podiu na hlavní kolonádě, která je zdobená kresbami Josefa Vyleťala. Další významnou součástí celého promenádního areálu je „zpívající fontána“ dokončená v roce 1986. Dodnes je to jednou z největších atrakcí celého města.\n\n"}
{"id": "908606", "url": "https://cs.wikipedia.org/wiki?curid=908606", "title": "Ján Mucha (1978)", "text": "Ján Mucha (1978)\n\nJán Mucha (* 20. června 1978, Bojnice, Československo) je slovenský fotbalový brankář, který v současnosti působí ve slovenském klubu TJ Baník Ružiná.\n\nMucha odehrál v letech 1995–2000 čtyři sezóny ve slovenském klubu FC Nitra, celkem odchytal 50 zápasů. Poté v letech 2000–2005 hrál v MFK Ružomberok. V letech 2005–2006 působil v českém klubu FC Viktoria Plzeň, kde odchytal 9 utkání.\n\nZúčastnil se v Letních olympijských her v Austrálii, ale nenastoupil ani do jednoho zápasu na turnaji, plnil roli rezervního brankáře.\n\n"}
{"id": "908609", "url": "https://cs.wikipedia.org/wiki?curid=908609", "title": "Bystrá (okres Stropkov)", "text": "Bystrá (okres Stropkov)\n\nBystrá je obec na Slovensku v okrese Stropkov. První zmínka o obci je z roku 1405.\n"}
{"id": "908610", "url": "https://cs.wikipedia.org/wiki?curid=908610", "title": "Kanton Aix-les-Bains-Nord-Grésy", "text": "Kanton Aix-les-Bains-Nord-Grésy\n\nKanton Aix-les-Bains-Nord-Grésy ( ) je francouzský kanton v departementu Savojsko v regionu Rhône-Alpes. Tvoří ho osm obcí.\n\n"}
{"id": "908612", "url": "https://cs.wikipedia.org/wiki?curid=908612", "title": "Kanton Aix-les-Bains-Sud", "text": "Kanton Aix-les-Bains-Sud\n\nKanton Aix-les-Bains-Sud ( ) je francouzský kanton v departementu Savojsko v regionu Rhône-Alpes. Tvoří ho sedm obcí.\n\n"}
{"id": "908614", "url": "https://cs.wikipedia.org/wiki?curid=908614", "title": "Kanton Aix-les-Bains-Centre", "text": "Kanton Aix-les-Bains-Centre\n\nKanton Aix-les-Bains-Centre ( ) je francouzský kanton v departementu Savojsko v regionu Rhône-Alpes. Tvoří ho pouze centrální část města Aix-les-Bains.\n"}
{"id": "908615", "url": "https://cs.wikipedia.org/wiki?curid=908615", "title": "Tomislav Kolakovič", "text": "Tomislav Kolakovič\n\nStjepan Tomislav Kolakovič, rodným jménem Poglajen (8. září 1906, Podgorač, Chorvatsko – 1981? 1990?, Paříž, Francie?), byl chorvatský kněz, člen jezuitského řádu. Výrazně se angažoval v evangelizační činnosti, kladl zásadní důraz na aktivně žité křesťanství. Usiloval o větší zapojení laiků do života církve, na Slovensku i v českých zemích zakládal kroužky věřících zvané \"Rodina\", významně se podílel na rozvoji katolického disentu. \n\nTomislav Poglajen studoval filosofii, teologii a sociologii. Byl ovlivněn názory Emmanuela Mourniera, Roberta Schumana nebo kardinála Jozefa Cardijna. Nějakou dobu pracoval jako redaktor jezuitské revue Život. V roce 1935 byl v belgické Lovani vysvěcen na kněze.\n\nOd roku 1940 Poglajen, který hovořil několika světovými jazyky, přednášel sociologii v Záhřebu. Téhož roku se stal profesorem sociologie a morální teologie u jezuitů v Sarajevu. Když na něj v roce 1941 zaměřilo svou pozornost gestapo, odjel do bezpečnějšího Splitu a začal používat dívčí jméno své matky – Kolakovič.\n\nV září 1943 se dostal na Slovensko, kde zakládal kroužky \"Rodiny\". K jejím sympatizantům patřil např. řeckokatolický biskup, blahoslavený Pavol Gojdič. Později působil i v Praze, kde rovněž vznikl kroužek Rodiny. Angažoval se v něm např. teolog Josef Zvěřina nebo profesorka Růžena Vacková, později Oto Mádr. Mezi osobnosti, které Kolakoviče podporovaly, patřil i pozdější kardinál Josef Beran, biskup Štěpán Trochta, teologové Alexander Heidler a Antonín Mandl nebo jezuita Adolf Kajpr.\n\nO dalším Kolakovičově působení existují jen kusé a ne vždy doložené zprávy, uvádí Václav Vaško. Pobýval v Římě, v New Yorku, v Indii se setkal s Matkou Terezou, navštívil Čínu. Koncem 70. let nechal z Vídně pozdravovat slovenskou i českou Rodinu. Kdy, kde a jak zemřel, zůstává neznámé. Pravděpodobně v Paříži, snad v roce 1981, snad v roce 1990.\n\nZcela zásadní bylo setkání s Kolakovičem pro život katolického aktivisty, pozdějšího politického vězně Václava Vaška. \"„Od setkání s Kolakovičem datuji svou konverzi od tradičního katolicismu k uvědomělému a angažovanému křesťanství... Představa, že se mám stát apoštolem a že je to vlastně posláním každého křesťana, mě v celém mém dalším životě střídavě uchvacovala a deprimovala, podle toho, zda jsem se ke svému novému ideálu blížil nebo se od něj vzdaloval.“\"\n\n\n"}
{"id": "908616", "url": "https://cs.wikipedia.org/wiki?curid=908616", "title": "Kanton Ruffieux", "text": "Kanton Ruffieux\n\nKanton Ruffieux ( ) je francouzský kanton v departementu Savojsko v regionu Rhône-Alpes. Tvoří ho osm obcí.\n\n"}
{"id": "908618", "url": "https://cs.wikipedia.org/wiki?curid=908618", "title": "Automatická proměnná", "text": "Automatická proměnná\n\nAutomatická proměnná je v počítačovém programování proměnná, která je alokována nebo uvolňována automaticky až v okamžiku, kdy se vstoupí nebo vystoupí z jejího kontextu. Kontextem je myšlen především lexikální rozsah platnosti proměnných, kde platnost:\n\nProměnná, která je deklarovaná z vnějšku, se uvnitř volané funkce v rámci kontextu pohybuje mimo rozsah platnosti (tzn. je nepřístupná volané funkci). Do rozsahu se dostane až po návratu z této funkce.\n\nTermín lokální proměnná je obvykle synonymem pro automatické proměnné, protože se jedná o totéž v mnoha programovacích jazycích. Lokální proměnná je však obecnější. Kromě automatických lokálních proměnných totiž existují i statické lokální proměnné. Statická lokální proměnná je viditelná jen ve funkci, kde je definována. Paměť pro takovou proměnnou je alokována při spuštění dané funkce a uvolněna je až po skončení programu. Z toho vyplývá, že, máme-li statickou proměnnou a opustíme blok, ve kterém byla definována, tato proměnná nezaniká, pouze již není viditelná (ponechává si svou hodnotu mezi jednotlivými voláními funkce).\n\nAutomatická proměnná může být alokovaná v zásobníku (v rámci procedury, kde je deklarovaná), což je užitečné pro rekurzivní a reentrantní funkce (tj. pro funkce, které mohou být bezpečně volány v paralelním prostředí).\n\nVšechny proměnné deklarované uvnitř bloku kódu jsou automatické již ve výchozím nastavení, ale mohou být dodatečně určeny klíčovým slovem codice_1. Tím je totiž překladač nucen, aby proměnné ponechal v zásobníku.\nNeinicializovaná automatická proměnná obsahuje nedefinovanou hodnotu dokud jí není přiřazena nějaká jiná validní hodnota. Použitím klíčového slova codice_2 se kompilátoru naznačuje umístění proměnné do registru procesoru. Pro tyto proměnné nelze zjišťovat hodnoty adres a tedy nelze používat ukazatele.\n\nPříklad, kdy je rozsah platnosti lokální proměnné narušen, demonstruje následující příklad:\nSamostatný cyklus je chápán jako blok kódu. Protože je v jednom cyklu vnořený další cyklus – sdílí společný rozsah platnosti proměnné a proto nemůže být vytvořena stejnojmenná proměnná i.\n\nPodobně jako v C/C++, jen tu nejsou definovány klíčová slova codice_1 a codice_2. Na rozdíl od C/C++ zde nejsou podporovány implicitní inicializace pro lokální proměnné a kompilátor vyhodí chybu (oproti C/C++, kde kompilátor jen upozorní na neinicializovanou proměnnou). Pro proměnné, které představují datové položky třídy, implicitní inicializace funguje (0 pro čísla a codice_5 pro objekty).\n\nV Perl jsou lokální proměnné deklarovány pomocí klíčového slova codice_6. Skaláry, které jsou neinicializované, mají výchozí hodnotu codice_7. Neinicializované pole nebo hash mají hodnotu codice_8.\n\nPerl nemá automatickou lokální proměnnou, ale poskytuje globální proměnnou s dočasnou hodnotou, které je dynamicky přidělován rozsah platnosti do ostatních bloků kódu.\n\n\n"}
{"id": "908624", "url": "https://cs.wikipedia.org/wiki?curid=908624", "title": "Seznam českých hokejistů v Evropě s mistrovským titulem", "text": "Seznam českých hokejistů v Evropě s mistrovským titulem\n\n Slovenská liga ledního hokeje \n"}
{"id": "908625", "url": "https://cs.wikipedia.org/wiki?curid=908625", "title": "Jennifer Aspen", "text": "Jennifer Aspen\n\nJennifer Aspen (* 9. října 1973, Richmond, Virginia, Spojené státy americké) je americká herečka.\n\nNarodila se 9. října 1973 v Richmondu ve Virginii a nyní žije v Los Angeles. Navštěvovala školu UCLA pro divadlo, film a televize a zde získala i magisterský titul. Poté studovala herectví na Beverly Hills Playhouse. Dne 3. září 2006 se vdala za svého dlouhověkého přítele Davida O'Donnella. Je scientoložka. Adoptovala holčičku Charlottu Sofiu, která se narodila dne 10. června 2012. Nejvíce známá se stala díky roli Daphne Jablonsky v dramatickém seriálu Party of Five, který se vysílal mezi lety 1998 - 2000 dále jako Trina Hamilton v komediálním seriálu Rodney, který se vysílal mezi lety 2004 až 2006.\n\n"}
{"id": "908629", "url": "https://cs.wikipedia.org/wiki?curid=908629", "title": "Notitiae", "text": "Notitiae\n\nNotitiae je měsíčník vydávaný Kongregací pro bohoslužbu a svátosti od roku 1965. Nejprve vycházel s podtitulem \"Commentarii ad nuntia de re liturgica\", od čísla 45 (duben až červen 1969) s podtitulem \"Commentarii ad nuntia et studia de re liturgica\" a od roku 2004 jen s podtitulem \"Commentarii\". Jsou v něm publikovány oficiální dokumenty Svatého stolce a Kongregace pro bohoslužbu a svátosti s komentářem, nové liturgické texty, různá oznámení (například o změnách v liturgických kalendářích nebo o povýšení kostelů na baziliku minor) a další informace týkající se liturgie římského ritu.\n"}
{"id": "908632", "url": "https://cs.wikipedia.org/wiki?curid=908632", "title": "Povodí Němenu", "text": "Povodí Němenu\n\nPovodí Němenu je povodí řeky 1. řádu a je součástí úmoří Baltského moře. Tvoří je oblast, ze které do řeky Němenu přitéká voda buď přímo nebo prostřednictvím jejich přítoků. Jeho hranici tvoří rozvodí se sousedními povodími. Na jihu je to povodí Visly, na východě povodí Dněpru a na severu povodí Daugavy. Na západě jsou to pak povodí menších přítoků Baltského moře. Nejvyšším bodem povodí je s nadmořskou výškou 345 m Dzjaržynskaja hara v Běloruských vrších.\n\nPovodí zasahuje na území 5 zemí. Tabulka uvádí rozlohy v jednotlivých zemích jak jsou uvedené v příslušných zdrojích v km².\n"}
{"id": "908634", "url": "https://cs.wikipedia.org/wiki?curid=908634", "title": "Stanislava Pošustová", "text": "Stanislava Pošustová\n\nStanislava Pošustová (provdaná Menšíková) (* 4. ledna 1948, Praha) je česká překladatelka a knihovnice. Překládá z angličtiny, především knihy z žánrů fantasy, beletrie a literatury faktu. Vystudovala Filozofickou fakultu Univerzity Karlovy, kde získala doktorát z filozofie. V období normalizace se podílela na výrobě samizdatové literatury.\n\nDo češtiny přeložila přes 50 titulů. Je dvorní překladatelkou knih J. R. R. Tolkiena do češtiny. Jejím vůbec nejznámějším překladem je Tolkienova trilogie Pán prstenů a na ní navazující další knihy. Překlad původně vznikl pro její osobní potřebu v letech 1979–1980. Oficiálně vyšel až v letech 1990–1992. Následující Tolkienovo dílo Silmarillion překládala hned dvakrát, protože původní samizdatová verze z roku 1981 se ještě před vydáním (1992) ztratila kdesi mezi disidenty.\n\nPřekládala také fantasy literaturu od H. P. Lovecrafta, ovšem díla J. R. R. Tolkiena považuje v rámci fantasy literatury za nadstandardní.\n\nVýznamně jsou v její tvorbě zastoupeny také \"Případy bratra Cadfaela\" od Ellis Petersové.\n\n\nJejím otcem byl československý politik Stanislav Pošusta.\n\n"}
{"id": "908638", "url": "https://cs.wikipedia.org/wiki?curid=908638", "title": "Rakous", "text": "Rakous\n\nRakous může znamenat:\n\n"}
{"id": "908639", "url": "https://cs.wikipedia.org/wiki?curid=908639", "title": "Helmův žleb", "text": "Helmův žleb\n\nHelmův žleb je údolí ve Středozemi, fiktivním světě Tolkienova Pána prstenů. Nachází se v západní části Rohanu, mezi Edorasem a Západními úvaly. Nachází se v něm pevnost, do níž se Rohanský lid utíkal v případě ohrožení. Nejvíce je toto místo spojováno s Bitvou o Hlásku.\n\n"}
{"id": "908640", "url": "https://cs.wikipedia.org/wiki?curid=908640", "title": "Cesta ke štěstí (Hubbard)", "text": "Cesta ke štěstí (Hubbard)\n\nCesta ke štěstí je kniha napsaná scientologem L. Ronem Hubbardem. Tvoří ji 21 pravidel. Dle každého pravidla této knihy byly natočeny krátké filmové klipy. Myšlenky obsažené v \"Cestě ke štěstí\" propagují nadace „Cesta ke štěstí“.\n\n"}
{"id": "908642", "url": "https://cs.wikipedia.org/wiki?curid=908642", "title": "Povodí Visly", "text": "Povodí Visly\n\nPovodí Visly je povodí řeky 1. řádu a je součástí úmoří Baltského moře. Tvoří je oblast, ze které do řeky Visly přitéká voda buď přímo nebo prostřednictvím jejich přítoků. Jeho hranici tvoří rozvodí se sousedními povodími. Na jihu je to povodí Váhu, povodí Hronu a povodí Tisy (součásti povodí Dunaje), na západě povodí Odry a na východě povodí Dněpru a povodí Němenu. Na severu jsou to pak povodí menších přítoků Baltského moře. Nejvyšším bodem povodí je s nadmořskou výškou 2 654,6 m Gerlachovský štít ve Vysokých Tatrách.\n"}
{"id": "908645", "url": "https://cs.wikipedia.org/wiki?curid=908645", "title": "Coronaviridae", "text": "Coronaviridae\n\nCoronaviridae je čeleď virů z řádu \"Nidovirales\". Způsobují různě závažná onemocnění zvířat a lidí. Jsou to obalené jednovláknové RNA viry s pozitivní polaritou.\n\nNejznámější z nich jsou koronaviry způsobující nemoc SARS (syndrom náhlého selhání dýchání). V roce 2012 bylo zjištěno, že nová forma viru označovaná jako MERS je odpovědná za novou podobně vysoce smrtelnou nemoc. V roce 2019 vypukla v Číně epidemie dalším druhem, tzv. wuchanským koronavirem (prozatímní značení 2019-nCoV). \n\nČeleď Coronaviridae zahrnuje dvě podčeledi s pěti rody virů:\n\nDříve se do čeledi řadila i podčeleď \"Torovirinae\", dnes patřící do čeledi \"Tobaniviridae\".\n\n"}
{"id": "908651", "url": "https://cs.wikipedia.org/wiki?curid=908651", "title": "Železniční trať Ružomberok – Korytnica kúpele", "text": "Železniční trať Ružomberok – Korytnica kúpele\n\nŽelezniční trať Ružomberok – Korytnica kúpele je zrušená slovenská úzkorozchodná železniční trať, která spojovala Ružomberok s lázeňskou obcí Korytnica (dnes součást Liptovské Osady). Její rozchod byl 760 milimetrů a v provozu byla mezi roky 1908 a 1974. Podle původních plánů měla vést z Ružomberoka, který ležel na Košicko-bohumínské dráze, až do Banské Bystrice. Společnost Mandel a Révész však postavila pouze úsek do Korytnice dlouhý 23,564 kilometru. Je veden údolím říčky Revúce a Korytnickou dolinou. K uvedení tratě do provozu došlo 5. června 1908 a provoz na ní až do roku 1921 zajišťovala Košicko-bohumínská dráha, která však byla toho roku vystřídána Československými státními drahami. Vlaky po trati jezdily až do 28. září 1974, kdy došlo k zastavení provozu a těleso trati bylo rozebráno, aby ustoupilo rozvíjející se automobilové dopravě.\n\nNa trati bylo celkem devět zastávek:\n\nPrvní tři lokomotivy pro trať vyrobila firma MÁVAG z Budapešti (dnes Maďarsko). Ty však byly během první světové války odvezeny pro potřeby Heeresfeldbahn a sloužily jak na železniční trati Gardena Fleimstalbahn, tak pro vojenské přepravy v Předních Dolomitech. Po skončení války zůstaly tyto lokomotivy v italském Tyrolsku a italské dráhy je provozovaly na trati z Mori přes Arco do Rivy v autonomní provincii Trentino na severu země.\n\nVlaky na ružomberské trati tak musely být tahány lokomotivami z Borzsatalské dráhy (na dnešní Ukrajině). Následně se na trati objevily lokomotivy kkStB řady U, které se používaly až do roku 1959. Od padesátých let dvacátého století však již byly doplňovány a postupně nahrazovány motorovými lokomotivami řady TU 47.0. Pro osobní dopravu se tehdy pořídilo deset nových vagónů typu Balm/ú vyrobených ve společnosti ČKD Tatra.\n\nParní lokomotiva U 37.006 je coby památník umístěna v parku před železniční stanicí v Ružomberku.\n"}
{"id": "908653", "url": "https://cs.wikipedia.org/wiki?curid=908653", "title": "Kumi", "text": "Kumi\n\nKumi (korejsky:\"구미\") je město v Jižní Koreji v provincii Severní Kjongsang. Nachází se na řece Nakdong v půli cesty mezi Tegu a Kimčchonem. Je to průmyslové centrum Jižní Koreje a továrny tu má např. Samsung Electronics nebo LG. Primární průmyslová odvětví jsou elektronika, textil, vlákna, gumové, plastové a kovové výrobky. 1772 společností zde zaměstnává více než 80 000 zaměstnanců. V roce 2009 firmy působící ve městě vyvezly největší množství zboží v zemi a v letech 2000 až 2009 toto množství tvořilo 96,9 % přebytku obchodní bilance Jižní Koreje.\n\nVe městě se narodil bývalý prezident a diktátor Pak Čong-hui.\n\nV období tří království bylo Kumi na území Silly. První buddhistický chrám v Sille - chrám Dori - byl postaven právě zde. Později se stalo rodištěm diktátora Pak Čong-huie a není náhodou, že jeho vláda vybrala Kumi jako místo velkého průmyslového rozvoje. V jeho rodném domě se dnes nachází muzeum.\n\nMěsto se díky investicím od vlády rozrostlo z malého městečka na velké průmyslové město. Nahrává mu také dopravní dostupnost a poloha v industrializovaném regionu Jongnam.\n\n\n\n\n"}
{"id": "908654", "url": "https://cs.wikipedia.org/wiki?curid=908654", "title": "Jan Šráček", "text": "Jan Šráček\n\nJan Šráček (* 6. srpna 1967) je bývalý český fotbalista, brankář.\n\nV československé lize hrál za TJ Vítkovice. Nastoupil v 1 utkání. Ve druhé lize hrál ze Fotbal Třinec. Dále hrál i za Bohumín.\n\n"}
{"id": "908657", "url": "https://cs.wikipedia.org/wiki?curid=908657", "title": "Tomáš Hamřík", "text": "Tomáš Hamřík\n\nTomáš Hamřík (* 23. září 1966, Brno) je bývalý československý fotbalista, mládežnický reprezentant, hrající na pozici obránce.\n\nV československé a české lize hrál za FC Boby Brno, nastoupil ve 28 utkáních. Dalších 16 startů zaznamenal v řecké lize v sezoně 1992/93.\n\nSvoje poslední prvoligové utkání odehrál 12. března 1995, jako střídající hráč byl u výhry Boby Brno nad Plzní 2:0 (utkání přihlíželo 23 153 diváků). Od 6. dubna 1995 do 16. července 2003 byl kmenovým hráčem FC LeRK Brno (později SK LeRK Prostějov), od 16. července 2003 je hráčem SK ŽS Křenovice. Aktivně hraje i v sezoně 2013/14, už však pouze za křenovické C-mužstvo (\"Stará garda\"), které hraje nejnižší okresní soutěž na Vyškovsku.\n\n"}
{"id": "908662", "url": "https://cs.wikipedia.org/wiki?curid=908662", "title": "Sociologie výchovy", "text": "Sociologie výchovy\n\nExistují různá vymezení sociologie edukace neboli sociologie výchovy. Její součástí je i sociologie vzdělávání.\n\nPrůcha (2000) uvádí následující:\n\n„\"Sociologie výchovy je disciplína sociologie, která se zabývá sociálními aspekty výchovy ve společnosti a její úlohou v procesech společenské reprodukce. Pojednává o místě a funkci výchovy ve společnosti, v dané kultuře, o vztazích mezi výchovou a sociální strukturou a sociální mobilitou; o vztazích objektů a subjektů výchovy (rodičů a dětí, učitelů a žáků aj.); o struktuře a funkci výchovných institucí, o podmínkách a sociálních důsledcích jejich činnosti. \"\n\n\"Sociologie vzdělávání se zabývá sociálními aspekty vzdělávání a učení; je součástí sociologie výchovy.“\" Jak uvádí Průcha (2000), definice se mezi sebou odlišují, jelikož každá z nich přináší dílčí pohled na předmět sociologie výchovy. Pokud tyto definice ale spojíme, získáme ucelený přehled a představu o předmětu sociologie výchovy. Sociologie výchovy patří mezi speciální disciplínu sociologie. Pedagogové ji považují za interdisciplinární oblast, která hraničí mezi oborem pedagogiky a sociologie.\n\nTuto disciplínu vhodně popisují hlavní témata a problémy, které jsou předmětem jejích současných teorií a výzkumů. Otázka rovnosti vzdělávacích příležitostí je jedním z nejčastějších témat sociologie výchovy. S touto problematikou souvisí i teorie a výzkum, která se zabývá se jazykovou a sociální podmíněností vzdělání. Dalším aktuálním problémem je otázka vzdělanostní mobility, od které se odvíjí i otázka zabývající se postoji k vzdělávání v návaznosti na sociální rozdíly. Při řešení těchto otázek se přihlíží k problematickým vztahům rodiny, školy a komunity. Hodně pozornosti je věnováno také otázce angažovanosti rodičů a míře, se kterou se rodiče podílí na spolupráci se školou.\n\nJak uvádí Galla (1986): „\"výchovná činnost byla vždy zároveň i činností více či méně sociální a bez sociálních a filozofických aspektů se neobešla“\" (s. 59)\".\" Doplňuje jej Rabušicová (1991) a upozorňuje na to, že výchova se začala institucionalizovat až na počátku 20. století, pedagogika jako vědní disciplína je disciplínou mladou, což platí i pro sociologii výchovy. Jmenuje také hlavní představitele sociologie výchovy.\n\nZa zakladatele sociologie výchovy je považován Émile Durkheim, který poukazoval na nutnost a potřebu sociologického přístupu ke studiu výchovy. Především se věnoval otázce vztahů mezi společností a jejími institucemi. Konstatoval rozdílné formy výchovy v návaznosti na dané období a jeho hodnoty. To dokresluje na příkladu mravních hodnot, které jsou základem výchovné instituce, skrze kterou jedinec tyto mravní hodnoty přejímá. Max Weber porovnával různá časová období a zabýval se hlavními cíli výchovy. Poukazoval také na rozdíly mezi starším typem výchovy, rozvíjející člověka kultivovaného a uvědomělého, a specializovaným typem výchovy industriální společnosti.\n\nJedním z předchůdců české sociologie výchovy je Gustav Adolf Lindner, první profesor pedagogiky na pražské univerzitě. Při pohledu na výchovu a pedagogiky uplatňoval sociologické aspekty. Dalším významným předchůdcem je Inocenc Arnošt Bláha. Jeho publikace \"Sociologie dětství\" přispěla k rozvoji sociologie výchovy. Mezi další české představitele patří Emanuel Chalupný a Karel Galla.\n\nSociologie výchovy je multiparadigmatická věda. Sociologové vycházejí z určité teoretické pozice a přiklánějí se k určitému paradigmatu ovlivňující je při jejich činnosti. Např. některé fakta zvýrazňují více, jiné opomíjí. Rabušicová (1991) jmenuje tři hlavní metodologické orientace – přístup funkcionalistický, konfliktní a interakcionistický. Funkcionalisté vnímají společnost jako živý organismus, jehož každá část plní určitou funkci a tak přispívá k přežití organismu. Pokud se tento příklad přenese na společnost: škola je takovou součástí organismu a aktivně se podílí na chodu celé společnosti. Představitel funkcionalismu Talcott Parsons pohlížel na společnost jako na síť vzájemně propojených vztahů. Každá část přispívá k udržování systému jako celku. Funkcionalisté pokládají důraz na konsensus a stabilitu společnosti, oproti tomu představitele konfliktního přístupu se domnívají, že sociální svět je v neustálém konfliktu. Vše vysvětlují principem konfliktem mezi soupeřícími skupinami. Funkcionalisté i sociologové konfliktu pozorují společnost na makroúrovni. Interakcionisté věnují pozornost každodenním interakcím, skrze které chápou společnost jako celek.\n\n"}
{"id": "908663", "url": "https://cs.wikipedia.org/wiki?curid=908663", "title": "Sárvár", "text": "Sárvár\n\nSárvár je město v maďarské župě Vas. Je centrem okresu Sárvár.\nJe známé především jako lázeňské město, často navštěvované pro léčebné účinky svých termálních pramenů. S 5000 čtverečními metry vodní plochy je často vyhledáváno rodinami s dětmi, nebo pro léčebné kúry. Město má historické centrum s Nádasdyho hradem, známou botanickou zahradu s arboretem, nebo lanové centrum.\n\nSárvár byl centrem uherské reformace; roku 1534 byla ve městě založena evangelická škola, vedená Melanchtonovým žákem humanistou Jánosem Sylvesterem; roku 1541 byl v Sárváru vytištěn překlad Nového zákona do maďarštiny.\n\nV roce 2011 zde žilo 14 717 obyvatel.\n"}
{"id": "908667", "url": "https://cs.wikipedia.org/wiki?curid=908667", "title": "Anna Cydrichová", "text": "Anna Cydrichová\n\nAnna Cydrichová (19. července 1903 Rouchovany – 15. září 1994 Rouchovany) byla česká spisovatelka.\n\nAnna Cydrichová psala básničky, pohádky, přispívala např. do zahraničního Dětského koutku, který podporoval výuku češtiny ve školách v Chorvatsku.\n\nTato autobiografická kniha je vzpomínkou autorky na její dětství v Rouchovanech. Vyprávění je zpestřováno příběhy ze života vesničanů. Dílo obsahem připomíná sérii knih o \"Gabře a Málince\" od Amálie Kutinové (* 1898), protože obě spisovatelky se narodily v Rouchovanech před 1. sv. válkou.\nKniha Zuzka je určena i dospělým čtenářům. Je zde vylíčen těžký život na vsi i s negativními stránkami, které takové sousedské soužití přináší, jako např. závist. V knížce se dozvíte o rouchovanské madoně, proč na věži nebyly umístěny čtvrté hodiny, o pašeráckém kameni, o návštěvě příbuzných z Ameriky, o ruském zajatci z 1. sv. války nebo o vzniku republiky.\n\n\"Princezna Kukuřička\" je dětská hra o čtyřech obrazech\nDěj se odehrává před školní zahradou, na které děti pěstují kukuřici, aby zjistili, který druh dá nejvyšší výnosy.\nAle nejdříve se musí vypořádat s krtky, kteří jim ničí jejich políčka.\nVe hře učinkují děti, včelky:\na také krtci a hraboši:\nNakonec všechno dobře dopadne a zvítězí Jeník s odrůdou \"Kočovská raná\".\n\nBáseň nazvanou Žaluji Tatíčkovi napsala půl roku před vraždou Jana Masaryka\n"}
{"id": "908669", "url": "https://cs.wikipedia.org/wiki?curid=908669", "title": "Stanislav Staněk", "text": "Stanislav Staněk\n\nStanislav Staněk (12. srpna 1927 Rozkoš – 28. září 2011 Plzeň ) byl český akademický malíř.\n\nBěhem 2. světové války se vyučil litografem. V letech 1945 – 1950 studoval na pražské Akademii v ateliéru prof. Vlastimila Rady. Věnoval se figurální tematice, krajinomalbě, kresbě, grafice a malbě portrétů. Jeho díla zaujala v USA a Kanadě. Zúčastnil se též soutěže na nové československé bankovky, kde získal ocenění. Vytvořil i architektonické realizace, např. skleněnou vitráž v Divadle J.K.Tyla v Plzni.\n\n"}
{"id": "908671", "url": "https://cs.wikipedia.org/wiki?curid=908671", "title": "Kostel svatého Jiljí (Nymburk)", "text": "Kostel svatého Jiljí (Nymburk)\n\nKostel svatého Jiljí se nachází v historické části města Nymburk na Kostelním náměstí. O vzniku kostela nejsou dochované prameny, ale předpokládá se, že byl založen ve 13. století, ve stejné době jako samotné město. Kostel, trojlodní bazilika s dlouhým chórem a věží v průčelí (druhá věž se dochovala jen do výšky římsy hlavní lodi), je ukázkou gotické cihlové architektury, jen na některé stavební články byl použit pískovec. Jeho štíhlá věž se vypíná do výšky 66 metrů a tvoří spolu s hradbami typickou kulisu města. Děkanský kostel byl zasvěcen sv. Mikuláši, teprve během třicetileté války byl zasvěcen sv. Jiljí. Kostel je chráněn jako kulturní památka České republiky.\n\nDobu založení kostela je obtížné určit, jelikož se nedochovaly žádné historické prameny, kde by byl vznik kostela zmíněn. Historici ale dle slohového rozboru usuzují, že bylo založení kostela spjato se vznikem města. Nejstarším dokumentem z historie města je listina Přemysla Otakara II. o založení nymburského dominikánského kláštera z konce 13. století. Vznik kláštera žebravého řádu předpokládá jak založení města tak i městské fary s kostelem, tehdy sv. Mikuláše. Proto se lze domnívat, že kostel byl založen za vlády Přemysla Otakara II. a budován za vlády jeho syna Václava II.. Tehdy ojedinělou techniku režného zdiva zřejmě přinesli dolnorýnští vlámští lokátoři, kteří byli pověřeni Přemyslem Otakarem II. město založit.\n\nKostel byl stavěn postupně, tudíž se skládá z několika stylově odlišných částí. Nejstarší je raně gotický presbytář s pětibokým závěrem z druhé poloviny třináctého století. Do presbytáře se dříve jako hlavním vchodem vcházelo jižním portálem s bohatě profilovaným gotickým lomeným obloukem. Současně s presbytářem byla postavena severní sakristie i severní kaple Panny Marie Vídeňské. V roce 1343 kostel vyhořel a když byl následně obnovován, přistavělo se k němu bazilikální trojlodí. Současně s trojlodím byla zřejmě postavena i severní cihlová věž, zvaná „červená“ nebo „stará“. Přístavba v závěrečné fázi probíhala pod patronací arcibiskupa Jana Očka z Vlašimi. Kostel byl na přelomu 14. a 15. století nymburskými měšťany dobře zajišťován, mohl se těšit z četných příspěvků měšťanů. Za vlády Karla IV. byla pravděpodobně přistavěna jižní věž, známá jako „bílá“, vystavěná z pískovcových kvádrů a obdélníková kaple sv. Doroty na jižní straně presbytáře. Nejmladšími částmi kostela jsou severní a jižní předsíň, přistavěné kolem roku 1500 k bočním vchodům do postranních lodí.\nUdálosti třicetileté války značně ovlivnily vývoj kostela i celého města. Město bylo ve třicátých letech 17. století dvakrát dobyto saskými vojsky, která město spolu s kostelem velmi poničila. Smutnou událost z té doby připomíná pamětní deska u severního vchodu kostela, když 16. srpna 1634 po dobytí města tímto vchodem vnikli do kostela Sasové a všechny zde ukryté obyvatele města povraždili (podle dobových pamětí přes 200 lidí, včetně žen a dětí). Severní portál je proto na památku krvavého masakru navěky uzavřen. Po třicetileté válce stavitel D. Augustin zaklenul presbytář barokní klenbou a celou stavbu upravil. Věže kostela byly v roce 1985 znovu zastřešeny barokními helmicemi. V roce 1693 byly, za finanční podpory Leopolda I., dokončeny opravy po požáru z roku 1686. V blízkosti kostela byla roku 1742 postavena socha sv. Jana Nepomuckého. Kolem chrámu se také rozkládal městský hřbitov, na kterém se pohřbívalo do roku 1787 a zcela zrušen byl až roku 1821. Červená věž byla během staletí několikrát zasažena bleskem, následně vyhořela a její stavba popraskala. Musela být podepřena mohutným pilířem, ve kterém byla vytvořena klenutá brána pro průchod a v roce 1846 byla cihlová věž ubourána na úroveň římsy kostela, pilíř zatím zůstal.\n\nV druhé polovině 19. století vytvořil profesor Bernhard Grueber návrh na regotizaci kostela, ale zrealizována byla pouze část jeho návrhu stavitelem Matějem Červeným v letech 1862 až 1866. Přestavby se účastnil i architekt Josef Mocker. Bílá – jižní věž dostala štíhlou jehlancovitou střechu a ochoz s novogotickou balustrádou a barokní klenba v presbytáři byla skryta a nahrazena nižší pseudogotickou. V letech 1913–1918 vedl další rekonstrukci architekt Kamil Hilbert. Odstranil pseudogotické úpravy a zrestauroval kostel do původní gotické podoby – nově zaklenul presbytář, odstranil opěrný pilíř, otevřel zazděná okna, rekonstruoval či nově vytvořil kružby oken a upravil portály. Až po mnoha letech po rekonstrukci architekta K. Hilberta se kostel dočkal dalších stavebních prací – restaurace freskového oltáře v jižní lodi, přeložení poškozené prejzové střechy a nahrazení břidlicové krytiny na věži měděným plechem. V roce 1915 na rekonstrukci pracoval také akademický malíř František Fišer z Prahy. V roce 1985 došlo k opravě elektrických rozvodů, čehož se ujali sami farníci a následně byl kostel vymalován. V devadesátých letech 20. století prošla věž za přispění státu a města generální opravou. V roce 2003 se vyměnila prošlapaná dlažba v severní i jižní lodi.\n\n\nPresbytář má dvě pole a pětiboký závěr. Díky opěrákům to lze poznat i zvnějšku kostela. Opěráků je deset a až na nejzápadnější dvojici jsou z tesaných pískovcových kvádrů, jen u zdi jsou z cihel, zakončených sedlovou stříškou. Cihlovou zeď presbytáře prosvětluje devět oken. V podélných stěnách se nachází tři okna s lomeným obloukem a jedna rozeta, které upravoval architekt Kamil Hilbert. Z barokní zázdivky znovu otevřel také hrotitá dvojdílná okna v závěru kostela, obnovil původní ostění s dvojitým výžlabkem, děleným prutem hruškového profilu. Kružby jsou složeny z trojlistů a čtyřlistů, z pěti a šesticípé hvězdy a z růží. Pod střechou podél presbyteria běží hlavní římsa a profilovaný sokl s jednoduchým výžlabkem.\n\nKamil Hilbert zbudoval také novou křížovou klenbu jak v obou klenebních polích tak v závěru kostela. Široká křížová žebra navazují na zbytky původních výběhů, jsou podchycena původními konzolami, nesenými svazkem tří přípor. Hlavice přípor jsou tvořeny plastickým ornamentem rostlinných motivů. Vítězný oblouk (oblouk rozdělující loď a chór kostela) je tvořen širokým hranolovým pásem, který sbíhá až k zemi bez přerušení. Do něj je vestavěn užší pás hruškového profilu, ten je nesen příporami s hlavicí stejného charakteru jako v presbyteriu. Svorníky klenby jsou zdobeny symboly Adama a Evy, hudby a uprostřed se nachází znak města s letopočtem rekonstrukce klenby 1914. Klenba presbyteria je opatřena freskami od Artuše Scheinera, zvanými České nebe z roku 1915. V klenbě závěru presbytáře jsou vyobrazeny znamení čtyř evangelistů. A v klenebním poli, sousedícím s bazilikální lodí kostela, jsou fresky s cherubíny hrajícími na hudební nástroje.\nK presbytáři na severní straně přísluší bývalá sakristie a kaple Panny Marie Vídeňské. Zvenku jsou spojeny, neodděluje je opěrák. Do kaple je světlo přivedeno lomeným oknem s jednoduchou kružbou, do sakristie dvěma okny – oknem s lomeným obloukem a kruhovým okénkem. Stará sakristie má dvě pole křížové klenby, které nově zbudoval architekt Kamil Hilbert.\n\nNa jižní straně presbyteria se nachází nynější sakristie. Je osvětlena dvěma okny s šikmým ostěním a neogotickými kružbami. Sakristie je zaklenuta dvěma poli křížové klenby. Žebra mají klínový profil a jsou podchyceny baldachýnovými konzolami. V nové sakristii se nachází zbytky dvou fresek a neporušený na zdi napsaný nápis.\n\nSe sakristií na jižní straně sousedí předsíň, která byla přistavěna na počátku 16. století. Předsíň s jednoduchým pozdněgotickým portálem (ve 20. století rekonstruovaným), který je ukončený kyticí, má po stranách dvě masky od sochaře Stanislava Suchardy. Jižní předsíň měla hvězdovou klenbu, stejnou jako pod bílou věží, která byla ale architektem Kamilem Hilbertem sejmuta. Jedna z nejkrásnějších částí stavby je původní jižní portál presbytáře, jehož mohutný lomený oblouk se otvírá kolmo a hluboko do zdi. Ostění portálu je bohatě členěno pruty válcového, hruškového a hranolového profilu s oblouky. Oblouk je z vnější strany dekorován plastickým pásem polovypouklých vinných listů. V trojúhelníkovém štítu nad portálem se nachází socha Přemysla Otakara II. od Stanislava Suchardy. Z jeho dílny také pochází znaky království českého a města Nymburk, nacházejí se po stranách jižní předsíně.\n\nDalší částí kostela je bazilikální trojlodí. Tvořily ho přímo osvětlená hlavní loď a dvě boční lodě, na jejichž západních polích jsou umístěny věže kostela. Hlavní loď dosahuje stejné výšky jako presbyterium a podpírá ji deset cihlových opěráků, zakončených pultovou stříškou. Světlo do hlavní lodi proniká devíti okny, jedno z nich prolamuje průčelní stěnu. Ostatních osm oken je umístěno v horní třetině postranních zdí lodi. Zvenku mají tyto okna průběžnou podokenní římsu, pod kterou teprve začíná pultová střecha bočních lodí.\n\nŽebra ve všech čtyřech polích nesou křížovou klenbu. Na svornících, kromě třetího svorníku, místo kterého je ponechán v klenbě kruhový otvor, jsou heraldické plastické znaky a rostlinné motivy. Klenba lodi je zdobena jen úzkým pruhem s rostlinnými motivy. Nad předsíní a původní kruchtou je páté klenební pole s barokní klenbou. Dnes je kůr rozšířen ještě o jedno další pole hlavní lodě a v jeho průčelí je freska pravděpodobně ze 17. století. Na kůru jsou umístěny varhany z dílny Josefa Tučka z Kutné Hory.\nBoční lodě jsou otevřené do hlavní lodě arkádami. Na severní straně se k hlavní lodi připojuje boční loď se třemi okny a dvěma opěráky. Křížová klenba má čtyři pole, páté pole je od ostatních odděleno pásem a dříve neslo severní věž. K severní lodi byla přistavěna čtvercová předsíň s křížovou klenbou, která byla v 17. století upravena na kapli. Jižní loď je dispozicí i členěním obdobná té severní, ale liší se pátým klenebním polem nad kaplí pod bílou věží, která má hvězdovou klenbu s konzolami s figurální výzdobou. K jižní lodi náleží čtvercová předsíň z 15. století s pozdněgotickým portálem s přetnutým prutem v ostění rámovaném oslím hřbetem. Je zastřešena stanovou střechou ve tvaru osmistranného jehlanu.\n\nSeverní cihlová věž, nazývaná červená, se dochovala jen do úrovně kostelní římsy. Za architekta Kamila Hilberta byla do prvního patra severní věže přenesena klenba z jižní předsíně presbyteria.\n\nJižní bílá věž má čtyři patra oddělené kamennými římsami. Věž je opatřena o dva jižní opěráky, které vybíhají ve fiály zakončené gotickou růží. Fiály jsou také na nároží druhého a třetího patra věže. V přízemí se nachází jedno úzké dvojdílné okno, v prvním i druhém patře tři okna a ve třetím patře se nacházejí čtyři velká okna s lomeným obloukem. Na třetí patro přibyl v druhé polovině 20. století hranol čtvrtého patra se světnicí pro hlásného a čtyřmi hodinovými ciferníky. Kolem čtvrtého parta probíhá ochoz s kamennou balustrádou. Na věži se dochoval pouze jediný chrlič, čtyři rohové jsou nové. Původní je také pás trojlistů pod balustrádou a pod ním pět erbů.\n\nMezi věží a opěrákem průčelí je přistavěno původní schodiště s pěti gotickými okénky, je ukončeno nad prvním patrem osmihranným kamenným jehlanem. Vstup na schodiště byl původně z kaple pod věží gotickým portálem s tympanonem na nadpraží se znakem města Nymburk, který je dnes ale zazděn.\n\nNa západním průčelí hlavní lodě, mezi dvěma věžemi, je menší pseudogotický portál, který slouží jako hlavní vstup do kostela. Průčelí je ukončeno vysokým štítem, který má tvar rovnoramenného trojúhelníku a na jeho ramenech je vždy šest věžovitých výstupků. Štít se skládá z pásu lichých arkád, mezi kterými jsou umístěny niky.\n\nKostel se může pyšnit mnoha zajímavými a cennými památkami. Nejcennější památkou interiéru je kamenná plastika prvního patrona sv. Mikuláše pravděpodobně z huti Petra Parléře (14. století), možná je však ještě starší. Původně měla své místo na opěráku na jižní straně kostela, ale dnes je ukryta před nepřízní počasí uvnitř. Vybavení chrámu je většinou v barokním stylu. Hlavní oltář v průčelí chrámu pochází z roku 1704 a vytvořil jej kutnohorský řezbář F. M. Kotterbauer. Bohatě zdobený svatostánek vznikl v roce 1916 podle návrhu architekta Kamila Hilberta. Velký oltářní obraz od neznámého autora zobrazuje druhého patrona kostela – poustevníka sv. Jiljí. Sochařská výzdoba je převážně dílem Františka Adámka, který je také autorem kazatelny z roku 1770. Ostatní obrazy pocházejí z dílen barokních malířů Václava a Josefa Kramolínových (nymburských rodáků), Jana Montana, J. J. Heintsche, Ignáce Müllera a Josefa Hellicha.\n\n"}
{"id": "908672", "url": "https://cs.wikipedia.org/wiki?curid=908672", "title": "Veľké Kostoľany", "text": "Veľké Kostoľany\n\nVeľké Kostoľany jsou obec na Slovensku, v okrese Piešťany v Trnavském kraji.\n\nPrvní písemná zmínka o obci pochází z roku 1209. V obci je římskokatolický kostel sv. Víta z roku 1464 a dvě kapličky: Sedmibolestné Panny Marie z roku 1768 a Narození Panny Marie z roku 1832.\n\nV roce 2017 zde žilo 2 764 obyvatel.\n\n"}
{"id": "908674", "url": "https://cs.wikipedia.org/wiki?curid=908674", "title": "Hegyfalu", "text": "Hegyfalu\n\nHegyfalu je obec v maďarské župě Vas.\n\nRozkládá se na ploše 11,89 km² a roce 2011 zde žilo 773 obyvatel.\n\nNázev je složen ze slov \"hegy\" a \"falu\" a znamená \"horská vesnice\".\n"}
{"id": "908676", "url": "https://cs.wikipedia.org/wiki?curid=908676", "title": "Sparta Prague Open 2013", "text": "Sparta Prague Open 2013\n\nSparta Prague Open 2013 byl tenisový turnaj pořádaný jako součást ženského okruhu ITF organizovaného Mezinárodní tenisovou federací. Hrál se na venkovních antukových dvorcích TK Sparty Praha ve dnech 13. až 19. května 2013 a to v českém hlavním městě jako 4. ročník turnaje.\n\nTurnaj s rozpočtem 100 000 dolarů patřil do okruhu ITF. Nejvýše nasazenou hráčkou ve dvouhře byla obhájkyně titulu Lucie Šafářová z České republiky, jež turnaj obhájila, když ve finále porazila Alexandru Cadantuovou 3–6, 6–1, 6–1. \n\nHráčky, které obdržely divokou kartu do hlavní soutěže:\n\nHráčky, které si zajistily účast v hlavní soutěži z kvalifikace:\n\nNásledující páry obdržely divokou kartu do hlavní soutěže:\n\n\n"}
{"id": "908677", "url": "https://cs.wikipedia.org/wiki?curid=908677", "title": "Arktická rada", "text": "Arktická rada\n\nArktická rada je mezivládní organizace zaměřená na problematiku Arktidy včetně možné těžby přírodních zdrojů, využitelnosti pro dopravu a problematiky arktických domorodých obyvatel. Jejími členskými státy se mohou stát pouze ty státy, jejichž území do Arktidy zasahuje, a všechny tyto státy, totiž Dánsko (zastupující i Grónsko a Faerské ostrovy), Finsko, Island, Kanada, Norsko, Ruská federace, Švédsko a Spojené státy americké, jimi také jsou. Kromě toho je stálými účastníky také šest organizací zastupujících různé skupiny původních obyvatel.\n\nArktická rada byla založena v roce 1996 a v jejím předsednictví se státy střídají po dvou letech. V květnu 2015 převzaly USA předsednictví v této mezivládní organizaci. V době od května 2017 do května 2019 předsedá Arktické radě Finsko.\n\nStálými pozorovateli byly ke květnu 2013 Čínská lidová republika, Francie, Indie, Itálie, Japonsko, Jižní Korea, Německo, Nizozemsko, Polsko, Singapur, Spojené království a Španělsko.\n\nPovaha rady se mění od především vědecké spolupráce směrem k otázkám hospodářským případně i vojenským. Globální oteplování totiž mění oblast Arktidy táním a usnadňuje tak nejen možnosti dopravního využití Severní i Severozápadní cesty, ale také možnosti těžby přírodních surovin. Odtud pramení i zvýšený zájem neseverských států se oficiálně na debatách o budoucnosti Arktidy podílet formou přítomnosti na zasedáních Arktické rady.\n"}
{"id": "908684", "url": "https://cs.wikipedia.org/wiki?curid=908684", "title": "Dubovany", "text": "Dubovany\n\nDubovany jsou obec na Slovensku, v okrese Piešťany v Trnavském kraji, asi 9 km jihozápadně od města Piešťany. Dubovany vznikly sloučením vesnic \"Horní Dubovany\" a \"Dolní Dubovany\" v roce 1943. Žije zde  obyvatel.\n\nV Zoborské listině z roku 1113 se uvádí \"villa Lucinci,\" předchůdce dnešních Dubovan. Horní Dubovany se poprvé zmiňují v roce 1278 pod názvem \"Losonc\", Dolní Dubovany roku 1532 pod názvem \"Kys Dwbowenka.\"\n\nV obci se nachází barokní římskokatolický kostel svatého Michaela archanděla z roku 1778. \n\n"}
{"id": "908685", "url": "https://cs.wikipedia.org/wiki?curid=908685", "title": "Kanton Sainte-Marie-1 Nord", "text": "Kanton Sainte-Marie-1 Nord\n\nKanton Sainte-Marie-1 Nord ( ) byl francouzský kanton v departementu Martinik v regionu Martinik. Tvořila ho část obce Sainte-Marie. Zrušen byl v roce 2015.\n"}
{"id": "908686", "url": "https://cs.wikipedia.org/wiki?curid=908686", "title": "Kanton Sainte-Marie-2 Sud", "text": "Kanton Sainte-Marie-2 Sud\n\nKanton Sainte-Marie-2 Sud ( ) byl francouzský kanton v departementu Martinik v regionu Martinik. Tvořila ho část obce Sainte-Marie. Zrušen byl v roce 2015.\n"}
{"id": "908690", "url": "https://cs.wikipedia.org/wiki?curid=908690", "title": "Kanton Le Lamentin-1 Sud-Bourg", "text": "Kanton Le Lamentin-1 Sud-Bourg\n\nKanton Le Lamentin-1 Sud-Bourg ( ) byl francouzský kanton v departementu Martinik v regionu Martinik. Tvořila ho část obce Le Lamentin. Zrušen byl v roce 2015.\n"}
{"id": "908691", "url": "https://cs.wikipedia.org/wiki?curid=908691", "title": "Kanton Le Lamentin-2 Nord", "text": "Kanton Le Lamentin-2 Nord\n\nKanton Le Lamentin-2 Nord ( ) byl francouzský kanton v departementu Martinik v regionu Martinik. Tvořila ho část obce Le Lamentin. Zrušen byl v roce 2015.\n"}
{"id": "908693", "url": "https://cs.wikipedia.org/wiki?curid=908693", "title": "Kanton Le Lamentin-3 Est", "text": "Kanton Le Lamentin-3 Est\n\nKanton Le Lamentin-3 Est ( ) byl francouzský kanton v departementu Martinik v regionu Martinik. Tvořila ho část obce Le Lamentin. Zrušen byl v roce 2015.\n"}
{"id": "908694", "url": "https://cs.wikipedia.org/wiki?curid=908694", "title": "Schoolboy Q", "text": "Schoolboy Q\n\nQuincy Matthew Hanley (narozený 26. října 1986 Wiesbaden) spíše známý pod pseudonymem Schoolboy Q (často stylizováno ScHoolboy Q) je americký rapper ze South Central Los Angeles, Kalifornie. Upsaný Top Dawg Entertainment and Interscope Records, Hanley je členem hip hopové skupiny Black Hippy, společně s rappery Ab-Soul, Jay Rock a Kendrick Lamar.\n\nPo dvou mixtapech vydal 11. ledna 2011 své první nezávislé album \"Setbacks\". A po roce vydává své druhé album \"Habits & Contradictions\". Jeho první studiové album s názvem \"Oxymoron\" vyšlo v roce 2014.\n\nQuincy Matthew Hanley se narodil 26. října 1986 na vojenské základně ve Wiesbaden v Německu. Jeho rodiče se rozvedli ještě předtím než se narodil a jeho matka mu dala příjmení, které nepatří ani jednomu z rodičů a náhodně jej vybrala. Jeho otec zůstal v armádě, zatímco jeho matka z armády odešla a na pár let se přestěhovala s Hanleyem do Texasu, později se přesunuli do Kalifornice. Vyrůstal v Los Angeles v Kalifornii na 51st Street sousedící s ulicemi Figueroa a Hoover Street. Navštěvoval John Muir Middle School. Quincy tvrdí, že od svých 6 až do 21 hrál americký fotbal. Hrál jako \"receiver\", \"cornerback\" a \"tailback\".\n\nVyrůstání v Hoover Street ho hodně ovlivnilo a již v brzkém věku se stal členem pouličního gangu, který se jmenoval 52 Hoover Gangster Crips. \"Byl jsem členem gangu už ve svých 12 letech. Byl jsem Hoover Crip. Mí kámoši byli členy, tak jsem chtěl být taky. Nedokážu to moc popsat. Nikdy jsem se nedostal do potyčky s ostatními gangy nebo něco takového. Prostě jsem jenom následoval našeho leadera.\" Ještě předtím než našel zalíbení v hudbě byl Hanley drogovým dealerem, který prodával Oxycontin a na krátkou chvíli také i crack a nebo mariuhanu. V roce 2007 byl zatčen a Hanley se k tomu nechtěl vyjadřovat, proto byl důvod jeho zatčení dlouhou dobu neznámý. Byl odsouzen k 6 měsícům, polovinu trestu si ale odseděl ve formě domácího vězení. Na internetové stránce reddit se později přiznal, že ho zatkli za vykrádání domu, do detailů však nezašel. \n\n"}
{"id": "908695", "url": "https://cs.wikipedia.org/wiki?curid=908695", "title": "Papagajka", "text": "Papagajka\n\nPapagajka je budova v Sarajevu, hlavním městě Bosny a Hercegoviny. Jedná se o atypickou budovu, vybudovanou na konci existence socialistické Jugoslávie. Svůj lidový název dostala pětipatrová budova na břehu Miljacky především díky své pestrobarevnosti, připomínající papouška a brutalistický vzhled v porovnání s okolní zástavbou (tvořenou především nižšími, orientálními domy). \n\nNávrh stavby byl vypracován podle projektu architekta Mladena Goraždena z roku 1982.\n"}
{"id": "908697", "url": "https://cs.wikipedia.org/wiki?curid=908697", "title": "Ab-Soul", "text": "Ab-Soul\n\nHerbert Anthony Stevens IV (narozen 23. února 1987, USA), známý jako Ab-Soul, je americký rapper. Vydává pod nezávislým kalifornským labelem Top Dawg Entertainment. Také je členem hip hopového seskupení Black Hippy společně s rappery Jay Rock, Kendrick Lamar a Schoolboy Q. Do povědomí se dostal nezávislými alby \"Longterm Mentality\" (2011), \"Control System\" (2012) a \"These Days...\" (2014).\n\nNarodil se ve městě Los Angeles, stát Kalifornie, USA v roce 1987. Brzy po narození se s ním jeho matka přestěhovala do Německa, kde sloužil jeho otec na vojenské základně. V Německu žil čtyři roky. Poté se jeho rodiče rozešli a matka ho vzala zpět do Kalifornie v USA. Bydleli v domě matčiných rodičů na předměstí Carson. Když mu bylo deset let onemocněl druhem toxické epidermální nekrolýzy známé jako Stevens–Johnson syndrom. Tata nemoc mu způsobila zčernání rtů a přecitlivělost očí na světlo.\n\nRapovat zkoušel od dvanácti let. Ale plně se mu začal věnovat až po vystudování střední školy.\n\nV roce 2005 podepsal smlouvu s nezávislou nahrávací společností StreetBeat Entertainment. Ale již v roce 2006 potkal Terrence \"Punch\" Hendersona, šéfa carsonského nezávislého labelu Top Dawg Entertainment (TDE). V té době byl členem nezávislé skupiny Area 51.\n\nRoku 2007 vypršela smlouva se StreetBeat Entertainment a Stevens se upsal pod Top Dawg Entertainment. V prosinci 2008 zveřejnil na internetu svůj první videoklip, a to k písni \"A Day in the Life\". V lednu 2009 vydal svou první mixtape \"Longterm\". V roce 2009 se také zformovala skupina Black Hippy, kterou kromě něj tvoří další tři rappeři z TDE - Jay Rock, Schoolboy Q a K-Dot (dnes známý jako Kendrick Lamar). V červnu 2010 vydal svůj druhý mixtape \"Longterm 2: Lifestyles of the Broke and Almost Famous\".\n\nOd února 2011 pracoval na svém debutovém nezávislém albu s názvem \"Longterm Mentality\", k jeho propagaci vydal písně \"Hell Yeah\" (ft. Schoolboy Q) a \"Moscato\" (ft. Kendrick Lamar). Téhož roku se účastnil turné \"Road to Paid Dues\", kterou vedl rapper Murs. Album bylo vydáno v dubnu 2011, exkluzivně na iTunes. Umístilo se na 73. pozici žánrového amerického žebříčku Top R&B/Hip-Hop Albums.\n\nV lednu 2012 vydal píseň \"Black Lip Bastard\" a oznámil, že začal nahrávat své druhé album. V únoru byl pozván do rádiové show #SwayInTheMorning. Od dubna 2012 byl na měsíčním turném #TheGroovyTour, které vedl Schoolboy Q. V dubnu také vydal další píseň \"Terrorist Threats\" (ft. Jhené Aiko a Danny Brown). Později vydal píseň \"SOPA\", ve které kritizoval zákon Stop Online Piracy Act, který prosadil politik Lamar S. Smith zákon umožnil americké vládě monitorovat internet. V květnu vydal videoklip k písni \"Empathy\"; ta obsahuje vokály od jeho dlouholeté expřítelkyně Alori Joh, která v únoru 2012 spáchala sebevraždu. Tato událost velmi ovlivnila nahrávání alba \"Control System\", které je celé věnováno památce Alori Joh. Album bylo vydáno znovu exkluzivně na iTunes, a to dne 11. května 2012. Umístilo se na 91. příčce žebříčku Billboard 200 a na 12. v Top R&B/Hip-Hop Albums.\n\nV říjnu 2012 hudební producent Christian \"JMSN\" Berishaj oznámil, že nahrává společné album s Ab-Soulem. Album se mělo jmenovat \"Unit 6\". V lednu 2013 byl vydán singl \"You're Gone\". K vydání alba však dosud nedošlo.\n\nV březnu 2013 se Ab-Soul dostal do výběru 2013 Freshman Class časopisu XXL. Po čtyřměsíční odmlce vydal píseň \"Christopher DRONEr\", která odkazovala na případ bývalého losangeleského policisty Christophera Dornera. Téhož dne oznámil, že začíná nahrávat své třetí album. Spekulovalo se, že album ponese název \" Black Lip Pastor\", ale to Ab-Soul popřel. Na 56. předávání cen Grammy byl nominován na album roku za spolupráci na albu \"The Heist\" (Macklemore a Ryan Lewis). V květnu 2014 oznámil, že album ponese název \"These Days...\". K propagaci alba byly vydány písně \"World Runners\" (ft. Lupe Fiasco & Nikki Jean), \"Closure\", \"Stigmata\" a \"These Days\". Album bylo vydáno 24. června 2014. Debutovalo na 11. příčce žebříčku Billboard 200 s 21 800 prodanými kusy v první týden prodeje v USA.\n\nOd roku 2015 pracoval na svém dalším albu, které dostalo v červenci 2015 název \"DWTW\". Ab-Soul již během druhé poloviny roku 2015 na sociálních sítích uváděl, že album je téměř hotové a připravené k vydání. Přesto první dva singly byly vydány až v září a říjnu 2016, šlo o písně \"Huey Knew\" (ft. Da$H) a \"Braille\" (ft. Bas). Ani jeden v hitparádách nezabodoval. Album má být opět vydáno pouze u labelu Top Dawg Entertainment.\n\n\n"}
{"id": "908700", "url": "https://cs.wikipedia.org/wiki?curid=908700", "title": "SSSD", "text": "SSSD\n\nSSSD (z anglického System Security Services Daemon) je množinou programů pro Linuxové distribuce přístup k různým zdrojům identit a autentizačních serverů, které jsou zapouzdřeny do jedné aplikace, která mimo jiné také nabízí možnost data takto získaná ukládat v dočasné paměti (cache). SSSD bylo vytvořeno z několika hlavních důvodů, tím největším je, že stávající princip přihlašování uživatelů v prostředí Linux je velice komplikovaný z pohledu konfigurace všech nutných prostředků, tak aby vše správně pracovalo. Současné řešení využívá PAM a NSS. Ovšem v případě, že spravujeme více zdrojů identit, stává se pro administrátora konfigurace velice zdlouhavá náročná a nepřehledná, zatímco v SSSD stačí jen jednoduchý konfigurační soubor o několika řádcích a vše je vyřešeno.\n\nVelikou předností SSSD je možnost používat cache, což znamená, že služby jako LDAP, NIS nebo FreeIPA mohou být používány, i když počítač nebo notebook zrovna nejsou připojeny k Internetu. Další z výhod SSSD je fakt, že používá pouze jeden socket pro připojení ke všem zdrojů, kde za normálních okolností by bylo třeba jeden socket pro každý zdroj, což velmi zatěžuje síť. Posledním z výčtu výhod SSSD je pak služba InfoPipe, která nabízí možnost získat rozšířenou sadu informací o uživatelských účtech.\nSSSD je složeno ze 4 hlavních procesů\nSSSD používá pro komunikaci protokol D-Bus, které pracuje na principu zasílání zpráv. D-Bus můžeme rozdělit na 4 hlavní komponenty.\nAby mělo SSSD co nejlepší výkon, používá knihovnu pro neblokující operace tevent, která byla vyvinuta jako součást Samba projektu. Pro zajištění určitého stupně abstrakce, která by umožnila současné použití teventu a D-Bus, používá SSSD obal nad těmito knihovnami S-Bus.\n\nSSSD umožňuje práci s několika základními objekty, který každý z nich obsahuje určitou sadu atributů, objekty jsou:\n"}
{"id": "908702", "url": "https://cs.wikipedia.org/wiki?curid=908702", "title": "Interaktivita", "text": "Interaktivita\n\nNa pojem interaktivita [z angl. \"interactive\" – dialogický] lze narazit v oblasti digitálních technologií, kde znamená aktivitu uživatele se stroji nebo technologickým zařízením. Tato zařízení následně reagují na podněty, které jim uživatel dává. Mezi takové podněty můžeme zařadit například pohyb, dotek tlačítka nebo slovní příkazy. \n\nV sociologii však tento pojem může odkazovat na vztah s lidmi, a například v mediálních studiích jde o situaci, kdy je umožněna komunikace mezi příjemcem a podavatelem. \n\nNavzdory tomu, že je termín často používán, je díky tomu, že má v různých rovinách různé významy je složité určit přesnou definici. Problém definice spočívá hlavně v tom, že interaktivita nemusí být podmíněna jen technologicky, ale i autorsky. Australská profesorka Lelia Green například tvrdí, že interaktivita nepředpokládá jen schopnost komunikačního média být upravováno uživatelem, ale také technologii vyžadující ke svému efektivnímu fungování vklad ze strany uživatele.\nSheizaf Rafaeli a Fay Sudweeks ve své práci „Networked Interactivity\" tvrdí, že interaktivita je spíše vyjádřením toho, do jaké míry spolu vzájemně souvisí po sobě následující sdělení, a především toho, do jaké míry pozdější sdělení odpovídají provázanosti sdělení předchozích.\n\nJedním z kritiků ustálených definic interaktivity je Lev Manovich, ten rozhraní člověk-počítač považuje již ze své podstaty za interaktivní. V souvislosti s pojmem interaktivita mluví o tautologii a pro označení různých druhů interaktivních operací se přiklání k termínům jako salabilita, simulace, obrazové rozhraní, obrazový nástroj a interaktivita uživatelského menu.\n\nPodle americké profesorky Sally McMillan koncept lze na interaktivitu nahlížet jako na 4 vzájemně se prostupující úrovně užití:\n\n\nInteraktivní média jsou ta, která umožňují příjemci nejen bezprostředně reagovat na přijatou informaci, ale i vstupovat do jejich tvorby. \n\nMezi interaktivní pořady vysílaných v televizi patří například show Big Brother. Spojil v sobě televizní vysílání, internetové \naktuality a fóra poskytující zpětnou vazbu, telefonické hlasování a komunikaci prostřednictvím SMS. \nDo interaktivních pořadů vysílaných v České republice zařazujeme například zpravodajský pořad Hyde Park.\n\nJako interaktivní film je označováno audiovizuální dílo, do jehož průběhu mohou zasahovat diváci svým hlasováním. Nabízí možnost vstoupit a nějakým způsobem zasahovat a měnit dění odehrávající se na plátně či obrazovce.\n\nInteraktivní hudba je s doprovodem multimediálních programů (př. počítačové hry, interaktivní filmy, výukové programy, apod.) Hudba stejně jako zvukové efekty je k těmto produktům připojována po vzoru zvukového filmu pro umocnění uživatelova dojmu.\n\nInteraktivní umění je kromě technologického aparátu ve spojení s uměleckou praxí reflektuje problematiku hranic mezi tvůrcem díla a jeho publikem, stejně jako mezi jednotlivými uměleckými kategoriemi. Příkladem interaktivního umění je akční umění zahrnující performance či happening, s podmínkou jejich živého provedení. Stále platí, že i zde je zásadním a určujícím parametrem je přímá intervence, bez níž se nedá o interaktivitě mluvit.\n\n\n"}
{"id": "908707", "url": "https://cs.wikipedia.org/wiki?curid=908707", "title": "Seznam českých vítězů nadnárodních fotbalových klubových soutěží", "text": "Seznam českých vítězů nadnárodních fotbalových klubových soutěží\n\nSeznam českých vítězů nadnárodních fotbalových klubových soutěží uvádí soupis českých fotbalistů, kteří vyhráli některou z klubových fotbalových soutěží.\n\n\n\n\n\n\n"}
{"id": "908708", "url": "https://cs.wikipedia.org/wiki?curid=908708", "title": "Wim Crouwel", "text": "Wim Crouwel\n\nWillem Hendrik (Wim) Crouwel (21. listopadu 1928 Groningen – 19. září 2019) byl nizozemský grafický designér a typograf.\n\nCrouwel byl sice zastáncem tvořivých principů „švýcarské školy“, avšak její racionalismus nejednou hraničící s dogmatismem vyvažoval důrazem na estetiku a řešení autentických lidských potřeb. \n\nV roce 1963 založil grafické studio Total Design (v současnosti Total Identity). Roku 1981 spolupracovalo se studiem Dumbar při tvorbě vizuální identity holandské státní pošty (PTT).\n\n\n"}
{"id": "908711", "url": "https://cs.wikipedia.org/wiki?curid=908711", "title": "Allan Wells", "text": "Allan Wells\n\nAllan Wipper Wells (3. května 1952 Edinburgh) je bývalý britský atlet, sprinter a olympijský vítěz v běhu na 100 metrů z roku 1980.\n\nNejdříve se specializoval na trojskok a skok do dálky, později se orientoval na sprinty. Teprve v roce 1976 zaběhl 100 metrů pod 11 sekund. V roce 1978 vytvořil britský rekord na této trati časem 10,15, na 200 metrů zlepšil národní rekord na 20,61.\n\nNa olympiádě v Moskvě v roce 1980 startoval ve třech disciplinách, pokaždé postoupil do finále. V běhu na 100 metrů zlepšil britský rekord na 100 metrů na 10,11. Ve finále zvítězil časem 10,25, druhý Kubánec Leonard dosáhl přitom stejný čas. Druhou olympijskou medaili, tentokrát stříbrnou, vybojoval v běhu na 200 metrů.\n\nOlympijské zlato z Moskvy byl jeho největší úspěch. Při premiéře mistrovství světa v atletice v Helsinkách v roce 1983 skončil čtvrtý v běhu na 100 i 200 metrů. Následující rok na olympiádě v Los Angeles skončil v běhu na 100 metrů v semifinále, byl také členem štafety Velké Británie na 4 x 100 metrů, která ve finále doběhla sedmá.\n\n"}
{"id": "908713", "url": "https://cs.wikipedia.org/wiki?curid=908713", "title": "Elías Figueroa", "text": "Elías Figueroa\n\nElías Ricardo Figueroa Brander (* 25. říjen 1946, Valparaíso) je bývalý chilský fotbalista, obránce, jeden ze dvou Chilanů, které Pelé roku 2004 zařadil mezi 125 nejlepších žijících fotbalistů světa. Třikrát byl vyhlášen nejlepším fotbalistou Jižní Ameriky (1974, 1975, 1976). S chilskou reprezentací získal stříbrnou medaili na Mistrovství Jižní Ameriky roku 1979 a zúčastnil se tří světových šampionátů (1966, 1974, 1982). Celkem za národní tým odehrál 47 zápasů a vstřelil 2 branky. Dvojnásobný mistr Uruguaye (1967, 1968), Brazílie (1975, 1976), Chile (1978, 1983) i mistr severní Ameriky z roku 1982.\n\n"}
{"id": "908715", "url": "https://cs.wikipedia.org/wiki?curid=908715", "title": "Black Hippy", "text": "Black Hippy\n\nBlack Hippy je americká hip hopová skupina z Los Angeles založená v roce 2009. Skládá se z rapperů Ab-Soul, Jay Rock, Kendrick Lamar, a Schoolboy Q. Skupina i její členové jsou podepsaní u Top Dawg Entertainment a Interscope Records. Členové se pravidelně vzájemně zvou na své sólové projekty a to často bez připsání jako hostujícího umělce.\n"}
{"id": "908716", "url": "https://cs.wikipedia.org/wiki?curid=908716", "title": "Tereza Smitková", "text": "Tereza Smitková\n\nTereza Smitková (* 10. říjen 1994) je česká profesionální tenistka.\n\nRok začala na turnaji ITF ve Stuttgartu, kde bez ztráty setu dokráčela do semifinále, kde prohrála s kvalifikantkou Julií Kimmelmmanovou z Německa 4-6, 1-6. Pak odjela do Izraele, kde si zahrála kvalifikaci turnaje ITF. Kvalifikací prošla bez ztráty setu a ve 2. kole porazila světovou hráčku č.127 Michelle Larcher De Britovou 6-4, 6-3, ve čtvrtfinále podlehla kvalifikantce Iloně Kremenové z Běloruska 3-6, 6-1, 1-6.\n\nZ Izraele odletěla do Moskvy kde ve čtvrtfinále prohrála s Marynou Zanevskou z Ukrajiny 6-3, 6-7, 5-7. Z Ruska odletěla do Bath, tam v prvním kole porazila bývalou hráčku TOP 100 Polku Martu Domachowskou 7-5, 6-4, pak porazila třetí nasazenou Carin Witthoeftovou 6-4, 6-3 a postoupila do čtvrtfinále, ve kterém podlehla An-Sophii Mestachové 5-7, 6-1, 4-6. Pak odletěla do Estonska, kde se zúčastnila turnaje ITF v Tallinnu tam zvítězila v kvalifikaci, ale v prvním kole ji oplatila porážku Marta Domachowská 4-6, 6-7\n\nPoté se zúčastnila kvalifikace turnaje WTA v Katowicích, v kvalifikaci se postarala o překvapení když porazila osmou nasazenou a o 100 míst lépe postavenou Američanku Chiaru Schollovou 6-1, 7-5, potom podlehla mladé Slovence Anně Karolíně Schmiedlové 4-6, 2-6.\n\nPoté odletěla na turnaj v Uzbekistánu, kde podlehla v prvním kole s kvalifikantkou Polinou Vinogradovou z Ruska 0-6, 7-6, 4-6. Poté se zúčastnila turnaje v Trnavě, tam podlehla Kanaďance Gabriele Dabrowski 3-6, 0-6. Pak se v Praze na Divokou kartu zúčastnila turnaje Sparta Prague Open 2013 a zde v prvním kole smetla hráčku TOP 100, 66. hráčku světa Johannu Larssonovou 6-2, 6-4. Ve druhém kole podlehla Marii Sanchezové 6-4, 3-6, 4-6.\n\nNa dalším turnaji vzdala zápas proti Victorii Kanové z Ruska, když už prohrávala 0-6 a 2-3. Poté hrála semifinále v Mariboru. Porazila Diu Evtimovou, Agnes Buktovou, Danku Koviničovou, ale v semifinále podlehla Aně Konjuhové 5-7, 2-6. V Brescii podlehla v prvním kole divoké kartě Federice Di Sarraové 6-7, 3-6. V Norimberku si poprvé zahrála hlavní soutěž turnaje WTA. V kvalifikaci porazila Katarzynu Piterovou, Annu-Lenu Friedsamovou a Laru Michelovou. V 1. kole hlavní soutěže nestačila na Julii Cohenovou 6-7, 3-6.\n\nPak na dalších turnajích skončila v prvním kole. V Lenzerheide nestačila na Kocherovou, ve Zlíně na Vaňkovou, v Torunu na Allertovou. Poté hrála kvalifikaci na turnaj WTA v Bad Gasteinu, kde prohrála s Bogdanovou. Ve čtvrtfinále turnaje ITF v Koksijde porazila Ysaline Bonaventurovou a Lenu-Marii Hofmannovou. Pak prohrála s Lesley Kerkhovou 2-6, 5-7. Pak si zahrála 2. kolo v Craiově, porazila Agnes Buktu, ale nestačila na Katarzynu Kawaovou 4-6, 1-6.\n\nV Mestre a v Trabzonu prohrála v 1. kole. Nejdřív 6-7, 1-6 s Paulou Kaniovou a pak s Jekatěrinou Byčkovou 6-3, 3-6, 4-6. 2. kolo si zahrála na turnaji v Loughbourg, vyhrála nad Angelicou Moratelliovou 4-6, 6-4, 6-3, ale ve 2. kole prohrála s Alison Van Uytvanckovou 2-6, 2-6. Pak přišel nečekaný úspěch na turnaji v Lucemburku. Tam prošla kvalifikací výhrami 6-3, 6-3 nad Julií Putinceovovou, výhrou 7-5, 6-2 nad Despinou Papamichalovou a výhrou 6-4, 6-3 nad Alison van Uytvanckovou. V hlavní soutěži si připsala první výhru na okruhu WTA, když porazila Kristinu Mladenovičovou 7-5, 6-1. Ve druhém kole nestačila na 3. nasazenou Sabine Lisickou 4-6, 0-6.\n\nNa turnaji v Istanbulu hrála čtvrtfinále, kam se probojovala po vítězstvích nad Zanderovou a Ozgenovou. Ve čtvrtfinále nestačila na Ksenii Pevakovou 2-6, 2-6. Na dalším turnaji v Istanbulu si zahrála semifinále. V kvalifikaci porazila Stanciuetovou a krajanku Kateřinu Kramperovou. V hlavní soutěži Tadeju Majeričovou 6-2, 6-0, pak Oyku Bozovou 6-0, 6-0, Martu Sirotkinovou 6-3, 6-2, aby v semifinále znovu skončila na raketě Ksenie Pevakové, tentokrát 4-6, 4-6.\n\nPoté prošla do čtvrtfinále v Zawadě. Porazila Kapshvayovou 6-4, 6-3 a Dentoniovou 6-1, 7-5. Ve čtvrtfinále skrečovala zápas s Ninou Zanderovou za stavu 6-7 a 1-4. Poslední turnaj roku odehrála v Sharm-El-Sheiku, kde vyhrála zápas 1. kola proti Maše Zeč-Peškiričové 6-3, 3-6, 6-2. V osmifinále skrečovala zápas proti Yulii Kalabinové za stavu 3-6 a 1-2.\n\nRok začala kvalifikací na Australian Open, kde nestačila hned v 1. kole na Madison Brengleovou z USA po setech 5-7, 2-6. Poté došla do semifinále na turnaji v Sunderlandu. Přes Stephanii Vogtovou po setech 2-6, 6-4, 6-3, Anu Vrljičovou porazila 7-5, 7-6, Carinu Witthoeftovou 7-5, 6-1. V semifinále nestačila na An-Sophii Mestachovou 2-6/4-6.\n\nPak podlehla v 1. kole v Grenoble Doroteje Eričové 4-6/5-7. V Beinascu znovu porazila Carinu Witthoeftovou, tentokrát 6-2, 6-7, 6-2, v osmifinále porazila Lisu Sabinovou 6-3, 6-4. Ve čtvrtfinále nestačila na Reku-Lucu Janiovou 2-6, 4-6.\n\nV Prestonu skončila v 1. kole na raketě Claire Feuresteinové po setech 6-2, 4-6, 5-7. V Croissy-Beaubourg prošla z kvalifikace až do semifinále. V kvalifikaci porazila Alici Bacquigovou 6-1, 6-2, Šuko Aojamovou 5-7, 6-3, 6-2 a Kristinu Barroisovou 6-3, 6-2. V hl. soutěži porazila Martu Sirotkinovou 6-1, 6-2, Caglu Buyukakcayovou 6-3, 6-3 a Albertu Briantiovou 6-3, 6-3. V semifinále ji smetla Claire Feuersteinová 2-6, 2-6.\n\nPotom vyhrála turnaj v Karshi, přešla přes Veroniku Kudermetovou 6-2, 7-5, Sabinu Sharipovou 6-3, 6-2, Taru Mooreovou 6-1, 6-3, Anu Bogdanovou 6-1, 4-6, 6-1 a ve finále Niginu Abduraimovou 6-3, 4-6, 7-6. V Istanbulu porazila divokou kartu Hulyu Essenovou 6-0/6-1. V osmifinále ji smetla Xenia Pervaková 3-6, 0-6. V Trnavě skončila v 1. kole na raketě Danky Koviničové po setech 2-6, 4-6.\n\nV Praze prošla přes Oliviu Rogowskou 6-4, 7-5 a Dinah Pfizenmaierovou 6-1, 4-6, 6-3 až do čtvrtfinále kde nezvládla zápas s Timeu Babosovou po setech 2-6, 4-6. Na French Open 2014 si zahrála kvalifikaci. V kvalifikaci porazila Victorii Duvalovou 6-3, 7-6 a Anabel Medinaovou 7-5, 6-1. V posledním kole kvalifikace nestačila na Danku Koviničovou po boji 0-6, 6-4, 1-6.\n\nPoté si zahrála na dvou turnajích ITF na trávě v Nottinghamu. Na obou skončila v kvalifikaci. V prvním případě podlehla Stephanii Foretzové-Gaconové 6-1/5-7/0-6 a ve druhém případě nestačila na Freyu Christiovou 2-6, 6-2, 3-6.\n\nVše si, ale vynahrazuje ve Wimbledonu kde vítězí v prvních dvou kolech kvalifikace nad Sofií Šapataovou z Gruzie 6-3, 7-6 a nad domácí divokou kartou Gabriellou Taylorovou 6-3, 6-4. V posledním kole kvalifikace porazila Madison Brengleovou z USA po setech 6-3, 3-6, 6-1 a poprvé v kariéře si zahraje 1. kolo na grandslamovém turnaji. V něm překvapila světovou jedničku ve čtyřhře Su-Wei Hsieh z Tchaj-wanu a vyhrála jednoznačně 6-3, 6-3. Ve druhém kole nedala šanci ani CoCo Vandeweghové z USA a porazila ji 6-3, 7-6. Ve třetím kole porazila Bojanu Jovanovskou ze Srbska v nervy drásající bitvě 4-6, 7-6, 10-8. V boji o čtvrtfinále ji čekala krajanka Lucie Šafářová, které podlehla 0-6, 2-6. Díky tomuto úspěchu se poprvé dostala do první stovky žebříčku WTA.\n\nPoté odjela na turnaj v Bad Gasteinu. Přechod na antuku zvládla, když v kvalifikaci porazila 6-2, 6-3 Eleni Daniilidouovou a 6-2, 6-0 Gabrielu Dabrowskou. V hlavní soutěži nestačila v obrovské bitvě na Yvonne Meusburgerovou 6-7, 6-4, 5-7\n\nV Istanbulu nestačila v kvalifikaci na Misu Eguchiovou 4-6, 0-6. Poté odjela na turnaj ve Washingtonu, kde skončila v kvalifikaci na Taylor Townsendové 3-6, 4-6. V Montréalu úspěšně prošla kvalifikací, ale v 1. kole nestačila Heather Watsonovou 4-6, 7-5, 4-6. Na US Open prohrála v 1. kole ve třech setech s Monicou Puigovou 3-6, 6-3, 3-6. Na turnaji ITF s dotací 50 000 dolarů v Las Vegas prohrála jako nasazená jednička hned v 1. kole po prohře s kvalifikantkou Katerynou Bondarenkovovou 6-7, 4-6.\n\nNa turnaji v Linci prohrála ve 3. kole kvalifikace s krajankou Kateřinou Siniakovou 7-5, 5-7, 1-6. Na turnaji v Lucembursku prohrála hned v 1. kole po prohře s Robertou Vinciovou 1-6, 3-6. Na turnaji ITF s dotací 100,000 v Poitiers prohrála v semifinále s Oceáne Dodinovou 4-6, 4-6. Na turnaji ITF s dotací 50,000 v Nantes prohrála v 1. kole s Timeou Babošovou 4-6, 3-6.\n\nNa turnaji WTA 125k v Limoges získala svůj první titul z okruhu WTA po finálové výhře nad Kristinou Mladenovicovou 7-6, 7-5. Rok ukončila na turnaji ITF s dotací 75,000 v Dubaji, kde prohrála v 1. kole s An-Sophií Mestachovou 3-6, 6-3, 4-6.\n\nSezonu začala na turnaji v Šen-čenu, kde po výhrách nad Olgou Govortsovovou a Kateřinou Siniakovou postoupila do čtvrtfinále, kde prohrála s Petrou Kvitovou 5-7, 4-6. Na Australian Open deklasovala v 1. kole Mirjanu Lučičovou 6-1, 6-1. Ve 2. kole podlehla Camile Giorgiové 1-6, 4-6.\n\nV únoru byla poprvé nominována do Českého Fed Cupového týmu. Svoji výhrou nad Gabrielou Dabrowskou ve dvou setech 6-1, 6-2 pomohla Českému týmu k postupu do semifinále po výhře 4:0 nad Kanadou.\n\n"}
{"id": "908717", "url": "https://cs.wikipedia.org/wiki?curid=908717", "title": "Milan Čorba", "text": "Milan Čorba\n\nProfesor Milan Čorba (26. července 1940 – 12. května 2013) byl slovenský scénograf,\nfilmový a divadelní kostýmní výtvarník, vysokoškolský pedagog, manžel slovenské herečky\nEmílie Vašáryové, švagr herečky a diplomatky Magdy Vašáryové a jejího manžela Milana Lasici.\n\nNejprve studoval na Vysoké škole pedagogické a posléze své studium dokončil na Filozofické fakultě Univerzity Komenského v Bratislavě. Na konci 60. let působil v Divadla Na korze v Bratislavě.\n\nOd roku 1984 spolupracoval se Slovenským národním divadlem a Československou televizí, pracoval i pro řadu českých divadel,\nkostýmy navrhl pro zhruba 40 českých a slovenských filmů, spolupracoval se Slovenskou i Českou televizí. Byl také řádným členem České filmové a televizní akademie, aktivně spolupracoval i s Mezinárodním divadelním institutem UNESCO.\n\nScénografii a divadelní umění vyučoval od roku 1975 na Vysoké škole múzických umění v Bratislavě, kdy byl rektorem.\n\n"}
{"id": "908718", "url": "https://cs.wikipedia.org/wiki?curid=908718", "title": "Divadlo Na korze", "text": "Divadlo Na korze\n\nDivadlo Na korze bylo bratislavské divadlo založené v roce 1968, které zaniklo po krátkém působení v roce 1971. \nK jeho odkazu se dnes svým názvem hlásí slovenské Divadlo Astorka Korzo '90.\n\nDivadlo vzniklo v uvolněné atmosféře 60. let, kdy vznikla celá řada malých divadel, jako například česká divadla Semafor, Studio Ypsilon nebo slovenské Radošinské naivné divadlo. \n\nV divadle působila zde celá řada významných slovenských divadelníků, např. herci Stano Dančiak, Peter Debnár, Zita Furková, Ľubo Gregor, Martin Huba, Milan Kňažko, Zuzana Kocúriková, Zora Kolínska, Juraj Kukura, Marián Labuda, Milan Lasica, Pavol Mikulík, Július Satinský nebo Magda Vášáryová.\n\nPo okupaci Československa a nástupu normalizace však úřady kladly divadlu administrativní překážky, až bylo v roce 1971 pod záminkou špatné ventilace uzavřeno. \n"}
{"id": "908724", "url": "https://cs.wikipedia.org/wiki?curid=908724", "title": "Kleobis a Bitón", "text": "Kleobis a Bitón\n\nKleobis a Bitón ( , gen.: Κλεόβιδος; Βίτων, gen.: Βίτωνος) jsou jména dvou lidských bratrů, kteří vystupují v legendě vyprávěné Kroisovi (podle Hérodota). Jsou to také jména připisovaná dvěma archaickým řeckým sochám v životní velikosti (tzv. Kúros), které se nyní nachází v Archeologickém muzeu v Delfách. Sochy pochází z Argu a byly vytvořeny kolem roku 580 př. n. l., nalezeny však byly v Delfách.\n\nPodle legendy byli Kleobis a Bitón narozeni v Argu a byli to synové Kýdippa, kněžky bohyně Héry. Kýdippa cestovala z Argu na slavnost uspořádanou k poctě bohyně Héry. Býci, kteří měli táhnout její vůz se nevrátili včas z pole, její synové se tedy zapřáhli místo nich a celou cestu ji táhli (8,3 km). Kýdippa byla potěšena jejich oddaností k ní a k její bohyni. Modlila se tedy k Héře, aby její syny obdarovala tím nejlepším darem, jaký může bůh smrtelníkovi dát. Bohyně zařídila, že bratři zemřeli hned po slavnosti ve spánku - dala jim tak dar poklidné smrti. Podle Hérodota, který tuto pověst popisuje, občané města Argos poté věnovali tento pár soch svatyni Apollóna v Delfách.\n\nV první knize Hérodota Historie Solón vypráví příběh Kleobise a Bitóna králi Kroisiovi jako příklad šťastně prožitého života. Hérodotos popisuje že lidé z Argu na jejich počest věnovali jejich sochy delfské svatyni. Delfské muzeum tedy prezentuje dvě totožné archaické Kúroi pod jmény Kleobis a Bitón, přestože není žádný přímý důkaz, který by tito sochy identifikoval s těmi zmíněnými Hérodotem. \nNápisy na podstavci sochy identifikují jako Kleobise a Bitóna a také identifikují Polyméda z Argu jako sochaře, což je v takto raném umění velmi neobvyklé. Sochy byly vytvořeny v typicky peloponnéském stylu, masivní a svalnaté, ale nemají zobrazovat věrné podobizny bratrů, pokud tedy předpokládáme, že bratři existovali. Sochy jsou ideálním zobrazením maskuliní síly a piety.\n\n\n"}
{"id": "908728", "url": "https://cs.wikipedia.org/wiki?curid=908728", "title": "Protiraketová obrana Japonska", "text": "Protiraketová obrana Japonska\n\nProtiraketová obrana Japonska je takticko-strategický obranný prostředek proti primární existenci hrozby raketového napadení Japonska, zejména ze strany KLDR.\n\nPočátky americko-japonské vojenské spolupráce sahají až do období krátce po skončení světové války, kdy se Japonsko rozhodlo vydat na cestu neutrality a svoji ochranu svěřilo 28. dubna 1951 tzv. „Jošidovou doktrínou“, japonsko-americkou bezpečnostní smlouvou do rukou USA.\n\nV průběhu let však došlo ke změně bezpečnostního prostředí ve východní Asii a Japonsko bylo postaveno před rozhodnutí, zda zachovat stávající pacifistickou bezpečnostní politiku, nebo přijmout ve spolupráci se Spojenými státy mnohem asertivnější bezpečnostní politiku. \nPrvní náznaky americko-japonské spolupráce na poli protiraketové obrany se začaly objevovat na počátku 80. let, kdy Spojené státy a Japonsko krátce po vyhlášení Strategické obranné iniciativy (SDI - Strategic Defense Initiative) Reaganovou administrativou v roce 1983 zahájily na toto téma rozhovory. Ty však byly spíše symbolické, protože ani jedna ze stran nebyla tyto otázky připravena řešit. Přesto tyto rozhovory v roce 1987 vyvrcholily dohodou, že se Japonsko zapojí do výzkumu v rámci SDI. Ani z této iniciativy nic nevzešlo a skutečná americko-japonská spolupráce v této oblasti začala až na počátku 90. let, kdy byl japonský průmysl zapojen v rámci SDI do Western Pacific Region Architecture Study. \nAvšak i v první polovině 90. let byly rozhovory jediným „hmatatelným“ výsledkem americko-japonské vojenské spolupráce, přestože v letech 1993 a 1994 došlo k nárůstu napětí na Korejském poloostrově. Tato eskalace napětí byla vyvolána Korejskou lidově demokratickou republikou, která na počátku roku 1993 pohrozila odstoupením od Mezinárodní dohody o nešíření jaderných zbraní (NPT - Nuclear Non-Proliferation Treaty). Později se dokonce objevila informace, že Severní Korea vyrábí atomovou bombu. Nakonec došlo k vyřešení krize uzavřením rámcové dohody (znění dohody) mezi Spojenými státy a KLDR.\nZlom však nastal v roce 1998, kdy Korejská lidově demokratická republika provedla test balistické střely Taep’o-dong 1, jejíž přelet nad územím Japonska vyvolal v zemi obavy, což vedlo k tomu, že se japonská vláda rozhodla vyrobit a nasadit optické průzkumné satelity a v následujícím roce (1999) podepsala se Spojenými státy Joint Cooperative Research (JCR) , což byla dohoda na pětileté spolupráci na výzkumném programu protiraketové obrany. Výzkum se soustředil především na interceptory budoucí námořní protiraketové obrany, kterými se stala verze SM-3 Block IIA, a na společný výzkum této střely.\nNárůst napětí na Korejském poloostrově v roce 2002, kdy Severní Korea přiznala, že vyvíjí technologie na obohacení uranu, pokouší se vyrobit jaderné zbraně a zvažuje nedodržení moratoria, které jí zakazuje testování střel, nakonec vedl k tomu, že se japonská vláda rozhodla ve spolupráci se Spojenými státy vybudovat protiraketovou obranu. Tento záměr byl ohlášen 19. prosince 2003 (pro více informací). Dohoda na rozsáhlé spolupráci v oblasti protiraketové obrany byla podepsána v prosinci 2004 a zahrnovala v sobě i možnost vzájemné výměny technologií týkajících se této oblasti.\n\nJaponská protiraketová obrana vznikla primárně v reakci na snahy Korejské lidově demokratické republiky vyvinout jaderné a balistické zbraně. Avšak hrozba Severní Koreji, přestože asi nejznatelnější, nebyla jediným důvodem japonské snahy posílit svou obranu. Významný vliv na tuto snahu měly například Čínská lidová republika, nebo Ruská federace, přestože ta již v Japonsku nevyvolává takové obavy jako její předchůdce v době studené války.\n\nVývoj jaderných a balistických střel Severní Koreou je v Japonsku považován za nejzávažnější hrozbu pro japonskou bezpečnost, ale také za závažný faktor vedoucí k destabilizaci bezpečnostního klimatu ve východní Asii.\nPodle odhadů vlastnila Severní Korea v roce 2003 asi 100 (150-200)balistických raket středního doletu a přibližně 500 krátkého doletu, které by ve velmi krátké době (za méně než 10 minut by byly schopny zasáhnout Tokyo) byly schopny zasáhnout území Japonska. Z tohoto důvodu považovalo Japonsko Severní Koreu za velmi závažnou hrozbu a cítilo potřebu chránit se protiraketovou obranou. A případně ji i modernizovat a vylepšovat, pokud by existovaly obavy, že by nebyla schopna zaměřit a zničit severokorejské střely.\nNa druhou stranu však nezávislí analytici zastávají názor, že hrozba ze strany Severní Koreji je značně limitovaná, což je způsobeno především limitovanými zdroji a stárnoucím vybavením, a co se týká jejího jaderného programu, shodují se tito analytici, že bude trvat minimálně ještě několik let, možná desetiletí, než bude schopna vyrobit natolik malé nálože, aby je mohla umístit na balistické střely. Domnívají se také, že japonské obranné systémy jsou se s touto hrozbou schopny vypořádat.\n\nObjevují se proto hlasy, že vojenská hrozba (kritiky japonské protiraketové obrany považována za imaginární) ze strany Severní Koreji je Japonskem spíše využívána jako ospravedlnění modernizace obranných a vojenských kapacit a vyslání průzkumných družic, než aby byla reálnou.\n\nDalší dlouhodobou bezpečnostní hrozbou pro Japonsko představuje Čínská lidová republika, která je považována za mnohem reálnější hrozbu než Korejská lidově demokratická republika, přestože se proti tomuto označení ostře ohrazuje, považuje označení za „hrozbu“ za zcela neopodstatněné a nezodpovědné a vyjadřuje naději, že Japonsko se bude více snažit zlepšit vzájemnou důvěru a stabilní rozvoj bilaterálních vazeb.\n\nObavy z Číny však mohou být považovány za opodstatněné. Čína ročně vydává na armádu asi 4,1 % HDP, její rozpočet na obranu je druhý nejvyšší za rozpočtem Spojených států, a od přelomu tisíciletí významně zmodernizovala své jaderné zbraně. I doposud (rok 2013) je součástí čínské jaderné doktríny No-First-Use-Policy, což znamená, že nepoužije jaderné zbraně, aby zaútočila jako první. Zároveň však je možné, že v případě, kdy by byl ohrožen její „základní národní zájem“, mohla by použitím jaderných zbraní vyhrožovat.\n\nČína má s Japonskem spor o ostrovy Senkaku. Ostrovy jsou okupovány Japonskem a Čína využívá svých rostoucích vojenských kapacit, aby ostrovy získala. Je možné, že v případě vyostření sporu, by Čína mohla začít vyhrožovat užitím jaderných zbraní, protože 2. října 2010 byly ostrovy Senkaku označeny za čínský „základní národní zájem“. Přesto je velmi málo pravděpodobné, i kvůli prohloubení ekonomické interdependence mezi oběma státy, že by v případě vyostření sporu doopravdy došlo ze strany Číny k užití jaderných zbraní.\n\nPřestože obavy z ruské hrozby klesají a zcela jistě jsou menší, než byly obavy během studené války ze Sovětského svazu, nelze vyloučit, že i Ruská federace byla jedním z faktorů, které ovlivnily rozhodnutí Japonska vytvořit protiraketovou obranu.\n\nI s Ruskou federací Japonsko má nedořešené územní nároky, v tomto případě se jde o ostrovy Jižní Kurily. U tohoto sporu však nehrozí bezprostřední vyhrocení situace, proto Japonsko nedisponuje dostatečnou vojenskou silou, aby přinutilo Rusko ke zřeknutí se nároků na tyto ostrovy.\n\nHrozba Ruské federace je v porovnání s bezpečnostní hrozbou Čínské lidové republiky a Korejské lidově demokratické republiky mnohem menší, a proto již Ruská federace není v Japonsku vnímána jako jedna z primárních bezpečnostních hrozeb. \n\nBudování protiraketové obrany začalo v březnu 2007, kdy byl na leteckou základnu Iruma umístěn historicky první japonský interceptor PATRIOT PAC-3. V prosinci téhož roku torpédoborec Kongo úspěšně provedl první letové zkoušky SM-3.\n\nJaponská protiraketová obrana se skládá z několika vrstev - z námořního systému Aegis, z pozemních interceptorů Patriot Advanced Capability-3 a mobilního pozemního X-band radaru, který byl v létě 2006 umístěn na základnu protiletadlových jednotek v Šariki. V roce 2009 bylo také rozhodnuto o modernizaci satelitního systémů zaměřeného na detekci raket. Došlo k tomu kvůli vystřelení severokorejské rakety, která s sebou údajně nesla satelit.\n\nMezi lety 2007 až 2010 rozmístilo Japonsko v rámci námořního obranného protiraketového systému 36 třístupňových SM-3 (Standard Missile 3) interceptorů na šest torpédoborců (Kongo, Chokai, Myoko, Kirishima, Atago a Ašigara) vybavené systémem Aegis. Tyto rakety mají dolet asi 1000 km a jejich funkcí je zachytit rakety krátkého a středního doletu, které se nacházejí mimo atmosféru.\n\nDo roku 2010 bylo v Japonsku rozmístěno 124 těchto pohyblivých pozemních jednotek. Jedná se o raketový systém země-vzduch, který je možné podle situace přemístit. Úkolem tohoto systému je zachytit střely krátkého doletu (hlavně z Korejské lidově demokratické republiky) a zničit je v jejich terminální fázi, což je fáze před dopadem na zem po jejich návratu do atmosféry.\n\nTento systém je rozmístěn na pěti japonských základnách (základna Shariki a základny v prefekturách Saitama, Shizuoka, Gifu a Fukuoka) a měl by být rozmístěn i kolem Tokia a šesti dalších hlavních osídlených oblastí. \n\nTento radar byl umístěn v létě 2006 (k jeho plnému zprovoznění došlo v průběhu prosince 2006) na základnu protiletadlových jednotek Shariki na severozápadě ostrova Honšú v provincii Aomori, aby zde detekoval a snímal severokorejské balistické rakety. Radar byl obrácen tak, aby čelil Japonskému moři. K jeho umístění došlo asi týden předtím, než Severní Korea 5. července 2006 odpálila raketu do Japonského moře.\n\nRadar je majetkem americké armády a je obsluhován jejími asi 50 příslušníky. Před jeho umístěním zaznívaly obavy z toho, že se radar stane primárním terčem, a že místní obyvatelé budou vystaveni hrozbě útoku.\n\nTyto obavy však nebyly jediné. Další se týkaly zejména vlivu záření z radaru na zdraví obyvatel, poškození dobré pověsti zemědělské produkce, vzniku poruch příjmu televizního a rozhlasového signálu, poruch v mobilní telefonní síti a nárůstu kriminality spojené s přítomností amerických vojáků. Přesto však byl odpor v porovnání s odporem proti americkému radaru v České republice minimální. Zmiňované obavy, které ve vztahu k americkému radaru panovaly, se po jeho uvedené do provozu, ukázaly jako zcela bezpředmětné.\n\n\n\n\n\n\n\n\n\n\n\n\n\n\n"}
{"id": "908729", "url": "https://cs.wikipedia.org/wiki?curid=908729", "title": "Milan Galvas", "text": "Milan Galvas\n\nMilan Galvas (* 21. dubna 1949 Opava) je český právník, odborník na pracovní právo a právo sociálního zabezpečení. Je docentem katedry pracovního práva a sociálního zabezpečení na Právnické fakultě Masarykovy univerzity.\n\nV roce 1975 absolvoval Právnickou fakultu Univerzity Jana Evangelisty Purkyně v Brně (dnešní Masarykova univerzita), kde začal následně působit jako odborný asistent, specializující se na oblast pracovního práva, a kde o dva roky později získal titul doktora práv. Roku 1983 získal na Právnické fakultě Univerzity Komenského v Bratislavě vědeckou hodnost kandidáta věd a roku 1995 se na brněnské právnické fakultě habilitoval. Je autorem řady odborných monografií, učebnic a článků.\n\nKromě svých akademických aktivit působil od roku 1993 až do 2008 jako asistent postupně tří soudců Ústavního soudu, Vladimíra Jurky, Miloslava Výborného a Vojena Güttlera, poté se stal členem Legislativní rady vlády. V roce 2004 jej prezident Václav Klaus hodlal jmenovat soudcem Ústavního soudu, nezískal k tomu však potřebný souhlas Senátu.\n"}
{"id": "908741", "url": "https://cs.wikipedia.org/wiki?curid=908741", "title": "Letterboxing", "text": "Letterboxing\n\nLetterboxing je původně anglická outdoorová hra, do jisté míry podobná geocachingu, kombinující prvky turistiky, orientace v terénu a hledání pokladu. Rozšířená je zejména v Británii a USA, ale od přelomu tisíciletí se začala prosazovat i ve zbytku světa. Cílem hry je hledání malých, v terénu ukrytých vodotěsných schránek, tzv. letterboxů, které se stejně jako geocache nacházejí na zajímavých místech, na která chce autor jejich prostřednictvím ostatní hráče zavést. \n\nPrvním krokem při výpravě za letterboxem je obstarat si vlastní instrukce k jeho nalezení. Na rozdíl od geocachingu, kde jsou souřadnice schránek veřejně přístupné na webu, součástí letterboxingu může být i samotné hledání vodítek. Existují internetové databáze spravující seznamy letterboxů a návody k jejich nalezení, avšak nemalá část existujících schránek se v žádné databázi nenachází a informace nutné k jejich nalezení se šíří ústně mezi hráči. V případě zejména severní Ameriky lze najít instrukce na webu Letterboxing North America nebo v databázi Atlasquest, kde hráč vyplní vyhledávací filtr (GPS souřadnice, stát, město), podle kterého si nechá zobrazit seznam nejbližších letterboxů, a rozhodne se, za kterými se vydá.\n\nPo nalezení vodítek je třeba dostat se podle instrukcí na popisované místo. Kreativitě se meze nekladou. Může jít o prostý popis cesty, navigační rébus či šifru. Příkladem může být hledání letterboxu triangulací podle orientačních bodů v terénu: Hráč má za úkol přijet na určité místo, rozhlédnout se a identifikovat tři objekty A, B a C. Schránka se pak nachází na místě, ze kterého bude bod A na azimutu X, bod B na azimutu Y, a bod C na azimutu Z.\n\nPo dosažení místa, na kterém se letterbox nachází, je třeba najít samotnou schránku. Schránky se liší velikostí i provedením, od velkých schránek volně položených v přírodě po malé krabičky uprostřed husté městské zástavby. Obecně platí zásada schránky umísťovat nenápadně, aby se minimalizovalo riziko, že ji objeví náhodný kolemjdoucí. Stejně jako v případě geocachingu hráči dbají na to, aby o schránce nevěděl nikdo jiný než ostatní hráči, jelikož prozrazená schránka je vystavena riziku zcizení či poničení. \n\nKaždý letterbox obsahuje gumové razítko a deník, tzv. logbook, a hráči s sebou nosí osobní logbook a osobní razítko. Po nálezu letterboxu hráč zanechá v logbooku svoje razítko, zapíše své jméno či přezdívku a místo, ze kterého pochází, razítko ze schránky zase otiskne do vlastního logbooku. Tak se udržuje historie návštěv každé schránky a hráč si vytváří vlastní seznam nálezů. Krom toho je možné založit si účet v databázi Atlasquest a svoje nálezy zaznamenávat tam.\n\nPočátky letterboxingu se datují do roku 1854, kdy James Perrott, průvodce v parku Dartmoor v Anglii, umístil na okraji propadliny Cranmere Pool lahev, do které vložil svoji vizitku, aby ho budoucí nálezci lahve mohli kontaktovat a vložit svoji vlastní vizitku. V roce 1888 byla lahev nahrazena malou kovovou schránkou, ve které nálezci zanechávali pohlednice nadepsané vlastní adresou, aby je budoucí nálezce vyzvedl a poslal jim je zpět.\nAž za 53 let se aktivita proměnila v to, co dnes známe jako letterboxing. V roce 1905 do schránky přibyl logbook pro zápisy nálezců, ve kterém 22. července 1907 John H. Strother zanechal vzkaz, ve kterém navrhuje, aby bylo do schránky umístěno gumové razítko podobné razítkům poštovním, kterými by se pohlednice oznámkovaly, aby bylo zřejmé, že opravdu letterbox navštívily.\n\nOd svého vzniku se pak letterboxing vyvíjel velice pomalu. Od umístění první schránky trvalo dalších 40 let, než vznikl druhý letterbox v Belstone Tor, a dalších 44 let do vzniku třetího v Ducks Pool. Po 122 letech od umístění původní lahve bylo v Dartmoorském parku celkem 15 letterboxových schránek.\n\nOpravdový boom letterboxingu začal v roce 1976, kdy Tom Gant vytvořil mapu, do které zakreslil lokace těchto 15 existujících letterboxů. Začaly vznikat nové schránky; během následujících 4 let se jejich počet ztrojnásobil a z letterboxingu se začalo stávat rozšířené hobby, jehož vyznavači si začali vymýšlet vlastní herní přezdívky a pořizovali si personifikovaná razítka.\nBoom letterboxingu však také znamenal zátěž pro přírodu a vedení Dartmoorského parku ho chtělo zakázat a schránky odstranit. Zasáhl Godfrey Swinscow, který vypracoval pravidla pro umísťování letterboxu, která umožnila pokračování této aktivity s ohledem na okolní prostředí:\nTato pravidla de facto platí dodnes, jelikož obecnou zásadou letterboxingu je neničit přírodu a chovat se ohleduplně k prostředí, ve kterém se letterbox nachází.\n\nLetterboxing byl téměř výhradně omezen na lokalitu Dartmooru až do dubna 1998, kdy americký časopis Smithsonian publikoval článek \"They Live and Breathe Letterboxing\". Koncept hry zaujal mnohé čtenáře, kteří chtěli něco podobného vyzkoušet. Nekteří z nich se prostřednictím Internetu kontaktovali a rozhodli se založit pro sebe navzájem letterboxy v USA. Tak se zrodil Letterboxing North America. \n\nV databázi Atlasquest je dnes možno najít tisíce záznamů z celého světa. V květnu 2013 jsou vedeny celkem 3 záznamy o aktivních letterboxech umístěných na území České republiky; z toho všechny v Praze.\n\nV roce 2001 došlo k další popularizaci letterboxingu díky hře geocaching, kdy byl zaveden typ geocache zvaný letterbox hybrid. Jde zde o velmi podobný princip jako při letterboxingu, jen zde platí pravidlo, že hráč musí použít GPS. Těchto letterbox hybridů bylo v prosinci 2015 na území České republiky 345.\n\n"}
{"id": "908742", "url": "https://cs.wikipedia.org/wiki?curid=908742", "title": "Kanton Les Échelles", "text": "Kanton Les Échelles\n\nKanton Les Échelles ( ) je francouzský kanton v departementu Savojsko v regionu Rhône-Alpes. Tvoří ho 11 obcí.\n\n"}
{"id": "908747", "url": "https://cs.wikipedia.org/wiki?curid=908747", "title": "Kanton Montmélian", "text": "Kanton Montmélian\n\nKanton Montmélian ( ) je francouzský kanton v departementu Savojsko v regionu Rhône-Alpes. Tvoří ho 15 obcí.\n\n"}
{"id": "908749", "url": "https://cs.wikipedia.org/wiki?curid=908749", "title": "Kanton La Motte-Servolex", "text": "Kanton La Motte-Servolex\n\nKanton La Motte-Servolex ( ) je francouzský kanton v departementu Savojsko v regionu Rhône-Alpes. Tvoří ho čtyři obce.\n\n"}
{"id": "908750", "url": "https://cs.wikipedia.org/wiki?curid=908750", "title": "Kanton La Rochette", "text": "Kanton La Rochette\n\nKanton La Rochette ( ) je francouzský kanton v departementu Savojsko v regionu Rhône-Alpes. Tvoří ho 14 obcí.\n\n"}
{"id": "908751", "url": "https://cs.wikipedia.org/wiki?curid=908751", "title": "Čolek východní", "text": "Čolek východní\n\nČolek východní (nebo též čínský; \"Cynops orientalis\") je menší z druhů čolků. Je to masožravec.\n\nVyskytuje se ve východní Asii.\n\nNutné je zabezpečení nádrže krycím sklem, aby nedošlo k úniku a následnému úhynu chovaného zvířete.\n\n"}
{"id": "908752", "url": "https://cs.wikipedia.org/wiki?curid=908752", "title": "Selenoprotein", "text": "Selenoprotein\n\nSelenoproteiny jsou bílkoviny obsahující selen. Jedinou aminokyselinou obsahující selen je selenocystein, který se tedy vyskytuje ve všech selenoproteinech.\n\nPři syntéze bílkovin funguje kodon UGA jako stopkodon, neměla by se tedy za něj zařadit již žádná aminokyselina, někdy ale, což je způsobeno sekvencí v bezprostředním okolí kodonu UGA, se ještě na konec řetězce proteinu naváže selenocystein.\n\n"}
{"id": "908758", "url": "https://cs.wikipedia.org/wiki?curid=908758", "title": "Paraceratherium", "text": "Paraceratherium\n\nParaceratherium (dříve známé spíše jako \"Indricotherium\") byl obrovský bezrohý příbuzný nosorožců, který žil ve svrchním oligocénu až spodním miocénu, tedy asi před 34 až 23 miliony let. \n\nParaceratérium bylo vysoké až 5 metrů, nepočítaje krk a hlavu. Byl to býložravec, který vážil okolo 12 tun, ale největší dochovaní jedinci možná dosáhli až na 20 tun. Tělo bylo dlouhé až kolem 8 metrů. Jeho lebka měřila na délku 1,3 metru a měla dva kuželovité horní špičáky připomínající malé kly, zesílené spodní špičáky a čtvercový nosní otvor naznačují přítomnost masitého chobotu. Stehenní kost paraceratheria měří 1,5 metru. Gigantické rozměry a dlouhý krk umožňovaly paraceratériím získávat potravu z vrcholků stromů, jak to dnes dělají žirafy. Paraceratherium je největší známý suchozemský savec, který kdy žil. \"Paraceratherium\" žilo v Eurasii. Je řazeno do čeledi Hyracodontidae, což je skupina lichokopytníků přibuzná nosorožcovitým.\n\n\"Paraceratherium\" bylo objeveno roku 1910. Bylo již nalezeno na území Číny, Mongolska, Indie, Pákistánu, Kazachstánu, Gruzie, Turecka, Rumunska, Bulharska a bývalé Jugoslávie. \"Paraceratherium\" má další dva dnes již neplatné názvy – \"Baluchitherium\" a \"Indricotherium\".\n\n\"Paraceratherium\" bylo vyobrazeno i v některých dokumentárních filmech. Objevilo se například v dokumentu \"Svět po dinosaurech\" a záběr na jeho kostru byl v pořadu televize BBC od Davida Attenborougha s názvem \"Triumf obratlovců\". Kromě dokumentů je také v některých fiktivně-dokumentárních seriálech, například v \"Putování s pravěkými zvířaty\", kde však byla s jistotou vykládána fakta, které často nebyla založena na výzkumech paleontologů, ale na fantazii tvůrců.\n\nPrávě pod názvem \"Indricotherium\" se objevuje v mnoha pořadech (\"Svět po dinosaurech\", \"Putování s pravěkými zvířaty\") a v mnoha knihách (\"Úžasný svět dinosaurů\", \"Ilustrovaná encyklopedie dinosaurů a pravěkých zvířat\"). V druhé zmíněné knize bylo napsáno, že paraceratérium vážilo 30 tun, což je možné maximálně u těch úplně největších jedinců tohoto rodu. V některých dokumentech (\"Triumf obratlovců\") nebo knihách (\"Prehistorie\") je již jmenováno pod svým oficiálním vědeckým jménem.\n\n"}
{"id": "908760", "url": "https://cs.wikipedia.org/wiki?curid=908760", "title": "Kanton La Ravoire", "text": "Kanton La Ravoire\n\nKanton La Ravoire ( ) je francouzský kanton v departementu Savojsko v regionu Rhône-Alpes. Tvoří ho pět obcí.\n\n"}
{"id": "908762", "url": "https://cs.wikipedia.org/wiki?curid=908762", "title": "Kanton Le Pont-de-Beauvoisin", "text": "Kanton Le Pont-de-Beauvoisin\n\nKanton Le Pont-de-Beauvoisin ( ) je francouzský kanton v departementu Savojsko v regionu Rhône-Alpes. Tvoří ho 12 obcí.\n\n"}
{"id": "908763", "url": "https://cs.wikipedia.org/wiki?curid=908763", "title": "Kanton Saint-Jean-de-Maurienne", "text": "Kanton Saint-Jean-de-Maurienne\n\nKanton Saint-Jean-de-Maurienne ( ) je francouzský kanton v departementu Savojsko v regionu Rhône-Alpes. Tvoří ho 16 obcí.\n\n"}
{"id": "908764", "url": "https://cs.wikipedia.org/wiki?curid=908764", "title": "Kanton Saint-Michel-de-Maurienne", "text": "Kanton Saint-Michel-de-Maurienne\n\nKanton Saint-Michel-de-Maurienne ( ) je francouzský kanton v departementu Savojsko v regionu Rhône-Alpes. Tvoří ho šest obcí.\n\n"}
{"id": "908766", "url": "https://cs.wikipedia.org/wiki?curid=908766", "title": "Kanton Modane", "text": "Kanton Modane\n\nKanton Modane ( ) je francouzský kanton v departementu Savojsko v regionu Rhône-Alpes. Tvoří ho sedm obcí.\n\n"}
{"id": "908767", "url": "https://cs.wikipedia.org/wiki?curid=908767", "title": "Kanton Lanslebourg-Mont-Cenis", "text": "Kanton Lanslebourg-Mont-Cenis\n\nKanton Lanslebourg-Mont-Cenis ( ) je francouzský kanton v departementu Savojsko v regionu Rhône-Alpes. Tvoří ho sedm obcí.\n\n"}
{"id": "908768", "url": "https://cs.wikipedia.org/wiki?curid=908768", "title": "Kanton La Chambre", "text": "Kanton La Chambre\n\nKanton La Chambre ( ) je francouzský kanton v departementu Savojsko v regionu Rhône-Alpes. Tvoří ho 14 obcí.\n\n"}
{"id": "908771", "url": "https://cs.wikipedia.org/wiki?curid=908771", "title": "Kanton Aiguebelle", "text": "Kanton Aiguebelle\n\nKanton Aiguebelle ( ) je francouzský kanton v departementu Savojsko v regionu Rhône-Alpes. Tvoří ho 12 obcí.\n\n"}
{"id": "908772", "url": "https://cs.wikipedia.org/wiki?curid=908772", "title": "Prémie", "text": "Prémie\n\nPrémie doplňuje základní mzdové formy (většinou časovou mzdu) a stimuluje tak pracovníka k podání vyššího výkonu. Mohou ji ale využívat pouze zaměstnavatelé v podnikatelské sféře. \"\"Prémiování předpokládá vydání vnitřního mzdového předpisu – prémiového řádu, ve kterém stanoví předem podmínky prémiování, zejména tedy okruh prémiovaných zaměstnanců, prémiové ukazatele a výši prémie, která těmto zaměstnancům bude příslušet při splnění těchto ukazatelů. Pokud zaměstnanci splní tyto podmínky, je na výplatu prémií zákonný nárok.\"\" Úkolem prémií je ovlivnění těch ukazatelů pracovního výkonu, které nejsou oceněny základní formou mzdy. Ukazatele pracovního výkonu zde musí být měřitelné, zaměstnancem ovlivnitelné a musí se pravidelně opakovat ve skladbě pracovních úkolů. Prémie je stanovena podle předem stanovených objektivních kritérií, ve kterých je zakotven vztah mezi mírou plnění příslušného ukazatele a příslušnou výší prémie.\n\nPrémie lze rozdělit podle prémiového ukazatele na následující druhy:\n\nJednotlivé druhy prémií se mohou kombinovat a mohou tím vzniknout prémiové mzdové systémy. \n\nK nejdůležitějším a nejznámějším prémiovým mzdovým systémům řadíme:\n\n\n\n"}
{"id": "908773", "url": "https://cs.wikipedia.org/wiki?curid=908773", "title": "Kanton Saint-Symphorien-d'Ozon", "text": "Kanton Saint-Symphorien-d'Ozon\n\nKanton Saint-Symphorien-d'Ozon ( ) je francouzský kanton v departementu Rhône v regionu Rhône-Alpes. Tvoří ho 10 obcí.\n\n"}
{"id": "908776", "url": "https://cs.wikipedia.org/wiki?curid=908776", "title": "Zasvěcený svátek", "text": "Zasvěcený svátek\n\nZasvěcený svátek je v katolické církvi den, v němž jsou věřící podle kanonického práva povinni se zúčastnit mše a dodržovat nedělní a sváteční klid, i když není neděle.\n\nV římskokatolické církvi jsou podle kánonu 1246 CIC zasvěcenými svátky tyto slavnosti:\n\n\nPříslušná biskupská konference je však oprávněna po předchozím schválení Svatého stolce některé z těchto zasvěcených svátků dispensovat, nebo přeložit na neděli. Česká biskupská konference tak jejich počet upravila na dva, a to slavnost Panny Marie, Matky Boží a slavnost Narození Páně, ostatní jsou dispensované. \n\n"}
{"id": "908778", "url": "https://cs.wikipedia.org/wiki?curid=908778", "title": "Michal Novotný", "text": "Michal Novotný\n\nJméno a příjmení Michal Novotný má více encyklopedicky významných osob:\n\n"}
{"id": "908779", "url": "https://cs.wikipedia.org/wiki?curid=908779", "title": "Finanční vládní výbor", "text": "Finanční vládní výbor\n\nFinanční vládní výbor \"san-s’ () nebo finanční výbor \"san-s’ či ústřední finanční komise byl v Číně od počátku 10. století do 80. let 11. století jeden z ústředních úřadů státní správy. Řídil výběr daní, evidenci daňových poplatníků, dozíral nad výrobou a distribucí strategických surovin (soli a rud). Vznikl sjednocením několika samostatných finančních a hospodářských úřadů počátkem období pěti dynastií, v říši Pozdní Liang (907–923). Převzala jej i administrativa říše Sung založené roku 960. Zanikl při všeobecné reorganizaci ústředních úřadů počátkem 80. let 11. století, jeho kompetence převzalo ministerstvo daní.\n\nFinanční vládní výbor \"san-s’\" řídil daňové, finanční a hospodářské záležitosti čínských států v 10. – 11. století. Vznikl po pádu říše Tchang, když při reorganizaci administrativy v říši Pozdní Liang (907–923) dostalo společné vedení několik úřadů zabývajících se daněmi, financemi a průmyslem. Zanikl začátkem 80. let 11. století, když sungský císař Šen-cung pod heslem „nápravy úředních titulů“ vrátil pravomoci a odpovědnost úřadům tchangského systému, především šesti ministerstvům. Kompetence finančního výboru \"san-s’\" přešly na ministerstvo daní \"chu-pu\", konkrétně na jeho levé oddělení \"cuo-cchao\".\n\nV sungské době finanční vládní výbor \"san-s’\" vedl zpravidla (v letech 960–982, 993 a 1003–1082) ředitel \"san-s’-š’\" () a zástupce \"fu-š’\" (). V letech 982–983 stáli v jeho čele spoluředitelé \"tchung san-s’-š’\"; v letech 983–993 a 995–1003 tři odbory výboru fungovaly samostatně, každý pod svým vlastním vedoucím; v letech 993–995 stáli v čele výboru ředitelé účtů \"jou-ťi š’\", \"cuo-ťi š’\" a \"cung-ťi š’\". S výjimkou období vlády prvních dvou císařů bylo v sungské administrativě místo v čele tří odborů vyhrazeno zkušeným odborníkům, kteří se nemalou část (v průměru třetinu) své kariéry specializovali na ekonomiku a finance.\n\nVedoucí představitelé výboru nebyli členy císařské rady. Nicméně nezřídka byli povyšováni na místo zástupce správce vojenského výboru \"šu-mi-jüan\" a zástupce vedoucího nebo i vedoucího císařského sekretariátu \"čung-šu men-sia\". V důsledku toho po tři čtvrtiny období 960–1082 byl v císařské radě finanční odborník. Výbor \"san-s’\" sice byl nezávislý na císařském sekretariátu, nicméně nejmocnější členové císařské rady (\"caj-siangové\") si dokázali neformálně podřídit jak finanční, tak i vojenský výbor.\n\nSkládal se ze tří odborů, v pořadí podle významu, odboru soli a rud \"jen-tchie-s’\" (), odboru financí \"tu-č’-s’\" () a odboru daní \"chu-pu-s’\" (). \n\nOdbor soli a rud \"jen-tchie-s’\" () zodpovídal za těžbu a zpracování soli, čaje a kovů, včetně výroby zbraní a jiného vojenského materiálu a též za dohled nad vodními cestami a obchodem.\n\nOdbor financí \"tu-č’-s’\" () odpovídal za správu státních příjmů a výdajů, peněžních i naturálních. Dělil se na osm sekcí. Podléhaly mu také námořní obchodní úřady \"š’-po tchi-ťü s’\" () ustavené ve vybraných přístavech k výběru cla a odkupu zboží dováženého do země.\n\nOdbor daní \"chu-pu-s’\" () dozíral na sčítání lidu a výběr daní.\n\n"}
{"id": "908782", "url": "https://cs.wikipedia.org/wiki?curid=908782", "title": "Volební pozorovatel", "text": "Volební pozorovatel\n\nVolební pozorovatelé působí na tzv. pozorovatelských misích. Jejich primárním úkolem je přispívat k zefektivnění procesu demokratizace či tranzice v mnoha zemích světa, nejen Evropy. Typickými příklady účasti volebních pozorovatelů u voleb z posledních let jsou prezidentské volby v roce 2004 na Ukrajině (Juščenko/Tymošenková x Janukovyč) či všeobecné volby v Keni v roce 2008, které vyvolaly extrémní vlnu násilí (až 1500 mrtvých). Takových případů existuje celá řada.\n\nPrvní volební mise proběhla již roku 1857 během plebiscitu na sporných územích Moldávie a Valašska. Do konce studené války byly tito pozorovatelé vysíláni zejména na podporu antikomunistických spíše než demokratizačních hnutí. V dnešní době je pozorováno na 80 % národních voleb. Oproti tomu ale vznikají iliberální demokracie (zakaria), hybridní režimy či mělké demokracie. Evropská unie uskutečnila od roku 2000 na 78 misí při nasazení 10 000 lidí, kteří byli financováni z EIDHR.\n\n\nVolební pozorovatelé jsou omezeni v tom, že nemohou organizovat volby, nařídit změnu jejich organizace, certifikovat jejich výsledky či zastavit probíhající volební podvod. Volební pozorování představuje spíše jistou formou kondicionality v mezinárodním prostředí, jejíž naplňování signalizuje určité preferované chování daného státu vůči ostatním aktérům. Výsledky pozorování se většinou projeví až ex post.\n\nPro účast volebních pozorovatelů u daných voleb je nutné pozvání národní vlády. Pozorovatelé nedisponují diplomatickou imunitou. S pohybem po příslušném státě jsou spojena logistická omezení (nedostupnost některých oblastí, zákaz používat určité typy dopravy, přenocování či pozorování) a s tím spojená bezpečnost pozorovatelů (zastrašování pozorovatelů, případy evakuace). Pozorovatelé se musí také potýkat s dnešní sofistikovaností volebních podvodů.\n\n\n\nV EU je to poslanec EP, v OBSE zasloužilý diplomat, v AU klidně bývalý prezident.\n\nVolební pozorovatelé se zaměřují zejména na:\n\nV závěru vydávána tzv. \"Preliminary statement, final report\". Doporučení obsažená v závěrečné zprávě jsou nezávazná, záleží na politické ochotě vysílající organizace dále s doporučeními pracovat. Volební pozorovatelé nabízí po svém odjezdu rozvojovou pomoc, obchodní a mezivládní vztahy či specifické grantové programy zaměřené na implementaci doporučení (Mid-term assessments).\n\nVersus: Časté zvraty, dlouhé periody bez zlepšení, podvody pokračují.\n\n"}
{"id": "908783", "url": "https://cs.wikipedia.org/wiki?curid=908783", "title": "Hrachor hlíznatý", "text": "Hrachor hlíznatý\n\nHrachor hlíznatý (\"Lathyrus tuberosus\") je plevelná, popínavá rostlina českých polí kvetoucí fialovými až růžovými květy, vytrvalý druh rodu hrachor.\n\nVyrůstá, vyjma jihu Pyrenejského poloostrova, v celé Evropě, jihozápadní a střední Asii a také v severní Africe. V České republice roste v teplých nížinatých oblastech poměrně hojně, v chladnějších pahorkatinách roztroušeně. Jsou však oblasti, např. Jižní Čechy, kde se objevuje jen vzácně a ve vyšších polohách nad 750 m n. m. většinou zcela chybí.\n\nDává přednost slunným a sušších stanovištím, roste především kolem polí, na mezích, podél cest, náspů, na rumištích, v příkopech i v neudržovaných trávnicích, nejčastěji v teplých oblastech. Dobře prospívá v těžších slínitých nebo jílovitých půdách, na vápnitých hlínách a spraších. Velmi vzácný je na půdách lehkých, štěrkovitých nebo písčitých. Toleruje i mírně zasolení. Snáší sucho a svými hluboko sahajícími kořeny čerpá potřebnou vláhu. Potřebuje hodně světla, které získává tím, že ovíjí své lodyhy okolo rostoucích rostlin a dostává se tak do horního rostlinného patra.\n\nVytrvalá, sivozelená bylina s dlouhými tenkými kořeny na kterých narůstají kulovité až vejčité hlízky veliké 1 až 2 cm. Poléhavá nebo popínavá, asi 2 mm silná lodyha je lysá, na průřezu čtyřhranná, bývá obvykle větvená a dlouhá 20 až 100 cm. Střídavě vyrůstající listy s úzkými čárkovitými palisty jsou sudozpeřené, mají jen jediný pár eliptických až obvejčitých lístků s asi 15 mm dlouhými řapíčky a na konci rozvětvený úponek kterým se přidržuje okolních rostlin.\n\nSilně vonné, oboupohlavné, nící květy 12 až 16 mm dlouhé jsou uspořádány do květenství hroznů které bývají tvořeny ze 3 až 6 květů. Stopky řídkého květenství dlouhé až 6 cm vyrůstají z úžlabí listenů. Zvonkovitý kalich s oddálenými trojbokými lístky, dlouhý asi 4 mm je zelený. Motýlovitá koruna, zpravidla dlouhá okolo 15 mm, je karmínově červená s okrouhlou tmavě fialovou nebo bělavou pavézou a se silně zakřiveným červenavým člunkem, křídla jsou v horní části fialová.\n\nRostlina kvete od června do srpna, jednotlivě i v září. Plodem je světle hnědý, nepukavý, podlouhlý, často srpovitě zahnutý lusk který bývá dlouhý 2 až 3 cm a široký 0,5 cm, v místě semen je silně nafouklý. Obsahuje 3 až 6 stlačeně kulovitých lesklých, hladkých, nebo slabě drsných semen olivově zelených nebo černo hnědých o délce asi 5 mm.\n\nRozmnožuje se semeny, podzemními výběžky a kořenovými hlízkami. Rozšiřování semeny, přestože na rostlině jich dozrává i přes sto, není příliš časté. Semena klíčí nepravidelně, ale uchovávají si klíčivost po dlouhou dobu, jejich promrznutí ji zvyšuje. Lokálně se rostliny mnohem častěji šíří oddenky a kořenovým hlízkami.\n\nPo vyklíčení semene z obou podzemních děloh a z paždí spodních listenů vyrůstají tenké, až 60 cm dlouhé kořenové výhonky dále se větvící. V místech rozvětvení se tvoří typické kulovité nebo podlouhlé tvrdé hlízky, které jsou na povrchu tmavohnědé a uvnitř bílé, obsahují množství zásobních látek (škrob, cukr, tuk bílkoviny). S mateřskou rostlinou jsou spojeny a dorůstají 3 až 4 roky, teprve potom se oddělí a vyroste z nich lodyha nové rostliny, která tvoří nové kořeny a hlízky. Toto rozšiřování bývá urychlováno orbou, kdy jsou hlízky odtrhávány, vynášeny z podorniční vrstvy k povrchu a roznášeny po poli.\n\nHrachor hlíznatý je plevelná rostlina která zapleveluje hlavně obilniny a to jařiny i ozimy. Méně často roste v okopaninách a jen řídce ve víceletých pícninách. Kulturní rostliny ochuzuje o živiny i vláhu a tím, že se ovíjí okolo stébel obilí, ztěžuje sklizeň a někdy způsobuje svou vahou za větru a deště polehnutí obití.\n\nKořenové hlízky i přes velký obsah cukru jsou mírně nahořklé a lze je konzumovat syrové nebo vařené. Ve větším množství způsobují zácpu, užívají se proto při průjmech. Mladé rostliny do doby než začínají tvořit semena lze zkrmovat, semena jsou jedovatá a způsobují při dlouhodobém krmení otravy.\n\n \n"}
{"id": "908789", "url": "https://cs.wikipedia.org/wiki?curid=908789", "title": "Test věcné správnosti", "text": "Test věcné správnosti\n\nTest věcné správnosti se považuje za jednu z klíčových činností ve fází provedení auditu – \"3. fázi auditu\". Provádění testů věcné správnosti předchází plánování těchto testů ve druhé fázi auditu. Slouží především k ověřování věcné správnosti zůstatků vykazovaných v účetní závěrce.\n\nJádro tohoto plánování spočívá v určení takových významných chyb, které se mohou vyskytovat, avšak nebyly zjištěny vnitřními kontrolami podniku. Plán provedení testů věcné správnosti záleží na stanoveném riziku a na spolehlivosti vnitřní kontroly, které riziko snižují. V případě, že auditor považuje vnitřní kontrolní systém za spolehlivý, naplánuje provést pouze \"základní stupeň testů\". Od vyšší míry nespolehlivosti vnitřního kontrolního systému odvozuje auditor \"střední stupeň a detailní stupeň\" testů věcné správnosti.\n\nTato forma testů věcné správnosti spočívá v porovnání vykazovaných účetních zůstatků s jejich očekávanými hodnotami, cílem je ověření správnosti zaúčtovaných zůstatků. Během tohoto testování je doporučený následující obvyklý postup: \n\nAuditor by měl získat dostatečnou míru jistoty, že účetní závěrka nevykazuje významné nesprávnosti. Doporučený postup je následující: \n\n\n\n\n\n"}
{"id": "908794", "url": "https://cs.wikipedia.org/wiki?curid=908794", "title": "Protein data bank", "text": "Protein data bank\n\nProtein data bank (zkráceně PDB) je primární databáze 3-D struktur makromolekul jako např. proteinů, nukleových kyselin. PDB je důležitý zdroj bioinformatických dat pro molekulární biologii, medicínu a farmacii. Všechny uložené struktury a data jsou volně dostupné. Může je vkládat kdokoliv, není tedy zajištěna bezchybnost uveřejněných záznamů. Zdrojem dat bývá experimentální měření metodami NMR a X-ray krystalografie. V roce 2003 byla založena organizace wwPDB (Worldwide Protein Data Bank), která zajišťuje chod celé online databáze, její anotaci a sleduje její vývoj. Financování databáze je umožněno díky vládním příspěvkům a uživatelským poplatkům.\n\nPDB byla založena v roce 1971 doktorem Walterem Hamiltonem na podnět Americké krystalografické společnosti (ACA). Na začátku obsahovala databáze pouhých 7 struktur, které byly distribuovány na magnetických páscích. V této době záznamy přibývaly s rychlostí zhruba 25 struktur za rok. Až teprve po zdokonalení technik krystalografie začaly data přibývat exponencionálně, od roku 1987 je to až 50 struktur týdně. \n\nPo vzniku wwPDB v roce 2003 se stala PDB databáze mezinárodním projektem. Sdružuje PDBe (Evropa), PDBj (Japonsko), RCSB (USA) a od roku 2005 také BMRB (Biological magnetic resonance bank). Za management PDB je zodpovědná RCSB, a to od roku 1998 až do současnosti.\n\nKaždá struktura má přiřazené své PDB ID. Je to individuální 4 místný kód. Na prvním místě je vždy číslice od 1-9, na druhém až čtvrtém místě je libovolné číslo od 0-9 nebo písmeno z anglické abecedy A-Z. Možných ID je tedy 419 904.\nPočet struktur lze vypočítat dle:\n\nTento vzorec byl odvozen v roce 1978 Richardem E. Dickersonem, který předpovídal exponenciální růst počtu vložených struktur. Na konci roku 2012 mělo být dle tohoto vzorce 112 891 struktur v databázi, ve skutečnosti jich ale v PDB bylo méně- 87 030. Dickersonův předpoklad exponencionálního růstu dnes již neplatí. Graf počtu struktur je k dispozici na stránce PDB.\nV databázi PDB lze struktury vyhledávat podle ID, názvu molekuly, autora, který strukturu nahrál nebo dle sekvence. V pokročilém vyhledávání lze blíže specifikovat i např. datum nahrání, experimentální metodu nebo biologický původ molekuly. Zajímavostí PDB je, že je pravidelně vybírána molekula měsíce. Její struktura, funkce a význam pro lidské zdraví je presentováno srozumitelným způsobem, vhodným pro kohokoliv. \nVýsledek hledání je textový soubor ve formátu PDB, který popisuje 3D strukturu pomocí interpretace elektronové hustoty atomů molekuly. Formát obsahuje základní údaje o molekule a autorovi. Experimentální údaje jsou zapsány do sloupců, které udávají číslo atomu, jeho druh, typ aminokyselinového zbytku a jeho pořadí. Také jsou uvedeny X, Y a Z souřadnice, které udávají polohu daného atomu v molekule. Poslední dva sloupce udávají počet možných konformací a teplotní flexibilitu. Výsledný zápis vypadá takto:\n\nPDB formát má koncovku .pdb. Lze ho otevřít v mnoha programech, např. Discovery Studio, PyMol, Jmol, UCSF, Cn3D. Některé z těchto programů lze zdarma stáhnout z internetu.\n\n\n"}
{"id": "908796", "url": "https://cs.wikipedia.org/wiki?curid=908796", "title": "Kanton Saint-Symphorien-sur-Coise", "text": "Kanton Saint-Symphorien-sur-Coise\n\nKanton Saint-Symphorien-sur-Coise ( ) je francouzský kanton v departementu Rhône v regionu Rhône-Alpes. Tvoří ho 10 obcí.\n\n"}
{"id": "908797", "url": "https://cs.wikipedia.org/wiki?curid=908797", "title": "Sovětský kreslený film", "text": "Sovětský kreslený film\n\nSovětský kreslený film představuje kapitolu dějin jak animovaného filmu, tak i dějin Sovětského svazu a jeho kultury.\n\nRoku 1908 byl vytvořen první kreslený film v Rusku. Autor byl neznámý. Tento film zobrazoval kouřícího mladíka, vyfukujícího dým do obličeje děvčete. Mezi další prvotní díla kresleného filmu patří např. \"Štědrovečerní noc\", malý úryvek z Gogolovy povídky. V tomto kresleném filmu čert a Solocha vylétají na koštěti z komína chalupy, létají po nebi, aby ukradli měsíc, a poté se vracejí domů. Kreslený film je tak jedním z nejstarších odvětví ruské filmové tvorby. \n\nPrvní ozvučené kreslené filmy se v SSSR objevily kolem roku 1929 a první barevné kreslené filmy spatřily světlo světa roku 1937.\n\nSovětské umění kresleného filmu se promítlo zejména v politických a sociálních satirách, pamfletech, národních i v tehdejších pohádkách, hudebních komediích, a dalších žánrech. Základním směrem kresleného filmu byla pohádka, svět fantasie a karikatura. Cílovými diváky byli samozřejmě děti. Za dob Sovětského svazu v Moskvě bylo i několik kin, které svůj provoz zaměřovaly právě na promítání výhradně dětských kreslených filmů. \n\nDo repertoáru sovětských kreslených filmů pro děti je možné zařadit např. bajky, ruské národní pohádky, pohádky různých zemí Sovětského svazu, klasické pohádky A. S. Puškina, povídky, krátké báchorky pro malé děti, sportovní filmy, hudební a dobrodružné filmy. \n\n"}
{"id": "908798", "url": "https://cs.wikipedia.org/wiki?curid=908798", "title": "Kanton Tassin-la-Demi-Lune", "text": "Kanton Tassin-la-Demi-Lune\n\nKanton Tassin-la-Demi-Lune ( ) je francouzský kanton v departementu Rhône v regionu Rhône-Alpes. Tvoří ho dvě obce.\n\n"}
{"id": "908804", "url": "https://cs.wikipedia.org/wiki?curid=908804", "title": "Mrchožrout housenkář", "text": "Mrchožrout housenkář\n\nMrchožrout housenkář (\"Dendroxena quadrimaculata\"; Scopolli, 1772) je brouk z čeledi mrchožroutovitých. Tento poměrně malý brouk, dosahující velikosti kolem jednoho a půl centimetru, se jak jeho jméno napovídá živí především housenkami, zejména pak píďalkami a larvami bekyní. Dospělci loví na stromech a keřích, zatímco larvy na zemi. Tělo je světle hnědě zbarvené se čtyřmi černými skvrnami, existuje i varianta se šesti skvrnami. Černou barvu má hlava, štít, končetiny i celý spodek těla. Larvy jsou černé s červenou hlavou. Nejčastěji se vyskytují v teplých dubových hájích, tento druh je rozšířen po celé Evropě s výjimkou nejsevernější Skandinávie a Iberského poloostrova.\n\n"}
{"id": "908805", "url": "https://cs.wikipedia.org/wiki?curid=908805", "title": "Ordu Balık", "text": "Ordu Balık\n\nOrdu Balık (a varianty v jiných jazycích: \"Ordu Balykh, Ordu Balík, Ordu-Balıq, Ordu Baılıg, Ordu Balıgh, Ordu-balık\") s významem „Město dvoru“ → „Hlavní město“, „Město armády“ → „Město hordy“, nebo Mu-balık také Kara Balgasun (a varianty: \"Karabalghasun, Kara-Balghasun, Kara-balgasun\") v turkických jazycích znamená „Západní město“ → „Černé město“, nebo Královské hradiště Ujgurů (: 回鶻單于城 pchin-jinem huíhǔ dānyú chéng, obvyklou fonetikou: Chuej-chu tan-jü čcheng), bylo jedním z dvou hlavních měst první Ujgurské monarchie , postavené na místě bývalého Turkuckého říšského hlavního města. Vystavět ho dal Bajan Čör-kagan (747–759) roku 751 jako své sídelní město. Jeho ruiny jsou známé jako \"Chara-balgas, Charabalghasun, Char Balga\" nebo \"Chara-cherem\" s významem „Černá zeď“. Leží 17 km severo-severovýchodně od pozdějšího hlavního města Mongolské říše - Karakorumu. Je součástí Světového dědictví UNESCO (Kulturní krajina - Orchonské údolí).\n\nRoku 821 navštívil Ordu Balık vyslanec perských Sámánovců, Tamim ibn Bahr. Po odchodu zanechal písemnou zprávu o městě. Ordu Balık opsal jako velké, bohaté zemědělské město, o rozloze minimálně 32 km , s okolními plně pěstitelskými vesnicemi, ležícími blízko u sebe. Město bylo zalidněno a hustě přeplněno, s tržištěmi a různými obchody. Také napsal, že mezi měšťany převládal manicheismus.\n\nPrvním Evropanem jež navštívil zříceniny hlavního města Ujgurů, byl roku 1871 ruský cestovatel Paderin. Bylo mu řečeno, že Mongolové je nazývají buď Kara-Balghasun s významem „Západní město“ → „Černé město“, nebo Chara-cherem s významem „Černá zeď“. Ruiny paláce nebo chrámového komplexu, mezi něž patří 10 metrů vysoká zeď, 12 m tvrz a 14 m vysoký stup v samém centru, jasně ukazují, že Ordu Balık bylo zámožné a velké město. Zřícenina velkého množství chrámů a bytových domů se nachází na jihu, mimo centra města. Chánův obytný palác, který byl také obklopen hradbami ze všech stran, stál v severovýchodní části města, kde ruský archeolog Nikolaj Jadrincev (1889) objevil zelený žulový pomník, se sochou draka posazeného na vrcholu, a nesoucí runový nápis oslavující kagany. Následovali ještě dvě expedice, a to Ugro-finské společnosti Helsingfors roku 1890, a Ruské akademie věd roku 1891 pod vedením Friedricha Wilhelma Radloffa (1837-1918).\n\nPříznivé mikroklima umožňující umístění města je ideální pro pastvu. Leží podél nejdůležitější východo-západní trasy přes Mongolsko. Ordu Balık se nachází na travnaté pláni zvané Talal-chajn-dala Tepe, na západním břehu řeky Orchon v Chotontském sumu (okres) v Archangajském ajmagu (provincie) v Mongolsku. Je vzdálen 16 km severovýchodně od vesnice Chotont, nebo 30 km severo-severozápadně od dnešního města Charchorin. Orchon se vynořuje z soutěsky v Changajských horách a teče na sever kde vtéká do Túl golu na jehož horním toku se nachází současné hlavní město Mongolska, Ulánbátar.\n\nOrchonské údolí bylo centrem osídlení důležité politické a hospodářské činnosti dlouho před narozením Čingis-chána, který ho udělal známým širšímu světu.\n\nJiž v roce 742 se Ujgurské, Karlucké a Basmalské kmeny vzbouřili proti vládnoucímu Kutlukskému kaganátu (Modří Turci) . Roku 744 Basmalové (5-Oguzové), pod vedením náčelníka známého jako Etimis-kagan , poté, co obsadili Ötüken centrum Turkutů a zajali jejich krále Özmyše, úspěšně převzali jejich pozemky. Nicméně později, Ujgursko-karlucká koalice porazila Basmaly a zvolila si svého krále Kutluk Bilgä Kül-kagana z Jaglakarů , jednoho z devíti rodů kmene 9 Oguzů. Poté, Ujgurové založili své první skutečné království. Jeho zakladatelem byl Kutluk Bilgä Kül-kagan. Roku 747 byl následován svým synem Bajan Čör-kaganem, mocným vůdcem, který utlumil jiné Turecké kmeny a klany, konsolidoval monarchii a rozšířil svou vládu na severu až po Bajkal, na jiho-východě po Kan-su a na jiho-západě až po Indii. Roku 751 vzniklo na břehu řeky Orchon staro-nové hlavní město Ordu Balık. Bylo vystavěno na místě starého Ordu (hlavní město kočovníků → Turkutů).\n\nOrdu Balık vzkvétalo až do roku 840 než byl kaganát rozvrácen a zničen Jenisejskými Kyrgyzy, který podnikli invazi do kaganátu o síle asi 100.000 jezdců. Jelikož se nezletilý vládce Dítě-tegin (Hosa-kagan) a jeho ministr Kürebir nezmohli na větší odpor a byli okamžitě popraveni, nastal zánik království a také města Ordu Balık, které bylo vypáleno a zničeno.\n\n\n"}
{"id": "908806", "url": "https://cs.wikipedia.org/wiki?curid=908806", "title": "Zašlapané projekty", "text": "Zašlapané projekty\n\nZašlapané projekty je cyklus České televize z roku 2009, který se věnoval především objevům, vynálezům a nápadům českých osobností z oblasti vědy, techniky, architektury nebo sportu, ke kterým došlo před rokem 1989 a které z nejrůznějších důvodů nedošly uznání, byť by si je podle tvůrců pořadu zasloužily. Pořadem provázel Jaroslav Skalický, spoluautor pořadu a redaktor Českého rozhlasu. Jeden díl trval cca 18 až 19 minut. V roce 2010 byla některá témata zpracována do stejnojmenné knihy.\n\nMotto pořadu je „\"Cyklus o unikátních nápadech, projektech a objevech, které za minulého režimu nesměly spatřit světlo světa.\"“ – objektivně je tento slogan sám o sobě nepravdivý, neboť ony projekty většinou „světlo světa spatřily“.\n\n\nNa diskusní stránce k pořadu je autorům pořadu u mnoha dílů vytýkána značná nepřesnost, tendenčnost a vynechávání faktů, které nezapadají do jejich koncepce pořadu. Diváci v diskusi zpochybňují neutralitu autorů pořadu mj. proto, že ve všech dílech se jako jediný viník onoho „zašlapání projektu“ přímo i nepřímo uvádí anonymní komunistický režim a autoři nepřipouštějí možnost, že by za tím mohli být i konkrétní lidé (např. u projektu Karosa ŠM 16,5), objektivní příčiny (např. u Dálnice D1) nebo projekt sám o sobě (např. Stadion Odborářů). Faktická neúplnost dílu \"Minor – sláva a pád\" byla kritizována i jeho externím spolupracovníkem.\n\n"}
{"id": "908812", "url": "https://cs.wikipedia.org/wiki?curid=908812", "title": "Kjongsan", "text": "Kjongsan\n\nKjongsan je město v Jižní Koreji v provincii Severní Kjongsang. Na západě hraničí s metropolitním městem Tegu a je součástí jeho aglomerace.\n\nNachází se zde mnoho univerzit, např. Univerzita Jongnam. Městskou květinou je magnolie, ptákem straka a stromem jinan dvoulaločný.\n\n\n"}
{"id": "908817", "url": "https://cs.wikipedia.org/wiki?curid=908817", "title": "Mungjong", "text": "Mungjong\n\nMungjong (korejsky:문경)je město v Jižní Koreji v provincii Severní Kjongsang. Urbanizované centrum se nachází v Čomčchonu. V roce 1995 byl Čomčchon sloučen s okolním venkovským okresem Mungjong a vzniklo tak město Mungjong. Okres Mungjong byl poprvé zmíněn v roce 1390. V období Čoson bylo vytvořeno 8 provincií a Mungjong se stal součástí Kjongsangu. První železnice byla postavena za japonské okupace. Čomčchonská železniční stanice byla otevřena 25. prosince 1924. Větší rozvoj nicméně nastal nastal až po korejské válce, kdy byla postavena železnice do sídla Kaun s cílem využít místní zásoby uhlí.\n\nDíky poloze ve vnitrozemí pod pohořím Tchebek má Mungjong kontinentální podnebí. Počet dnů bez mrazu je výrazně nižší, než je tomu v pobřežních oblastech Jižní Koreje. Roční průměrná teplota se pohybuje kolem 11 °C a roční úhrn srážek kolem 1300 mm. Jako v celé Jižní Koreji je podnebí monzunové, nejvíc srážek spadne v létě a naopak v zimě skoro neprší.\n\nTéměř všichni obyvatelé (99,7%) jsou Korejci. Populace klesá kvůli stěhování lidí do velkých městských center, jako je Tegu a Soul. Nevyvážená porodnost a úmrtnost také hraje svou roli. V roce 2003 město zaznamenalo 1,6 porodů na den, ale 2,3 úmrtí. To pravděpodobně odráží odchod mladých lidí v plodném věku do velkoměst.\n"}
{"id": "908829", "url": "https://cs.wikipedia.org/wiki?curid=908829", "title": "Ladislav Lipnický", "text": "Ladislav Lipnický\n\nLadislav Lipnický (* 30. května 1953) je bývalý slovenský fotbalista, obránce. Po skončení aktivní kariéry působí jako trenér v nižších soutěžích.\n\nV československé lize hrál za VSS Košice. Nastoupil ve ligových 157 utkáních a dal 12 gólů.\n\n\n"}
{"id": "908833", "url": "https://cs.wikipedia.org/wiki?curid=908833", "title": "Cornelius Vanderbilt", "text": "Cornelius Vanderbilt\n\nCornelius Vanderbilt (27. května 1794 Staten Island – 4. ledna 1877 New York) byl americký průmyslník a filantrop holandského původu. Patřil k nejvýznamnějším americkým podnikatelům 19. století. Začínal v lodní dopravě, proslavila ho ale především stavba železnic, které se věnoval od roku 1863. Jeho obchodní impérium by v dnešní době mělo hodnotu asi 169 miliard dolarů, což ho v historické tabulce nejbohatších lidí Ameriky řadí na druhé místo hned za Johna D. Rockefellera. Financoval také stavbu newyorského nádraží - Grand Central Depot. V roce 1873 přispěl milionem dolarů na výstavbu Central University v Nashvillu. Tento vysokoškolský institut dnes na jeho počest nese jeho jméno – Vanderbilt University.\n\nCornelius Vanderbildt si vzal Sophii Johnson a měl s ní 13 dětí:\n\n\nV závěti Cornelius odkázal 95% ze své pozůstalosti 100 milionů dolarů synu Williamovi Henrymu a jeho čtyřem synům. Ostatním svým dětem odkázal pouze menší částky, i to z nich ovšem udělalo na svou dobu skutečné boháče. Rod Vanderbiltů dodnes disponuje značným jměním a všichni jeho multimilionáři jsou potomky Williama Henryho. Mezi další významné jeho žijící potomky patří Gloria Vanderbilt a Anderson Cooper, moderátor na CNN.\n"}
{"id": "908834", "url": "https://cs.wikipedia.org/wiki?curid=908834", "title": "Ashley Blue", "text": "Ashley Blue\n\nAshley Blue (* 8. července 1981 Kalifornie) je americká pornoherečka.\n\nNatočila přes 350 filmů, v drtivé většině s anální a extrémní orální tematikou. Je držitelkou hned několika cen AVN Awards.\nSpolupracovala se společnostmi JM Productions a LA Direct Models, vystupovala také v proslulé rozhlasové show Howard Sterna.\n\nAshley Blue je i autorkou oblíbené autobiografie \"Girlvert: A Memoir by Oriana Small\" (2008, A Barnacle Book and Record).\n\nV roce 2011 byla jednou z řad pornohvězd, které portrétoval malíř Karl Backman pro výstavu v \"Museum of Porn in Art\" v Curychu.\n\n\n"}
{"id": "908836", "url": "https://cs.wikipedia.org/wiki?curid=908836", "title": "Den vítězství", "text": "Den vítězství\n\nDen vítězství ( , , ) je označení pro různé významné svátky oslavující vítězství v důležité bitvě či celé válce. V evropském prostředí se jedná především o konec druhé světové války (v Evropě), který připadá na 8. května, ale některé země uznávají 9. květen.\n\nDen osvobození (dánsky: \"Befrielsen\", nizozemsky: \"Bevrijdingsdag\") v Dánsku a Nizozemsku.\n\nJe slaven jako Den vítězství v Česku, Francii, Norsku, Slovensku a zemích Společenství národů. Normanské ostrovy byly osvobozeny 9., 10. a 16. května.\n\nV Rusku, Kazachstánu, Bělorusku, na Ukrajině a v dalších zemích bývalého Sovětského svazu je Den vítězství 9. května. Kromě nich je tento den slaven také v Bosně a Hercegovině a Srbsku.\n\nDen vítězství nad Japonskem byl ve Spojených státech slaven 2. září jako federální svátek. Datum 3. září je jako Den vítězství slaveno v Číně.\n\n15. srpen je jako Den vítězství nad Japonskem slaven v Jižní a Severní Koreji.\n\n16. prosinec – bangladéšské vítězství ve válce za nezávislost. Indie si ve stejný den připomíná vítězství ve třetí indicko-pákistánské válce.\n\n6. října Egypt slaví \"Den ozbrojených sil\" připomínající překročení Suezského průplavu během jomkipurské války.\n\n23. prosince si Egypt připomíná konec třístranné agrese z roku 1956.\n23. června si Estonsko připomíná vítězství v bitvě o Cēsis, rozhodujícím střetnutí estonské a lotyšské osvobozenecké války. \n\n5. srpna si Chorvaté připomínají vítězství ve válce za nezávislost konkrétně dobytí města Knin během operace Oluja v roce 1995. \n\n7. ledna si Kambodža připomíná svržení režimu Rudých Khmérů Vietnamskou armádou v roce 1979.\n\n8. září si Malta připomíná velké obležení Malty z roku 1565 stejně jako kapitulaci Itálie v roce 1943. \n\n7. září si Mosambik připomíná konec války za nezávislost v roce 1975.\n\n7. květen si Vietnam připomíná vítězství u Dien Bien Phu 1954, které ukončilo válku za nezávislost s Francií.\n30. srpna si Vietnam připomíná dobytí Saigonu Lidovou armádou Severního Vietnamu v roce 1975. Tato událost znamená konec vietnamské války a znovusjednocení Vietnamu. \n"}
{"id": "908838", "url": "https://cs.wikipedia.org/wiki?curid=908838", "title": "Fotbalista roku (Německo)", "text": "Fotbalista roku (Německo)\n\nV Německu ocenění Fotbalista roku (Fußballer des Jahres) udělují od roku 1960 fotbaloví novináři z Asociace německých sportovních novinářů (Verband der Deutschen Sportjournalisten) ve spolupráci s magazínem \"Kicker\". Vybírá se z německých fotbalistů působících v Německu nebo v zahraničí nebo ze zahraničních fotbalistů působících v Německu. Od roku 1996 se oceňují i nejlepší fotbalistky.\n\nPrvním zahraničním fotbalistou, který získal toto ocenění, se stal Brazilec Aílton v roce 2004.\n\nPozn.: do roku 1991 jako Fotbalista roku Západního Německa.\nOcenění bylo udělováno v letech 1963–1991 magazínem \"Die Neue Fußballwoche\".\n\n"}
{"id": "908841", "url": "https://cs.wikipedia.org/wiki?curid=908841", "title": "Warrant", "text": "Warrant\n\nWarrant je finanční derivát. Jedná se o vysoce rizikový cenný papír. Anglické slovo „warrant“ znamená v překladu „právo“. Warrant je tedy cenný papír, který představuje právo koupit (call warrant) nebo právo prodat (put warrant) předem dohodnuté množství podkladového aktiva (akcie, měna, komodita) za předem stanovenou cenu v pevně stanoveném termínu. To znamená, že investor má právo, nikoliv povinnost koupit, nebo prodat podkladové aktivum. Warrant může vypsat pouze emitent. Emitenty warrantů jsou z 99 % banky. Investor může warranty tedy pouze nakupovat.\n\nTermínové obchody mezi sebou uzavírali již obchodníci v antických dobách. Většinou to byli obchodníci s textilem nebo kořením. Často se jednalo o zajišťovací obchody. Důkazy existence termínovaných obchodů jsou staré přes dva tisíce let, kdy se využívaly také ke spekulacím na výkyvy cen, většinou komodit.\nTermínové obchody byly vždy navázány na obchodníky s komoditami, kteří si zajišťovali cenu proti propadům. Uzavíraly je například loďařské dopravní společnosti, které se chtěly zajistit proti ztrátě přepravovaného zboží. Příkladem může být Východoindická námořní společnost.\n\nPo krachu americké burzy v roce 1929 zakázala německá vláda uzavírat termínové obchody. Teprve v roce 1967 přišla Deutsche Lufthansa s prvním vydaným warrantem. Rozvoj obchodů s warranty přišel v roce 1989. Největším impulsem pro rozvoj obchodů s warranty bylo založení obchodního segmentu EUWAX pro obchodování s deriváty v roce 1999. Dnes je na burze EUWAX ve Stutgartu a na Boerse Frankfurt vydáno více než 24 000 warrantů.\n\nPut warrant je cenný papír, který dává svému majiteli právo prodat určité množství podkladového aktiva za předem stanovenou realizační cenu, tzv. strike price. Právo na prodej podkladového aktiva je časově omezené.\n\nCall warrant je cenný papír, který dává svému majiteli právo nakoupit určité množství podkladového aktiva za předem stanovenou realizační cenu, tzv. strike price. Právo na nákup podkladového aktiva je časově omezené.\n\nEvropský typ warrantu dává svému majiteli právo na nákup nebo prodej určitého množství podkladového aktiva, a to pouze v den splatnosti warrantu. Tento typ warrantu může mít formu call nebo put.\n\nAmerický typ warrantu dává svému majiteli právo na nákup nebo prodej určitého množství podkladového aktiva, kdykoliv do doby splatnosti warrantu. V den splatnosti warrantu toto právo zaniká. Americký typ warrantu může mít formu call nebo put.\n\nCENA WARRANTU = VNITŘNÍ HODNOTA + ČASOVÁ HODNOTA\n\nVnitřní hodnota je rozdíl mezi aktuálním kurzem podkladového aktiva a realizační cenou.\n\nČasová hodnota je prémie, kterou investor zaplatí za očekávaný budoucí výnos. V době splatnosti warrantu se časová hodnota warrantu rovná nule.\n\nInvestoři investují do warrantů hlavně z těchto důvodů:\n\nS warrantem může investor vydělávat na rostoucích i klesajících trzích. Může investovat do jakéhokoliv podkladového aktiva. Díky pákovému efektu může investor vydělávat (ale i ztrácet) rychleji než při přímé investici do podkladového aktiva i s malým kapitálem. Pákový efekt znamená, že na investici můžeme použít malý objem vlastního kapitálu, který doplníme ve větším měřítku cizím kapitálem. Tímto můžeme zvýšit náš zisk (případně i ztrátu).\n\nPři využití pákového efektu může investor mnoho vydělat, ale i mnoho prodělat. Časová hodnota warrantu se s ubíhající dobou splatnosti snižuje. Hodnota warrantu roste a klesá spolu s podkladovým aktivem.\n\nV současné době (2013) mohou investoři nakupovat warranty vydávané těmito emitenty:\n\n"}
{"id": "908844", "url": "https://cs.wikipedia.org/wiki?curid=908844", "title": "Životní cyklus produktu", "text": "Životní cyklus produktu\n\nPojem Životní cyklus produktu se používá ve dvou významech:\n1. Život produktu od těžby surovin, přes jeho výrobu a používání až po jeho odstranění jako odpadu. V takovém případě je definován jako \"\"po sobě jdoucí provázaná stádia produktového systému od těžby surovin nebo jejich získávání z přírodních zdrojů ke konečnému odstranění\"\".. V tomto významu se pojem často používá v souvislosti s vlivy produktu na životní prostředí a posuzováním životního cyklu (Life Cycle Assessment – LCA).\n\n2. „Život“ výrobku v podniku od fáze zavedení produktu na trh až po útlum zájmu o produkt a jeho stažení z trhu. Zbytek stránky se věnuje tomuto významu pojmu.\n\nTento cyklus „života“ výrobku sestává ze čtyř fází, z nichž každá je individuálně dlouhá pro každý produkt. Je velmi důležité, aby management společnosti věděl, v jaké fázi se výrobek nachází a podle toho volil správnou strategii pro co nejdelší udržení výrobku na trhu. Doporučuje se také před uvedením výrobku na trh připravit kupující na náš produkt reklamou, tak aby byla poptávka po našem produktu rozjetá již od začátku jeho umístění na trh.\n\n\nTyto fáze graficky popisuje S-křivka.\n\nV této fázi umisťujeme produkt na trh. V této fázi jsou náklady pochopitelně větší než výnosy, může to být způsobeno např. reklamní kampaní, do které se doporučuje investovat cca třetina budoucích zisků, které od výrobku očekáváme. V této fázi bychom měli dát pozor obzvlášť na nastavení příliš vysokých cen, kvůli kterým si potenciální zákazník náš produkt nemusí koupit.\n\nV této fázi si můžeme vybrat vhodnou strategii pro vstup na trh právě pro náš produkt z:\n\n\nJde o strategii, kdy nasadíme vysoké ceny za produkt a prodáváme ho pouze malé množství. Tato strategie je používána hlavně většími společnostmi, které už mají na trhu své místo, nebo si jsou jisté originalitou a technickou vyspělostí svého výrobku, takže se nemusejí bát, účtovat si za něj větší peníze.\n\nCena výrobku je opět vysoká, jako v předchozím případě. Ovšem reklamní kampaň je pouze velmi střízlivá, prodejce totiž nechce zahltit trh svým výrobkem, ale uchovat myšlenku originality a nedostupnosti. Tyto výrobky většinou nejsou pro každého – např. Gucci, Dior…\n\nTuto formu vstupu na trh volí společnosti, kterým už dýchá na krk konkurence s velmi podobným nebo úplně stejným výrobkem. Čili ceny jsou minimální a do prodeje zařadíme velké množství výrobku, abychom uspokojili potřebu co nejvíce lidí v co nejkratším čase a tím vydělali, než na trh vstoupí konkurent. Doporučují se větší investice do propagace.\n\nPoužívá se pokud zákazníci o produktu vědí, takže se předpokládá, že tito si ho sami najdou. Odpadá tedy potřeba informační kampaně. Opět zprvu nastolíme nízké ceny.\n\nProdukt nám v této fázi vynáší stále více a my naopak investujeme do výroby a udržení popularity výrobku. Zákazníci, kteří si koupili náš produkt, rozšiřují reklamu o něm, přes doporučení svým známým. Tato forma reklamy je pro společnost nejlepší, protože je nejúčinnější a také nic nestojí. V této fázi mění cenu výrobku pouze prodejci, kteří použili nízké ceny jako lákadlo v předchozí fázi. \nV této fázi financujeme modifikace našeho výrobku.\n\nPro prodloužení této fáze se doporučuje ve správný okamžik snížit ceny. \n\nJe charakteristická konstantním růstem tržeb nebo jejich poklesem → výše tržeb se stabilizuje. Tato fáze je obvykle nejdelší v „životě“ produktu. Trh je přesycen naším výrobkem, reagujeme snížením ceny, aby si náš výrobek mohli dovolit i ti, ke kterým se ještě nedostal. Je dobré zveřejnit novou reklamní kampaň a znovu tak upozornit na náš výrobek.\n\nZde se nejedná o krátkodobé snížení tržeb, ale o dlouhotrvající trend snižování tržeb. V tomto stádiu se již s produkcí nepokračuje, avšak zásoby výrobků na skladech se nelikvidují. Tyto totiž společnost využije jako náhradní díly při servisních opravách již prodaných výrobků. Tyto výrobky se doporučuje skladovat zhruba desetinásobek životnosti výrobku.\n"}
{"id": "908846", "url": "https://cs.wikipedia.org/wiki?curid=908846", "title": "Rovenský", "text": "Rovenský\n\nRovenský (Rovenská):\n\n"}
{"id": "908849", "url": "https://cs.wikipedia.org/wiki?curid=908849", "title": "Riom-ès-Montagnes", "text": "Riom-ès-Montagnes\n\nRiom-ès-Montagnes je francouzská obec v departementu Cantal v regionu Auvergne. V roce 2009 zde žilo 2 715 obyvatel. Je centrem kantonu Riom-ès-Montagnes.\n\n"}
{"id": "908854", "url": "https://cs.wikipedia.org/wiki?curid=908854", "title": "Půl Kila Mletýho", "text": "Půl Kila Mletýho\n\nPůl Kila Mletýho je česká počítačová hra z roku 2009. Jedná se o volné pokračování hry Žhavé léto 3 1/2. Hru vytvořilo studio Centauri Production. Žánrově se jedná o akční hru z pohledu třetí osoby. Hra byla v recenzích hodnocena průměrně 50 %.\n\n"}
{"id": "908858", "url": "https://cs.wikipedia.org/wiki?curid=908858", "title": "Csepreg", "text": "Csepreg\n\nCsepreg je město v okrese Kőszeg, na západě Maďarska v župě Vas.\n\nV roce 2011 zde žilo 3 470 obyvatel.\n\n"}
{"id": "908859", "url": "https://cs.wikipedia.org/wiki?curid=908859", "title": "Kanton L'Ajoupa-Bouillon", "text": "Kanton L'Ajoupa-Bouillon\n\nKanton L'Ajoupa-Bouillon ( ) byl francouzský kanton v departementu Martinik v regionu Martinik. Nacházela se v něm pouze obec L'Ajoupa-Bouillon. Zrušen byl v roce 2015.\n"}
{"id": "908860", "url": "https://cs.wikipedia.org/wiki?curid=908860", "title": "Layla Rivera", "text": "Layla Rivera\n\nLayla Rivera (24. září 1983, Phoenix, Arizona v USA) je americká modelka, striptérka a herečka ve filmech pro dospělé.\n\nDo dnešního dne natočila přes 200 filmů, v drtivé většině s anální a extrémní orální tematikou a se vyznačují vysokou mírou obscénnosti.\nVystupovala v několika talkshow a vystupovala také v proslulé rozhlasové show Howard Sterna.\n\nV roce 2011 byla jednou z řad pornohvězd které portrétoval malíř Karl Backman pro na výstavě ve \"Museum of Porn in Art\" v Curych. Vystupovala také v klipů \"On a Wicked Night \" de Danzig.\n\nRivera je ve vztahu s Max Hardcore.\n\n\n"}
{"id": "908862", "url": "https://cs.wikipedia.org/wiki?curid=908862", "title": "Jímání vody", "text": "Jímání vody\n\nJímáním rozumíme odběr vody z vodního zdroje prostřednictvím jímacího objektu. Jímání podzemních i povrchových vod musí zabezpečovat hygienicky nezávadný, technicky účelný, bezpečný a hospodárný odběr. Jímací objekt je technické zařízení sloužící k odběru povrchové a podzemní vody do vodovodního systému. Veškeré jímací objekty, vodovody, vodovodní přípojky a vodárenské objekty včetně úpraven vody řadíme dle vodního zákona č. 254/2001 Sb. k vodním dílům. \n\nDle převládajícího rozměru dělíme jímací objekty na \nO výběru nejvhodnějšího jímacího zařízení rozhoduje zejména struktura horninového prostředí (výskyt a sled kolektorů a izolátorů) a propustnost horniny. Další kritéria jsou stav a stálost hladiny podzemní vody, směr a rychlost proudění podzemní vody, její iniciální jakost, požadované množství vody v čase a stav území okolo vrtu.\n\nMezi vertikální jímací objekty řadíme vrtané, trubkové a šachtové studny. Před stavbou každé studny je zapotřebí nejprve provést hydrogeologický průzkum a průzkumný vrt. Na rozdíl od průzkumného vrtu je nutná persistence studny až desítky let, důležité je tedy kvalitní utěsnění studny u povrchu.\n\n(dříve trubní studny) jsou objekty pro trvalý odběr vody. Přípovrchovou část tvoří manipulační šachtice, která sahá do nezámrzné hloubky a chrání jímací zařízení. Jsou osazeny ocelovou vystrojovací trubkou, tzv. zárubnicí. Zaplášťový prostor je vyplněn štěrkem a těsněním. Vrtané studny nemusejí být pouze úzkoprofilové, průměr studny může být od desítek centimetrů až po první metry. Vrtané studny zcela převažují mezi jímacími objekty pro hromadné zásobování a jejich využití je univerzální z hlediska horninového prostředí, hloubky i průměru. Jejich výhodou z hlediska kvality a ochrany vody je, že čerpají hlubší podzemní vodu, která není kvalitativně ovlivněna vodou srážkovou. Další výhodou je minimální akumulace a delší stání vody ve studni, díky kontinuálnímu přítoku podzemní vody z hlubších pater.\n\ndělíme na dva typy, které se liší technologií hloubení: \nStudny šachtové nedosahují takových hloubek jako studny vrtané, tudíž čerpají podzemní vodu ze svrchního horizontu, kde často dochází ke druhotnému znečištění vodou srážkovou. Ke zhoršení kvality vody může přispět nadměrné množství srážek, ale také delší období sucha. K takovýmto zhoršení dochází zejména na konci zimy. V kopané studni dochází k větší akumulaci vody, což může způsobovat také bakteriální závadnost. Šachtové studny se tedy doporučují spíše pro čerpání vod užitkových. \n\n(dříve jehlové studny) patří pro svou jednoduchou konstrukci a výstavbu mezi levnější varianty studny. Jejich životnost je ovšem v porovnání s vrtanými a šachtovými studnami nízká. Jedná se o hrotem osazenou perforovanou trubku malého průměru, která je do země zatloukána nebo zavibrována. Studny jsou hluboké maximálně několik metrů a hodí se do méně soudržných terciérních či kvartérních sedimentů, časté jsou ve fluviálních náplavech v údolích řek. Podobně jako šachtové se trubkové studny nedoporučují k jímání vody pro pitné účely.\n\nslouží k jímání mělké podzemní vody stékající po svahu k jeho úpatí, proto jsou závislé na množství srážek, jejich intenzitě a pravidelnosti. V jímání vody pro pitné účely nehrají žádnou roli kvůli extrémní zranitelnosti povrchových vod. Další jejich nevýhodou je jakákoli nemožnost regulovat množství jímané vody.\n\njsou druhým typem horizontálních jímacích objektů a jedná se o hornická díla sloužící zejména k odvodnění horninového masivu. Jsou konstruovány pro velký objem odebrané vody (př. Teplice nad Metují 60 l.s-1), který je soustředěn do jednoho místa. Díky značné hloubce, do které voda infiltruje, je zranitelnost vody minimální. Hovoříme tedy o vydatném zdroji kvalitní podzemní vody vhodné pro pitné účely.\n\nKombinované jímací objekty jsou širokoprofilové studny doplněné o soustavu radiálních drénů. Délka těchto sběračů činí až několik desítek metrů, zvětšují tak dosah jímacího objektu a umožňují větší odběr z kolektorů menší mocnosti. Nevýhodou je technologická a finanční náročnost drénů. Výhodou těchto jímacích objektů je pak jejich nízká zranitelnost a nízké provozní náklady pro vodárenské společnosti.\n\nPramenní jímky jsou objekty k účelu jímání vod vývěrových. Z hlediska ochrany vodního zdroje je důležité, aby nenastalo porušení tlakových poměrů vývěru a tím zánik pramene. Pro hromadné zásobování je zapotřebí složitější konstrukce s více komorami. Nevýhodou pramenních jímek je neregulovatelnost odběru.\n\nUmělá i břehová infiltrace napomáhá k obohacování zdrojů vod podzemních a vede ke zlepšení kvality vod povrchových. Odběry vody ze studní poblíž vodního toku vyvolávají nucenou zvýšenou infiltraci vody říční do vody podzemní, přičemž dochází k filtraci, čištění a získávání vody na kvalitě. Umělou infiltrací rozumíme vsakování povrchové vody speciálními vsakovacími objekty. Hlavním problémem je zanášení (kolmatace) vsakovacích objektů sinicemi a řasami, proto je nutné infiltrovat kvalitní a čistou vodu.\n\n \n"}
{"id": "908864", "url": "https://cs.wikipedia.org/wiki?curid=908864", "title": "František Králka", "text": "František Králka\n\nFrantišek Králka (* 16. ledna 1947) je bývalý slovenský fotbalista, obránce.\n\nV československé lize hrál za VSS Košice. Nastoupil ve 161 utkáních. V Poháru UEFA nastoupil ve 3 utkáních.\n\n\n"}
{"id": "908866", "url": "https://cs.wikipedia.org/wiki?curid=908866", "title": "Kanton Basse-Pointe", "text": "Kanton Basse-Pointe\n\nKanton Basse-Pointe ( ) byl francouzský kanton v departementu Martinik v regionu Martinik. Nacházela se v něm pouze obec Basse-Pointe. Zrušen byl v roce 2015.\n"}
{"id": "908867", "url": "https://cs.wikipedia.org/wiki?curid=908867", "title": "Vladimír Žalud", "text": "Vladimír Žalud\n\nVladimír Žalud (* 14. července 1945) je bývalý český fotbalista, záložník.\n\nV československé lize hrál za TJ Sklo Union Teplice. Nastoupil ve 146 utkáních a dal 9 gólů. V Poháru UEFA nastoupil v 1 utkání. Byl odchovancem Lokomotivy Plzeň, v nižších soutěžích hrál i za AŠ Mladá Boleslav.\n\n\n"}
{"id": "908872", "url": "https://cs.wikipedia.org/wiki?curid=908872", "title": "Vědecký článek", "text": "Vědecký článek\n\nVědecký článek je druh akademické publikace, která je obvykle vydávaná ve vědeckém časopise. Obsahuje původní výzkum nebo jeho přezkoumání. Vědecký článek je považován za validní, pouze pokud podstoupí proces tzv. peer review (recenzování), při kterém jeden nebo více odborníků z téhož odvětví jakého se týká předmět článku zkoumá, zda je obsah článku vhodný k publikování. Článek může podstoupit celou řadu recenzí, oprav a znovupodání předtím, než je buď konečně přijat, nebo zmítnut. Tento proces obvykle trvá několik měsíců. Další dobu (v některých odvětví i přes rok) trvá, než je článek opravdu vydán. To se týká především prestižních časopisů, kde počet přijatých článků převyšuje kapacitu jejich obsahu. Z tohot důvodu někteří autoři článků zveřejňují předtiskovou verzi článku na internetových stránkách.\n\nNěkteré časopisy (obzvláště ty mladší) publikují vědecké články pouze v elektronické formě. Taktéž papírové časopisy zveřejňují svůj obsah elektronicky, jak pro jednotlivce, tak pro knihovny. Téměř vždy bývají tyto verze k dispozici pro předplatitele při publikování článku, někdy i dříve.\n"}
{"id": "908878", "url": "https://cs.wikipedia.org/wiki?curid=908878", "title": "Gór", "text": "Gór\n\nGór je obec v maďarské župě Vas, v okrese Sárvár. V roce 2011 zde žilo 305 obyvatel.\n"}
{"id": "908879", "url": "https://cs.wikipedia.org/wiki?curid=908879", "title": "Železniční trať Reda–Hel", "text": "Železniční trať Reda–Hel\n\nŽelezniční trať Reda – Hel (v Polsku označená číslem 213)\nje neelektrifikovaná železniční trať v Polsku, o délce 61,669 km. Vede z Redy přes Puck, Juratu do města Hel. Prochází Helskou kosou, která leží na jižním pobřeží Baltského moře, od něhož odděluje Pucký záliv.\n\n\n"}
{"id": "908880", "url": "https://cs.wikipedia.org/wiki?curid=908880", "title": "Kanton Gros-Morne", "text": "Kanton Gros-Morne\n\nKanton Gros-Morne ( ) byl francouzský kanton v departementu Martinik v regionu Martinik. Nacházela se v něm pouze obec Gros-Morne. Zrušen byl v roce 2015.\n"}
{"id": "908882", "url": "https://cs.wikipedia.org/wiki?curid=908882", "title": "Kanton Le Lorrain", "text": "Kanton Le Lorrain\n\nKanton Le Lorrain ( ) byl francouzský kanton v departementu Martinik v regionu Martinik. Nacházela se v něm pouze obec Le Lorrain. Zrušen byl v roce 2015.\n"}
{"id": "908884", "url": "https://cs.wikipedia.org/wiki?curid=908884", "title": "Kanton Macouba", "text": "Kanton Macouba\n\nKanton Macouba ( ) byl francouzský kanton v departementu Martinik v regionu Martinik. Nacházely se v něm obce Macouba a Grand'Rivière. Zrušen byl v roce 2015.\n"}
{"id": "908886", "url": "https://cs.wikipedia.org/wiki?curid=908886", "title": "Kanton Le Marigot", "text": "Kanton Le Marigot\n\nKanton Le Marigot ( ) byl francouzský kanton v departementu Martinik v regionu Martinik. Nacházela se v něm pouze obec Le Marigot. Zrušen byl v roce 2015.\n"}
{"id": "908890", "url": "https://cs.wikipedia.org/wiki?curid=908890", "title": "Tahina", "text": "Tahina\n\nTahina (někdy jako \"tahini\" či \"tehina\") je mírně ředěná sezamová pasta vyrobená z drcených sezamových semínek a mořské soli. Existuje ve dvou variantách – z loupaných sezamových semínek (ta je běžnější jak v Česku, tak v severoafrických zemích, Řecku, Turecku a nebo v zemích Blízkého Východu) a z neloupaných sezamových semínek (běžnější například ve východní Asii). \nS výrazem \"tahini\" či \"tehina\" se setkáváme téměř výhradně v zemích západní Evropy, kde došlo k chybnému přenosu/špatné transkripci. V zemích Středního východu, například v Maroku, kde se předpokládá kolébka těchto specialit, se vyslovuje \"tchyna\". Silné hrdelní \"\"ch\"\" a spíše tvrdé \"\"i\"\". V Izraeli platí totéž, slovo \"טחינה\" se vyslovuje pouze a výhradně jako \"tchina\".\n\nNejstarší historii tahiny připisují některé výzkumy starověké Persii, odkud přišla do Izraele a tam dodnes patří k nejoblíbenějším jídlům vůbec. Tahina původně nesla název „ardeh“ nebo také „svaté jídlo“ a postupně se rozšířila po celé Indii, Africe, do zemí Středního výchovu a do Asie.\n\nStarověcí Řekové používali sezam nejen jako součást pokrmů, ale také jako součást léků. Údajně i Hippokrates prý chválil sezam pro jeho vysokou výživovou hodnotu.\n\nV Asijských legendách se také objevuje sezam, a to ve spojitosti s léčením jako symbol nesmrtelnosti.\n\nCo se týká nedaleké historie sezamové pasty, průzkumy ukázaly, že byla důležitou součástí každodenní stravy tureckých pilotů během první i druhé světové války a během války korejské. Tahina pasta byla zařazována do jejich stravy jako pravděpodobný zdroj vytrvalosti, soustředění a prý aby jim pomáhala v psychické a fyzické odolnosti. Od té doby se stala tahina středem velkého zájmu a vzrostl také zájem o etnické potraviny.\n\nNejčastěji bývá spolu s cizrnou, citronem, česnekem, chilli a dalšími ingrediencemi součástí pokrmu hummus a nebo jako omáčka do falafelu. Typickou cukrovinkou, v které nesmí tahina chybět je sezamová chalva. Může také sloužit jako součást dresinků do salátů, slouží k zahuštění polévek, lze ji použít jako marinádu na grilované maso, jako pomazánku nebo při pečení do různých druhů moučníků či cukroví a nebo také jako náhražku másla.\n\nV Turecku se tahina (turecky tahin) míchá s pekmezem (něco na způsob ovocného medu nebo povidel) a vzniká pokrm zvaný tahin-pekmez, do kterého se namáčí kousky chleba. Díky vysoké kalorické hodnotě slouží jako dezert a nebo jako svačina mezi jídly.\n\nV Iráku se tahina míchá s datlovým sirupem a tento sladký dezert se obvykle jí s pečivem.\n\nNa Kypru se do tahina máčí chléb a nebo se používá do pokrmu pita souvlaki, který je však více známý v Řecku s tamějšími typickými tzatziki.\n\nV Sýrii je tahina nezbytnou potravinou, která se používá do mnoho druhů nejrůznějších pokrmů. Její uplatnění zde lze nalézt jako součást již zmiňovaného hummusu, pomazánek, různých dipů, jako omáčka do falafelu, ale také jako součást dezertů.\n\nNa palestinských územích, konkrétně v Gaze, jsou známé dva druhy tahiny: standardně béžové tahiny a červené tahiny, jejíž barvy je dosaženo odlišným a zdlouhavým procesem pražení sezamových semínek, i výsledná chuť je údajně mnohem intenzivnější. Červená tahina se zde nejčastěji používá v kombinaci s jehněčím masem a do salátů.\n\nV Egyptě se tahina automaticky přidává do většiny sendvičů. Oblíbená je zde verze tahiny s přidáním červených pálivých chilli papriček.\nSezamová pasta tahina obsahuje mnoho zdraví prospěšných látek jako například vysoké množství vitamínu E, vitamíny B1, B2, B3, B5 a B15. Je bohatá na minerály jako jsou například fosfor, draslík, zinek, lecitin, hořčík a železo. Je označována za jeden z nejlepších zdrojů vápníku, obsahuje údajně dokonce více bílkovin, než většina ořechů. \n\nPomáhá při detoxikaci jater, zabraňuje anémii, je snadně stravitelná, obsahuje vysoké množství nenasycených tuků a je vhodná při hubnutí. Je doporučována také při onemocnění sliznice, nehtů, vlasů, pomáhá udržovat zdravou kůži, zvyšuje imunitu a zlepšuje látkovou výměnu.\n\nTahina pasta je užitečným doplňkem veganské a vegetariánské stravy, je vhodná pro malé děti, pro lidi nemocné i pro aktivní lidi a atlety.\n\n"}
{"id": "908892", "url": "https://cs.wikipedia.org/wiki?curid=908892", "title": "Ulus", "text": "Ulus\n\nUlus (rus. \"улус\") je původem altajský výraz, který oplývá složitou sociální sémantikou podmíněnou vnějazykovými faktory. V současnosti se toto slovo používá pro označení administrativních celků v republice Sacha (Jakutsku), která je součástí Ruské federace.\n\nVýraz \"ulus\" se vyskytuje v mnohých altajských jazycích a jeho prapůvodní význam označuje osadu nebo tábořiště kočovníků. Později se význam rozšířil na rod či kmen a území, jež obývá, a zůstal v užití v administrativním dělení Jakutska.\n\nRepublika Sacha se oficiálně dělí na 33 ulusů (jakut. \"улууһа\"), které by se daly přeložit jako kraje, a dvě statutární města (Jakutsk a Něrjungri). Současné ulusy se navzdory tomu, jaké územní změny Rusko prodělávalo v průběhu historie, přibližně kryjí se starými rodovými ulusy.\n\n\n\"Sluneční ulus\" v jakutštině označuje území obývané Jakuty. Souvisí to s jakutskou mytologií, kdy staří Jakuti věřili, že jsou potomky bílých nebešťanů (\"ajyy\"), a proto se nazývali \"ulus ajyy\" – kmen lidí, kteří jsou potomky nebešťanů. Přívlastek \"sluneční\" vysvětluje fakt, že v jakutském náboženství slunce hraje významnou roli a nebešťané mají v jakutské kultuře epiteton \"sluneční\".\n\n\n"}
{"id": "908895", "url": "https://cs.wikipedia.org/wiki?curid=908895", "title": "Satina", "text": "Satina\n\nSatina je pravostranný přítok řeky Ostravice v okrese Frýdek-Místek v Moravskoslezském kraji. Délka toku činí 7,4 km. Plocha povodí měří 7,6 km².\n\nBystřina pramení v Moravskoslezských Beskydech na severozápadním svahu Lysé hory v nadmořské výšce okolo 1025 m. Potok je součástí přírodní památky Vodopády Satiny a přírodní rezervace Malenovický kotel. Horní tok potoka vytváří asi 1 km dlouhou a v některých místech až 15 m hlubokou soutěsku s množstvím malých vodopádů, peřejí a jiných vodních útvarů, která je důvodem ochrany území. Podél potoka vede několik cest a silnic, ale kvůli strmým skalním stěnám je potok těžko přístupný.\n\nPodle pověsti pramení Satina v Černém jezeře, které se nachází uvnitř Lysé hory a které se v soudný den vylije a zalije celý svět.\n"}
{"id": "908901", "url": "https://cs.wikipedia.org/wiki?curid=908901", "title": "Kanton Le Robert-1 Sud", "text": "Kanton Le Robert-1 Sud\n\nKanton Le Robert-1 Sud ( ) byl francouzský kanton v departementu Martinik v regionu Martinik. Tvořila ho část obce Le Robert. Zrušen byl v roce 2015.\n"}
{"id": "908902", "url": "https://cs.wikipedia.org/wiki?curid=908902", "title": "Kanton Le Robert-2 Nord", "text": "Kanton Le Robert-2 Nord\n\nKanton Le Robert-2 Nord ( ) byl francouzský kanton v departementu Martinik v regionu Martinik. Tvořila ho část obce Le Robert. Zrušen byl v roce 2015.\n"}
{"id": "908903", "url": "https://cs.wikipedia.org/wiki?curid=908903", "title": "Kanton La Trinité", "text": "Kanton La Trinité\n\nKanton La Trinité ( ) byl francouzský kanton v departementu Martinik v regionu Martinik. Nacházela se v něm pouze obec La Trinité. Zrušen byl v roce 2015.\n"}
{"id": "908904", "url": "https://cs.wikipedia.org/wiki?curid=908904", "title": "Kanton Les Anses-d'Arlet", "text": "Kanton Les Anses-d'Arlet\n\nKanton Les Anses-d'Arlet ( ) byl francouzský kanton v departementu Martinik v regionu Martinik. Nacházela se v něm pouze obec Les Anses-d'Arlet. Zrušen byl v roce 2015.\n"}
{"id": "908906", "url": "https://cs.wikipedia.org/wiki?curid=908906", "title": "Výchova lidského pokolení", "text": "Výchova lidského pokolení\n\nVýchova lidského pokolení (v německém originále \"Die Erziehung des Menschengeschlechts\") je nábožensko-filozofické dílo, které napsal německý spisovatel a básník Gotthold Ephraim Lessing, významná osobnost německého osvícenství. V tomto spise vyjadřuje Lessing svůj postoj k tehdejšímu učení.\n\n\"Výchova lidského pokolení\" patří k později vydaným dílům Lessinga. Kompletní spis byl vydán rok před jeho smrtí v roce 1780 v Berlíně. Dílo sestává z celkem 100 paragrafů, přičemž paragrafy 1 - 53 se objevily už v roce 1777 v souvislosti s anonymními fragmenty, díky nimž se rozhořel obrovský teologický spor. Lessing totiž zveřejnil části spisu \"Apologie čili obranný spis pro ty, kdo uctívají Boha rozumně\", jehož autorem byl v té době již zesnulý hamburský orientalista Hermann Samuel Reimarus, který si přál, aby spis zůstal anonymní. Za toto počínání byl Lessing silně kritizován a spor pro něj vedl až k úplnému zákazu publikovat cokoliv z oblasti náboženství.\n\nV díle \"Výchova lidského pokolení\" se Lessing zabývá tématy, jako jsou náboženství nebo lidský rozum. Na díle pracoval řadu let, proto jsou jeho myšlenky, nápady a názory velmi promyšlené a vyvstávají z dlouholetého zkoumání této problematiky. Lessing se zde zabývá výchovou lidského rozumu a popisuje zde, jak se lze z jakési nedokonalosti v minulosti dostat k dokonalosti v budoucnosti. Lidské pokolení by podle něj mělo dosáhnout dokonalosti pomocí Bible, která slouží jako základní vzdělávací kniha, nebo díky reinkarnaci.\n\nVýchova se dá rozdělit do tří částí:\n\nV závěru díla se Lessing věnuje reinkarnaci, která představuje převtělení duše. Příznivci reinkarnace věřili, že po smrti vzejde lidská duše v nějaké nové existenci. V 19. století se pak v tomto směru objevují první pokusy najít souvislost s Biblí, kde jsou k nalezení jisté náznaky jak ve Starém, tak v Novém zákoně. Gotthold Ephraim Lessing zde však nevyvozuje žádné závěry, nýbrž klade otázky, na které si čtenář musí odpovědět sám.\n\n(Lessing, G.E., „Die Erziehung des Menschengeschlechts,“ in Werke 8, str. 490, 502, 503;\npřeložil Jan Štefan)\n\n"}
{"id": "908913", "url": "https://cs.wikipedia.org/wiki?curid=908913", "title": "Kanton Le Diamant", "text": "Kanton Le Diamant\n\nKanton Le Diamant ( ) by francouzský kanton v departementu Martinik v regionu Martinik. Nacházela se v něm pouze obec Le Diamant. Zrušen byl v roce 2015.\n"}
{"id": "908914", "url": "https://cs.wikipedia.org/wiki?curid=908914", "title": "Kanton Ducos", "text": "Kanton Ducos\n\nKanton Ducos ( ) byl francouzský kanton v departementu Martinik v regionu Martinik. Nacházela se v něm pouze obec Ducos. Zrušen byl v roce 2015.\n"}
{"id": "908916", "url": "https://cs.wikipedia.org/wiki?curid=908916", "title": "Kanton Le Marin", "text": "Kanton Le Marin\n\nKanton Le Marin ( ) by francouzský kanton v departementu Martinik v regionu Martinik. Nacházela se v něm pouze obec Le Marin. Zrušen byl v roce 2015.\n"}
{"id": "908920", "url": "https://cs.wikipedia.org/wiki?curid=908920", "title": "Kanton Rivière-Pilote", "text": "Kanton Rivière-Pilote\n\nKanton Rivière-Pilote ( ) byl francouzský kanton v departementu Martinik v regionu Martinik. Nacházela se v něm pouze obec Rivière-Pilote. Zrušen byl v roce 2015.\n"}
{"id": "908922", "url": "https://cs.wikipedia.org/wiki?curid=908922", "title": "Kanton Rivière-Salée", "text": "Kanton Rivière-Salée\n\nKanton Rivière-Salée ( ) byl francouzský kanton v departementu Martinik v regionu Martinik. Nacházela se v něm pouze obec Rivière-Salée. Zrušen byl v roce 2015.\n"}
{"id": "908927", "url": "https://cs.wikipedia.org/wiki?curid=908927", "title": "Kanton Sainte-Anne", "text": "Kanton Sainte-Anne\n\nKanton Sainte-Anne ( ) byl francouzský kanton v departementu Martinik v regionu Martinik. Nacházela se v něm pouze obec Sainte-Anne. Zrušen byl v roce 2015.\n"}
{"id": "908928", "url": "https://cs.wikipedia.org/wiki?curid=908928", "title": "Suzuki GSX 750 Inazuma", "text": "Suzuki GSX 750 Inazuma\n\nSuzuki GSX 750 Inazuma je motocykl firmy Suzuki kategorie nakedbike, vyráběný v letech 1998-2001. Konkurenci představují Honda CB 750 a Kawasaki Zephyr 750. Vzhledově velmi podobný je silnější model Suzuki GSX 1200 Inazuma.\n\nNakedbike klasické koncepce se vzduchem a olejem chlazeným řadovým čtyřválcem plněným čtyřmi karburátory Keihin o průměru 32 mm, dvěma tlumiči vzadu místo centrálního tlumiče, elegantně vykrojenou nádrží a centrálním stojanem. Vzhledem k nižší výšce sedla a jeho užšímu tvaru je vhodný i pro jezdce menších postav a ženy. Nezáludný motocykl, i přes vyšší hmotnost vhodný i pro začátečníky.\n\n\n"}
{"id": "908929", "url": "https://cs.wikipedia.org/wiki?curid=908929", "title": "Alžběta Kristýna Ulrika Brunšvicko-Wolfenbüttelská", "text": "Alžběta Kristýna Ulrika Brunšvicko-Wolfenbüttelská\n\nAlžběta Kristýna Ulrika Brunšvicko-Wolfenbüttelská ( \"Elisabeth Christine Ulrike Prinzessin von Braunschweig-Wolfenbüttel\"; 9. listopadu 1746, Wolfenbüttel – 18. února 1840, Štětín) byla princezna brunšvicko-wolfenbüttelská, v letech (1765–1769) pruská korunní princezna.\n\nByla dcerou vévody Karla I. Brunšvicko-Wolfenbüttelského a princezny Filipíny Šarloty Pruské, dcery pruského krále Fridricha Viléma I.. Jejím strýcem byl pruský král Fridrich II. Veliký.\n\nV roce 1765 se provdala za svého přímého bratrance a budoucího pruského krále Fridricha Viléma II., se kterým měla společné oboje prarodiče. Alžběta Kristýna byla půvabná a temperamentní, její sebevědomá povaha však byla jednou z příčin konce jejího manželství.\nJejich krátké manželství nebylo příliš šťastné. Protože měl její muž milenky, našla si milence také, a sice mezi důstojníky pruské královské gardy. Nepomohla ani domluva jejich společného strýce, krále Fridricha II., který chtěl toto manželství zachránit. Alžběta Kristýna se však rozhodla, dále neposkytnout svému choti manželské lože. Tímto byl Fridrich II. donucen roku 1769 manželství zrušit.\n\nAlžběta Kristýna musela po rozvodu ihned odejít ze dvora a byla vyhoštěna na pevnost Küstrin a posléze do Štětína, kde žila v domácím vězení na vévodském zámku. Přísné podmínky pobytu jí byly postupně zmírňovány, zejména pak po smrti Fridricha II. a nástupu jejího bývalého muže na trůn (1786). Na svůj život ve Štětíně si nakonec tak zvykla, že nevyužila ani možnosti propuštění. Zemřela ve vysokém věku až roku 1840, 43 let po svém exmanželu a 20 let po své jediné dceři.\n\nRoku 1767 se manželům narodila jediná dcera Bedřiška Šarlota (Frederika Charlotta, † 1820). Když jí byly dva roky, byla její matka vypovězena ze dvora a Frederika Charlotta byla nadále vychovávána svou babičkou Luisou Amálií Brunšvicko-Wolfenbüttelskou (1722–1780) a po její smrti pratetou, pruskou královnou Alžbětou Kristýnou. S matkou se již nikdy neviděla. Roku 1791 se provdala za vévodu z Yorku a Albany Fridricha Augusta Hannoverského, druhorozeného syna anglického krále Jiřího III. \n\n"}
{"id": "908930", "url": "https://cs.wikipedia.org/wiki?curid=908930", "title": "Kanton Sainte-Luce", "text": "Kanton Sainte-Luce\n\nKanton Sainte-Luce ( ) byl francouzský kanton v departementu Martinik v regionu Martinik. Nacházela se v něm pouze obec Sainte-Luce. Zrušen byl v roce 2015.\n"}
{"id": "908932", "url": "https://cs.wikipedia.org/wiki?curid=908932", "title": "Therese Krones", "text": "Therese Krones\n\nTherese Krones nebo Terezie Kronesová (* 7. října 1801, Bruntál – 28. prosince 1830, Vídeň) byla rakouská herečka.\n\nTherese Krones byla dcerou herce Franze Josefa Kronese (1766–1839) a jeho manželky Anny Theresie Walter z Rýmařova. Jejím bratrem byl herec Josef Krones (1792–1832). Její otec byl od roku 1796 v angažmá jako zpěvák a herec u barona von Thiersheima v Bruntále, to však roku 1806 opustil, chvíli působil jako první basista v opeře olomouckého divadla a pak ze své rodiny vytvořil malou kočovnou hereckou společnost, s níž cestoval zejména po Moravě a Uhrách. Již v pěti letech se Therese objevila na divadelním jevišti po boku svého otce a bratra. Její první samostatná role byla strážný duch Jeriel v pohádce \"Die Teufelsmühle am Wienerberg\" (\"Čertův mlýn na Vídeňském kopci\") Karla Friedericha Henselera ve vídeňském Divadle v Leopoldstadtu (Leopoldstädter Theater), 22. ledna 1810; bylo jí tehdy osm let. V roce 1811 byla dokonce načas samostatně angažovaná jako dětská herečka v městském divadle v Brně. Vystupovala pak s rodinou např. v Temešváru, Bratislavě, vídeňském Divadle v Josefstadtu, Vídeňském Novém Městě, Eisenstadtu a Šoproni. V roce 1819 utrpěl její otec těžké omrzliny a ztratil obě nohy, což byl konec jeho společnosti.\n\nOd svých osmnácti let se tak Therese Krones dala na samostatnou dráhu (obvykle provázena svým bratrem Josefem) a hrála v divadlech v Záhřebě, Štýrském Hradci a Lublani, odkud v říjnu 1821 odešla na hostování do vídeňského Divadla v Leopoldstadtu (Leopoldstädter Theater). Debutovala v titulní roli frašky Philippa Hafnera \"Das lustige Trauerspiel Evakathel und Prinz Schnudi oder die Belagerung von Ypsilon\" (\"Veselá truchlohra Evička a princ Šnudi aneb Obléhání Ypsilonu\"). Wiener Zeitung o jejím debutu tehdy napsaly: „Dlle. Krones, členka divadla v Lublani, hostovala 11. října jako princezna Evička. Její komický talent, podporovaný příjemným zjevem, jí zajistil příznivé přijetí početným shromážděným publikem; a i když její chybný zpěv oslaboval účinek jejího výkonu, byla přece jen na konci představení poctěna vyvoláváním.“ O dva měsíce později byla pro toto divadlo angažována pro role naivek, subret a druhého zpěvního oboru. Zde si jejího komediálního talentu povšiml a prosazoval ji významný rakouský dramatik a divadelník Ferdinand Raimund, působící tehdy v témže divadle. V následujících letech zde hrála po boku mj. Ferdinanda Raimunda, Friedricha Josefa Korntheuera a Ignaze Schustera, s nimiž tvořila nejpopulárnější čtveřici starovídeňského lidového divadla.\nPrůlomem na cestě k úspěchu byly pro Therese Krones roku 1824 dvě úlohy: role \"Zilly\" v kouzelné hře Adolfa Bäuerleho \"Aline oder Wien im anderen Welttheile\" (\"Alina aneb Vídeň v jiném díle světa\") a role \"Rosamunde\" ve veselohře téhož autora \"Lindane oder die Fee der Haarbeutelschneider oder der Pantoffelmacher im Feenreich\" (\"Lindane aneb Krejčíkova víla aneb Pantoflář v říši víl\"). Raimund pro ni napsal role v několika svých hrách, například už roku 1824 roli kuchařky Mariandel ve své hře \"Der Diamant des Geisterkönigs\" (\"Diamant krále duchů\"). Therese Krones ideálně zosobňovala typ dobrotivého ženství ve vídeňské lidové komedii; hrála přirozeně a s vkusem, neváhala improvizovat a dokázala neomylně reagovat na náladu publika. Mezi její přednosti však patřila velká tvárnost, takže hrála jak naivní dívky, tak komické staré panny nebo hádavé manželky, a stala se nesmírně populární. Největší životní úspěch ostatně slavila roku 1826 v roli poněkud mimo svůj obor, jako „kalhotková“ postava \"Mládí\" v Raimundově pohádkové hře \"Das Mädchen aus der Feenwelt oder Der Bauer als Millionär\" (\"Dívka ze světa víl aneb Sedlák milionářem\"); zde zpívala i jeden z největších lidových šlágrů Vídně 19. století, píseň \"Brüderlein fein\". Malíř Moritz von Schwind namaloval její portrét v této úloze a Josef Kriehuber, vídeňský salonní portrétista, podle tohoto obrazu vytvořil litografii, jež doznala značného rozšíření sama o sobě i jako vzor pro dekorativní předměty. Tento obraz použila mj. slavná vídeňská cukrárna Demel jako předlohu pro sochu z cukrové polevy.\n\nKariéra a společenský vzestup Therese Krones se vyznačovaly i velmi marnotratným životním stylem. Tomu byl náhle konec, když byl její milenec, polský šlechtic Severin von Jaroszynski, odhalen jako podvodník a loupežný vrah, 16. ledna 1827 v přítomnosti herečky zatčen a 30. srpna téhož roku veřejně popraven u sloupu zvaného Spinnerin am Kreuz. Herečka se na to stáhla z profesního i společenského života ve Vídni a hodlala odejít do kláštera. Ferdinandu Raimundovi se až po několikaměsíčním přesvědčování podařilo ji od tohoto záměru odvrátit. Dne 6. září 1827 se vrátila na jeviště v titulní roli komedie \"Julerl, die Putzmacherin\" (\"Uklízečka Julinka\", parodie Spontiniho opery \"Vestálka\"). Obecenstvo ji přijalo s takovým nadšením, že Raimund si po straně stěžoval: „Je to to stejné publikum, které se domnívalo, že má právo vměšovat se do mých soukromých záležitostí, a zuřivě mne vypískalo, když jsem si odmítl vzít děvče, o jejíchž lehkém mravu jsem se bohužel coby snoubenec zcela přesvědčil? Mně kvůli tomu ponižovali – a sprostá záletnice, jejíž marnotratnost spoluzavinila vraždu, je vítána s takovým jásotem, jako by před oči zástupů vstupovala po velkém činu.“\n\nRoku 1828 hrála \"Nettchen\" v kouzelné frašce se zpěvy \"Sylphide, das Seefräulein\", již sama napsala a jež slavila značný úspěch a dísáhla 123 repríz. Zato její další dramatický pokus, kouzelná hra \"Der Branntweinbrenner und der Nebelgeist\" (\"Vinopalník a mlžný duch\", 1829), byl přijat mnohem chladněji a po sedmi představeních zmizel z repertoáru. Existují však domněnky, že tyto hry, jimž se její jméno zdálo zaručovat popularitu, pocházejí ve skutečnosti z pera jejího bratra Josefa. Roku 1830 společně s Ferdinandem Raimundem opustila Divadlo v Leopoldstadtu a přešla do Divadla na Vídeňce (Theater an der Wien), kde nechala uvést svou komedii \"Kleopatra\".\n\nTheresie Krones je považována za nejgeniálnější herečku starého vídeňského lidového divadla: tehdejší divadelní kritik Saphir o ní prohlásil, že svým rolím nedávala nic z autora, zato všechno ze sebe. Saphir o ní napsal: „Krones nezářila, neblyštěla, neleskla se: bodala do očí, bodala do uší, bodala do smyslů. Byla vlastním zjevem, který bohužel, bohudík, nenašel následovníka. Dlle Krones podávala vynikající výkon jako Dlle Krones, nikdy jako role. […] Měla nevšední nadání instinktivního proniknutí do nejhlubších tajemství individuality publika, které je vždy spíše člověkem smyslů než rozumu.“ Ve své době však vzbuzovala pro svůj lidový tón a opovážlivost i mravní odsouzení. Kritik Castelli o ní napsal, že „čerpala svou komiku z kvasu lůzy a ze stoky nemravnosti“.\nUž od roku 1828 trpěla Therese Krones vážnými žaludečními potížemi, jimž nepomohla ani kúra v Karlových Varech. Dne 28. prosince 1830 zemřela ve Vídni po krátké těžké chorobě ve věku 29 let, v přítomnosti své kostýmérky Babette Sommerové a přítele Franze Rohra, který se spolu s bratrem Josefem Kronesem stal jejím dědicem. Byla pochována na hřbitově St. Marxer Friedhof, odkud však byly její pozůstatky ve 20. století exhumovány a přeneseny na vídeňský Ústřední hřbitov, kde jí byl zřízen čestný hrob města Vídně (skupina 32 A, č. 45 A). Na hřbitově St. Marxer Friedhof na její původní místo odpočinku upomíná malý kenotaf.\n\nV roce 1930 po ní byla pojmenována ulice (\"Kronesgasse\") ve vídeňské čtvrti Döbling (19. okres).\n\nDramatik Adolf Bäuerle, který s Therese Krones často spolupracoval, o ní vydal v roce 1854 na základě svých vzpomínek životopisný román \"Therese Krones: Roman aus Wien's jüngster Vergagenheit\" (\"Therese Krones: román z nejnovější minulosti Vídně\").\n\n\n\n"}
{"id": "908937", "url": "https://cs.wikipedia.org/wiki?curid=908937", "title": "Satornilos", "text": "Satornilos\n\nSatornilos (též \"Satornius\", \"Satorninos\") byl gnostický učitel působící ve 2. století n. l. v syrské Antiochii. \n\nExistuje málo informací o životě Satornila a ani jeho spisy se nedochovaly. Jako zdroj proto slouží díla křesťanských hereziologů, především pak kniha Adversus Haereses (kniha I, kapitola 24, odstavce 1-2) od Eirénaia z Lyonu a Refutatio omnium haeresium (kniha VII, kapitola 16) od Hippolyta Římského. Srovnáním těchto děl zjistíme, že obsahují totožné informace. Je tedy možné, že hereziologové informace vzájemně kopírovali či sdíleli prvotní pramen, pravděpodobně spis Syntagma Iústína Martyra, který se nedochoval.\n\nPodle Eirénaia žil Satornilos ve 2. století n. l. a pocházel z Antiochie či Dafné v oblasti, kde pramení řeka Jordán. Hereziologové tvrdili, že Satornilovým gnostickým učitelem byl Menandros, který byl žákem Šimona Mága. Sám Satornilos měl být učitelem Basileida, který měl žáka ve Valentinovi. (Adv. I 24,1) Je ovšem možné, že se nikdy nesetkali a hereziologové je řadili k sobě kvůli podobnosti nauky.\n\nSatornilovo učení obsahuje typicky gnostické myšlenky o stvoření člověka nižším bohem. Originální je však v představení Krista jako gnostického spasitele a rozdělení lidí na dva druhy – špatné a dobré.\n\n\"Vymezení Satornilovy nauky:\"\n\nSatornilos podle Eirénaia a Hippolyta učil, že existuje jeden Bůh, který je nepoznatelný (θεὸς ἄγνωστος) a stvořil anděly, archanděly, síly a mocnosti. (Adv. I 24,1; Refut. VII 16)\n\n\"Andělé chtěli podle svého obrazu učinit člověka. Když byl člověk učiněn a nemohl se vzpřímiti pro slabost andělů, ale jako červíček se plazil, Bůh člověka naplnil jiskrou světla (σπινθήρ), která pozvedla člověka a dodala mu čilosti i života. Tato životní jiskra se prý po smrti navrátí k tomu, s čím je sourodá, a ostatek, z čeho ty věci byly učiněny, se rozpadne.\" (Adv. I 24,1) \n\nPodle Eirénaia (Adv. I 24,1) i Hippolyta (Refut. VII 16) viděl Satornilos v Kristovi gnostického spasitele, který byl poslán na zem, aby zneškodnil zlé lidi a dobré vedl ke spáse.\n\n\"Spasitel je nenarozený, netělesný, bez podoby, že toliko zdánlivě člověkem se ukázal. I židovský Bůh je prý jeden z andělů. A poněvadž prý Otec jeho všecky Vládce chtěl zničiti, proto prý přišel Kristus potříti Boha židů a spasiti věřící v něho; věřícími jsou ti, kteří mají jiskru života. On také pravil, že dvojí lidské plémě bylo původně stvořeno od andělů - zlé a dobré. A poněvadž ďáblové pomáhají zlým, proto prý přišel Spasitel zničiti zlé, jak lidi, tak ďábly, a spasiti dobré.\" (Adv. I 24,1)\n\nU Eirénaia se dočteme, že Satornilos byl prvním, kdo tvrdil, že andělé stvořili dva druhy lidí – špatné a dobré. (Adv. I 24,1). Hippolytos (Refut. VII 16) se o dvou druzích lidí rovněž zmiňuje, ale výslovně neuvádí, že Satornilos byl v tomto originální.\n\nSkupina kolem Satornila měla tendence ke zdrženlivosti. Manželství, plození a ženy byly podle nich od Satana. (Adv. I 24,2; Refut. VII 16) Odmítání manželství a určitých pokrmů (především masitých) patřilo k prvním přikázáním gnostické askeze.\n\n"}
{"id": "908939", "url": "https://cs.wikipedia.org/wiki?curid=908939", "title": "Volby v Ázerbájdžánu", "text": "Volby v Ázerbájdžánu\n\nVolby v Ázerbájdžánu jsou svobodné. Voliči volí do místních zastupitelstev a většinovým volebním systémem do jednokomorového parlamentu 125 poslanců na pětileté volební období. Každých pět let se konají prezidentské volby.\n\n"}
{"id": "908946", "url": "https://cs.wikipedia.org/wiki?curid=908946", "title": "Kanton Saint-Esprit", "text": "Kanton Saint-Esprit\n\nKanton Saint-Esprit ( ) byl francouzský kanton v departementu Martinik v regionu Martinik. Nacházela se v něm pouze obec Saint-Esprit. Zrušen byl v roce 2015.\n"}
{"id": "908949", "url": "https://cs.wikipedia.org/wiki?curid=908949", "title": "Roger Plaxton", "text": "Roger Plaxton\n\nHayward Alan Roger Plaxton (2. června 1904, Parry Sound, Ontario – 20. prosince 1963, Toronto, Ontario) byl kanadský hokejový obránce.\n\nV roce 1928 byl členem Kanadského hokejového týmu, který získal zlatou medaili na zimních olympijských hrách.\n\n"}
{"id": "908950", "url": "https://cs.wikipedia.org/wiki?curid=908950", "title": "Kanton Saint-Priest", "text": "Kanton Saint-Priest\n\nKanton Saint-Priest ( ) je francouzský kanton v departementu Rhône v regionu Rhône-Alpes. Tvoří ho pouze město Saint-Priest.\n"}
{"id": "908951", "url": "https://cs.wikipedia.org/wiki?curid=908951", "title": "Herbert Plaxton", "text": "Herbert Plaxton\n\nHerbert Alfred Wellington „Bert“ Plaxton (22. dubna 1901, Barrie, Ontario – 7. listopadu 1970, Toronto, Ontario) byl kanadský hokejový útočník.\n\nV roce 1928 byl členem Kanadského hokejového týmu, který získal zlatou medaili na zimních olympijských hrách.\n\n"}
{"id": "908952", "url": "https://cs.wikipedia.org/wiki?curid=908952", "title": "Kocour Felix", "text": "Kocour Felix\n\nKocour Felix ( ) je hrdina původně amerických kreslených filmů a komiksů populární zejména v období němého filmu. Jedná se o černou kočku s bílýma očima a širokým úsměvem, která se (v nejvýznamnějších dílech) ocitá v surrealistických situacích. Poprvé se objevil ve filmu \"Feline Follies\" v roce 1919 a zpětně není jasné, zda jej vytvořil kreslíř Pat Sullivan, který se stal držitelem autorských práv, nebo hlavní animátor jeho studia Otto Messmer. Ten také od roku 1923 kreslil s Felixem komiksy.\nFelixova popularita výrazně klesla koncem dvacátých let, kdy jej zastínily ozvučené filmy Walta Disneyho s Mickey Mousem v hlavní roli. Sullivanovo studio s přechodem ke zvukovému filmu otálelo a když se konečně v roce 1929 odhodlalo filmem \"False Vases\", jednalo se o technicky nepříliš zdařený a komerčně neúspěšný počin, kterému se nepodařilo přetáhnout Disneyovy diváky. Ani několik dalších pokusů nebylo příliš úspěšných a když Sullivan v roce 1933 zemřel, nemohl Messmer bez autorských práv pokračovat a tak s Felixem pokračoval až Burt Gillett po několika letech v roce 1936 v rámci Van Beuren Studios. Ten jeho osobnost přiblížil ostatním oblíbeným dobovým postavičkám a ani tím se mu nepodařilo získat si diváckou přízeň.\n\nPo válce zakoupila práva v roce 1953 společnost Official Films a bývalý Messnerův pomocník Joe Oriolo se později dohodl s novými vlastníky na pokračování, takže od roku 1958 vznikla řada 260 dílů s Felixem pro televizi. V osmdesátých filmech vznikl první celovečerní film a v roce 1995 další televizní seriál. Přestože se nikdy nepodařilo obnovit Felixovu oblíbenost a známost z meziválečného období, zůstává jeho postavička v určitém povědomí a kromě využívání v reklamě a využívání jako maskota se objevují i plány na vytvoření dalších příhod.\n\nV meziválečném Československu byl Felix poměrně známou postavou a vznikaly zde i původní české příběhy, které tvořili Hermína Tyrlová a Karel Dodal.\n\n"}
{"id": "908953", "url": "https://cs.wikipedia.org/wiki?curid=908953", "title": "Kanton Vaugneray", "text": "Kanton Vaugneray\n\nKanton Vaugneray ( ) je francouzský kanton v departementu Rhône v regionu Rhône-Alpes. Tvoří ho 14 obcí.\n\n"}
{"id": "908955", "url": "https://cs.wikipedia.org/wiki?curid=908955", "title": "Ketlování", "text": "Ketlování\n\nKetlování je technika výroby šperku. Nevyžaduje žádné specifické nástroje ani prostory, je jednoduchá na naučení a není k ní zapotřebí drahého materiálu. \nK výrobě ketlovaných šperků jsou potřeba:\n"}
{"id": "908956", "url": "https://cs.wikipedia.org/wiki?curid=908956", "title": "Hugh Plaxton", "text": "Hugh Plaxton\n\nHugh John Plaxton (16. května 1904, Barrie, Ontario – 1. prosince 1982, Mississauga, Ontario) byl kanadský hokejový útočník.\n\nV roce 1928 byl členem Kanadského hokejového týmu, který získal zlatou medaili na zimních olympijských hrách.\n\n"}
{"id": "908957", "url": "https://cs.wikipedia.org/wiki?curid=908957", "title": "Retenční nádrž", "text": "Retenční nádrž\n\nRetenční nádrž slouží pro zadržení určitého množství dešťové vody na určitou dobu, před vypuštěním do kanalizace nebo vodního toku. Chrání kanalizační systém nebo vodní tok před zahlcením srážkovou vodou z přívalových dešťů. Retenční nádrž je nejčastěji budována při průmyslových objektech a velkých zpevněných plochách.\n"}
{"id": "908962", "url": "https://cs.wikipedia.org/wiki?curid=908962", "title": "Dave Trottier", "text": "Dave Trottier\n\nDavid „Dave“ Trottier (25. června 1906, Pembroke, Ontario – 13. listopadu 1956, Halifax, Nové Skotsko) byl kanadský hokejový útočník.\n\nV roce 1928 byl členem Kanadského hokejového týmu, který získal zlatou medaili na zimních olympijských hrách.\n\n"}
{"id": "908963", "url": "https://cs.wikipedia.org/wiki?curid=908963", "title": "Louis Hudson", "text": "Louis Hudson\n\nHenry Dewey Louis „Lou“ Hudson (16. května 1898, Thamesville, Ontario – 24. června 1975, Ontario) byl kanadský hokejový útočník.\n\nV roce 1928 byl členem Kanadského hokejového týmu, který získal zlatou medaili na zimních olympijských hrách.\n\n"}
{"id": "908965", "url": "https://cs.wikipedia.org/wiki?curid=908965", "title": "Scream &amp; Shout", "text": "Scream &amp; Shout\n\n„Scream & Shout“ je singl amerického rappera will.i.ama, který si k němu přizval svou dlouholetou kamarádku a úžasnou zpěvačku Britney Spears. Singl bodoval jak v americkém žebříčku Billboard Hot 100, tak po celém světě. Za 3 měsíce ho na YouTube zhlédlo více než 15 milionů lidí. Stal se číslem 1 ve více než 75 zemích světa, čímž zlomil světový rekord. Píseň přitom nebyla nijak zvlášť propagována. Singl je v mnoha zemích platinový a slaví velké úspěchy dodnes.\n\nK singlu byl natočen také hip hopový remix, který však neměl příliš velký úspěch.\n"}
{"id": "908966", "url": "https://cs.wikipedia.org/wiki?curid=908966", "title": "Frank Sullivan", "text": "Frank Sullivan\n\nFrancis Gerald „Frank“ Sullivan (26. července 1898, Toronto, Ontario – 8. ledna 1989, Toronto, Ontario) byl kanadský hokejový útočník.\n\nV roce 1928 byl členem Kanadského hokejového týmu, který získal zlatou medaili na zimních olympijských hrách.\n\n"}
{"id": "908967", "url": "https://cs.wikipedia.org/wiki?curid=908967", "title": "Camel (cigarety)", "text": "Camel (cigarety)\n\nCamel je značka cigaret založená v létě roku 1913 americkou společností RJ Reynolds Tobacco, a to ve městě Winston-Salem, kterému se dlouho neřeklo jinak než „Camel City.“ V České republice je v současné době distributorem společnost JT International. Až do nástupu značky Marlboro se jednalo o nejprodávanější cigarety vůbec.\n\nCamel se začaly vyrábět v roce 1913 americkou společností RJ Reynolds Tobacco. Právě tato společnost vyvinula revoluční průmyslově balené cigarety. V dané době lidé preferovali vlastnoručně balené cigarety, k cigaretám Camel tak byli zpočátku skeptičtí. Jen o rok později se ale cigaret prodalo více než 425 milionů krabiček. Důvodů tohoto velkého úspěchu bylo hned několik. Oproti konkurenčním značkám měly cigarety Camel mnohem jemnější chuť a jejich dým nevoněl jako doutníkový, ale právě jako cigaretový.\n\nDo roku 2008 byla pro výrobu cigaret užívána směs tureckého (odrůdy Samsun and İzmir) a virginského tabáku. Poté se výroba spolu se vzhledem krabiček změnila a zákazníci tuto změnu vítají různorodě. Mimo USA jsou cigarety Camel distribuovány společností JT International a není v nich využíván turecký tabák, ale odrůdy pěstované v Rumunsku.\n\nDo roku 2012 byla značka Camel nejpopulárnější značkou společnosti RJ Reynolds Tobacco, od tohoto roku převzala tuto popularitu značka Pall Mall.\nS historickým vznikem se pojí známá legenda o tureckém šejku. Tomu se jednoho dne údajně rozbila jeho oblíbená dýmka, a protože nová byla těžko k sehnání, nemohl kouřit. Byl ale na tabáku silně závislý, rozhodl se proto prozatímně balit tabák do papíru. Toto spatřili evropští misionáři a zprávu roznesli široko daleko.\n\nDo Evropy se americké cigarety dostaly díky své dceřiné společnosti. Vítal je stejný úspěch jako na americkém kontinentu. Například na Balkánském poloostrově se na chvíli staly takovou legendou, že někteří lidé užívali slovo Camel synonymum pro krabičku cigaret.\n\nCigarety měly velice výraznou reklamu. Tváří značky se stal \"Joe Camel\". Jednalo se o antropomorfně karikaturního velblouda nosícího sluneční brýle. I přesto, že byla reklama údajně směřována na dospělé jedince, velblouda si pamatovaly především děti předškolního a časného školního věku, a to často mnohem více než známě dětské pohádkové postavy. Nejen v důsledku toho tak cigarety Camel v devadesátých letech změnily svůj design.\n\nTento svůj design změnily cigarety Camel ještě několikrát. Například v roce 2012 byl sjednocen vzhled krabiček pod heslem \"Camel v nových křivkách\". Hrany krabiček se tak zaoblily a cigarety tak mohou lákat svým uceleným dojmem.\n\nPoslední novinkou jsou retro krabičky roku 2013 související se stým výročím od založení značky.\n\nVe světě existují různé varianty cigaret Camel. V České republice jsou v současnosti k dostání tyto:\n\n\n"}
{"id": "908968", "url": "https://cs.wikipedia.org/wiki?curid=908968", "title": "Nílton Santos", "text": "Nílton Santos\n\nNílton dos Santos (* 16. května 1925, Rio de Janeiro – 27. listopadu 2013, Rio de Janeiro) byl brazilský fotbalista, obránce. Pelé ho roku 2004 zařadil mezi 125 nejlepších žijících fotbalistů. S brazilskou reprezentací dvakrát vyhrál mistrovství světa (1958, 1962) a jednou na něm získal stříbrnou medaili (1950). Krom toho se zúčastnil též mistrovství světa roku 1954. Celkem za národní tým odehrál 75 utkání, v nichž vstřelil 3 branky. Celou svou fotbalovou kariéru prožil v jediném klubu – Botafogo. Odehrál za něj 723 ligových utkání.\n\n"}
{"id": "908969", "url": "https://cs.wikipedia.org/wiki?curid=908969", "title": "Bezdušová pneumatika", "text": "Bezdušová pneumatika\n\nBezdušová pneumatika představuje typ pneumatiky, která je místo duše vyplněná speciální vrstvou gumy - pevnými pryžovými žebry integrovanými do patky pneumatiky. Tato vrstva zabraňuje úniku vzduchu z pneumatiky a tím zvyšuje bezpečnost jízdy v případě propíchnutí gumy.\n\nBezdušové pneumatiky se při montáži dají také vybavit těsnící tekutinou, která je schopná utěsnit drobnější defekty.\n"}
{"id": "908971", "url": "https://cs.wikipedia.org/wiki?curid=908971", "title": "Mistrovství Evropy v šachu", "text": "Mistrovství Evropy v šachu\n\nMistrovství Evropy v šachu může označovat zejména:\n\n"}
{"id": "908976", "url": "https://cs.wikipedia.org/wiki?curid=908976", "title": "Peter Sullivan", "text": "Peter Sullivan\n\nPeter Sullivan (* 25. června 1951, Toronto, Ontario) je bývalý kanadský hokejový útočník.\n\n"}
{"id": "908980", "url": "https://cs.wikipedia.org/wiki?curid=908980", "title": "Machiaveliánská inteligence", "text": "Machiaveliánská inteligence\n\nMachiaveliánská inteligence označuje soubor hypotéz, jež jsou stále zkoumány od doby vytvoření vlastního termínu. Neurčuje jednu přesnou psychologickou vlastnost, která by se dala exaktně popsat. Spíše jde o různé projevy chování jedince ve společnosti. Jedna z teorií uvádí, že lidská inteligence vznikla jako prostředek sociální manipulace a klamu, protože člověk ke svému přežití potřeboval kromě umění adaptace na prostředí také schopnost kompetice mezi vlastním druhem.\n\nS hypotézou machiaveliánské inteligence pracuje řada vědních disciplín: neurofyziologie, sociální antropologie, lékařství, psychologie a další. Termín se považuje za politicky nekorektní a častěji je používán výraz sociální inteligence. Občas bývá označována též jako inteligence politická. V České republice se otázkou machiaveliánské inteligence zabývá František Koukolík, jenž k této problematice vydal stejnojmennou knihu.\n\nMachiaveliánská inteligence je vědecký pojem, morálně a citově neutrální. Až její užití směřuje k dobrým nebo zlým cílům. Koukolík stručně shrnul pojem jako „inteligentní chování primátů získávajících výhody na vrub svých bližních“. Tento druh inteligence narušuje sociální normy. Je kombinací sobectví a oportunismu, chování proti morálce, snahou o dosažení osobního prospěchu.\n\nPodle výzkumu z roku 1990, Pintová a Kanekar z University of Bombay zjistili, že ženy jsou oproti mužům více senzitivní k otázkám etiky. Tato složka je mezi jejich pohnutkami posílena, což se projeví v míře machiavellismu u jejich chování v určité situaci. Rozdíly v machiaveliánské inteligenci mezi pohlavími však nejsou nijak významné. Machiavellismus tak můžeme dát do souvislosti spíše s neetickým chováním mužů než žen. Nové americké výzkumy z roku 2008 ukazují, že existuje korelace mezi láskou k penězům a machiaveliánskou inteligencí a dále mezi touto inteligencí a neetickým jednáním (peníze → machiavellismus → neetické jednání).\n\nNázev a původní myšlenka sahá do roku 1532, kdy italský diplomat Niccolò Machiavelli popsal podobné projevy chování ve svém díle \"Vladař\". Odtud jsme se uvykli používat frázi „účel světí prostředky“ (Účel by však dle Machiavelliho měl být ctnostný, což se často při popisu hesla „Účel světí prostředky.“ opomíná.). Koukolík uvádí úryvek z této knihy jako úvod k vysvětlení samotného pojmu: „... A přece víme ze zkušenosti, že za našich časů dokázali velké věci vladaři, kteří nebrali mnoho ohledu na své sliby a dovedli chytře klamat lidské mozky... Nejlépe vždy dopadne ten, kdo si důkladně osvojí liščí zchytralost. Musí však umět toto umění utajit, musí se výborně vyznat v přetvářce a zastírání. Lidé jsou tak prostomyslní a tolik se pachtí za tím, co právě potřebují, že kdo chce klamat, vždycky najde někoho, kdo se oklamat dá.“ Machiavelliho učení mělo vliv na formování západní společnosti a jejího myšlení. \n\nNicholas Humphrey v roce 1975 zjistil, že tyto manipulativní techniky, vedoucí k dosažení politických cílů ve společnosti jsou použitelné také u malých sociálních skupin včetně rodiny. To Humprhey označil za \"každodenní politiku\".\n\nAmerický psycholog Robert Mitchell definoval 4 úrovně podvádění v přírodě. Až poslední čtvrtá má základ ve složité psychologické činnosti. Termín machiaveliánská inteligence byl poprvé použit roku 1988 Richardem W. Byrnem a Andrewem Whitenem, kteří vycházeli z objevů Humphreyho.\n\nMachiavellismus se v inteligenci člověka projevuje navenek verbálně i v řeči těla, nejčastěji následujícími vzorci chování:\n\nToto jednání je spojeno s užitím \"próteovské strategie\". Primáti, včetně člověka, se chovají nedeterministicky. Jejich vystupování zahrnuje prvky náhody. Próteovská strategie se používá dvěma způsoby (podstrategiemi):\n\n\n"}
{"id": "908985", "url": "https://cs.wikipedia.org/wiki?curid=908985", "title": "Charles Delahay", "text": "Charles Delahay\n\nFrederick Charles „Charlie“ Delahey (19. března 1905, Pembroke, Ontario – 17. března 1973, Muskoka, Ontario) byl kanadský hokejový útočník.\n\nV roce 1928 byl členem kanadského hokejového týmu, který získal zlatou medaili na zimních olympijských hrách.\n\n"}
{"id": "908995", "url": "https://cs.wikipedia.org/wiki?curid=908995", "title": "Třída Niels Juel", "text": "Třída Niels Juel\n\nTřída Niels Juel byla třída fregat dánského královského námořnictva. Celkem byly v letech 1979–1980 do služby zařazeny tři fregaty této třídy. Všechny tři byly vyřazeny v roce 2009.\n\nTřída nese název po dánském admirálovi Nielsi Juelovi (1629–1697). \nVšechny tři fregaty této třídy postavila dánská loděnice Aalborg.\n\nJednotky třídy \"Niels Juel\":\nPlavidla nesla trupový sonar MS-26. Na přídi fregat byla umístěna dělová věž se 76mm kanónem OTO Melara. Údernou výzbroj tvořily dva čtyřnásobné vypouštěcí kontejnery protilodních střel Harpoon. K protivzdušné obraně sloužil na zádi umístěný osminásobný vypouštěcí kontejner protiletadlových řízených střel Sea Sparrow. Protiponorkovou výzbroj tvořilo zprvu pouze několik vrhačů hlubinných pum, které brzy nahradily dva dvouhlavňové 324mm protiponorkové torpédomety. Pohonný systém tvořila jedna plynová turbína General Electric LM2500 a jeden diesel MTU. Nejvyšší rychlost dosahovala 28 uzlů.\n"}
{"id": "908996", "url": "https://cs.wikipedia.org/wiki?curid=908996", "title": "1914 v hudbě", "text": "1914 v hudbě\n\nNa této stránce naleznete seznam událostí souvisejících s hudbou, které proběhly roku 1914.\n\n\n"}
{"id": "909000", "url": "https://cs.wikipedia.org/wiki?curid=909000", "title": "Ettore Bassi", "text": "Ettore Bassi\n\nEttore Francesco Mario Bassi (* 16. dubna 1970 Bari, Itálie) je italský herec a televizní moderátor.\n\nEttore Bassi debutoval v roce 1993 jako moderátor v programu \"La Banda Zecchino\" a od těch dob vystupoval zejména v moderovaných pořadech pro děti. V roce 1994 vystupovl jako herec v italském seriálu režiséra Giorgio Capitaniho.\n\nOd června 2011 hraje Ettore Bassi v německo-italském kriminálním seriálu \"Komisař Rex\", kde hraje postavu \"Davide Rivera\".\n\nMimo jiné je k vidění v německých filmech jako \"Der Todestunnel\" a \"Pius XII.\"\n\n"}
{"id": "909001", "url": "https://cs.wikipedia.org/wiki?curid=909001", "title": "Internazionali BNL d'Italia 2013", "text": "Internazionali BNL d'Italia 2013\n\nInternazionali BNL d'Italia 2013, známý také pod názvy Italian Open 2013 a Rome Masters 2013, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Foro Italico na otevřených antukových dvorcích. Konal se mezi .13 až 19. květnem 2013 ve italské metropoli Římě jako 70. ročník turnaje.\n\nMužská polovina se po grandslamu řadila do druhé nejvyšší kategorie okruhu ATP World Tour Masters 1000 a její dotace činila 3 204 745 eur. Ženská část měla rozpočet 2 369 000 dolarů a byla součástí kategorie WTA Premier 5.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do hlavní soutěže z pozice náhradníka:\n\n\n\n\n\n"}
{"id": "909005", "url": "https://cs.wikipedia.org/wiki?curid=909005", "title": "Simultánní kostel", "text": "Simultánní kostel\n\nSimultánní kostel nebo také paritní kostel či simultaneum je kostel užívaný více církvemi, a to většinou střídavě v předem dohodnutých časech (výjimkou byly společné bohoslužby označované jako \"simultaneum mixtum\" v německém Goldenstedtu v letech 1650 až 1850). Největším a současně nejstarším simultánním kostelem v Německu je konkatedrála svatého Petra v Budyšíně, kterou od roku 1524 sdílejí římští katolíci s Evangelickou luterskou zemskou církví Saska.\n\nV České republice je podobný model využíván například v kostele U Jákobova žebříku v pražských Kobylisích, který vedle místního farního sboru Českobratrské církve evangelické využívají též korejští a japonští křesťané. Každá národnost má své nedělní bohoslužby samostatně v určený čas. Výjimkou je pouze první neděle v měsíci, kdy se konají společné ekumenické mezinárodní bohoslužby Čechů, Korejců, Japonců a dalších národností.\n\nOd roku 2010 se také staví Komunitní dům v Čerčanech, který bude sloužit třem církvím: římskokatolické, českobratrské evangelické a husitské. Zasvěcen bude Nejsvětější Trojici. Symbolika čísla 3 se odrazí i ve vzhledu trojboké kostelní věže.\n"}
{"id": "909016", "url": "https://cs.wikipedia.org/wiki?curid=909016", "title": "Antonín Veselka", "text": "Antonín Veselka\n\nAntonín Veselka (* 31. srpna 1973, Uherský Brod) je hudební skladatel, muzikant a klavesák.\nPůsobí jako hudební skladatel pro filmovou hudbu, spolupracuje především s režisérem Pavlem Göblem. \nKromě filmové hudby skládá také písničky pro funk-jazzovou skupinu Grimasa Čápa, v které působí jako klávesák.\n\nPochází z muzikální rodiny, kořeny které sahají až k světově uznávanému českému skladateli Leoši Janáčkovi. Vyrůstal v Uherském Brodě, zde maturoval na gymnáziu. Žije v Brně.\n\n"}
{"id": "909017", "url": "https://cs.wikipedia.org/wiki?curid=909017", "title": "Přemysl Hauser", "text": "Přemysl Hauser\n\nPřemysl Hauser (16. dubna 1921 Oslavany u Brna – 10. března 2011 Brno) byl český jazykovědec, přední představitel didaktiky českého jazyka, profesor Masarykovy univerzity v Brně. Prof. Hauser zdůrazňoval nezastupitelnou úlohu učitelů českého jazyka a nutnost dbát na kultivované vyjadřování ve všech sférách veřejné komunikace, odmítal jakékoli podceňování znalostí českého jazyka.\n\n\n\n"}
{"id": "909019", "url": "https://cs.wikipedia.org/wiki?curid=909019", "title": "Internazionali BNL d'Italia 2013 – mužská dvouhra", "text": "Internazionali BNL d'Italia 2013 – mužská dvouhra\n\nDo soutěže mužské dvouhry na tenisovém turnaji Internazionali BNL d'Italia 2013 nastoupilo padesát šest hráčů. Obhájcem titulu byl španělský pátý hráč světa Rafael Nadal.\n\nSoutěž dvouhry opět vyhrál Rafael Nadal, když ve finále zvítězil nad švýcarskou světovou trojkou Rogerem Federerem po hladkém dvousetovém průběhu 6–1 a 6–3.\n\nOsm nejvýše nasazených mělo volný los do druhého kola.\n\n"}
{"id": "909023", "url": "https://cs.wikipedia.org/wiki?curid=909023", "title": "Internazionali BNL d'Italia 2013 – ženská dvouhra", "text": "Internazionali BNL d'Italia 2013 – ženská dvouhra\n\nDo soutěže ženské dvouhry na tenisovém turnaji Internazionali BNL d'Italia 2013 nastoupilo padesát šest hráček. Dvojnásobnou obhájkyní titulu byla ruská světová dvojka Maria Šarapovová, která před čtvrtfinálovým utkáním s Italkou Sarou Erraniovou odstoupila pro nemoc.\n\nSinglový titul získala americká světová jednička Serena Williamsová, která ve finále přehrála běloruskou třetí hráčku žebříčku Viktorii Azarenkovou po hladkém dvousetovém průběhu 6–1 a 6–3.\n\nOsm nejvýše nasazených hráček mělo volný los do druhého kola.\n\n"}
{"id": "909026", "url": "https://cs.wikipedia.org/wiki?curid=909026", "title": "Triniti", "text": "Triniti\n\nTriniti Office Center je multifunkční stavební komplex nacházející se v Brně. Jeho realizace byla dokončena v roce 2009. Vlastníkem komplexu je v současnosti společnost Vodička, a. s., se sídlem v Tišnově. Komplex se nachází na trojúhelníkovém pozemku na nároží ulic Úzká, Trnitá a pěší zóny Hamburská, jižně od hlavního vlakového nádraží v brněnské městské části Brno-střed, v katastrálním území Trnitá. Komplex těsně sousedí s nákupním centrem Galerie Vaňkovka a v době své realizace se stal první dokončenou výškovou stavbou jádra nově vznikajícího Jižního centra. Investorem stavby byla brněnská společnost Dominikánská, s. r. o., autory projektu jsou brněnští architekti Petr Hrůša, Petr Pelčák, Tomáš Rusín a Ivan Wahla z ateliéru Architekti Hrůša & spol., Ateliér Brno, s. r. o. Na projektu dále spolupracovali Igor Bielik, Alena Mazalová, Lenka Musilová, Zdeněk Šuchma a Petr Uhrín. Konstrukčně je stavební soubor řešen jako monolitický železobetonový skelet s nenosným výplňovým zdivem. V roce 2010 byl komplex nominován na cenu Grand Prix Obce architektů 2010 v kategorii Novostavba.\n\nStavební soubor je tvořen třemi samostatnými budovami s celkovou užitnou plochou 32 642 m. Obestavěný prostor je 108 309 m a zastavěná plocha je 3 793m. Jedním z důležitých aspektů stavby je její orientace na energetickou úspornost, ekologičnost a vytváření příznivého pracovního prostředí. Přízemí a první podlaží všech tří budov komplexu slouží jako vstupní prostory a prodejní plochy. Zbylá čtyři podlaží dvou šestipodlažních administrativních budov jsou využívána jako kancelářské prostory. Třetí až desáté podlaží dominantní obytné budovy sestává z bytových prostor. Pod celým komplexem se nacházejí dvě podzemní podlaží, která jsou využívána jako parkovací prostory a technické zázemí. Střešní plochy jsou realizovány jako užitné se střešními zahradami a odpočinkovými plochami. Exteriér budov je charakteristický především rytmickým uspořádáním oken, kterým celý komplex odkazuje k brněnskému funkcionalismu.\n\nSvislé i vodorovné nadzemní nosné konstrukce jsou stejně jako základy celého komplexu z monolitického železobetonu. Založení stavby bylo ovlivněno zejména tlakovou vodou, která si vyžádala realizaci izolované železobetonové vany zakončené systémem vrtaných pilot. Nosnými stropními konstrukcemi budov prochází systém chlazení a vytápění, jehož úkolem je skrze sálání a akumulaci tepla snižovat ve srovnání s obdobnými stavbami bez tohoto systému tzv. aktivovaného železobetonového jádra energetickou náročnost stavby o 25 až 30 %.\n\nOpláštění stavby je kombinací sendvičového provětrávaného a kontaktního zateplovacího systému. Na zateplení stavby byly použity desky z minerálních vláken o tloušťce 160 mm. Opláštění přízemí a prvního podlaží všech tří budov je realizováno s odvětrávanou mezerou o tloušťce 30 mm a ochranným zavěšeným obkladem z kamenných desek nesených nerezovými ocelovými kotvami. Od druhého podlaží byl na opláštění budov využit kontaktní zateplovací systém s ochrannou silikátovou omítkou. V roce 2010 stavba získala 2. místo v 11. ročníku soutěže Fasáda roku v kategorii Novostavba, každoročně vyhlašované firmou Baumit.\n\nBrněnská J&T BANKA Café Triniti s námětem \"Hory a hvězdy\" je kavárna ze sítě J&T BANKA Café situovaná do brněnského multifunkčního komplexu Triniti Office Center. Realizována byla v letech 2011–2012 podle návrhu architekta Petra Hrůši, který je zároveň i auotrem projektu celého komplexu Triniti. Architektovým záměrem bylo vytvořit kavárnu, která by navazovala na bohatou tradici brněnského prvorepublikového kavárenství a taktéž na tradici brněnského funkcionalismu. Pro interiér kavárny byly využity například makassarová dýha, ořechové parkety nebo velkoformátové mramorové obkladové desky. Kromě toho jej doplňují také originální obrazy české akademické malířky Markéty Jelenové.\n"}
{"id": "909029", "url": "https://cs.wikipedia.org/wiki?curid=909029", "title": "Hymna Abcházie", "text": "Hymna Abcházie\n\nAbchazská hymna se jmenuje Aiaaira (abcházsky: Аиааира) což v abcházštině znamená vítězství. Hymna byla přijatá jako státní v roce 1992. Slova napsal abchazský skladatel a politik Gennady Alamia a melodii Valera Çkaduwa.\n\n"}
{"id": "909033", "url": "https://cs.wikipedia.org/wiki?curid=909033", "title": "1913 v hudbě", "text": "1913 v hudbě\n\nNa této stránce naleznete seznam událostí souvisejících s hudbou, které proběhly roku 1913.\n\n\n"}
{"id": "909035", "url": "https://cs.wikipedia.org/wiki?curid=909035", "title": "Madhjamaka", "text": "Madhjamaka\n\nMadhjamaka (sanskrtsky: मध्यमक) neboli Střední cesta je název jedné ze dvou filozofických škol buddhismu mahájány. Za zakladatele madhjamaky je tradičně označován Nágárdžuna, indický filozof žijící ve 2. století a jedna z nejdůležitějších postav buddhismu, zahrnul v madhjamace esenci nauk , které Buddha předal v učení druhého cyklu, neboli nauk mahájány (druhé roztočení kola nauky). Stoupenci a vyznavači školy madhjamaka se nazývají madhjamika. Konkurenční školou madhjamaky v rámci mahajánového buddhismu je jógačára, založená indickým učencem ze 4. století Asangou.\n\nMezi známé představitele madhjamaky nepatří pouze Nágárdžuna, ale také mnoho dalších významných buddhistických učenců, jimž bylo učení této školy blízké, i když se mnohdy rozcházeli v chápání určitých pojmů.\n\nNágárdžuna je považován za zakladatele madhjamaky, avšak je možné, že toto učení mohlo existovat již dříve. O jeho životě není mnoho informací, většina zpráv o něm pochází pouze z legend. Nágárdžunův hlavní text \"Pojednání o Střední cestě\" neboli \"Madhjamakakáriká\" je nedůležitějším a stěžejním dílem pro vyznavače této školy. Dílo se jako jedno z mála dochovalo v sanskrtu a stále budí velký rozruch. Nágárdžuna v něm pojednává o střední cestě mezi existencí a neexistencí. V tomto díle vychází z nauk Buddhy o závislém vznikání (pratítjasamutpáda), které dává do souvislosti s prázdnotou (šúnjata).\n\nNágárdžuna ve svém učení také vychází z pradžňápáramitových súter, především z nauky o vesmírné prázdnotě.\n\nArjadéva, zkráceně někdy nazýván pouze Déva, byl Nágárdžunův žák a buddhistický myslitel. Z jeho vlastního díla se dochovaly pouze zlomky děl v sanskrtu a pár spisů v tibetských a čínských překladech. Jeho nejvýznamnější dílo je \"Čatuhšatakakáriká\" (Čtyři sta strof). Většina jeho děl měla charakter komentářů ke stěžejním Nágárdžunovým textům. Byl zavražděn odpůrci buddhismu.\n\nJedná se o dva učence působící v 7. století, díky nimž došlo k rozštěpení školy madhjamaky na dvě další sekty, a to prásangiku a svátantriku.\n\nČandrakírti patří mezi další indické myslitele a představitele madhjamaky, působící v 7. století. Věnoval se především psaní komentářů k Nágárdžunovým a také Arjadévovým textům. Napsal však i dva významné spisy \"Prasannapada\" (Jasná stopa) a \"Madhjamakávatára\". Pro Tibeťany je jednou z nejdůležitějších postav madhjamaky hned po Nágárdžunovy. Čándrakírti je také zástupcem odštěpené větve madhjamaky prásangiky.\n\nPůsobil v 7. – 8. století, kdy se věnoval studiu prásangiky. Napsal jednu z nejslavnějších poem \"Bódhičarjávatára\" či díla Soubor naučení a Soubor poučení.\n\nMadhjamaka jako taková zůstala jednotná téměř tři staletí. Poté se však díky postojům dvou učenců Buddhapálity a Bhávavivéky rozdělila na dvě sekty.\nZakladatelem této odnože madhjamaky byl Bhávavivéka. Škola staví na pozitivní dialektice a na myšlenkách nezávislých na jeho předchůdcích a protivnících. Svátantričtí madhjamikové zastávají stanovisko, že všechny věci v důsledku postrádají vlastní bytnost (svabhávu).\n\nSvátantrika se poté ještě dále rozdělila na další dvě větve, a to sautrántika-svátantriky a jógačára-svátantriky.\n\nPrásangu (Školu těsných souvislostí) založil učenec Buddhapálita. Jedná se o výrazně oportunistickou školu, založenou na negativní argumentaci. Škola je také známá praktikováním metody reductio ad absurdum (dotažení až do absurdního konce). Zástupcem této školy byl například i Čándrakírti.\n\nJedním z nejdůležitějších termínů madhjamaky je prázdnota (šůnjatá). Stoupenci této školy věří v nepřítomnost \"já\" ve všech věcech a prázdnotu. Tvrdí, že mysl musí poznat prázdnotu, aby mohla zničit tři kořeny zla (nevědomost, chtivost a nenávist) a karmické důvody, které z nich vyplývají a zabraňují vymanění se ze samsáry. Madhjamaka zastává názor, že si věci představujeme, jakoby existovaly samy o sobě. Avšak když si vezmeme např. židli a ukážeme na ni, stojí před námi židle, ale pokud ji rozebereme na části, žádná z těchto částí není sama o sobě židlí. Z toho tudíž vyplývá, že židle je nepřítomná a její nepřítomnost je dána její prázdnotou. Věci totiž neexistují samy o sobě, protože vznikají v závislosti na sobě (podmíněné vznikání) a jsou tedy jen průsečíky vzájemných vztahů.\n\nMadhjamaka tedy tvrdí, že pokud podrobíme rozboru jakoukoli věc či jev, odhalíme, že ji nelze najít, tudíž je vše prázdné (šúnja), dokonce i prázdnota (šúnjata). Nágárdžuna také tvrdí, že vše existuje pouze skrze svůj protiklad a v důsledku je tedy vše relativní, nereálné a prázdné.\n\nNágárdžunův koncept dvojí pravdy říká, že existují dva druhy pravdy. Prvním je pravda relativní, na této úrovni je možné tvrdit, že něco existuje (např. zmíněná židle). Druhou pravdou je pravda absolutní či konečná. V tomto bodě zjišťujeme, že tvrzení o tom, že něco existuje nebo neexistuje je chybné, protože daná věc nemá své vlastní bytí (nisvabháva). Konečná pravda je tudíž v prázdnotě.\n\n"}
{"id": "909036", "url": "https://cs.wikipedia.org/wiki?curid=909036", "title": "Maurice Denis", "text": "Maurice Denis\n\nMaurice Denis (25. listopadu 1870 Granville, Francie – 13. listopad 1943 Saint-Germain-en-Laye, Francie) byl francouzský malíř, který patří do hnutí Nabistů. Je známý svými úvahami o teorii umění a díky tomu je považován za mluvčího této skupiny.\n\nMaurice Denis se narodil v normandském městě Granville. V témže roce se však jeho rodina přestěhovala do Saint-Germain-en-Laye nedaleko Paříže. Navštěvoval pařížské Lycée Condorcet, kde se seznámil s Édouardem Vuillrdem, Paulem Sérusierem a Xavierem Rousselem. Ti, společně s Denisem, se stali součástí umělecké skupiny zvané Les Nabis, neboli Nabisté. V roce 1888 společně přestoupili na Julianovu akademii. Po vystudování se podílel na tvorbě v skupině Les Nabis a díky svému postoji právě k teorii umění je Denis považován za mluvčího této skupiny. Kolegové oceňují jeho názorovou otevřenost a velkou vnímavost.\n\nV červnu 1893 se oženil s Marthou Meurierovou a měl s ní celkem 7 dětí. V roce 1895 spolu cestovali do Itálie a následně Německo a Španělsko. V roce 1902 se vypravuje do Ruska.\n\nV roce 1919 zemřela jeho první žena. O dva roky později se znovu oženil, a to s Elisabeth Graterolleovou a později se stal otcem dalších dvou dětí.\n\nV roce 1909 odjel do Nizozemska a o rok později Spojených států amerických. I přesto stále obdivuje krásy přírody rodné Francie. Miluje zejména Provence a bretaňskou krajinu, z nichž čerpá pohodu a klid typickou pro jeho obrazy. Nesnáší zmatek a chaos velkoměsta. přesto umírá v Paříži v roce 1943.\nMaurice Denise a jeho dílo ovlivnila velká znalost literatury a filozofie. V době studia na Julianově akademii objevuje díla básníků Verlaina a Mallarmého. Zajímá se rovněž o v té době avantgardní dramata a zároveň se zabývá též filozofickými díly zejména od Henriho Bergsona. V této době také publikuje články zabývající se teorií umění.\nBěhem 90. let byla Maurice Denis součástí skupiny Les Nabis, kde se jeho sklony k filozofii zužitkovaly v celkové povaze skupiny. Nabisté (podle hebrejského slova \"nabis\"- prorok) se zabývali nejvíce symbolismem, což koresponduje s Denisovým dílem. Z tohoto období jsou známé obrazy Sluneční skvrna na terase, Múzy a Regaty v Perros-Guirec. Po celkovém rozpadu skupiny se Denis věnuje především náboženským tématům. Sám se považuje za \"křesťanského malíře\". Věnuje se i teorii umění a vydává Nouvelles théories sur l’art moderne, sur l’art sacré (čili Nové teorie ohledně moderního umění, náboženského umění).\n"}
{"id": "909037", "url": "https://cs.wikipedia.org/wiki?curid=909037", "title": "Mistrovství Evropy v šachu 1942", "text": "Mistrovství Evropy v šachu 1942\n\nMistrovství Evropy v šachu 1942 byl šachový turnaj, který se v září 1942 uskutečnil v Mnichově. Jeho pořadatel, v Německu právě založený Europa-Schachbund (Evropský šachový svaz), ho označil za mistrovství Evropy. Zvítězil Alexandr Aljechin reprezentující Francii před Keresem (Estonsko) a Foltysem (Protektorát Čechy a Morava).\n\nMistrovství Evropy v Mnichově v roce 1942 navázalo na dva tzv. Evropské šachové turnaje (: \"\"), které se konaly v letech 1939 ve Stuttgartu (zvítězil Jefim Bogoljubov) a 1941 v Mnichově (zvítězil Gösta Stoltz, 2. místo dělili Aljechin a Švéd Erik Lundin, 4. skončil Bogoljubov). Turnaje pořádal Ehrhardt Post (1881-1947), který byl jednatelem nacistického Velkoněmeckého šachového svazu (: \"). Z jeho iniciativy byl založen Europa-Schachbund, pod jehož hlavičkou byl uspořádán třetí evropský turnaj již s oficiálním označením mistrovství Evropy.\n\nTurnaje se nemohli zúčastnit zástupci nepřátelských zemí Německa (zejména Sovětského svazu, kupř. Botvinnik), ani šachisté židovského původu (Najdorf, Ståhlberg ad.). Přesto měl kvalitní obsazení včetně hráčů, kteří emigrovali ze Sovětského svazu (Aljechin a Bogoljubov), nebo hráčů z Němci okupovaných území. Jako zástupce Protektorátu Čechy a Morava se zúčastnil také Jan Foltys.\n\nTurnaj, který posloužil nacistické propagandě, mnohé osobnosti odsoudili a nikdy nebyl uznán za oficiální mistrovství Evropy. Časopis \"Schweizer Arbeiter Schach-Zeitung\" o něm tehdy napsal, že účast Aljechina, Bogoljubova a Kerese byla \"„příkladem politického zpustnutí a ztráty zásad“\". Šachista Reuben Fine v knize vydané hned po konci druhé světové války turnaj označil s despektem jako \"„dýchánek, tak zvané mistrovství Evropy“\" s tím, že obecně se podobných turnajů za druhé světové války účastnili s Aljechinem převážně \"„druhořadí hráči druhé řady“\".\n\nTurnaj se konal od 14. do 26. září 1942.\n\nVýsledky podle webu Německého šachového svazu.\n\n\n"}
{"id": "909040", "url": "https://cs.wikipedia.org/wiki?curid=909040", "title": "Charlie Barnet", "text": "Charlie Barnet\n\nCharlie Barnet (26. října 1913 New York City, New York, USA − 4. září 1991 San Diego, Kalifornie, USA) byl americký jazzový saxofonista a hudební skladatel. Svou první nahrávací session absolvoval v roce 1933. Největší úspěch měl v první polovině čtyřicátých let, kdy nahrál hity jako například „Cherokee“ a „Skyliner“. Mezi hudebníky, se kterými spolupracoval, patří například Buddy DeFranco, Clark Terry, Oscar Pettiford nebo Roy Eldridge. Svou kariéru ukončil roku 1949 a zemřel v roce 1991 na komplikace s Alzheimerovou chorobou ve věku 77 let.\n\n"}
{"id": "909041", "url": "https://cs.wikipedia.org/wiki?curid=909041", "title": "Šourek (rozcestník)", "text": "Šourek (rozcestník)\n\nŠourek má více významů:\n\n\n"}
{"id": "909044", "url": "https://cs.wikipedia.org/wiki?curid=909044", "title": "Gup", "text": "Gup\n\nGup (Abcházsky : Гәыҧ) je vesnice v Abcházii v Okresu Očamčyra. Nachází se severně od okresního města Očamčyra. Vesnice se táhne od severu k jihu podél pravého břehu řeky Aaldzga. Ve vesnici žije 818 obyvatel, z nichž 98 % jsou Abcházci. V rámci Abcházie má status obecního centra.\nZe severu je obec ohraničena Kavkazem ,na severozápadě sousedí s obcí Arasadzich, na západě s obcí Tchina na východě s Okresem Tquarchal, na jihu s obcemi Akuaskia a Džal.\nVe vesnici žilo v roce 2011 818 obyvatel, z nichž 98,5 % jsou Abcházci, 1,0 % Rusové a 0,4 % Gruzínci. První dochované sčítání lidu zde proběhlo v roce 1886, při kterém zde žilo 2 023 obyvatel a téměř všichni byli Abcházci. V roce 1926 zde žilo 2 936 obyvatel, z nichž 97,2 % byli Abcházci, a 1,5 % Gruzínci. V roce 1959 zde žilo už jen 1 984 obyvatel (přesné počty obyvatel podle národností z této doby neexistují ,ale během stalinistické éry sem byli nastěhování Gruzínci a Megrelové a během celé sovětské éry zde tvořili většinu obyvatel) a v roce 1989 1 759 obyvatel. Během války v letech 1992 - 1993 došlo k dalšímu úbytku obyvatel při kterém odešli téměř všichni Gruzínci i Megrelové.\nAtara se historicky dělí na šest částí:\n"}
{"id": "909045", "url": "https://cs.wikipedia.org/wiki?curid=909045", "title": "Milan Valach", "text": "Milan Valach\n\nPhDr. Milan Valach, Ph.D., (19. ledna 1956 Brno – 18. května 2013 tamtéž) byl český filozof, etik a pedagog. Působil na Pedagogické fakultě Masarykovy univerzity v Brně, kde přednášel filozofii, etiku a jejich dějiny.\n\nMilan Valach byl výrazným představitelem české interpretace přímé demokracie a zaměstnaneckého vlastnictví, jejich zastáncem a propagátorem. Ve svých názorech vycházel z kritiky současného neoliberálního kapitalismu a jeho projevů zejména v České republice. Zabýval se také teorií a dějinami totalitních systémů, marxismem, problematikou ekologické krize a rozpory kapitalistického systému.\n\nPočátkem roku 2001 založil Hnutí za přímou demokracii (HzPD), společně s Jiřím Polákem (Lunds Universitet, Lund, Švédsko) a skupinou přátel, scházející se v brněnské kavárně Slavia. Milan Valach je pohřben v hrobě č. 93 na hřbitově v Brně-Líšni. Nachází se poblíž jihovýchodního rohu areálu hřbitova, ve skupině označené cedulí \"urnový háj 2\".\n\n\n"}
{"id": "909046", "url": "https://cs.wikipedia.org/wiki?curid=909046", "title": "Kanton Les Trois-Îlets", "text": "Kanton Les Trois-Îlets\n\nKanton Les Trois-Îlets ( ) byl francouzský kanton v departementu Martinik v regionu Martinik. Nacházela se v něm pouze obec Les Trois-Îlets. Zrušen byl v roce 2015.\n"}
{"id": "909047", "url": "https://cs.wikipedia.org/wiki?curid=909047", "title": "Kanton Le Vauclin", "text": "Kanton Le Vauclin\n\nKanton Le Vauclin ( ) byl francouzský kanton v departementu Martinik v regionu Martinik. Nacházela se v něm pouze obec Le Vauclin. Zrušen byl v roce 2015.\n"}
{"id": "909048", "url": "https://cs.wikipedia.org/wiki?curid=909048", "title": "Strobilurin", "text": "Strobilurin\n\nStrobilurin je chemická látka patřící do skupiny strobilurinů. Strobiluriny jsou skupina chemických sloučenin používaných v zemědělství, jako fungicidy. Jsou součástí větší skupiny QoI inhibitorů, které účinkují jako inhibitory respiračního řetězce na úrovni komplexu III.\nMezi strobiluriny patří azoxystrobin, kresoxim-methyl, pikoxystrobin, fluoxastrobin, oryzastrobin, dimoxystrobin, pyraklostrobin a trifloxystrobin.\nStrobiluriny představují zásadní pokrok v používání fungicidů vytvářených na základě houbových preparátů. Tyto látky byly získány z houby \"Strobilurus tenacellus\". \n\nJde o účinné látky relativně nedávno schválené jako fungicidy. Azoxystrobin EPA registrovala v roce 1997, trifloxystrobin v roce 1999 a následoval pyraclostrobin. \n\nJedná se o první skupinu fungicidů, která umožňuje chemicky kontrolovat všechny tři hlavní typy houbových patogenů. Fungicid se navazuje na rostlinné vosky. Přípravky pronikají z horního povrchu listu na spodní, neošetřený povrch listu.\n\nPrevence klíčení spor a růstu mycelia. Strobiluriny jsou většinou kontaktní pesticidy s dlouhou dobou rozkladu, takže jsou absorbovány do pokožky kde dlouhodobě omezují napadení. Potlačují vývoj ostatních hub, omezují příjem živin.\n\nJde o QoI inhibitory, fungicidy se systémovou a translaminární aktivitouinhibují mitochondriální respiraci, přenos elektronů v mitochondriích, blokováním elektronového transportu komplexem III, kde se váží na tzv. cílové místo, k b cytochromu, blízko Qo centra. Zamezují tak toku protonů, který je generován tímto komplexem a cytochrom c oxidázou, což má za následek sníženou produkci ATP (Gisi et al., 2002; Horne a Hollomon, 2000; Ma a Michailides, 2005). QoI fungicidy také inhibují klíčení spor.\n\nByla zaznamenána u \"Cercospora sojina\" V roce 2003 došlo k rozsáhlé výskytu kmenů \"Septoria tritici\" odolných vůči strobilurinovým fungicidům (QoIs). \n\nBěžně je doporučena aplikace max. 3x ročně pro prevenci vzniku rezistence a například nepoužívání výhradně strobilurinových fungicidů.\n\nStrobilurinové pesticidy jsou považovány za relativně bezpečné, pokud jde o akutní, chronické a dlouhodobé účinky. Očekává se, že způsobí akutní toxicitu při pozření 500 až 5000 mg / kg tělesné hmotnosti, dermální expozici 2000 až 20000 mg / kg tělesné hmotnosti nebo inhalace 2,0-20,0 mg / l. Jsou považovány za neonkogenní ve studiích chronické toxicity u potkanů​​. Nejsou zprávy o reprodukčních, vývojových nebo teratogenní, karcinogenní účincích. Strobiluriny jsou toxické pro ryby a vodní bezobratlé. \n\nS obsahem látky trifloxystrobin\n\n"}
{"id": "909051", "url": "https://cs.wikipedia.org/wiki?curid=909051", "title": "Donnie Yen", "text": "Donnie Yen\n\nDonnie Yen (* 27. červenec 1963 Kanton, Kuang-tung, Čína) je čínský herec a režisér. \n\nBojovému umění se začal učit už v mládí od své matky, jež byla přebornice v kung-fu. Když se v jedenácti letech přestěhovali do spojených států, Donnie se chtěl i nadále učit kung-fu a proto ho matka poslala zpátky do Číny.\n\nV Hongkongu Donnie natočil svůj první film \"Drunken tai-chi\" režírovaný Woo-ping Yuenem. Krátce potom si zabojoval s Jet Lim ve filmu \"Tenkrát v Číně 2\". Roku 1995 podobně jako Bruce Lee i Jet Li točil \"Fist of fury\".\n\nHerecké výkony podával i v Hollywoodu např. ve snímku \"Rytíři ze Šanghaje\" s Jackie Chanem. V roce 2008 si ve filmu \"Ip Man\" zahrál Yip Mana – učitele Bruce Leeho.\n\n\n\n"}
{"id": "909053", "url": "https://cs.wikipedia.org/wiki?curid=909053", "title": "Kanton Le Carbet", "text": "Kanton Le Carbet\n\nKanton Le Carbet ( ) byl francouzský kanton v departementu Martinik v regionu Martinik. Tvořilo ho dvě obce. Zrušen byl v roce 2015.\n\n"}
{"id": "909056", "url": "https://cs.wikipedia.org/wiki?curid=909056", "title": "Kanton Case-Pilote-Bellefontaine", "text": "Kanton Case-Pilote-Bellefontaine\n\nKanton Case-Pilote-Bellefontaine ( ) byl francouzský kanton v departementu Martinik v regionu Martinik. Tvořily ho dvě obce. Zrušen byl v roce 2015.\n\n"}
{"id": "909058", "url": "https://cs.wikipedia.org/wiki?curid=909058", "title": "Kanton Le Morne-Rouge", "text": "Kanton Le Morne-Rouge\n\nKanton Le Morne-Rouge ( ) byl francouzský kanton v departementu Martinik v regionu Martinik. Nacházela se v něm pouze obec Le Morne-Rouge. Zrušen byl v roce 2015.\n"}
{"id": "909060", "url": "https://cs.wikipedia.org/wiki?curid=909060", "title": "Kanton Le Prêcheur", "text": "Kanton Le Prêcheur\n\nKanton Le Prêcheur ( ) byl francouzský kanton v departementu Martinik v regionu Martinik. Nacházela se v něm pouze obec Le Prêcheur. Zrušen byl v roce 2015.\n"}
{"id": "909066", "url": "https://cs.wikipedia.org/wiki?curid=909066", "title": "James Roday", "text": "James Roday\n\nJames Roday, rodným jménem James David Rodriguez (* 4. dubna 1976, San Antonio, Texas, Spojené státy americké) je americký herec, režisér a scenárista. Proslavil se rolí Shawna Spencera v seriálu \"Agentura Jasno\". Od roku 2019 hraje jednu z hlavních rolí v seriálu \"A Million Little Things\".\n\nRoday se narodil v San Antoniu v Texasu. Je synem Jaimeho Rodrigueza a Irene Rodriguez. Jeho otec pracoval jako seržant Air Force. Má mexické, anglické, irské a skotské kořeny.\n\nStudoval divadlo na Newyorské univerzitě a získal titul bakaláře umění. Ve 22 letech si zvolil své profesionální jméno James Roday.\n\nSvojí kariéru zahájil několika divadelními produkcemi, jako \"Three Sisters, A Respectable Wedding\" a \"Severity's Mistressi.\" Hlavní roli si zahrál ve hře \"Sexual Perversity in Chicago\" a \"Extinction\", který produkoval se svojí divadelní společností Red Dog Squadron, pro kterou také zrežíroval hru \"Greedy\" a napsal a zrežíroval hru \"Sustenance\". V prosinci roku 2016 si zahrál v newyorské produkci hry \"White Rabbit Red Rabbit\" od irské scenáristky Nassim Soleimanpour.\n\nV roce 1999 se poprvé objevil na filmovém plátně s filmem \"Brzy to přijde\", po boku Ryana Reynoldse a Ashtona Kutchera. V roce 2003 si zahrál ve filmu \"Ubaleno v Kansasu\" a v roce 2005 \"Nechoď klepat na dveře\". S Toddem Harthanem a Jamesem DeMonacou napsali scénář k filmu \"Vlci\", který měl premiéru v roce 2006. Také spolupracoval na scénáři k filmu \"Driver\". Zlom v kariéře nastal se získáním role Shawna Spencera v seriálu \"Agentura Jasno\". Seriál měl premiéru 7. července 2006. Seriál se vysílal až do roku 2014. Poté co skončil práci na seriálu, se vrhl na nezávislé filmy a různé pilotní díly. Objevil se například v nezávislém filmu Toma E. Browna \"Pushing Dead\". Zrežíroval díly seriálu \"Policie Battle Creek\", \"Křižovatka smrti\", \"Vražedné Miami\", \"Blood Drive\" a \"The Resident\". V roce 2013 zrežíroval svůj první film \"Gravy\", ke kterém také napsal scénář s Toddem Harthanem. Stal se také tvůrcem, scenáristou a režisérem pilotních dílů \"Shoot The Moon\", pro stanici USA a \"Quest for Truth,\" pro E!\n\nV roce 2017 se vrátil ke své nejúspěšnější roli Shawna a zahrál si a produkoval film \"\". Film měl premiéru v prosinci roku 2017. V únoru roku 2018 získal hlavní roli v dramatickém seriálu stanice ABC \"A Million Little Things\". V roce 2018 začal pracovat na produkci svého druhého hororového filmu \"Treehouse\", v hlavní roli s Jimmi Simpsonem.\n\nBěhem let 2006 až 2013 chodil s herečkou Maggie Lawson, se kterou se seznámil na natáčení seriálu \"Agentura Jasno\".\n\n"}
{"id": "909067", "url": "https://cs.wikipedia.org/wiki?curid=909067", "title": "Kanton Saint-Pierre", "text": "Kanton Saint-Pierre\n\nKanton Saint-Pierre ( ) byl francouzský kanton v departementu Martinik v regionu Martinik. Tvořily ho 2 obce. Zrušen byl v roce 2015.\n\n"}
{"id": "909070", "url": "https://cs.wikipedia.org/wiki?curid=909070", "title": "Kanton Saint-Joseph", "text": "Kanton Saint-Joseph\n\nKanton Saint-Joseph ( ) byl francouzský kanton v departementu Martinik v regionu Martinik. Tvořila ho pouze obce Saint-Joseph. Zrušen byl v roce 2015.\n"}
{"id": "909071", "url": "https://cs.wikipedia.org/wiki?curid=909071", "title": "Skřivánek (zámek)", "text": "Skřivánek (zámek)\n\nZámek Skřivánek stojí v areálu zemědělského družstva u vsi Skřivánek, části obce Okrouhlička.\n\nPrvní písemná zmínka o vsi pochází z roku 1733, kdy zde již stál panský dvůr. V té době patřil Skřivánek pod panství Úsobí. V roce 1793 jej Jan Antonín Richlý (psaný také jako Rychlý) vyňal s úsobského panství, osamostatnil a vytvořil nové panství. V roce 1797 k němu připojil Okrouhličku. Roku 1810 panství přešlo na Ignáce Jana Richlého, který v jihovýchodní části dvora nechal vystavět klasicistní zámek. Majitelé na něm pravděpodobně nikdy nesídlili a zámek sloužil především správě panství. Po Ignácově smrti došlo k rychlému střídání majitelů – v roce 1821 jej získal Jiří Prokop z Lilienwaldu, v roce 1832 Josef Benedikt Heller a po něm Antonín Hohenzollern-Sigmaringen. Následně došlo k připojení k panství Střítež. Posledními majiteli před znárodněním byli Václav a Emilie Červení. Po roce 1948 přešel zámek do správy JZD Okrouhlička a postupně jednotlivé budovy dvora zchátraly. Kromě zámku se dochovaly i dva stodoly. Na místě zbořených staveb byl vystavěn kravín. Postupně došlo k odstranění veškerých zámeckých fasád a interiérů. Dnes je zámek prázdný, napaden houbou a nezadržitelně míří ke svému zániku.\n\n"}
{"id": "909074", "url": "https://cs.wikipedia.org/wiki?curid=909074", "title": "Hold Katalánsku", "text": "Hold Katalánsku\n\nV díle Hold Katalánsku (\"Homage to Catalonia\") zaznamenal anglický politický žurnalista a spisovatel George Orwell své osobní zkušenosti a poznatky z doby od prosince 1936 do června 1937 o španělské občanské válce, které se aktivně zúčastnil v řadách milice strany POUM.\n\nKniha byla prvně vydána v roce 1938 ve Velké Británii. Během jeho života byla dále vydána pouze v italštině, pět let po jeho smrti (tedy v roce 1955) také ve francouzštině. Ve Spojených státech byla vydána roku 1952. Český překlad vyšel roku 1991 v nakladatelství Odeon a revidovaný překlad v roce 2015 v nakladatelství Argo.\n"}
{"id": "909076", "url": "https://cs.wikipedia.org/wiki?curid=909076", "title": "Ghosts I-IV", "text": "Ghosts I-IV\n\nGhosts I-IV je šesté studiové album americké hudební skupiny Nine Inch Nails. Vedle frontmana skupiny Trenta Reznora se na albu podíleli ještě Atticus Ross a Alan Moulder. V různých skladbách pak hráli Alessandro Cortini, Adrian Belew, a Brian Viglione. Album vyšlo v roce 2008 u vydavatelství The Null Corporation.\n\nAutory všech skladeb jsou Trent Reznor a Atticus Ross, mimo uvedených výjimek.\n\n"}
{"id": "909083", "url": "https://cs.wikipedia.org/wiki?curid=909083", "title": "Kostel svatého Jiří (Olší)", "text": "Kostel svatého Jiří (Olší)\n\nKostel svatého Jiří je římskokatolický chrám v obci Olší v okrese Brno-venkov. Je chráněn jako kulturní památka České republiky.\n\nKostel v Olší je zmiňován již v letech 1242 a 1285. Současná stavba pochází zřejmě z 15. století a v 18. století byla barokně přestavěna. Jedná se o jednolodní chrám s trojboce zakončeným kněžištěm, loď i presbytář jsou zaklenuty křížovou chodbou. Před západním průčelí je postavena mohutná hranolová věž pevnostního charakteru.\n\nNedaleko kostela se nachází hřbitov.\n\nJe farním kostelem farnosti Olší u Tišnova.\n"}
{"id": "909084", "url": "https://cs.wikipedia.org/wiki?curid=909084", "title": "Trenckova rokle", "text": "Trenckova rokle\n\nTrenckova rokle je přírodní památka ev. č. 5725 a Evropsky významná lokalita ev. č. 3170 v údolí řeky Bobrůvky mezi obcemi Skryje a Strážek, poblíž obce Drahonín v okrese Brno-venkov.\n\nJedná se skalní soutěsku, kterou protéká drobný potok tekoucí z obce Drahonín tvořící kaskády a vodopády, z nichž nejvyšší měří 4 metry.\n\nPojmenování rokle nese po baronu Trenckovi, vůdci vojska pandurů bránících Rakousko-Uhersko před nájezdy Turků, který se zde údajně podle pověsti skrýval a tábořil poté, co na něj Marie Terezie vydala příkaz k polapení z důvodu loupení a drancování, kterého se měl dopouštět.\n\nPředmětem ochrany je geomorfologický útvar a významný krajinný fenomén Trenckovy rokle se svým výjimečným ekotopem, reprezentovaným jednak štěrbinovou vegetací silikátových skal, drolin a pohyblivých sutí, jednak zachovalými zbytky suchých acidofilních doubrav, suťových a roklinových lesů s výskytem celé řady vzácných a ohrožených druhů rostlin. Jedním z hlavních předmětů ochrany je evropsky významný mechorost šikoušek zelený a jeho biotop, kterým se rozumí zejména stinné dno rokle s ponechanými zbytky odumřelých stromů a shluky tlejícího dříví v různém stupni rozpadu.\n\n"}
{"id": "909088", "url": "https://cs.wikipedia.org/wiki?curid=909088", "title": "Amyloid beta", "text": "Amyloid beta\n\nAmyloid beta (Aß) je hlavní složkou senilních plaků a neurofibrilárních klubek, které byly nalezeny v mozku pacientů s Alzheimerovou chorobou (AD). Jedná se o vláknitý bílkovinný agregát nejčastěji složený z 36-43 aminokyselin, patřící do skupiny missfoldních proteinů. Dříve byla nejvíce věnována pozornost neurofibrilárním formám Aβ, dnes díky studiím a experimentům jsou to rozpustné oligomerní struktury Aβ, které můžou hrát důležitou fyziologickou roli při vzniku AD. Jejich toxicita je především spojena s agregačním procesem vedoucím k oligomerům a fibrilám, které jsou toxické pro nervové buňky a rezistentní k enzymatickému odbourávání. Je tvořen enzymatickým štěpením APP (amyloidní prekurzorový protein) ve dvou isoformách 1-40 a 1-42. \n\nAmyloid beta vzniká štěpením tzv. amyloidového prekurzorového proteinu (APP) tzv. amyloidogenní cestou. APP je štěpen nejprve enzymem β-sekretázou (BECE-1) (transmembránová aspartyl-proteáza), čímž vzniká N-terminální fragment o menší délce (sAPP-β) a membránově vázaný C-terminální konec (CTFβ)(99 aminokyselin). Štěpení se provádí blíže k N-terminálnímu konci APP, který s α-sekretázou tvoří CTFβ delší než CTFα. CTFβ je štěpen γ-sekretázou, která odštěpuje peptidy o délce 37-43 aminokyselin - amyloid beta (Aβ).\n\nAβ jsou považovány za finální fibrilární formu v β struktuře, vznikající polymerizačním procesem v jádře. Jedná se o misfoldní, tedy špatně prostorově složený protein. Ke vzniku amyloidu dochází agregací původně rozpustné formy proteinu s primárně nebo sekundárně výrazně zastoupenou beta strukturou do formy fibrilární. Vzniklé fibrily se skládají z úseků β, kde jednotlivé řetězce jsou navzájem uspořádány antiparalelně a leží kolmo na dlouhou osu vlákna. Utváření Aβ je charakteristické třemi fázemi.\n\nTransport cholesterolu z periferní cirkulace do mozku je obvykle bráněn hematoencefalickou bariérou, která obvykle odděluje periferní a centrální regulaci cholesterolu. Nicméně když je integrita této bariéry ohrožena cévním poraněním, regulovaný vstup cholesterolu do mozku může být snížen. Důsledky cévního poranění na bariéru nejsou zcela známy, ale následkem může být zvýšená akumulace membránového cholesterolu, což vyvolá nepříznivou interakci mezi cholesterolem a sekretasou, která metabolizuje Aβ.\n\nCholesterol ovlivňuje aktivitu enzymů zapojených do metabolismu proteinů APP. Studie na zvířatech prokázala, že cholesterol zrychluje ukládání Aβ v mozku, statiny (léky sloužící k léčbě hypercholesterolemie) mohou tento proces ovlivnit. Další [in vivo] studie prokázaly, že vysoká hladina cholesterolu může snížit produkci rozpustných APP. Vysoký obsah cholesterolu v membráně neuronů, podpoří soustředění γ a β sekretas, čímž usnadní negativní štěpení APP. Aβ peptidy mohou být nepřímo ovlivněny endogenními lipidy díky jejich interakci s redoxními kovy, generováním reaktivních forem kyslíku.\nExistují epidemiologická data, která poukazují na vztah mezi cholesterolem a AD. Průřezové analýzy popsaly aterosklerózu, pro kterou je hypercholesterolémie důležitým rizikovým faktorem. Studie dále ukázaly na vztah mezi zvýšenou hladinou cholesterolu ve středním věku a kognitivní poruchou v pozdním věku nebo AD.\n\nPravděpodobnost vzniku AD byla o 60-73 % nižší ve skupině pacientů, kteří užívali statiny. Další studie ukázala, že vznik demence byl až o 70 % nižší u pacientů, kteří užívali statiny, než u pacientů u kterých byla hyperholesterolemie léčena jinými medikamenty. Zdá se tedy, že nízká hladina cholesterolu inhibuje amyloidogenní cestu (štěpení β- a γ-sekretasou), zatímco stimuluje neamyloidogenní cestu (štěpení α-sekretasou).\n\n"}
{"id": "909089", "url": "https://cs.wikipedia.org/wiki?curid=909089", "title": "Seznam kulturních památek v Kuřimi", "text": "Seznam kulturních památek v Kuřimi\n\n"}
{"id": "909090", "url": "https://cs.wikipedia.org/wiki?curid=909090", "title": "Zkrácené binární kódování", "text": "Zkrácené binární kódování\n\nZkrácené binární kódování je kódování typicky používané pro rovnoměrné rozdělení pravděpodobnosti s konečnou abecedou. Parametrem rozdělení je velikost abecedy \"n\". Jde o obecnější variantu binárního kódování, kde \"n\" nemusí být mocninou o základu 2.\n\nNechť \"n\" = 2+\"b\", pro 0 ≤ \"b\" ≤ 2. Pokud \"n\" je mocnina 2, můžeme si vybrat jednu ze dvou možných hodnot pro \"k\"; obě vytvoří stejný kód, který je identický se standardním binárním kódem.\n\nZkrácené binární kódování přiřadí prvním 2−\"b\" symbolům kódová slova o délce \"k\" a pak zbývajícím 2\"b\" symbolům přiřadí posledních 2\"b\" kódových slov délky \"k\"+1. Protože všechna kódová slova délky \"k\"+1 se sestávají z nepoužitého kódového slova délky \"k\", ke kterým byla připojena „0“ nebo „1“ je výsledný kód prefixový.\n\nPro abecedu {0, 1, 2, 3, 4}, \"n\" = 5 = 2+1 zkrácené binární kódování přiřadí prvním třem symbolům (2-1) kódová slova 00, 01 a 10. Poté přiřadí posledním dvěma symbolům 110 a 111, jsou délky tři, každé z nich obsahuje poslední nepoužité kódové slovo délky dva 11, ke kterému se přidá znak navíc.\n\nNapříklad pro \"n\" rovno 5 standardní binární kódování a zkrácené přiřadí tato kódová slova.\nNejbližší větší mocnina dvou větší než \"n\" = 5 je 2 = 8 a tedy \"u\" = 2-n = 8−5 = 3. Budeme tedy mít 3 nepoužitá kódová slova pro standardní binární kódování.\n\nKdyž chceme poslat hodnotu 0 ≤ \"x\" < \"n\", která je jedním z 2 ≤ \"n\" ≤ 2 symbolů, tak v kódování existuje takových \"u\" = 2−\"n\" nepoužitých kódových slov.\n\nProces zakódování čísla \"x\" pro zkrácené binární kódování je takovýto: \n\nJiný příklad, zakódovat abecedu o velikosti \"n\"=10 (čísla mezi 0 a 9) vyžaduje \"k\"=4 bitů, ale v takto velké abecedě je 2-10 = 6 nepoužitých kódových slov. \nTedy pro všechny vstupní znaky menší než 6 zahodíme první bit, zatímco všechny vstupy větší nebo rovny 6 posuneme o 6 ke konci kódování. (Nepoužitá zakódování nejsou v tabulce.)\n\nPro dekódování načteme prvních \"k-1\" bitů, pokud rozkódováváme hodnotu menší než \"u\", je dekódování hotovo. Pokud ne, načteme další bit (tedy \"k\" bitů) a odečteme \"u\" od výsledku.\n\nNakonec jeden z krajních případů: s \"n\" = 7 další mocnina 2 je 8 (skončíme u použití 3 bitů nebo 2 bitů pokud zahodíme nejvyšší bit) a \"u\" = 1:\nPoslední příklad ukazuje, že první nulový bit nemusí znamenat, že výsledný kód je kratší; pokud \"u\" < 2 některé delší kódy budou začínat nulovým bitem.\n\nPokud je \"n\" mocnina dvou, pak kódování můžeme provést pro dvě rozdílné hodnoty \"k\". Oba vytvoří stejný výstup; výstupem prvního bude pro \"u\" = 2 kód dlouhý \"k\" bitů pro všechny vstupy, zatímco výstupem druhého bude pro \n\"u\" = 0 kód o délce k+1 bit.\n"}
{"id": "909095", "url": "https://cs.wikipedia.org/wiki?curid=909095", "title": "Kanton Saint-Laurent-de-Chamousset", "text": "Kanton Saint-Laurent-de-Chamousset\n\nKanton Saint-Laurent-de-Chamousset ( ) je francouzský kanton v departementu Rhône v regionu Rhône-Alpes. Tvoří ho 14 obcí.\n\n"}
{"id": "909096", "url": "https://cs.wikipedia.org/wiki?curid=909096", "title": "Kanton Vaulx-en-Velin", "text": "Kanton Vaulx-en-Velin\n\nKanton Vaulx-en-Velin ( ) je francouzský kanton v departementu Rhône v regionu Rhône-Alpes. Tvoří ho pouze město Vaulx-en-Velin.\n"}
{"id": "909097", "url": "https://cs.wikipedia.org/wiki?curid=909097", "title": "Kanton Vénissieux-Sud", "text": "Kanton Vénissieux-Sud\n\nKanton Vénissieux-Sud ( ) je francouzský kanton v departementu Rhône v regionu Rhône-Alpes. Tvoří ho pouze jižní část města Vénissieux.\n"}
{"id": "909098", "url": "https://cs.wikipedia.org/wiki?curid=909098", "title": "Kanton Vénissieux-Nord", "text": "Kanton Vénissieux-Nord\n\nKanton Vénissieux-Nord ( ) je francouzský kanton v departementu Rhône v regionu Rhône-Alpes. Tvoří ho pouze severní část města Vénissieux.\n"}
{"id": "909099", "url": "https://cs.wikipedia.org/wiki?curid=909099", "title": "Kanton Saint-Genis-Laval", "text": "Kanton Saint-Genis-Laval\n\nKanton Saint-Genis-Laval ( ) je francouzský kanton v departementu Rhône v regionu Rhône-Alpes. Tvoří ho čtyři obce.\n\n"}
{"id": "909100", "url": "https://cs.wikipedia.org/wiki?curid=909100", "title": "Kanton Villeurbanne-Centre", "text": "Kanton Villeurbanne-Centre\n\nKanton Villeurbanne-Centre ( ) je francouzský kanton v departementu Rhône v regionu Rhône-Alpes. Tvoří ho pouze centrální část města Villeurbanne.\n"}
{"id": "909101", "url": "https://cs.wikipedia.org/wiki?curid=909101", "title": "Kanton Villeurbanne-Nord", "text": "Kanton Villeurbanne-Nord\n\nKanton Villeurbanne-Nord ( ) je francouzský kanton v departementu Rhône v regionu Rhône-Alpes. Tvoří ho pouze severní část města Villeurbanne.\n"}
{"id": "909102", "url": "https://cs.wikipedia.org/wiki?curid=909102", "title": "Kanton Villeurbanne-Sud", "text": "Kanton Villeurbanne-Sud\n\nKanton Villeurbanne-Sud ( ) je francouzský kanton v departementu Rhône v regionu Rhône-Alpes. Tvoří ho pouze jižní část města Villeurbanne.\n"}
{"id": "909103", "url": "https://cs.wikipedia.org/wiki?curid=909103", "title": "Kanton Saint-Fons", "text": "Kanton Saint-Fons\n\nKanton Saint-Fons ( ) je francouzský kanton v departementu Rhône v regionu Rhône-Alpes. Tvoří ho čtyři obce.\n\n"}
{"id": "909104", "url": "https://cs.wikipedia.org/wiki?curid=909104", "title": "Kanton Sainte-Foy-lès-Lyon", "text": "Kanton Sainte-Foy-lès-Lyon\n\nKanton Sainte-Foy-lès-Lyon ( ) je francouzský kanton v departementu Rhône v regionu Rhône-Alpes. Tvoří ho dvě obce.\n\n"}
{"id": "909105", "url": "https://cs.wikipedia.org/wiki?curid=909105", "title": "Kanton Rillieux-la-Pape", "text": "Kanton Rillieux-la-Pape\n\nKanton Rillieux-la-Pape ( ) je francouzský kanton v departementu Rhône v regionu Rhône-Alpes. Tvoří ho tři obce.\n\n"}
{"id": "909107", "url": "https://cs.wikipedia.org/wiki?curid=909107", "title": "Kanton Oullins", "text": "Kanton Oullins\n\nKanton Oullins ( ) je francouzský kanton v departementu Rhône v regionu Rhône-Alpes. Tvoří ho pouze město Oullins.\n"}
{"id": "909108", "url": "https://cs.wikipedia.org/wiki?curid=909108", "title": "Kanton Neuville-sur-Saône", "text": "Kanton Neuville-sur-Saône\n\nKanton Neuville-sur-Saône ( ) je francouzský kanton v departementu Rhône v regionu Rhône-Alpes. Tvoří ho 15 obcí.\n\n"}
{"id": "909109", "url": "https://cs.wikipedia.org/wiki?curid=909109", "title": "Kanton Mornant", "text": "Kanton Mornant\n\nKanton Mornant ( ) je francouzský kanton v departementu Rhône v regionu Rhône-Alpes. Tvoří ho 13 obcí.\n\n"}
{"id": "909110", "url": "https://cs.wikipedia.org/wiki?curid=909110", "title": "Kanton Meyzieu", "text": "Kanton Meyzieu\n\nKanton Meyzieu ( ) je francouzský kanton v departementu Rhône v regionu Rhône-Alpes. Tvoří ho sedm obcí.\n\n"}
{"id": "909111", "url": "https://cs.wikipedia.org/wiki?curid=909111", "title": "Kanton Limonest", "text": "Kanton Limonest\n\nKanton Limonest ( ) je francouzský kanton v departementu Rhône v regionu Rhône-Alpes. Tvoří ho devět obcí.\n\n"}
{"id": "909112", "url": "https://cs.wikipedia.org/wiki?curid=909112", "title": "Michael Mann", "text": "Michael Mann\n\nMichael Mann (nar. 5. února 1943) je americký filmový režisér, scenárista a producent. Jeho režijním celovečerním filmovým debutem byl v roce 1981 snímek Zloděj, na který dodnes navázal bezmála desítkou dalších filmů, z nichž největší slávu mu vysloužili například Poslední mohykán nebo Nelítostný souboj. Za snímek byl dvakrát nominován na prestižní cenu Oscar.\n\nMichael Mann se narodil 5. února roku 1943 v Illinois v Chicagu. Po studiu na University of Wisconsin–Madison Mann ovlivněný Kubrickovým dílem propadnul filmu a přestěhoval se do Londýna, kde navštěvoval London's International Film School. Po režijních začátcích z 60. a počátku 70. let, kdy točil televizní reklamy, představil v roce 1972 krátký dokumentární snímek 17 Days Down the Line a o dva roky později televizní krimi Police Woman, na které se podílel jako spolutvůrce. Obě díla však byla zastíněna Mannovou scenáristickou prací, kde slavil úspěch zejména jako scenárista známého seriálu Starsky a Hutch nebo televizní show Police Story. Po dalších scenáristických pracích na několika seriálech (například Vega$) v roce 1979 Mann natočil svůj první film Míle do Jericha (primárně určený pro pouze pro televizní obrazovky), který však nezaznamenal žádnou výraznější pozornost. Kariérním zlomem se stal až snímek Zloděj z roku 1981, který nastartoval Mannovu režijní kariéru v Hollywoodu a zároveň žánrově předznamenal další jeho filmy.\n\nO dva roky později Mann natočil snímek Pevnost, který je jediným režisérovým zavítáním k hororovému žánru. Snímek byl přijat rozporuplně, ale svou diváckou základnu si našel a pro Mannovy fanoušky se dnes jedná o kultovní dílo. Většího ohlasu se dostalo seriálu Miami vice z roku 1984, který Mann kromě režie i produkoval. Po Miami Vice se v roce 1986 podílel i na seriálu Crime story, jenž však sklízel spíše průměrné recenze. Tak tomu bylo i u filmu Červený drak ze stejného roku a dále i u \"televizního\" Přepadení v L.A. (1989).\n\nVýrazným úspěchem se stal Poslední mohykán z roku 1992. Mann zde opustil žánr kriminálního dramatu a tento dobrodružný historický velkofilm byl nadšeně přijat odbornou kritikou i veřejností. Kromě pozitivního diváckého ohlasu získal film navíc i Oscara za nejlepší zvuk. Dnes je film zařazován do zlatého filmového fondu a v Mannově tvorbě má přelomový charakter. Od tohoto okamžiku začala Mannova hvězda stoupat strmě vzhůru. O tři roky později uvedl film Nelítostný souboj, který je kritiky považován za jeho nejlepší dílo. Kriminální snímek, ve kterém se spolu utkávají Robert De Niro a Al Pacino jako muži stojící na opačných stranách zákona, překvapivě nedosáhnul na významnější ocenění, ale do dnes zůstává na špičce kriminálního žánru.\n\nDalší kriminální thriller představil Mann až po čtyřleté pauze. , navázal na úspěchy předcházejících filmů. Snímek sice nezaznamenal tak vřelé divácké přijetí, jako tomu bylo například u Posledního mohykána, u odborné poroty ale posbíral velmi pozitivní hodnocení. Film získal sedm nominací na Oscara (Mann sám byl nominován za nejlepší režii a scénář) a i přes to, že si nakonec žádnou sošku neodnesl, zařadil se mezi Mannovy nejúspěšnější filmy, čemuž napomohlo opětovné obsazení Al Pacina a v té době již populárního Russela Crowa.\nV roce 2001 Mann natočil životopisný film Ali, ve kterém Will Smith ztvárnil boxerskou legendu Muhammada Aliho. Film však nebyl přijat tak vřele jako předcházející snímky, a proto se Mann opět vrátil ke kriminálnímu žánru. V roce 2004 to bylo s (opět kladně přijatým) snímkem Collateral v hlavních rolích s Tomem Cruisem a Jamiem Foxxem. V roce 2006 poté Mann natočil celovečerní film Miami Vice, tedy filmovou verzi seriálu, který jej na počátku kariéry uvedl do Hollywoodu.\nZatím posledním Mannovým filmem jsou Veřejní nepřátelé z roku 2009. Do životopisného snímku o legendárním americkém zločinci z 80. let, Johnu Dillingerovi, Mann obsadil filmové hvězdy současnosti - Johnyho Deppa a Christiana Balea, ale i přes to film zůstal za očekáváními a zařadil se spíše k průměrnějším Mannovým dílům.\nOd posledního snímku se Mann znovu odmlčel a pracuje na novém filmu, který by měl navázat na sérii jeho kriminálních thrillerů. Pro hlavní roli Mann vybral mladého Chrise Hemswortha, jenž je jedním z nejobsazovanějších herců současnosti. Film by měl být do kin uveden v roce 2014.\n\n\n\n\n"}
{"id": "909114", "url": "https://cs.wikipedia.org/wiki?curid=909114", "title": "Davies Medal", "text": "Davies Medal\n\nDavies Medal je ocenění, které udělovala Královská fotografická společnost ve Velké Británii od roku 1998 do roku 2015. Cena byla udělována za „významný přínos v digitální oblasti zpracování obrazu (imaging science)“. Udělování skončilo v roce 2015.\n\n\nDále již cena nebyla udělována.\n"}
{"id": "909116", "url": "https://cs.wikipedia.org/wiki?curid=909116", "title": "Kanton Lyon-I", "text": "Kanton Lyon-I\n\nKanton Lyon-I ( ) je francouzský kanton v departementu Rhône v regionu Rhône-Alpes. Zahrnuje 2. městský obvod města Lyonu.\n"}
{"id": "909117", "url": "https://cs.wikipedia.org/wiki?curid=909117", "title": "Kanton Lyon-II", "text": "Kanton Lyon-II\n\nKanton Lyon-II ( ) je francouzský kanton v departementu Rhône v regionu Rhône-Alpes. Zahrnuje 1. městský obvod města Lyonu.\n"}
{"id": "909118", "url": "https://cs.wikipedia.org/wiki?curid=909118", "title": "Kanton Lyon-III", "text": "Kanton Lyon-III\n\nKanton Lyon-III ( ) je francouzský kanton v departementu Rhône v regionu Rhône-Alpes. Zahrnuje 4. městský obvod města Lyonu.\n"}
{"id": "909119", "url": "https://cs.wikipedia.org/wiki?curid=909119", "title": "Kanton Lyon-IV", "text": "Kanton Lyon-IV\n\nKanton Lyon-IV ( ) je francouzský kanton v departementu Rhône v regionu Rhône-Alpes. Zahrnuje 9. městský obvod města Lyonu.\n"}
{"id": "909120", "url": "https://cs.wikipedia.org/wiki?curid=909120", "title": "Kanton Lyon-V", "text": "Kanton Lyon-V\n\nKanton Lyon-V ( ) je francouzský kanton v departementu Rhône v regionu Rhône-Alpes. Zahrnuje 5. městský obvod města Lyonu.\n"}
{"id": "909121", "url": "https://cs.wikipedia.org/wiki?curid=909121", "title": "Kanton Lyon-VI", "text": "Kanton Lyon-VI\n\nKanton Lyon-VI ( ) je francouzský kanton v departementu Rhône v regionu Rhône-Alpes. Zahrnuje část 6. městského obvodu města Lyonu.\n"}
{"id": "909122", "url": "https://cs.wikipedia.org/wiki?curid=909122", "title": "Kanton Lyon-VII", "text": "Kanton Lyon-VII\n\nKanton Lyon-VII ( ) je francouzský kanton v departementu Rhône v regionu Rhône-Alpes. Zahrnuje část 6. městského obvodu města Lyonu.\n"}
{"id": "909124", "url": "https://cs.wikipedia.org/wiki?curid=909124", "title": "Kanton Lyon-VIII", "text": "Kanton Lyon-VIII\n\nKanton Lyon-VIII ( ) je francouzský kanton v departementu Rhône v regionu Rhône-Alpes. Zahrnuje část 3. městského obvodu města Lyonu.\n"}
{"id": "909125", "url": "https://cs.wikipedia.org/wiki?curid=909125", "title": "Kanton Lyon-IX", "text": "Kanton Lyon-IX\n\nKanton Lyon-IX ( ) je francouzský kanton v departementu Rhône v regionu Rhône-Alpes. Zahrnuje část 7. městského obvodu města Lyonu.\n"}
{"id": "909126", "url": "https://cs.wikipedia.org/wiki?curid=909126", "title": "Kanton Lyon-X", "text": "Kanton Lyon-X\n\nKanton Lyon-X ( ) je francouzský kanton v departementu Rhône v regionu Rhône-Alpes. Zahrnuje část 7. městského obvodu města Lyonu.\n"}
{"id": "909128", "url": "https://cs.wikipedia.org/wiki?curid=909128", "title": "Kanton Lyon-XI", "text": "Kanton Lyon-XI\n\nKanton Lyon-XI ( ) je francouzský kanton v departementu Rhône v regionu Rhône-Alpes. Zahrnuje část 3. městského obvodu města Lyonu.\n"}
{"id": "909129", "url": "https://cs.wikipedia.org/wiki?curid=909129", "title": "Kanton Lyon-XII", "text": "Kanton Lyon-XII\n\nKanton Lyon-XII ( ) je francouzský kanton v departementu Rhône v regionu Rhône-Alpes. Zahrnuje část 8. městského obvodu města Lyonu.\n"}
{"id": "909130", "url": "https://cs.wikipedia.org/wiki?curid=909130", "title": "Kanton Lyon-XIII", "text": "Kanton Lyon-XIII\n\nKanton Lyon-XIII ( ) je francouzský kanton v departementu Rhône v regionu Rhône-Alpes. Zahrnuje část 3. městského obvodu města Lyonu.\n"}
{"id": "909131", "url": "https://cs.wikipedia.org/wiki?curid=909131", "title": "Kanton Lyon-XIV", "text": "Kanton Lyon-XIV\n\nKanton Lyon-XIV ( ) je francouzský kanton v departementu Rhône v regionu Rhône-Alpes. Zahrnuje část 8. městského obvodu města Lyonu.\n"}
{"id": "909132", "url": "https://cs.wikipedia.org/wiki?curid=909132", "title": "Kanton L'Arbresle", "text": "Kanton L'Arbresle\n\nKanton L'Arbresle ( ) je francouzský kanton v departementu Rhône v regionu Rhône-Alpes. Tvoří ho 26 obcí.\n\n"}
{"id": "909133", "url": "https://cs.wikipedia.org/wiki?curid=909133", "title": "Kanton Bron", "text": "Kanton Bron\n\nKanton Bron ( ) je francouzský kanton v departementu Rhône v regionu Rhône-Alpes. Tvoří ho pouze město Bron.\n"}
{"id": "909134", "url": "https://cs.wikipedia.org/wiki?curid=909134", "title": "Kanton Caluire-et-Cuire", "text": "Kanton Caluire-et-Cuire\n\nKanton Caluire-et-Cuire ( ) je francouzský kanton v departementu Rhône v regionu Rhône-Alpes. Tvoří ho pouze město Caluire-et-Cuire.\n"}
{"id": "909135", "url": "https://cs.wikipedia.org/wiki?curid=909135", "title": "Kanton Condrieu", "text": "Kanton Condrieu\n\nKanton Condrieu ( ) je francouzský kanton v departementu Rhône v regionu Rhône-Alpes. Tvoří ho 10 obcí.\n\n"}
{"id": "909136", "url": "https://cs.wikipedia.org/wiki?curid=909136", "title": "Kanton Décines-Charpieu", "text": "Kanton Décines-Charpieu\n\nKanton Décines-Charpieu ( ) je francouzský kanton v departementu Rhône v regionu Rhône-Alpes. Tvoří ho tři obce.\n\n"}
{"id": "909137", "url": "https://cs.wikipedia.org/wiki?curid=909137", "title": "Sejmi eso", "text": "Sejmi eso\n\nSejmi eso (v anglickém originále Smokin' Aces) je americko-britsko-francouzský kriminální film z roku 2006, který režíroval Joe Carnahan podle vlastního scénáře. Film se odehrává v Las Vegas. V hlavních rolích se zde představili Jeremy Piven (magik Buddy Israel), Ryan Reynolds a Ray Liotta (agenti FBI). Proti nim jde mafie (Ben Affleck, Alicia Keys a další). Ve snímku byla použita například píseň „Big White Cloud“ od velšského hudebníka Johna Calea. V roce 2009 byl představen prequel nazvaný \"Sejmi eso 2\".\n\n\n"}
{"id": "909142", "url": "https://cs.wikipedia.org/wiki?curid=909142", "title": "Kanton Écully", "text": "Kanton Écully\n\nKanton Écully ( ) je francouzský kanton v departementu Rhône v regionu Rhône-Alpes. Tvoří ho tři obce.\n\n"}
{"id": "909146", "url": "https://cs.wikipedia.org/wiki?curid=909146", "title": "Terč", "text": "Terč\n\nTerč (z franc. \"target\" [\"tarže\"]) je nejčastěji plochý předmět, který slouží ke cvičení a k závodům ve střelbě.\n\nTerče pro sportovní střelbu mají obvykle řadu číslovaných soustředných kruhů s černým středem (odtud úsloví „trefit do černého“). Pro různé střelecké sporty se užívají různé varianty s přesně určenými rozměry celého terče i jednotlivých kruhů. Terče pro vojenskou střelbu představují například siluetu stojícího nebo ležícího vojáka, pro nácvik protiletadlové střelby se používají vlečené terče („rukáv“), případně v podobě letadla.\n\nStřelecké spolky ve Střední Evropě užívaly v 18. a 19. století při svých slavnostech malované „čestné terče“ s různými výjevy, někdy i s podobiznami významných osob. Tyto terče jsou hledanými sběratelskými předměty a ukázkami lidového či „naivního“ malířství.\n\n"}
{"id": "909147", "url": "https://cs.wikipedia.org/wiki?curid=909147", "title": "Kanton Givors", "text": "Kanton Givors\n\nKanton Givors ( ) je francouzský kanton v departementu Rhône v regionu Rhône-Alpes. Tvoří ho devět obcí.\n\n"}
{"id": "909149", "url": "https://cs.wikipedia.org/wiki?curid=909149", "title": "Kanton Irigny", "text": "Kanton Irigny\n\nKanton Irigny ( ) je francouzský kanton v departementu Rhône v regionu Rhône-Alpes. Tvoří ho čtyři obce.\n\n"}
{"id": "909151", "url": "https://cs.wikipedia.org/wiki?curid=909151", "title": "Kanton Le Bois-d'Oingt", "text": "Kanton Le Bois-d'Oingt\n\nKanton Le Bois-d'Oingt ( ) je francouzský kanton v departementu Rhône v regionu Rhône-Alpes. Tvoří ho 18 obcí.\n\n"}
{"id": "909152", "url": "https://cs.wikipedia.org/wiki?curid=909152", "title": "Benny Powell", "text": "Benny Powell\n\nBenny Powell (1. března 1930 New Orleans, Louisiana, USA − 26. června 2010 New York City, New York, USA) byl americký jazzový pozounista. Profesionálním hudebníkem byl od čtrnácti let, od osmnácti pak hrál v kapele Lionela Hamptona. V letech 1951−1963 hrál v orchestru Count Basieho. Roku 1966 se stal členem orchestru Thada Jonese a Mela Lewise, kde hrál do roku 1970. Toho roku přesídlil do Los Angeles, kde pracoval jako studiový hudebník. Během své kariéry spolupracoval mimo jiné s Donaldem Byrdem, Herbie Mannem nebo Randy Westonem.\n"}
{"id": "909154", "url": "https://cs.wikipedia.org/wiki?curid=909154", "title": "Stará Aréna Ostrava", "text": "Stará Aréna Ostrava\n\nStará aréna Ostrava je současný nezávislý prostor pro kreativitu s kavárnou, barem a prezentačního/zkušebního sálu. Stará aréna je mimo jiné pomníkem Ostravské kandidatury na titul Evropské hlavní město kultury pro rok 2015, díky které byla založena. Každý měsíc připravuje produkce a dramaturgie klubu minimálně 25 akcí pro širokou veřejnost. Dramaturgie je zaměřena zejména na autorskou a alternativní tvorbu ve všech možných uměleckých směrech. Klub se nachází přímo na centrálním Masarykově náměstí.\n\nStará aréna disponuje útulným komorním sálem o celkové kapacitě 50 sedících diváků. Zvláštností tohoto sálu je jeho arénové provedení - diváci vcházejí do hlediště skrz samotné jeviště a usedají na vyvýšenou elevaci nad ním. Sál je vybaven zvukovou, světelnou a projekční aparaturou. Samozřejmostí je klimatizace a typická retro divadelní sklopná sedadla, která byla instalována v roce 2013.\n\nStará kavárna je zcela unikátní místo pro posezení s přáteli nebo na pracovní i intimní schůzku. Obývákové vybavení vytváří přátelskou atmosféru. Stará kavárna nabízí několik možností uspořádání, typické kavárenské pro zhruba 50 zákazníků, ale také uspořádání pro konání akcí, přednášek, tiskových konferencí, apod. Takhle uspořádaná kavárna pojme až 150 návštěvníků. Zajímavostí kavárny je dřevěná plastika s hudebním motivem přes celou zeď jako pozůstatek po Divadle hudby.\n\nV 60. letech 19. století, kdy dům čp. 49 na Masarykově náměstí vlastnil František Kroček, zde existovala kavárna s hostincem. Historie domu jako kulturního centra se ale začala psát až v roce 1894, kdy dům koupili Ignatz a Katharina Reiszovi. Otevřeli kavárnu Central.\nKavárna Central v prvním patře měla jeden sál rozdělený skleněnou zdí. V roce 1898 byla kavárna rozšířena do přední části domu, kde měla být pro stále početnější návštěvníky zařízena samostatná čítárna nebo herna.\n\nIgnatz Reisz přišel do Ostravy ve 40. letech 19. století odněkud od Nitry. Byl to krejčí, který se vydal na vandr a nakonec se dostal do Ostravy, která se v té době začínala rozrůstat díky průmyslu a uhlí. Dostal nápad – takový „Henry Ford v malém\": rozhodl se produkovat uniformy pro horníky ve velkém. V té době horníci chodili v neděli do kostela v uniformách. A každý, když si nechal ušít uniformu, chtěl vidět výsledek co nejdřív. Jenže než se taková uniforma ušila, trvalo to několik dní.\nIgnatz Reisz si napůjčoval peníze, kde mohl, našil uniformy ve všech možných velikostech, a když přišel nějaký horník, tak mu jednu uniformu vyzkoušel, upravil ji a horník už v ní rovnou odešel. Uniforma byla o něco dražší, ale horníci věděli, že jim padne. A díky tomu se Ignatz Reisz vzmohl, postavil na náměstí dům, který byl postupně přestavován a v kterém později vznikla kavárna Central. Ve vedlejším domě byl byt, kde žila celá rodina a kde také vzniklo Café Stachelkaktus.\"\nReiszovi byli velice početnou rodinou. Jak vypráví Lukáš Přibyl, jeho prapradědeček Ignatz Reisz nejdříve ovdověl a poté si vzal sestru své první manželky, s níž měl šest dětí. A ty měly dalších šest dětí. „Praprababičku Katharinu zabili Němci asi ve věku 90 let v Osvětimi. Dokonce přežila deportaci přes Terezín. Všech šest dětí bohužel zahynulo v koncentračních táborech. Ale z těch jejich šesti dětí se pět zachránilo. Čtyři byli v Anglii, mezi nimi Karel Reisz, můj dědeček Bedřich prošel lágry a přežil, šestý Richard bohužel zahynul.\"\nDnešní podoba domu Reiszových z roku 1912 je dílem významného rakouského architekta Wunibalda Deiningera, žáka Otto Wagnera z vídeňské Akademie výtvarných umění.\nV roce 1920 si kavárnu Central (později Astoria) od Reiszových pronajal Karel Hampel. Bývalý číšník v kavárnách Union a Royal v zadní části kavárny provozoval až do roku 1925 nechvalně proslulý bar Modrá myš.\n„Mnozí hostinští a kavárenští podnikatelé totiž, aby zvýšili své tržby, zaměstnávali mnohdy několik ženských sil, tzv. animírky, které měly za úkol bavit hosty a nutit je tak k větší útratě. A případné intimní styky často mlčky trpěli. Ke kavárnám, které měly v souvislosti s tímto rozšířeným zvykem problémy s úřady, patřily kromě kavárny Astoria většinou menší lidové kavárny, jako byla Internationa, Mocca, ale také kavárna Bellevue. Praxe byla zpravidla podobná jako např. v kavárně Mocca, kde host zaplatil předem za láhev vína 120 nebo alespoň 60 korun a uchýlil se s číšnicí do zadní uzavřené místnosti, kde je nikdo nesměl rušit. Zisk si kavárník zvyšoval také tím, že pokud host objednal pro číšnici víno, dostala pouze cukrem slazenou vodu v zelené sklenici. Pokusy zamezit tomuto nešvaru dostaly reálnou podobu ve vyhlášce okresního úřadu z 12.4.1932 a 4.5.1932, kterou bylo zakázáno zaměstnávat osoby ženského pohlaví v hostinských a výčepních živnostech. Povoleno bylo najímat pouze artistky a parketové tanečnice starší 16 let v podnicích s pravidelnými kabaretními a tabarinovými představeními, roznašečky pečiva ve velkých kavárnách, které nemají ráz nočních podniků a kuchyňský ženský personál. Obsluze hostů se mohli věnovat jen ženští členové rodiny hostinského, kteří s ním žili ve společné domácnosti.\" (Šárka Glombíčková, Zaniklý svět kaváren v Moravské Ostravě, sborník Ostrava č.22, 2005).\n\nKolem roku 1935 ve stejném domě působilo také Café Stachelkaktus, neboli Ostnatý kaktus. Dokumentarista Lukáš Přibyl, potomek rodiny Reiszových o této době říká:\n„Byl to takový neformální kulturní klub nebo salon, který vznikl v bytě mého dědy, ostravského zubaře. Ve 30. letech bylo obvyklé, že se zubaři stýkali s architekty, herci apod. On a jeho bratr se natiskli vlastní ubrousky a sirky s potiskem Stachelkaktusu – obrovského ostnatého kaktusu, který stál v okně. Posílali si pozvánky, které musely být adresované, měli tam klavír, chodili tam muzikanti i krásné herečky.\nCafé Stachelkaktus se stal centrem kulturního a intelektuálního dění. Vím, že někteří slavní rakouští architekti, v té době začínající, stavěli v Ostravě domy bohatým německým rodinám a žádali mého dědu, aby jim okomentoval jejich plány. Hodně se přátelili s herci vídeňských divadel, kteří do Café Stachelkaktus jezdili. Tenkrát to byla hlavně židovská společnost, kde se mluvilo německy, protože v Ostravě většina Židů v té době mluvila, alespoň doma, německy.\"\n\n„Rodina Wachsmanů (tedy Jiřího Voskovce), přes válku schovávala naší rodině nějaké cennosti. Můj dědeček byl narozený roku 1904, ještě za Rakouska-Uherska, a patřil ke generaci, která tíhla spíš k německým kulturním kruhům. Ale mladší prastrýcové Erich a Frank se znali s Voskovcem a dokonce, když jsem četl knihy V+W, mi říkali, které z těch vtipů se kdy řekly a jak vznikaly některé situace z jejich her – u kterého stolu, v jaké kavárně nebo hospodě apod.,\" líčí vzpomínky svých příbuzných Lukáš Přibyl.\n\nOd roku 1951 v 1.patře domu Reiszových působilo pod vydavatelství Ultraphon Divadlo hudby. Mělo sloužit především pořadům reprodukované hudby, postupně však přibývala ochotnické i profesionální divadelní produkce. Divadlo hudby uvádělo pořady vážné a populární hudby, sestavené z tehdy málo dostupných gramofonových nahrávek, doplněné filmy, recitacemi a vyprávěním.\nV prostorách Divadla hudby krátce (od října 1968 do března 1970) hrálo také Divadlo Waterloo. Soubor založil Tomáš Sláma v roce 1968 a působili v něm někdejší členové Divadélka pod okapem Petr Podhrázský, Edvard Schiffauer, Petr Ullmann, Luděk Nekuda či Pavel Veselý.\nKromě autorských představení soubor produkoval také text-appealy, autorské večery či večery poezie s hudbou, recitály apod., na které byli zváni i hosté, například Eva Olmerová, Hana Hegerová, Miroslav Horníček, Eduard Pergner nebo Karel Kryl.\nNa podzim 1969 se soubor profesionalizoval a přejmenoval se na Divadelní klub Waterloo. Avšak již v březnu 1970 byla jeho činnost ukončena. Po udání spolupracovníkem StB došlo k vyšetřování činnosti divadla a několik jeho členů (Petr Podhrázký, Ivan Binar, Petr Ullmann a Edvard Schiffauer) bylo odsouzeno k nepodmíněným trestům v době trvání od devíti měsíců do dvou let. Další čtyři členové souboru byli odsouzeni podmínečně.\nTo vše za napsání a provádění hry Syn pluku, která parafrázovala dílo sovětského spisovatele Valentina Katajeva. Podle rozsudku Krajského soudu v Ostravě z června 1972 Syn pluku: „hrubým způsobem urážel spřátelenou socialistickou zemi a její bratrskou pomoc v srpnu roku 1968\".\n\nV roce 1994 z Divadla hudby vznikla Komorní scéna Aréna. Nejmenší ostravské divadlo pro asi šedesát diváků se formovalo jako divadlo středoškoláky a vysokoškoláky. V roce 2005 se Komorní scéna Aréna přestěhovala do nové divadelní budovy v blízkosti Sýkorova mostu. Od té doby se pro divadelní sál a kavárnu vedle názvu \"bývalé divadlo hudby\" začal přirozeně vžívat i název Stará Aréna.\n\nV červenci 2009 vznikly v 2.patře domu kanceláře projektu Ostrava 2015 a od září 2009 ožily i divadelní prostory v 1.patře. jako kontaktní a informační centrum filmového festivalu Ostrava Kamera OKO. 14. ledna 2010 zde byl veřejnosti poprvé představen projekt, s nímž Ostrava postoupila do druhého výběrového kola soutěže o titul Evropské hlavní město kultury 2015.\nV březnu 2010 se Stará Aréna proměnila v prostor, v němž ostravští umělci prezentovali a realizovali své projekty. Kromě toho se zde konaly pravidelné programy pro děti, dílny pro dospělé, film, divadlo a literaturu pro všechny.\nKandidatura Ostravy na titul Evropské hlavní město kultury skončila prohrou a po typicky ostravských peripetiích zůstal prostor domu rodiny Reizových opět prázdný. V současném světě má prostor v domě Reiszových obrovský komerční potenciál.\n\nPotomci Karla Reisze a současní majitelé domů však sní o tom, že bude budova opět fungovat jako místo pro setkávání umělců a ostravské inteligence.\n\n"}
{"id": "909155", "url": "https://cs.wikipedia.org/wiki?curid=909155", "title": "Terč (rozcestník)", "text": "Terč (rozcestník)\n\nTerč může znamenat:\n\n\n"}
{"id": "909157", "url": "https://cs.wikipedia.org/wiki?curid=909157", "title": "Freddie Redd", "text": "Freddie Redd\n\nFreddie Redd (* 29. května 1928 New York) je americký jazzový klavírista a hudební skladatel. V letech 1946−1949 sloužil v armádě a po návratu hrál s bubeníkem Johnny Millsem a po newyorských klubech doprovázel hudebníky, jako byli Tiny Grimes, Cootie Williams, Oscar Pettiford nebo Jive Bombers. V roce 1956 koncertoval spolu se zpěvačkou Ernestine Anderson a trumpetistou Rolfem Ericsonem ve Švédsku. Největší úspěch se mu dostal koncem padesátých let, kdy hrál ve filmu \"The Connection\", ve kterém jsou záběry z koncertů v New Yorku, Londýně a Paříži. Mimo účasti ve filmu se podílel i na jeho soundtracku. Ačkoliv měl film úspěch, on sám úspěchu doma ve Spojených státech nedosáhl a brzy poté se přestěhoval do Evropy.\n"}
{"id": "909160", "url": "https://cs.wikipedia.org/wiki?curid=909160", "title": "Ludvík Seyvalter", "text": "Ludvík Seyvalter\n\nSeyvalterova matka přišla na konci života o zrak, a to jej natrvalo ovlivnilo. V roce 1882 byl vysvěcen na kněze. V roce 1908 založil ústav pro nevidomé dívky na Kampě v Praze. Tento ústav byl druhý svého druhu v Praze. Prvním byl Ústav pro vychování a léčení chudých slepých dětí a na oči chorých na Hradčanech, založený v roce 1808, přičemž tato instituce byla spravována Boromejkami. Seyvalterův ústav naopak spravovaly františkánky. Založením tohoto charitativního a zdravotního podniku se Seyvalter výrazně zapsal do povědomí veřejnosti. Vzhledem ke své sociální aktivitě se zapojoval i do dobových ideologických diskusí, když hlavní spor vedl se sociálními demokraty.\n\nPo vydání sociálních encyklik papežem Lvem XIII. v 90. letech 19. století se římskokatolická církev mnohem více zaměřovala na dělnictvo a sociální otázky. Součástí celého tohoto procesu byl veřejný ideový střet mezi katolíky a sociálními demokraty, jejichž ideologickým fundamentem byl marxismus.\n\nV roce 1897 vydal Ludvík Seyvalter publikaci „Jaká zkáza hrozí křesťanské rodině z možného vítězství nauky sociálně-demokratické: Oprávci světa“, která upozorňovala na rizika sociálnědemokratické doktríny ve vztahu k tradiční rodině. Seyvalter sociálně-demokratickou nauku označoval za „zkázu“ a upozorňoval, že sociálně-demokratická nauka je učením o volné lásce, která nedává, především ženám a dívkám do budoucna žádné záruky. Naprostá svoboda, kterou prý požaduje sociální demokracie, povede k tomu, že se budou rozpadat manželství a výchovu dětí bude muset převzít stát: \"„O tu povinnost tedy, která je rodičům zákonem přirozeným a zjevením božím uložena, o děti se starati, připravuje otce a matku sociální stát.“\" Rozbije se tradice, pokrevní pouto, přirozený zákon, vděčnost mezi generacemi. Za největší hrozbu považoval Seyvalter to, že výchova dětí by neprobíhala v náboženském ovzduší, ale pouze pod státní dikcí. Také otázka majetková a vlastnická by byla dle Seyvaltera v sociálně-demokratickém státě zpochybněna. Rozbitím tradiční rodiny by se ztratila potřeba hromadit majetek, zajistit děti, zajistit rodiče na stáří, jelikož by se všichni spoléhali na sociální stát a nikoliv na základ, tedy rodinu.\n\nSeyvalter patřil k té generaci kněží, která byla silně ovlivněna sociálními otázkami. V jeho celoživotní práci ve prospěch zdravotně postižených pak pokračoval jeho bratr, taktéž katolický kněz, František Seyvalter.\n\n\nSEYVALTER, Ludvík. \"Jaká zkáza hrozí křesťanské rodině z možného vítězství nauky sociálně-demokratické: Oprávci světa\". Praha : V. Kotrba, 1897. 16 s. Slova pravdy; roč. 8, č. 1.\n"}
{"id": "909163", "url": "https://cs.wikipedia.org/wiki?curid=909163", "title": "Filip Novák", "text": "Filip Novák\n\nJméno a příjmení Filip Novák má více nositelů:\n"}
{"id": "909164", "url": "https://cs.wikipedia.org/wiki?curid=909164", "title": "Seznam biskupů a arcibiskupů v Sens", "text": "Seznam biskupů a arcibiskupů v Sens\n\nSeznam biskupů a arcibiskupů v Sens zahrnuje všechny představitele diecéze Sens-Auxerre se sídlem v Sens založené v 1. století a povýšené ve 3. století na arcidiecézi.\n\n"}
{"id": "909171", "url": "https://cs.wikipedia.org/wiki?curid=909171", "title": "Kanton Amplepuis", "text": "Kanton Amplepuis\n\nKanton Amplepuis ( ) je francouzský kanton v departementu Rhône v regionu Rhône-Alpes. Tvoří ho 6 obcí.\n\n"}
{"id": "909173", "url": "https://cs.wikipedia.org/wiki?curid=909173", "title": "Kanton Anse", "text": "Kanton Anse\n\nKanton Anse ( ) je francouzský kanton v departementu Rhône v regionu Rhône-Alpes. Tvoří ho 15 obcí.\n\n"}
{"id": "909176", "url": "https://cs.wikipedia.org/wiki?curid=909176", "title": "Daisy (Georgie)", "text": "Daisy (Georgie)\n\nDaisy je město v okrese Evans County, ve státě Georgia, ve Spojených státech amerických. V roce 2011 žilo ve městě 129 obyvatel.\nPodle sčítání lidí v roce 2000 žilo ve městě 126 obyvatel, 53 domácností a 33 rodin. V roce 2011 žilo ve městě 63 mužů (48,8 %), a 66 žen (51,2 %). Průměrný věk obyvatele je 42 let (2011)\n"}
{"id": "909177", "url": "https://cs.wikipedia.org/wiki?curid=909177", "title": "Kanton Beaujeu", "text": "Kanton Beaujeu\n\nKanton Beaujeu ( ) je francouzský kanton v departementu Rhône v regionu Rhône-Alpes. Tvoří ho 17 obcí.\n\n"}
{"id": "909178", "url": "https://cs.wikipedia.org/wiki?curid=909178", "title": "Informační společnost", "text": "Informační společnost\n\nInformační společnost je \"„Společnost založená na integraci informačních a komunikačních technologií do všech oblastí společenského života v takové míře, že zásadně mění společenské vztahy a procesy. Nárůst informačních zdrojů a komunikačních toků vzrůstá do té míry, že ho nelze zvládat dosavadními informačními a komunikačními technologiemi.“\"\n\n\"„Informační společnost je charakterizována podstatným využíváním digitálního zpracovávání, uchovávání a přenosu informací. Ze zpracování informací se stává významná ekonomická aktivita, která jednak prostupuje tradičními ekonomickými či společenskými aktivitami a jednak vytváří zcela nové příležitosti a činnosti, které podstatně ovlivňují charakter společnosti.“\"\nV praxi to znamená pomalé nahrazování pracovníků technikou, digitalizaci výrobních provozů, instalaci centrálních informačních systémů, které umožňují v jediném okamžiku přehled o zásobách materiálů, skladových zásobách, spočítají náklady a zisky. Mění se struktury řízení společností, vznikají malé společnosti, které jsou schopny pružněji reagovat na potřeby trhu. Díky počítačovým infrastrukturám je zcela běžnou praxí práce na dálku, z domova, mimo kancelář. Cesta produktu se zkracuje od výrobce přímo ke konzumentovi, což umožňuje regulaci cen výrobků. Ty se stanovují hlavně podle složitosti technologického zpracování. Práce nebo suroviny přestávají být směrodatnými veličinami. Technologický pokrok a zavádění ICT do výroby způsobuje demasifikaci, kterou je rozuměno nahrazení velkovýroby produkcí přímo podle subjektivních potřeb zákazníka.\n\"„Informatizace společnosti velmi výrazně zvětšuje objem potenciálních informací. Umožňuje vytvářet na stále větších plochách obrovské, dříve netušené zásobárny zaznamenaných znalostí a zkušeností, stále většími rychlostmi je podle předem stanovených hledisek třídit a vyvolávat z nich ty, o nichž se domníváme, že je potřebujeme.“\"\nRozšíření telekomunikační infrastruktury a její dostupnost významným způsobem přispěly k elektronické participaci společnosti. Mnohé státní instituce, ministerstva a orgány státní správy zpřístupňují prostřednictvím internetové sítě různé formuláře, dotazníky, veřejné předpisy, ustanovení apod., čímž jednotlivci usnadňují objektivní přehled o uspořádání společnosti. Obecně sílí snaha o podporu přímé demokracie, která by občanům umožnila přímou cestou způsob, jak by se mohli podílet na řízení a organizaci veřejně správních organizací, které ovlivňují život ve společnosti.\n\n\nInformatizace společnosti – \"„proces pronikání informační techniky a technologie do společnosti“\" – vytváří velké rozdíly mezi jednotlivci, skupinami i státy. Hovoří se o tzv. digitální propasti, digital divide. Digital divide se vztahuje k propasti mezi jedinci, domácnostmi, firmami a geografickými územími na různých socio-ekonomických úrovních s ohledem jak na jejich přístup k informacím a ICT, tak k jejich využívání internetu k širokému spektru aktivit. Na okraji digitální propasti však nestojí pouze ti, kteří mají, nebo nemají přístup k technickým prostředkům, míru rozdělení společnosti také ovlivňuje schopnost využití těchto prostředků, informační gramotnost.\nProblematika digital divide nabyla v počátcích zavádění ICT do společnosti takových rozměrů, že neunikla pozornosti politiků, nejprve v Americe, následně i v Evropské unii. \"„Budování informační společnosti se v různých podobách objevuje jako důležitá součást vládních programů všech rozvinutých zemí celého světa.“\" Ve snaze o sociální inkluzi byla do politického plánování států Evropské unie začleněna informační strategie, která \"„je nezbytná pro státy, které usilují o budování informační společnosti. Informační strategie je mnohem více než souhrn směrnic jak přejít k informační společnosti, je to vlastně základní dokument postupů a celkový národní plán vývoje.“\" Jde o soubor reforem, které mimo jiné podporují rozvoj infrastruktury dostupné každému a poskytují možnost vzdělávání obyvatelstva v oblasti informační gramotnosti. \"„Tato strategie nepočítá pouze s internetem a obecně se sociálním využitím informačních nástrojů, ale s celou informační společností, se zaměřením na konkurenceschopnost a kvalitu života, protože budoucnost a blaho země závisí na jejím provedení.“\"\n\nInformace jsou pro udržitelný rozvoj klíčové. Stejně tak proces jejich vytváření, šíření a sdělování, který probíhá mezi jednotlivými aktéry a poskytuje tak prostor pro uplatnění principů kolektivní inteligence. Pro dobré fungování informační společnosti je nezbytné, aby do ní byli zapojeni všichni občané. Tento požadavek je nutný i pro existenci společnosti, která vyznává principy udržitelného rozvoje. Pro dobré fungování informační společnosti je dále důležitá jak diverzita zdrojů, rešeršních procesů a postupů, tak i aktivní přístup občanů k jejich vyhledávání. Také tento aspekt tvoří její společný jmenovatel s modelem udržitelného rozvoje, pro jehož prosazení je zásadní rozmanitost nejen biologická, ale i kulturní, její respektování a zachování. Dalším principem, na němž je postavena úspěšná aplikace obou teoretických konceptů do reálné praxe, je nutnost spolupráce jednotlivých aktérů. Don Tapscott upozorňuje na přínosy globální kooperace. Ve své práci Wikinomie přichází s tezí o masové spolupráci prostřednictvím sítí, která od základů mění socioekonomické vzorce a vede k tzv. kolaborativní ekonomice (ekonomice sdílení).\n\nOrganizace spojených národů zřídila Skupinu při OSN pro informační společnost, která pracuje ve spolupráci s dalšími organizacemi sdruženými v rámci OSN (např. Mezinárodní telekomunikační unií). Při příležitosti Světového summitu o informační společnosti pak vytvořila Mezinárodní telekomunikační unie práci, jež se zabývá korelacemi mezi jednotlivými Cíli udržitelného rozvoje a informačními a komunikačními technologiemi. Je zřejmé, že svobodný přístup k internetu bude pro implementaci této koncepce naprosto zásadní. \n\n\n"}
{"id": "909181", "url": "https://cs.wikipedia.org/wiki?curid=909181", "title": "Kanton Belleville", "text": "Kanton Belleville\n\nKanton Belleville ( ) je francouzský kanton v departementu Rhône v regionu Rhône-Alpes. Tvoří ho 13 obcí.\n\n"}
{"id": "909182", "url": "https://cs.wikipedia.org/wiki?curid=909182", "title": "Myši pro počítače ZX Spectrum", "text": "Myši pro počítače ZX Spectrum\n\nPočítačová myš nebyla u počítačů Sinclair ZX Spectrum příliš rozšířenou periférií. I tak ale vzniklo několik způsobů připojení myši k těmto počítačům. Myši byly využívány především v grafických editorech jako Art Studio nebo The Artist II. S využitím myši bylo původně počítáno i v celoobrazovkovém editoru Sinclair BASICu počítačů Sinclair ZX Spectrum 128K+, ovšem k jejímu využití v tomto editoru nakonec nedošlo.\n\nKempston mouse je způsob připojení myši, jehož výhodou je to, že hardware poskytuje přímo informace o poloze myši v rámci obrazovky. Jako Kempston mouse se chová i myš Genius Mouse připojená prostřednictvím interface od společnosti Datel Electronics Ltd. Způsob připojení myši jako Kemston mouse se stal standardem u ruských klonů ZX Spectra. Ruské varianty interface podporují i myši s kolečkem. V Česku vznikla varianta interface umožňující připojení dvou myší současně KMouse Turbo 2008.\n\nInterface pro připojení myši jako Kempston mouse používá následující porty:\n\nJiný způsob připojení myši označovaný také jako Kempston mouse vznikl v Česku a byl součástí počítačů Kompakt profesional a Kompakt 128. Myš se nechová jako myš, ale simuluje Kempston joystick, z čehož byl odvozen název pro tento způsob připojení. K dispozici je tak pouze informace i tom, kterým směrem byl proveden pohyb. Různá rychlost pohybu může být simulována různou frekvencí aktivace signálů pro jednotlivé směry pohybu.\n\nProtože myš simuluje Kempston joystick, používá se pro čtení stavu této myši port pro četní stavu Kempston joysticku:\n\nInterface pro AMX mouse neposkytuje přímo souřadnice polohy myši v obraze, ale při každém pohybu myši interface generuje přerušení, a jedinou zjistitelnou informací je, kterým směrem byl proveden pohyb. Souřadnice polohy myši tedy musí být uloženy v paměti počítače. Rychlost pohybu myši ovlivňuje frekvenci generování přerušení. Interface kromě připojení myši umožňuje i připojení tiskárny.\n\nInterface pro připojení myši jako AMX mouse používá následující porty:\nA-Mouse, označováno také jako Amiga mouse, je způsob připojení myši k počítačům Sinclair ZX Spectrum. Název je odvozen od toho, že tímto způsobem byly původně připojovány myši vyráběné pro počítače Amiga a Atari ST, které nejsou sériové, ale paralelní. Myš k počítačům Amiga byla vybrána proto, že je možné ji bez nutnosti úprav připojit místo joysticku.\n\nMyš je připojována místo Kempston joysticku, její stav je čten na portu 31. A-Mouse a Kemston joystick tak není možné používat současně, obě zařízení spolu kolidují. Výhoda jednoduchého připojení myši tak s sebou naopak přináší nevýhodu náročné programové obsluhy, na rozdíl např. od Kempston Mouse, u které interface poskytuje přímo souřadnice kurzoru. Aby nebyla ztracena informace o pohybu, stav myši by měl být čten více než 500krát za sekundu.\n\nPřipojení Amiga myši je podporováno i v interface KMouse Turbo 2008. Je-li tato myš připojena místo joysticku, interface její signály zpracovává tak, že se chová současně jako Kempston mouse i A-Mouse.\n\nProtože je myš připojována místo Kempston joysticku, používá tak stejný port jako Kempston joystick:\n\nJako AY Mouse je označován způsob připojení myši k počítačům ZX Spectrum prostřednictvím obvodu AY-3-8912. Myš v principu funguje podobně jako Kempston mouse, vzhledem k polovičnímu počtu bitů čítačů polohy pro jednotlivé směry proti Kempston mouse je možné číst pouze přírůstky polohy vzhledem k poloze při předcházejícím čtení přírůstku polohy myši a absolutní polohu myši na obrazovce je nutné udržovat v paměti počítače.\n\n\n"}
{"id": "909183", "url": "https://cs.wikipedia.org/wiki?curid=909183", "title": "The Shoes of the Fisherman", "text": "The Shoes of the Fisherman\n\nThe Shoes of the Fisherman (1968) je americký film režiséra Michaela Andersona podle úspěšného románu Morrise Westa.\n\nNázev – v doslovném překladu „Rybářovy boty“ odkazuje na úlohu svatého Petra, prvního papeže, který byl profesí rybář.\n\nKyril Lakota (Anthony Quinn), arcibiskup z ukrajinského Lvova, je po dvacetiletém věznění propuštěn ze sovětského gulagu a poslán do Vatikánu. Okamžitě je jmenován kardinálem a při příští papežské volbě je překvapivě vybrán právě on. Svět je na pokraji konfliktu mezi Čínou a Sovětským svazem. Nový papež se mu snaží zabránit a to vyžaduje velmi netradiční postup.\n\nHvězdně obsazený film ve své době získal Zlatý glóbus za hudbu a dvě nominace na Oscara (výprava a hudba). Po finanční stránce nebyl film úspěšný. Jeho realizace stála na tehdejší dobu nezanedbatelných devět milionů dolarů.\n\nHlavní úlohy se ve filmu zhostil Anthony Quinn, kterého doplňoval Laurence Olivier v roli sovětského vůdce. Původně zamýšlený britský režisér Anthony Asquith těsně před natáčením onemocněl (nedlouho na to zemřel) a nahradil ho Michael Anderson.\n\nFilm byl natočen v Itálii, přičemž filmaři nedostali povolení natáčet přímo ve Vatikánu, a tak velká část rozpočtu padla na repliku Sixtinské kaple, která byla postavena v Kalifornii a posléze na lodi přepravena do Itálie. Studiové scény jsou doplněny autentickými záběry Svatopetrského náměstí z roku 1963, na kterém tisíce lidí sledovaly volbu nového papeže.\n\nRomán a film byly inspirovány životním příběhem řeckokatolického kardinála Slipyje, propuštěného do exilu po dlouholetém věznění komunistickým režimem v SSSR. Podobnost je tak výrazná, že fiktivní hrdina Lakota měl stejnou církevní pozici – arcibiskup města Lvov.\n\nFilm zmiňující sovětský vězeňský systém vznikl dříve, než Alexandr Solženicyn tento systém zdokumentoval ve své knize Souostroví Gulag (1973–1975) a odhalil jeho nelidskost. V této nevědomosti je sovětský tábor prezentován jako relativně lidský: \"...práce, chléb a důstojnost,, tyto věci na Sibiři existují\" – citát z filmu.\n\nFilm byl zejména doceněn až o deset let po svém vzniku, když se částečně naplnilo jeho proroctví – papežem byl zvolen člověk z komunistické země – polský kněz Karol Wojtyła (Jan Pavel II.).\n\nFilm nebyl v době svého vzniku v Československu uveden v kinech.\nByl uveden v roce 2013 na krnovském festivalu 70mm filmů pod pracovním názvem \"Ve šlépějích Spasitele\".\n\nČeské titulky vznikly v roce 2013 pod názvem \"Ve stopách rybáře Petra\" Titulky ke stažení .\n\n"}
{"id": "909184", "url": "https://cs.wikipedia.org/wiki?curid=909184", "title": "Kanton Gleizé", "text": "Kanton Gleizé\n\nKanton Gleizé ( ) je francouzský kanton v departementu Rhône v regionu Rhône-Alpes. Tvoří ho 14 obcí.\n\n"}
{"id": "909185", "url": "https://cs.wikipedia.org/wiki?curid=909185", "title": "Amstrad CPC 6128", "text": "Amstrad CPC 6128\n\nAmstrad CPC 6128 je počítač z rodiny počítačů Amstrad CPC. Jedná se následníka počítače Amstrad CPC 664. Počítač existuje i ve vylepšené verzi označené jako Amstrad 6128plus (u označení plusové řady nebyla používaná zkratka CPC). Amstrad 6128plus nebyl úplně kompatibilní s Amstrad CPC 6128.\n\nPočítač má stejné vlastnosti jako jeho předchůdce, liší se pouze velikostí paměti RAM a odlišným vzhledem.\n\nPočítač má tři grafické režimy\n\nPočítač má nastavitelnou barevnou paletu, je možné nastavit, které barvy jsou aktuálně používány. Stejně tak je možné nastavit barvu okraje. Teoreticky je možné vybírat z palety 32 barev, fakticky je barev pouze 27, zbývající jsou pouze duplikáty v paletě již existujících barev. Barvy jsou určeny nastavením jednotlivých složek RGB, kdy každá složka je buď vypnutá, zapnutá s poloviční intenzitou nebo zapnutá s plnou intenzitou.\n\nAmstrad 6128plus má barevnou paletu o rozsahu 4096 barev, kdy intenzita každé složky RGB může být nastavena na jednu z 16 možných intenzit. Amstrad 6128plus má navíc podporu sprajtů, scrollování a rozdělování obrazu.\n\n\nK počítači je možné připojit dva joysticky prostřednictvím jediného konektoru. K připojení dvou joysticků je tak nutné buď použít rozdvojovací kabel nebo v případě digitálního joysticku joystick JY-2, který obsahuje konektor pro připojení druhého joysticku.\n\nAmstrad 6128plus má navíc ještě port pro analogové joysticky. Má také zvláštní konektor pro druhý digitální joystick, nicméně připojení dvou joysticků do jednoho konektoru jako u CPC 6128 je také možné.\n\nProtože procesor Z80 umožňuje adresovat pouze 64 KiB paměti, je celá paměť o velikosti 176 KiB rozdělena na stránky o velikosti 16 KiB, které se připínají do adresového prostoru procesoru.\n\nJednotlivé stránky paměti RAM lze do adresového prostoru procesoru připojit v jedné z osmi možných konfigurací. Od adresy 0 do adresy 16383 je možné připojit jednu stránku paměti ROM (ROM D), zbývající dvě stránky paměti ROM (ROM 0 a ROM 7) je možné připojit od adresy 49152 do adresy 65535. Technicky je umožněna existence až 256 stránek paměti ROM připojitelných od adresy 49152, v samotném počítači jsou obsazeny pouze stránky 0 a 7, ostatní mohou být využity periferiemi.\n\nKe stránkování paměti je použity porty 7Fxx a DFxx (šestnáctkově). Port DFxx slouží k nastavení čísla stránky připojované do paměťového prostoru od 49152 do 65535. Význam jednotlivých bitů hodnoty odeslané na port 7Fxx je následující:\n\nVideopaměť může být umístěna kdekoliv v bloku paměti tvořeném stránkami RAM 0 - RAM 3.\n\nNastavení barvy k příslušnému barevnému indexu a nastavení barvy okraje se provádí pomocí portu 7Fxx (stejný port jako pro stránkování paměti a výběr grafického režimu).\n\nPodobně jako většina osmibitových počítačů, Amstrad CPC 6128 má neúplně dekódované porty pro přístup k perifériím. Počítač bez připojených dalších periférií sám o sobě využívá následující porty:\n\n\"Pozn.:\" bity označené jako AA určují konkrétní port z daného rozsahu.\n\nRozšířené registry hardware počítače 6128plus nejsou mapovány na porty, ale do paměťového prostoru do oblasti od adresy 32768 do adresy 49151.\n\n"}
{"id": "909186", "url": "https://cs.wikipedia.org/wiki?curid=909186", "title": "Kanton Lamure-sur-Azergues", "text": "Kanton Lamure-sur-Azergues\n\nKanton Lamure-sur-Azergues ( ) je francouzský kanton v departementu Rhône v regionu Rhône-Alpes. Tvoří ho 10 obcí.\n\n"}
{"id": "909187", "url": "https://cs.wikipedia.org/wiki?curid=909187", "title": "Dallas (Georgie)", "text": "Dallas (Georgie)\n\nDallas je město v okrese Paulding County, ve státě Georgia, ve Spojených státech amerických. V roce 2011 žilo ve městě 11579 obyvatel.\nPodle sčítání lidí v roce 2000 žilo ve městě 5056 obyvatel, 2014 domácností a 1303 rodin. V roce 2011 žilo ve městě 5252 mužů (45,4 %), a 6327 žen (54,6 %). Průměrný věk obyvatele je 31 let (2011)\n"}
{"id": "909188", "url": "https://cs.wikipedia.org/wiki?curid=909188", "title": "Kanton Monsols", "text": "Kanton Monsols\n\nKanton Monsols ( ) je francouzský kanton v departementu Rhône v regionu Rhône-Alpes. Tvoří ho 13 obcí.\n\n"}
{"id": "909190", "url": "https://cs.wikipedia.org/wiki?curid=909190", "title": "Kanton Tarare", "text": "Kanton Tarare\n\nKanton Tarare ( ) je francouzský kanton v departementu Rhône v regionu Rhône-Alpes. Tvoří ho 16 obcí.\n\n"}
{"id": "909191", "url": "https://cs.wikipedia.org/wiki?curid=909191", "title": "Port 253", "text": "Port 253\n\nPort 253, při použití šestnáctkové soustavy port FD, je port procesoru Z80 používaný v počítačích Sinclair ZX Spectrum. Obvykle se pod tímto označením neuvažuje pouze tento jediný port, ale všechny porty \"B\"*256+253, kde B je od 0 do 255 (šestnáctkově xxFD, kde xx je od 00 do FF). U většiny počítačů kompatibilních se ZX Spectrem, je-li použit, je použit především pro stránkování paměti a řízení hudebního čipu AY. Protože port 253 je již obsazen mnoha perifériemi, začal být pro novější periférie využíván port 247 (šestnáctkově F7).\n\nU počítače Timex Sinclair 2068 je port 253 uváděn jako rezervovaný, ve starší dokumentaci je uváděno, že port 253 (společně s portem 252) má sloužit ke stránkování rozšířené paměti, které ale ve finální verzi počítače bylo provedeno jiným způsobem.\n\n"}
{"id": "909192", "url": "https://cs.wikipedia.org/wiki?curid=909192", "title": "Kanton Thizy", "text": "Kanton Thizy\n\nKanton Thizy ( ) je francouzský kanton v departementu Rhône v regionu Rhône-Alpes. Tvoří ho 8 obcí.\n\n"}
{"id": "909193", "url": "https://cs.wikipedia.org/wiki?curid=909193", "title": "Kanton Villefranche-sur-Saône", "text": "Kanton Villefranche-sur-Saône\n\nKanton Villefranche-sur-Saône ( ) je francouzský kanton v departementu Rhône v regionu Rhône-Alpes. Tvoří ho pouze obec Villefranche-sur-Saône.\n"}
{"id": "909194", "url": "https://cs.wikipedia.org/wiki?curid=909194", "title": "Amstrad FD-1", "text": "Amstrad FD-1\n\nAmstrad FD-1 je disketová jednotka vyráběná společností Amstrad. Používá diskety o velikosti 3\". Jedná se pouze o disketovou jednotku bez disketového řadiče, takže je možné ji připojit pouze k zařízením disketový řadič již obsahující. Je ji tak možné připojit jako druhou disketovou jednotku k počítačům Amstrad CPC 664, Amstrad CPC 6128 a Sinclair ZX Spectrum +3.\n\nDisketová jednotka umožňuje čtení zápis disket o velikosti 3\". Použitá disketová mechanika má pouze jednu hlavu, takže diskety je nutno otáčet (mají stranu A a stranu B).\n\nK počítači Amstrad CPC 464 je možné disketovou jednotku připojit prostřednictvím disketového řadiče Amstrad DDI-1. Je také možné ji připojit jako třetí disketovou mechaniku k disketové jednotce Vortex Floppy Disk Station. K počítači Sinclair ZX Spectrum +2A disketovou jednotku FD-1 také přímo připojit nelze. Pro připojení k tomuto počítači byl přislíben interface Amstrad SI-1.\n\nPro archivaci dat z 3\" disket na dostupnější média je možné disketovou mechaniku z disketové jednotky FD-1 připojit k počítači PC.\n\nV manuálu k počítači Sinclair ZX Spectrum +2A je zmíněno, že je k němu možné připojit disketovou jednotku FD-1 prostřednictvím interface Amstrad SI-1, jakmile bude tento k dispozici. Pomocí tohoto interface mělo být možné připojit k ZX Spectru +2A nanejvýše dvě disketové jednotky FD-1. Tento interface ale nikdy nebyl vyráběn.\n\n"}
{"id": "909197", "url": "https://cs.wikipedia.org/wiki?curid=909197", "title": "Ultrasoft", "text": "Ultrasoft\n\nUltrasoft spol. s r. o. byla slovenská společnost zaměřená na vývoj a distribuci programů pro počítače Sinclair ZX Spectrum a kompatibilní (např. Didaktik). Za dobu své činnosti vydala přes 40 programů, většinou her. Kromě toho také byla vydavatelem časopisu Bit, jehož séfeditorem byl Ľudovít Wittek. Také vydala knihu \"Počítačové hry - Historie a současnost\", jejíž autorem je František Fuka.\n\nSpolečnost byla 26. 04. 2008 vymazána z obchodního rejstříku.\n\n"}
{"id": "909198", "url": "https://cs.wikipedia.org/wiki?curid=909198", "title": "Fritz Kruspersky", "text": "Fritz Kruspersky\n\nFritz Kruspersky, v české podobě též Bedřich Kruspersky (28. prosince 1911, Opava – 29. října 1996, Pasov), byl německý scénograf a malíř.\n\nStudoval opavskou reálku, kde maturoval v roce 1930. Pak studoval v letech 1930–1933 architekturu na Německé vysoké škole technické v Praze u profesora Fritze Lehmanna. Dále pokračoval ve studiu na Akademii výtvarných umění u profesora Franze Thieleho. Současně byl mimořádným posluchačem na Akademii dramatických umění v oborech scénografie u Emila Pirchana a režii u Karla Birka. Během studia obdržel školní ceny za výpravu opery Ludwiga van Beethovena \"Fidelio\" a za kostýmy k operám \"Turandot\" a \"Boris Godunov\". \n\nOd roku 1937 působil jako scénograf městského divadla v Opavě. V roce 1939 převzal praktické vyučování scénografie pro Německou akademii hudby a výtvarných umění (Deutsche Akademie für Musik und darstellende Kunst) v Praze. Vedle toho zakládal ochotnické divadelní soubory a sám ochotnicky vystupovel. Po uzavření divadla v červnu 1944 byl nasazen v muniční továrně Minerva.\n\nV roce 1945 prchal před postupem sovětských vojsk přes Prahu a až v Heidmühle na bavorských hranicích se setkal opět se svou rodinou. Vydělával si v té době kreslením portrétů padlých manželů a synů podle fotografií. Později se usadil v Pasově.\n\nV roce 1950 zveřejnil v Höflingově nakladatelství brožuru „Die Bühne des Laienspielers“ („Ochotníkovo jeviště“) a roku 1952 se mu podařilo získat zaměstnání jako scénograf v divadlech v Pasově a Landshutu. Jeho díla vzbudila pozornost a obdiv střízlivostí a přísně úsporným nasazením prostředků. Tuto činnost musel ukončit po těžké nemoci v letech 1958–1961 a věnoval se nadále jen malbě, především náboženských motivů. Jedním z jeho posledních děl byla roku 1979 křížová cesta pro malý kostel v Hinterschmidingu severně od Pasova. Dvakrát se obrátil k tématu „Oráče a smrti“, podruhé roku 1980 po smrti své manželky Christiany.\n\nBěhem 30. a 40. let 20. století vystavoval ve městech: Opava, Ostrava, Krnov, Olomouc, Odry, Liberec, Praha.\n\nVelké retrospektivní výstavy jeho maleb, grafiky, kreseb a scénografických návrhů se konaly v domě „Deutscher Osten“ („Německý východ“) v Mnichově, ve „Veste Oberhaus“ v Pasově (1974 a 1976) a ve Freisingu. K výstavě v „Deutscher Osten“ vyšel roku 1974 katalog ve spolupráci s Ackermannovým sdružením a s podporou Sudetoněmecké nadace (Sudetendeutsche Stiftung).\n\n\nJeho práce z let působení v Opavském divadle jsou uloženy v těchto českých muzeích:\n\nV roce 1983 mu byla udělena Kulturní cena města Pasova (Kultureller Ehrenbrief der Stadt Passau).\n\n\n"}
{"id": "909201", "url": "https://cs.wikipedia.org/wiki?curid=909201", "title": "Hédonická adaptace", "text": "Hédonická adaptace\n\nHédonická adaptace (v anglickém jazyce ' či ') je psychologickým procesem emocionálního vyrovnávání, které spočívá v postupném odeznění pozitivních i negativních pocitů souvisejících se životními událostmi. Člověk si při dosažení předem vytyčeného cíle rychle zvykne, adaptuje se a událost sama o sobě přestane vytvářet další pozitivní či negativní emoce. Překvapivě to funguje obdobně i u událostí pro člověka nepříznivých.\n\nPsychologický výzkum z roku 1978 se zaměřil na spokojenost lidí, kteří vyhráli v loterii, a porovnával jejich subjektivní pocity štěstí s lidmi, kteří při nehodě ochrnuli a skončili na vozíčku. Dalo by se logicky předpokládat, že výherci budou šťastnější. Ovšem výzkum překvapivě potvrdil, že hendikepovaný jedinec, který je schopný se o sebe dále postarat, se emočně navrací na původní úroveň štěstí během 2 let po nehodě. I u těžce invalidních lidí míra štěstí postupně narůstá, ačkoliv se na původní úroveň již nedostane. Výherci vyšších částek se po krátkém období radostné euforie průběžně navrátili na stejnou úroveň spokojenosti a štěstí, jakou pociťovali před výhrou. Z toho vyplývá, že obě zkoumané skupiny po určitém čase dosahují obdobné míry subjektivního pocitu štěstí a spokojenosti. \n\nHédonická adaptace představuje univerzální psychický mechanismus. Funguje i v případě, kdy mají zkoumaní jedinci určit např. teplotu vody při koupání. Ve chvíli prvního kontaktu s vodou je každý schopen relativně přesně určit teplotu vody (teplá x studená), ale poté si postupně na teplotu vody zvykne a začne ji hodnotit „ani studená, ani teplá“, a to bez ohledu na původní reálnou výši teploty vody. Po určité době, kdy se jedinec ve vodě adaptuje, vždy končí s neutrálním prožitkem.\n\n\nEasterlinův paradox je fenomén propojující ekonomický růst zemí měřený pomocí HDP a úroveň spokojenosti tamních obyvatel. Z ekonomického hlediska by se dalo opět logicky usuzovat, že bohatší společnost, která může více uspokojovat své subjektivní potřeby, také bude relativně spokojenější a šťastnější. Pro chudé lidi tento předpoklad platí. Zvyšující se příjem související s lepším materiálním zabezpečením a zlepšením životních podmínek se u nich skutečně projevuje nárůstem pocitu životní spokojenosti. Avšak od určité úrovně bohatství už materiální blahobyt k životní spokojenosti nepřispívá, a někdy ji dokonce může i snižovat. Ekonomický předpoklad, že s nárůstem materiální produkce poroste i uspokojení, se empiricky nepotvrdil.\n\nNapříklad v Japonsku se v letech 1958 až 1987 příjmy obyvatel zpětinásobily, ale udávaná úroveň štěstí Japonců zůstala po celou dobu stejná. Na vzrůst blahobytu se tedy obyvatelé rozvinutých států vždy adaptují.\n\nFaktem je, že lidé si fenoménů hédonické adaptace ani Easterlinova paradoxu nejsou obvykle vědomi a obecně předpokládají, že konkrétní životní události jim přinesou trvalý vliv na úroveň štěstí a celkové spokojenosti.\n\n\n\n"}
{"id": "909202", "url": "https://cs.wikipedia.org/wiki?curid=909202", "title": "Seznam troyeských biskupů", "text": "Seznam troyeských biskupů\n\nSeznam biskupů a arcibiskupů v Troyes zahrnuje všechny představitele francouzské diecéze v Troyes založené ve 4. století.\n\n"}
{"id": "909203", "url": "https://cs.wikipedia.org/wiki?curid=909203", "title": "Pentatonika", "text": "Pentatonika\n\nPentatonika či pentatonická hudba (z řec. \"penta\", pět) znamená hudbu založenou na stupnicích o pěti tónech v oktávě. Protože je jednoduchá a výrazná, vyskytuje se v mnoha starých kulturách, v lidové hudbě, v písních a popěvcích nebo v hudbě pro děti. Je běžná a oblíbená v blues a country i v reklamě. Rozlišuje se pentatonika s půltóny (hemitonická) a bez nich (anhemitonická).\nPentatonická hudba je patrně nejstarší hudební systém, který snad vznikl na Blízkém Východě a rozšířil se po celé Asii, Africe i Evropě. Je také předchůdcem heptatonické hudby, která vznikla ve starém Řecku. Doklady se vyskytují od 3. tisíciletí př. n. l. a nejstarší nalezené hudební nástroje, například píšťaly, vykazují pentatonické ladění. Zachovala se v lidové hudbě mnoha kultur a v moderní době znovu ožila zejména v blues a country.\n\nPůltónová čili hemitonická pentatonika obsahuje půltóny a vyskytuje se v mnoha lidových kulturách. Pokud za základ přijmeme stupnici C-dur, lze různé druhy půltónové pentatoniky charakterizovat takto:\n\nNejznámějším příkladem pentatoniky bez půltónů je čínská pentatonika, tvořená tóny C, D, E, G, A (v C-dur). Chybí zde oba půltónové kroky durové stupnice (E-F a H-C), takže stupnici tvoří dva celé tóny, malá tercie a celý tón. Tvoří se ve dvanácti výškách, odstupňovaných po půltónu, a každá z 12 variant může mít 5 různých modů.\n\nS novým zhodnocením lidové hudby v 19. století se lidové písně dostaly do škol a od začátku 20. století se pentatonikou začali zabývat i hudební pedagogové a skladatelé. Německý skladatel Carl Orff navrhl jednoduché nástroje, například xylofon, na nichž se děti učí nejprve v pentatonickém systému.\n\nPentatonický systém bez půltónů představují také černé klávesy na klavíru a dalších klávesových nástrojích.\n\n\n\n"}
{"id": "909205", "url": "https://cs.wikipedia.org/wiki?curid=909205", "title": "Dalton (Georgie)", "text": "Dalton (Georgie)\n\nDalton je město v okrese Whitfield County, ve státě Georgia, ve Spojených státech amerických. V roce 2011 žilo ve městě 33185 obyvatel.\nIndiánské kmeny Woodland a Kríkové obývaly dnešní oblast Daltonu až do poloviny 18. století, kdy indiánský kmen Čerokíů tlačil kmen Kríků na západ a na jih. Čerokíové byly nakonec nuceni odejít po tragédii známe jako \"Trail of Tears\" (stopa slz). V době, kdy poslední Čerokíové opustili oblast Daltonu, se začala stavět železnice která měla propojit západ s Atlantským oceánem (W&A), to se také nakonec roku 1852 podařilo, kdy železnice byla dostavěna.\nPodle sčítání lidí v roce 2010 žilo ve městě 33128 obyvatel a 11337 domácností. V roce 2011 žilo ve městě 16361 mužů (49,3 %), a 16824 žen (50,7 %). Průměrný věk obyvatele je 31 let (2011)\n"}
{"id": "909208", "url": "https://cs.wikipedia.org/wiki?curid=909208", "title": "Japonská asociace karate", "text": "Japonská asociace karate\n\nJaponská asociace karate (anglicky \"Japan Karate Association\") je jedna z největších organizací Šótókan karate na světě (více než 100 zemí) a je také nejstarší organizací, která je v provozu od svého založení (v roce 1949) až do současnosti.\n\nJKA založil roku 1949 Masatoši Nakajama a první trenér byl Gičin Funakoši. Nakajama v roce 1987 zemřel a JKA se začala rozpadat. Slavní trenéři jako Taidži Kase, Širai Hiroši, Masao Kawasoe, Mikio Jahara, Abe Keigo a ASAI Tecuhiko se od JKA odtrhli a založili své vlastní organizace.\nOd roku 2001 má JKA nové sídlo v Bunkjó v centru Tokia.\n\nJKA má za cíl studium, výuku a rozšíření karate v Japonsku i po celém světě. Další cíl je zlepšování veřejného zdraví a udržení zdravého sportovního ducha. Tento koncept byl založen roku 1956 svými instruktory. JKA je asociace všech stylů karate.\n\nFunakoši odmítal jakékoliv soutěže v karate. Nakajama klade velký důraz na původní hodnoty karate, ale soutěže karate bere jako součást karate.\n\nJKA se výrazně liší od ostatních asociací částečně ve filozosii, ale i pravidly jejich soutěží:\n"}
{"id": "909210", "url": "https://cs.wikipedia.org/wiki?curid=909210", "title": "Pentadactyl", "text": "Pentadactyl\n\nPentadactyl je doplněk prohlížeče Mozilla Firefox, který má za cíl zlepšit ovládání tohoto webového prohlížeče pomocí klávesnice, přičemž se inspiruje stylem ovládání textového editoru Vim, respektive starším doplňkem Vimperator, jehož je forkem. \n\nZ Vimu přebírá Pentadactyl kromě hrubého významu klávesových zkratek také příkazový řádek, který umožňuje zadat složitější příkazy. Z Lynxu přebírá nápad s výběrem hypertextového odkazu pomocí jeho textu.\n\nPentadactyl je napsaný v JavaScriptu a je uvolněn pod licencí X11.\n\n"}
{"id": "909214", "url": "https://cs.wikipedia.org/wiki?curid=909214", "title": "Štěpán Markovič", "text": "Štěpán Markovič\n\nŠtěpán Markovič (* 28. října 1958) je český saxofonista, skladatel a pedagog.\n\nNarodil se v Praze, na saxofon začal hrát až v 15 letech, poté když jej uchvátil popis tohoto hudebního nástroje v knize Josefa Škvoreckého. Už v počátcích své muzikantské aktivity byl v kontaktu s tehdy začínajícími muzikanty, jako je např. Jiří Hrubeš či Michal Pavlíček. Věnoval se jazz-rockové hudbě, ovšem jeho zájem o jazzovou improvizaci byl natolik silný, že se na konci sedmdesátých let úplně stáhnul z pódií a začal studovat hudební konzervatoř Jaroslava Ježka. Během studií se setkal s Karlem Velebným, který Markoviče obsadil do známého Velebandu a založil kapelu ESP.\n\nSpolupracoval na koncertech a ve studiu například s Laco Deczim, Laco Troppem nebo Emilem Viklickým. Jako součást All Stars Big Bandu doprovázel v roce 1995 americké hudebníky Raye Charlese, Lizu Minnelli a Shirley Bassey na jejich evropském turné.\n\nV roce 1994 v pražském klubu Reduta natočil album „Two President / Jam Session“ s tehdejším prezidentem USA Billem Clintonem, kterého doprovázel při jeho vystoupení. Clinton je znám svou láskou k jazzové hudbě a hře na saxofon, tehdy pro něj Markovič vybral i dar v podobě českého saxofonu značky Amati. Druhý koncert Štěpána Markoviče pro Billa Clintona se uskutečnil v uzavřené společnosti ve Španělském sále Pražského hradu 24.5.2012. Pro tuto příležitost Štěpán Markovič natočil album „Jazz by Stepan Markovic“.\n\nJe pedagogem na Konzervatoři a Vyšší odborné škole Jaroslava Ježka v Praze. Současně se věnuje koncertním projektům. Vystupuje se svými jazzovými kapelami, ve kterých dává příležitost nadějným studentům konzervatoře, rovněž má koncertní projekty s romskými hudebníky (např. Kapela Gulo Čar / Gipsy Groove). Mezi velké příznivce Štěpána Markoviče patří například bývalý prezident České republiky Václav Klaus, který se stal kmotrem Markovičových čtyř alb.\n\nNa Hradě koncertoval několikrát a patřil k často obsazovaným interpretům festivalu Jazz na Hradě. \nJe autorem myšlenky hudebního festivalu Jazz na Karlštejně (2011, 2012), kdy v karlštejnském podhradí pravidelně vytvářel dramaturgii jazzových večerů. V roce 2012 v rámci tohoto projektu vystoupil na podporu prezidentské kampaně Jana Fischera.\n\nZrealizoval dva hudební večery na statku herce Karla Rodena, tzv. Jazz u Rodena. V roce\n2011 zde představil svůj projekt Balkan Dynasty, v roce 2012 zde vystoupil spolu s Laco Deczim.\n\n\n"}
{"id": "909215", "url": "https://cs.wikipedia.org/wiki?curid=909215", "title": "Bojarka", "text": "Bojarka\n\nBojarka ( ) je město v Kyjevské oblasti na Ukrajině. Leží zhruba 15 kilometrů na jihozápad od Kyjeva na dálnici M 05. V roce 2013 v něm žilo 34 264 obyvatel.\n"}
{"id": "909219", "url": "https://cs.wikipedia.org/wiki?curid=909219", "title": "Commerce", "text": "Commerce\n\nNázev Commerce nese více sídel ve Spojených státech amerických:\n\n"}
{"id": "909221", "url": "https://cs.wikipedia.org/wiki?curid=909221", "title": "College Park", "text": "College Park\n\nCollege Park může být:\n\n"}
{"id": "909222", "url": "https://cs.wikipedia.org/wiki?curid=909222", "title": "Climax", "text": "Climax\n\nNázev Climax nese vedle Climax (podnik) také více sídel ve Spojených státech amerických:\n\n"}
{"id": "909224", "url": "https://cs.wikipedia.org/wiki?curid=909224", "title": "Comer", "text": "Comer\n\nComer může být:\n\n"}
{"id": "909225", "url": "https://cs.wikipedia.org/wiki?curid=909225", "title": "Colquitt", "text": "Colquitt\n\nColquitt může být:\n\n"}
{"id": "909227", "url": "https://cs.wikipedia.org/wiki?curid=909227", "title": "Cusseta", "text": "Cusseta\n\nNázev Cusseta nese více sídel ve Spojených státech amerických:\n\n"}
{"id": "909230", "url": "https://cs.wikipedia.org/wiki?curid=909230", "title": "Virová kaménkovitost hrušek", "text": "Virová kaménkovitost hrušek\n\nVirová kaménkovitost hrušek (též „lithiasis“) je virová choroba rostlin způsobená virem rodu Foveavirus, pojmenovanýcm nyní Apple stem pitting virus z čeledě \"Betaflexiviridae\".\n\nASPV00 \n\nSeznam podle EPPO patogena Apple stem pitting virus. \n\n\n\nIntenzita symptomů může kolísat v jednotlivých letech, ale i u různých plodů na témže stromě. Některé mají po jednom dolíku a další mohou být zdravé. U některých hrušní se symptomy na plodech objeví jen na jedné větvi nebo jenom na jedné straně stromu. Je-li strom napaden málo virulentním kmenem viru nebo odrůda hrušně je k viru tolerantní mohou některé stromy plodit střídavě jeden rok plody slině poškozené a další rok zdravé. \n\nPrvní příznaky onemocnění na hrušni se objevují asi za 20 dnů po opadnutí korunních plátků v podobě tmavě zelených, mírně propadlých skvrn pod epidermis (na plodech). Růst buněk je místech omezený a pokračujícím růstem se deformace plodu ve formě jamkovitosti a hrudkovitosti zvýrazňují. \nPři zrání plodů sklerenchymatické buňky hnědnou, povrch plodů hrušně je boulovitý nebo hrbolatý. Plody se stávají nepoživatelnými, často předčasně opadávají. V pletivu pod slupkou se tvoří skupiny sklerenchymatických buněk (sklereidy) které se spojují do tvrdého, kaménkovitého útvaru. Útvary jsou zpočátku žluté, později hnědnou. Plody postižené na počátku vývoje bývají v době sklizně úplně znetvořené, neprodejné a nevhodné ke konzumaci. Jakmile je hrušeň postižena virovou kaménkovitostí plodů, v dalších letech jeho pěstování již kaménkovitost neztrácí.\nVýhonky, větve a kmen se vyznačují častými prasklinami korového pletiva, kůra odchlipuje a pod ní pletivo často nekrotizuje. Na starších stromech kůra stromu plošně odumírá. Napadené stromy jsou náchylné k nízkým teplotám, a často vznikají i mrazové trhliny kůry.\n\nNa listech jsou příznaky silně variabilní, již na jaře se na prvních listech objevují bledě chlorotické skvrny.\n\nPodobné symptomy může způsobit i fyziologická kaménkovitost hrušek vyvolaná suchem nebo nedostatkem bóru. Tato se odlišuje pravidelným rozložením kaménkovitých útvarů především v okolí jádřince a podél cévních svazků. Chlorotické skvrny mohou být příznakem mnoha různých poškození. Příznaky lze také zaměnit se symptomy strupovitosti hrušně vyvolané houbou \"Venturia pirina\". Odumírání borky mohou způsobovat jak živočišní škůdci tak i jiné choroby. Podobné symptomy jako virová kaménkovitost hrušek způsobuje i sání hmyzu anebo mechanickém poškození.\n\nU hrušní jsou plody nepoživatelné a neprodejné.\n\nChoroba je přenosná s monožitelským materiálem při očkování a roubování. Jde tedy o chorobu, kterou způsobuje převážně nedostatečná prevence v ovocných školkách. Napadení se projevuje často až po roce.\n\nProdej zdravých sazenic. Stromy na nichž se rodí napadené plody je třeba odstranit, nedají se nijak vyléčit.\n\n"}
{"id": "909233", "url": "https://cs.wikipedia.org/wiki?curid=909233", "title": "Cuthbert", "text": "Cuthbert\n\nCuthbert může být:\n\n"}
{"id": "909238", "url": "https://cs.wikipedia.org/wiki?curid=909238", "title": "Kostel svatého Josefa (Žulová)", "text": "Kostel svatého Josefa (Žulová)\n\nŘímskokatolický farní kostel svatého Josefa v Žulové se nachází ve městě Žulová na Jesenicku. Vznikl na místě gotického hradu Frýdberk, jehož zachovaná bergfritová věž byla využita jako kostelní věž s drobnou nástavbou zvonice. K věži, která je dominantním prvkem chrámu, byl v letech 1809–1810 přistavěna jednolodní budova vlastního kostela v jednoduchém klasicistním stylu.\n\nŽulová získala roku 1793 definitivně statut města a začal její hospodářský rozvoj jako sídla vrchnostenské správy i střediska těžby kamene, postrádala však duchovní správu – náležela k farnosti ve Skororošicích – a od uzavření poutní kaple na Boží hoře roku 1785 v důsledku josefinských reforem byla i bez kostela. Již po zrušení této kaple roku 1785 a znovu po získání městského statutu roku 1793 žádalo město o povolení výstavby kostela. Teprve roku 1798 získalo město svolení od vrchnosti, vratislavského biskupa, i od zemských úřadů, ale finanční potíže za napoleonských válek stavbu oddálily. Bezprostředním podnětem k skutečné stavbě kostela byla skutečnost, že na ni roku 1800 odkázal částku 1100 zlatých mlynář Franz Meisel z Vápenné, ale pod podmínkou, že bude vystavěn do deseti let.\n\nJako pozemek pro stavbu kostela věnoval roku 1805 vratislavský biskup objekt bývalého hradu Frýdberk, který byl po zničení za třicetileté války jen nejnutněji opraven a sloužil jako pivovar; vedle toho poskytl zdarma stavební materiál. 4. března 1809 byly zahájeny stavební práce, na podzim následujícího roku byla stavba dokončena a 4. listopadu vysvěcena biskupským komisařem Johannem Rotherem.\n\nZe stávající zástavby byla využita mohutná hradní věž, k níž byla přistavěna loď kostela, a kolem kostela v prostoru vymezeném hradbami starého hradu byl umístěn hřbitov. V roce 1813 byla u kostela zřízena duchovní správa (lokalie, od roku 1870 farnost), jejímž patronem byla vrchnost, tj. vratislavský biskup. Na faru byl přestavěn bývalý dům sládka, nacházející se již mimo vlastní areál kostela.\n\nVybavování kostela probíhalo pomalu, definitivní zařízení pochází až z 2. poloviny 19. století: roku 1860 získal kostel nový zvon, roku 1863 hlavní oltářní obraz, roku 1875 samotný hlavní oltář, sochařskou a obrazovou výzdobu pak postupně zejména v letech 1875–1900.\n\nNa počátku 20. století se projevilo vychylování zdí, zejména v jejich navázání na středověké zdivo bergfritu. Musela proto v letech 1903–1904 proběhnout podstatná renovace, kdy byl zcela nahrazen krov (dosavadní vysoká špičatá střecha byla nahrazena střechou podstatně plošší, aby se snížilo zatížení obvodových zdí) i část zdiva, jež muselo být nově ukotveno; zásahy z této doby jsou zvenčí dosud patrné. Při té příležitosti získal kostel v podstatě nynější výmalbu, již vyhotovil malíř Alois Bauch z Vidnavy.\n\nZa první republiky byl mj. pořízen na věž hodinový stroj od firmy R. Thöndel (1920), pořízen druhý z dosud zachovaných zvonů (asi 1923) a roku 1932 byly instalovány stávající varhany namísto nedostačujících starých, datujících se z doby výstavby kostela.\n\nPo odsunu původního německého obyvatelstva v letech 1945–1946 byla Žulová dosídlena jen zčásti, navíc od nástupu komunismu ubývalo věřících a péče státu i obce o kostel nebyla důsledná, přesto byl v letech 1963–1964 kostel zčásti nově vymalován a stávající malby opraveny. Roku 1963 byl rovněž prohlášen za kulturní památku, jíž je dosud. Zásadnější opravy, především střechy, se kostel dočkal až po roce 1989 za finančního přispění vysídlenců z Rakouska; byly instalovány též nové věžní hodiny a v roce 2010 opraveny kostelní varhany.\n\nKostel sv. Josefa se nachází na severovýchod od středu města Žulová, na poměrně výrazném ostrohu nad soutokem Stříbrného a Vápenného potoka, na jižním straně přerušeném vysekaným příkopem překlenutým kamenným mostem z roku 1846, který zajišťuje přístup do areálu kostela.\n\nDominantním prvkem kostelní stavby je válcová bergfritová věž z lomového kamene; v dolní části má průměr 11 metrů a stěny silné až 4 metry. Byla patrně součástí již původní podoby hradu z počátku 14. století a zřejmě nikdy nebyla omítnuta. V zachované výšce dosahuje asi 37 metrů. Poslední 5. patro, které neslo krakorce, na nichž spočíval zděný ochoz s cimbuřím, bylo sneseno při přestavbě na kostel; namísto něho byla postavena užší oktogonální přístavba zvonice zakončená pozdně barokní cibulovou věžičkou. Věž původně zřejmě nebyla přístupná z přízemí, ale až v prvním patře; mezi 1. a 3. patrem se v síle zdiva zachovalo schodiště. Přízemí věže bylo při stavbě kostela proraženo cihlovým průchodem s valenou klenbou s lunetovými výsečemi.\n\nPřistavěná loď kostela je netradičně orientována na sever, aby byla co nejvíce využita původního hradního prostoru, který má zhruba formu oválu se severojižní delší osou; závěr kněžiště je postaven na původním středověkém zdivu. Jinak má loď formu obdélníka se zúženým kněžištěm a sakristií na evangelní straně; k věži přiléhá předsíň s kůrem a varhanami, loď je zaklenuta dvěma poli, samostatnou klenbu má kněžiště. Vnější forma stavby je v zásadě klasicistní, vnitřní zaklenutý prostor spíše pozdně barokní.\n\nVýmalba kostela byla obnovena v letech 1963–1964, kdy kostel zčásti nově vymaloval malíř Petr Klíč z Bernartic; zčásti pak opravil staré malby, zejména dva obrazy na dvou polích klenby nad lodí od malíře Aloise Baucha z Vidnavy z roku 1904, zobrazující sv. Josefa jako patrona katolické církve a smrt sv. Josefa. Malba na klenbě nad kněžištěm znázorňuje uctívání Božího beránka.\n\nDo lodi kostela je prolomeno osmi obloukově zaklenutých oken, další dvě okna v kněžišti nesou vitráže ze 30. let 20. století.\n\nVnitřní vybavení kostela pochází z největší části z konce 19. století. Novoklasicistní hlavní oltář byl pořízen roku 1875. Hlavní oltářní obraz zobrazující patrona kostela svatého Josefa s dítětem Ježíšem vznikl na objednávku vratislavského biskupa roku 1863 a namaloval ho vídeňský malíř Karl Madjera (1828–1875).\n\nInteriér kostela zdobí několik dřevěných polychromovaných soch, z nichž nejstarší je socha Neposkvrněné P. Marie z roku 1875, doplněná protějškovou sochou Nejsvětějšího Srdce Páne. Ze soch jsou nejcennější sochy čtyř evangelistů na zdi u oltáře (1894), jež pocházejí z doby působení faráře Johanna Junga (1892–1896). Byly vyrobeny v dosud fungující dílně řezbáře Ferdinanda Stuflessera (zal. 1875) ve známém řezbářském středisku Val Gardena (Gröden) v jižním Tyrolsku. Ze stejné doby (1895) pochází i křížová cesta s vyřezávanými rámy a o něco později přibyla i nynější vyřezávaná kazatelna.\n\nVe věži kostela se zachoval pozoruhodný hodinový stroj od firmy R. Thöndel z roku 1920 a dva z původních tří zvonů, zvon Panny Marie datovaný na obrubě rokem 1826 a druhý menší pocházející zřejmě z roku 1923. Na kůru jsou nedávno (2010) restaurované varhany z roku 1932.\n\nKostel je od svého zřízení obklopen hřbitovem, který zaujímá veškerý prostor uvnitř hradeb bývalého hradu.\n"}
{"id": "909239", "url": "https://cs.wikipedia.org/wiki?curid=909239", "title": "Culloden", "text": "Culloden\n\nCulloden může být:\n\n"}
{"id": "909241", "url": "https://cs.wikipedia.org/wiki?curid=909241", "title": "Crawfordville", "text": "Crawfordville\n\nCrawfordville může být:\n\n"}
{"id": "909242", "url": "https://cs.wikipedia.org/wiki?curid=909242", "title": "Crawfordsville", "text": "Crawfordsville\n\nNázev Crawfordsville nese více sídel ve Spojených státech amerických:\n\n"}
{"id": "909243", "url": "https://cs.wikipedia.org/wiki?curid=909243", "title": "Borboriáni", "text": "Borboriáni\n\nBorboriáni, nebo též borborité, byli gnostická skupina působící mezi 4. až 6. stoletím našeho letopočtu v Malé Asii. \nGnostická skupina borboriánů navazuje na setovskou formu gnóze, návaznost nalezneme v osobě Séta, uctívání Barbeló jako Matky živých, existenci andělů a výstup skrze planetární sféry. Ten je možný pouze, když člověk provádí rituály s modlitbami a je obeznámen s učením o zlé povaze světa a jednáním archontů, nižších božských bytostí, kteří nechtějí, aby se božská částečka obsažená v lidech dostala zpět k pravému nejvyššímu Bohu. \n\nSami borboriáni si říkali pouze \"gnostikové\". Slovo \"borborita\" pochází z řeckého slova \"βόρβορος\", což znamená \"bláto\"; označení \"borborité\" lze tedy přeložit jako \"nečistí\". Informace o této skupině poskytuje Epifanés ze Salamíny. Podle Epifania se členové skupiny také označovali jmény \"kodiáni, stratiotikové, zacheové,\" a další (Pan. 26.3,5), píše také, že skupina vyrostla z učení mikulášenců (Pan. 26.1,1), tedy ze skupiny působící ve 2. století.\n\nJediný pramen, jenž se zmiňuje o borboriánech, je dílo \"Panarion\", sepsané Epifaniem ze Salamíny ve čtvrtém století našeho letopočtu. Epifanés byl křesťanský hereziolog, který vyvracel myšlenky a nauku skupin, které jinak vykládají učení Ježíše Krista než křesťanská církev. Jednou z těchto skupin byli i borboriáni. Zprávu o borboriánech najdeme ve 26. kapitole \"Panarionu\". Problémem však je, že Epifanés je neobjektivní autor, zatížený křesťanskou vírou a píšící polemiky, které se v jeho době psaly s jasným cílem, a to „vyhrát“ tuto polemiku, avšak s použitím jakýchkoli metod. Je tedy velmi těžké určit, kde začínají vymýšlené věci předkládané jako čistá fakta s cílem zdiskreditovat náboženskou skupinu a ostatní lidi od ní odradit. Některé pasáže jeho zprávy by nasvědčovaly tomu, že i v jeho případě o taký pokus jde. Jedná se hlavně o popis borboriánské eucharistie, při níž mají borboriáni konzumovat sperma a menstruační krev. Mezi gnostiky se sperma používalo jako prostředek ke spáse, ale pouze v přeneseném významu. Je tedy také možné, že Epifanés vzal tento termín doslova, ale vůbec to tak být nemuselo. Důležité však je zmínit i to, že podle zprávy se Epifanés s borboriány osobně setkal v Egyptě a byl dokonce sváděn jejich ženami k pohlavnímu styku (Pan. 26.17,4). Ovšem i tato informace nemusí být pravdivá, je možné, že tuto zmínku Epifanés připojil proto, aby bylo jeho sdělení autoritativnější.\n\nO mýtech, které se šířily mezi přívrženci skupiny borboriánů, víme od Epifania, který ji však ze svého křesťanského pohledu popisuje jako chybnou. Epifanés zmiňuje texty borboriánů, ty se však do dnešní doby nedochovaly. Jsou jimi \"Otázky Marie, Adamova apokalypsa, Větší otázky Mariiny, Nória\" (Pan. 26.8,1). Nória měla být Noemova žena, kterou Noe nepustil do archy a archont ji chtěl zničit společně s ostatními bytostmi při potopě světa. Jako pomstu, za nevpuštění do archy, archu zapálila, a to celkem třikrát (Pan. 26.1,7). Jeden z rukopisů z Nag Hammádí vypráví o ženě jménem Nórea. Tedy jméno je velmi podobné ženě, o které píše Epifanés. Zřejmě však tyto dva texty nebyly totožné. Spis \"Nórea\" je ovšem také textem setovské gnóze. Nórea je dcerou Adama a Evy, sestrou a ženou Séta. „Pocházela shůry a ocitla se ve světě nedostatku, ale na pravého Boha nezapomněla a modlila se k němu“, vzývá svatou trojici, která je v gnostickém pojetí Otec-Myšlenka světla-Mysl. Vypráví o svém návratu k Bohu a o příslibu Plnosti. Plnost je pak podle závěru spisu přislíbena všem lidem, kteří pochopí božské věci přesně tak, jak je pochopila Nórea. Žena stejného jména se vyskytuje i v \"Podstatě archontů\", kde jsou do ní archonti zamilovaní a chtějí ji svést, ona ovšem vzdoruje, chce na Noemovu archu, ale on ji tam nepustí. Mezi epifanovou Nóriou a Nóreou jsou velké podobnosti, hlavně v jejím vztahu k Noemovi a místem archontů v těchto mýtech. \n\nBorboriáni podle Epifana věřili, že nad zemí se rozkládají nebe, kde jsou jednotliví archonti. V samotném středu je pak Bůh. V prvním nebi se nachází archont Jao, ve druhém Saklas, archont smilstva, ve třetím je Sét, ve čtvrtém David, v pátém Eloaeus, v šestém Jaldabaoth, v sedmém je Sabaot, v osmém nebi je Barbeló, pak jiný Kristus- samoploditel a historický Kristus, který sestoupil na zem a odhalil své vlastnosti (Pan. 26.10,1-4). Kristus ovšem není zrozen z Marie, nýbrž odhalen skrze Marii, také nepřijal tělo, ale pouze vzhled. Archont Sabaot je tvůrcem země a jeho vlastních andělů(Pan. 26.10,6). Díky tomuto stvořiteli země má člověk v sobě božskou částečku, jež se nachází v lidské tvůrčí síle, částečku je nutné navrátit k pravému Bohu. Proto po smrti duše člověka vystupuje přes jednotlivá nebesa a archonty, aby bylo možné přes ně projít, je nutné poznání o archontech. Ti jsou totiž věznitelé světa, kteří duše lidí polykají a přes svůj falus je vrací zpět na svět, tedy je nepustí k Bohu. Podle borboriánů však člověk zasvěcený do tohoto poznání a vykonávající borboriánské rituály projde přes archonty. Duše s poznáním se může dostat k Barbeló, což je matka živých, u ní je cíl duše (Pan. 26.10,8-9). V borboriánských mýtech je velká úloha přisouzena Barbeló, která uschovává duše lidí, proto je podle některých i označení borboriánů odvozeno právě od ní. Borboriáni také Barbeló uctívají.\n\nEpifanés nás také informuje o borboriánských rituálech. Ty by mohly být hlavní bodem Epifánova pokusu o diskreditaci této gnostické skupiny. Hlavním rituálem, který měli borboriáni vykonávat, byla eucharistie. Borboriáni také přijímali tělo a krev Krista, ale v jejich případě nemělo jít o chléb a víno jako u křesťanů. Údajně místo chleba používali sperma a místo vína menstruační krev. Obojí také mělo být v rámci rituálu konzumováno. Celý rituál podle Epifania měl vypadat asi tak, že při něm lidé souložili, po skončení pohlavního aktu ženy vzaly do rukou sperma a pozvedli ho nad hlavu se slovy „nabízím ti tento dar, tělo Krista“, následovala konzumace spermatu. Poté měli pozvednout nad hlavu menstruační krev, a to se slovy „tohle je krev Krista“, pak měla následovat také její konzumace (Pan. 26.4,3; 26.4,8). Borboriáni měli mít společné ženy. Pohlavní styk borboriánů, podle Epifania, nesloužil k plození dětí, ale právě za účelem získaní spermatu, což znamená, že borboriánští muži nesměli ejakulovat do partnerky, ale mimo. Ovšem někdy se to nepodařilo, když se stalo, že žena otěhotněla, tak v určité fázi těhotenství jí byl plod vyňat a také rituálně konzumován. K plodu se přidával med, pepř a další koření. Cesta ke spáse, tedy k navrácení božské částečky, měla u této gnostické skupiny vést přes chtíč, ten však nemusel být ukojen pouze pohlavním stykem, ale i masturbací, po které se měl borborián modlit a sníst semeno. (Pan. 26.5,2-7) Každý pohlavní styk měl mít své jméno, které bylo podle jednotlivých archontů, a při konkrétním pohlavním styku se toto jméno vyslovovalo. (Pan. 26.9,6) Ani homosexuální styky údajně nebyly mezi borboriány zakázány, a to jak mezi ženami, tak mezi muži (Pan. 26.11,7). Podle jednoho z jejich spisů se pohlavnímu styku nevyhýbala ani Marie. A také nabádala borboriány „tak musíme činit, abychom mohli žít“ (Pan. 26.8,1). Tento výrok však kontrastuje s tím, co bylo řečeno výše, protože, jestliže výrok byl myšlen jako plození dětí, pak je s tím neslučitelné vyjímání plodu z ženy. Tato nesrovnalost tedy může nasvědčovat tomu, že Epifanés si pojídání nenarozených dětí borboriány pouze vyfabuloval. \nÚstřední roli hrálo sperma i u mikulášenců, kteří měli za to, že Barbeló se zjevuje v krásné podobě a obírá muže o jejich semeno přes jejich chtíč. \n\nBorboriáni také nedodržují půst, protože podle nich má každé zvíře a rostlina duši, kterou je potřeba dostat zpět k Bohu, a tím, že jí vše a pořád, duše shromažďují. (Pan. 26.9,3) \nJako autoritativní používají i texty Nového zákona. (Pan. 26.6,1)\n\n\n"}
{"id": "909244", "url": "https://cs.wikipedia.org/wiki?curid=909244", "title": "Covington", "text": "Covington\n\nCovington může být:\n\n\n"}
{"id": "909245", "url": "https://cs.wikipedia.org/wiki?curid=909245", "title": "Crawford", "text": "Crawford\n\nCrawford má více významů:\n\n\n\n\n"}
{"id": "909246", "url": "https://cs.wikipedia.org/wiki?curid=909246", "title": "Cornelia", "text": "Cornelia\n\nCornelia může být:\n\n"}
{"id": "909247", "url": "https://cs.wikipedia.org/wiki?curid=909247", "title": "Daisy", "text": "Daisy\n\nDaisy (anglicky sedmikráska) může být:\n\n\n\n"}
{"id": "909248", "url": "https://cs.wikipedia.org/wiki?curid=909248", "title": "Klášter Sturzelbronn", "text": "Klášter Sturzelbronn\n\nKlášter Sturzelbronn ( \"Abbaye de Sturzelbronn\") je bývalý klášter v obci Sturzelbronn ve francouzském departemetu Moselle.\n\nByl založen pravděpodobně roku 1135 lotrinským vévodou Šimonem jako cisterciácká fundace a prvotní konvent pocházel z burgundského kláštera Maizières z mateřské řady kláštera La Ferté. Šimon Lotrinský byl přítelem Bernarda z Clairvaux a nový klášter bohatě obdaroval pozemky. Lotrinští vévodové byli i v letech následujících patrony kláštera a řada z nich našla v místním kostele i místo posledního odpočinku.\n\nKlášter velmi utrpěl za rolnické války roku 1525, kdy došlo ke zničení klášterního archivu a knihovny. K dalším újmám došlo za třicetileté války a roku 1633 klášter zcela vyhořel. Roku 1687 se cisterciáci vrátili a roku 1711 byl dokončen nový konventní kostel. Za francouzské revoluce byl roku 1790 klášter prohlášen za národní majetek a prodán v dražbě.\n\nV současnosti z klášterních budov zbývá klenutý portál z 18. století prohlášený roku 1987 za francouzskou národní památku a románský tympanon s křížem a esoterickými ornamenty.\n\n"}
{"id": "909256", "url": "https://cs.wikipedia.org/wiki?curid=909256", "title": "Římskokatolická farnost Brtníky", "text": "Římskokatolická farnost Brtníky\n\nŘímskokatolická farnost Brtníky (lat. \"Zeidlerium\") je územní společenství římských katolíků v Brtníkách a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nachází také křížová cesta a další drobné sakrální stavby a pamětihodnosti.\n\nTzv. \"stará farnost\" je zmiňována již před reformací. Od roku 1675 byly v lokalitě vedeny matriky. Znovu byla kanonicky zřízena v roce 1716.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Rumburk, jehož součástí je i farnost Brtníky, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "909260", "url": "https://cs.wikipedia.org/wiki?curid=909260", "title": "Odbourávání aminokyselin", "text": "Odbourávání aminokyselin\n\nBílkoviny (proteiny) se v organismu neskladují jako např. sacharidy nebo lipidy, ale stále se degradují a syntetizují. Organismus si udržuje pouze nezbytné množství aminokyselin (stavební jednotky proteinů). Štěpení bílkovin je hydrolytické, kdy hydrolýza je způsobena účinkem proteolytických enzymů - proteas (proteinas). Patří mezi C-N hydrolasy. \n\nProteasy (proteinasy) je možné rozdělit na:\n\n\nPrvním krokem v degradační dráze aminokyselina je transaminace, kdy dochází k přenosu α-aminoskupiny z aminokyseliny na 2-oxokyselinu, a to za účasti enzymů transaminas (aminotransferas). Tyto enzymu obsahují kofaktor pyridoxalfostát (PLP), který hraje důležitou roli např. v rozkladu glykogenu.\n\nTransaminasa může např. převést α-aminoskupinu na 2-oxoglutarát za vzniku glutamátu.\n\nDalším krokem je deaminace, kdy je odstraňována aminoskupina. Glutamát se působením enzymu glutamátdehydrogenasou přeměňuje na 2-oxoglutarát a amoniak, který následně vstupuje do močovinového (ornitinového) cyklu a je odbouráván na močovinu.\n\nDalší z dějů, které můžeme zmínit v rámci odbourávání aminokyselin je dekarboxylace, kdy je odbourávána karboxylová skupina za vzniku aminů. Enzymy – dekarboxylasy. \n\nDusík je savci vylučován v podobě močoviny, která vzniká v průběhu močovinového cyklu. Jiní živočichové jako např. plazi a ptáci vylučují dusík v podobě kyseliny močové nebo vodní živočichové, kteří vylučují amoniak přímo.\n\n\nMočovinového cyklu se účastní celkem 5 enzymů – 2 mitochondriální a 3 cytosolové. Syntéza močoviny se děje v játrech a krevním oběhem se převádí do ledvin, odkud je vylučována močí.\n\nEnzymy v močovinovém cyklu:\n\nDochází k odbourávání uhlíkaté kostry, ovšem ne všechny aminokyseliny mají tuto kostru stejnou, proto existuje více metabolických drah. Celkově vzniká 7 různých meziproduktů (Krebsova cyklu, přes který je odbouráván uhlík). Záleží na tom, zda jsou aminokyseliny glukogenní, ketogenní nebo glukogenní i ketogenní.\n"}
{"id": "909261", "url": "https://cs.wikipedia.org/wiki?curid=909261", "title": "Bublinatka opomíjená", "text": "Bublinatka opomíjená\n\nBublinatka opomíjená (\"Utricularia gibba\") je masožravá vodní rostlina z čeledi bublinatkovitých. Roste na všech kontinentech s výjimkou Antarktidy. Vyniká výjimečně malým genomem; při sekvenování její DNA byla nalezena pouhá 3 % nekódující DNA.\n\nRoste obvykle ve stojatých nebo mírně tekoucích vodách s nižším obsahem fosforu a dusíku, nejčastěji v nižších nadmořských výškách, ale může se vyskytnout i ve výšce 2500 m n. m. Je rozšířená celosvětově: Ve většině Asie včetně Číny a Japonska, v Severní, Střední i Jižní Americe, ve většině Afriky i na Nové Guineji, v Austrálii, Tasmánii a na Severním ostrově Nového Zélandu (kde je považována za plevel). V Evropě se vyskytuje na Pyrenejském poloostrově.\n\n \n"}
{"id": "909262", "url": "https://cs.wikipedia.org/wiki?curid=909262", "title": "Sturzelbronn", "text": "Sturzelbronn\n\nSturzelbronn ( \"Sturzelbronn\", \"Stürzelbronn\") je obec v regionu Grand Est, v departementu Moselle, v regionálním přírodním parku Vogézy na hranicích s Německem. Leží v údolí Schnepfenbach na staré římské silnici z Bitche do Wissembourgu.\n\nRoku 1135 zde místní vévoda Šimon I. Lotrinský založil cisterciácký klášter a bohatě jej obdaroval pozemky. Jeho potomci byli i v letech následujících patrony kláštera a řada z nich našla v místním kostele i místo posledního odpočinku. Klášter velmi utrpěl především za třicetileté války a roku 1633 zcela vyhořel. Roku 1687 se cisterciáci vrátili a za francouzské revoluce byl roku 1790 klášter prohlášen za národní majetek a prodán v dražbě. V současnosti z klášterních budov zbývá klenutý portál z 18. století prohlášený roku 1987 za francouzskou národní památku a románský tympanon s křížem a esoterickými ornamenty. Roku 1935 byla v souvislosti s výročím založení kláštera na počest svatého Bernarda v obci vztyčena jeho socha.\n\n"}
{"id": "909269", "url": "https://cs.wikipedia.org/wiki?curid=909269", "title": "Kdo přežije: Krev není voda", "text": "Kdo přežije: Krev není voda\n\nKdo přežije: Krev není voda (v originále Survivor Blood vs. Water) je dvacátá sedmá sezóna televizní reality show \"Kdo přežije\". Série byla odvysílána v USA na podzim 2013. Bylo v ní 10 navrátilců spolu s jejich 10 příbuznými/partnery/manžely/manželkami. Natáčení proběhlo v květnu 2013 na filipínském ostrově Palaui.\n\nSedmadvacátá řada se natáčela na Filipínách, ležící v jihovýchodní Asii. Natáčelo se oproti minulým řadám v severně ležící provincii Cagayan, která leží na ostrově Luzon. Trosečníci soutěžili na ostrově Palaui Island, který je součástí zmíněné provincie Cagayan.\n\nSpoiler - seznam soutěžících, kteří se mohli vrátit\n\n- Amber Brkich (Austrálie) a Rob Mariano (Polynésie) - odmítli nabídku, oba cítili, že si už v soutěži zažili svoje\n\n- Denise Stapley (Filipíny) - odmítla nabídku\n\n- Greg Buis (Borneo) - odmítl nabídku\n\n- Parvati Shallow (Cookovy ostrovy) - odmítla nabídku\n\n- Tom Westman (Palau) - odmítl nabídku\n\n- Yau-Man Chan (Fidži) - odmítl nabídku\n\n- Malcolm Freberg (Filipíny) - odmítl nabídku\n\n- Lex van den Berghe (Afrika) - odmítl kvůli práci\n\n- Tom Buchanan (Afrika) - odmítl kvůli práci\n\n- Ashley Underwood (Ostrov vykoupení) - produkce ji vyškrtla, jelikož se její přítel nemohl zúčastnit\n\n- Cirie Fields (Panama) - produkce ji vyškrtla, jelikož se její manžel nemohl zúčastnit\n\n- Jerri Manthey (Austrálie) - produkce ji vyškrtla, jelikož se její partner nemohl zúčastnit\n\n- Kelly Goldsmith (Afrika) - byla vyškrtnuta poté, co si nemohla najít partnera, který by jel s ní\n\n- Jonathan Penner (Cookovy ostrovy) - měl se zúčastnit se svým synem, ale byl vyškrtnut, jelikož byl pod minimální věk pro účast v soutěži\n\n- Terry Deitz (Panama) - měl se zúčastnit se svou dcerou, ale byl vyškrtnut, jelikož byla pod minimální věk pro účast v soutěži\n\n- Shane Powers (Panama) - původně se měl vrátit se svým synem, ale byl na poslední chvíli vyškrtnut (nestihli vyplnit papíry pro účast včas)\n\n- Sandra Diaz-Twine (Perlové ostrovy) - produkce zvažovala její návrat\n\n- Chelsea Meissner (Jeden svět) - produkce zvažovala její návrat\n\n- Cindy Hall (Guatemala) - produkce zvažovala její návrat\n\n- Edna Ma (Jižní Pacifik) - produkce zvažovala její návrat\n\n- Eliza Orlins (Vanuatu) - produkce zvažovala její návrat\n\n- Holly Hoffman (Nikaragua) - produkce zvažovala její návrat\n\n- Jane Bright (Nikaragua) - produkce zvažovala její návrat\n\n- Marty Piombo (Nikaragua) - produkce zvažovala jeho návrat\n\n- Ken Hoang (Gabon) - produkce zvažovala jeho návrat\n\n- R.C. Saint-Amour (Filipíny) původně měla soutěžit se svým otcem a oba jeli na na natáčení s ostatními účastníky, její otec měl však vysoký krevní tlak a tak byla nakonec nahrazena Candice a jejím manželem\n\n"}
{"id": "909271", "url": "https://cs.wikipedia.org/wiki?curid=909271", "title": "Extraliga hokejbalu 2012/2013", "text": "Extraliga hokejbalu 2012/2013\n\nGenerálním sponzorem české hokejbalové extraligy v sezóně 2012/2013 byla firma Ford Credit, a proto soutěž nesla název Ford Credit Extraliga. Soutěž začala 25. srpna 2012 a základní část se hrála do 17. března 2013. Play-off začalo 23. března 2013 a trvalo do 12. května 2013.\n\nExtraligu hrálo 12 týmů. Základní část se hrála od srpna do března, kdy se všechny týmy utkaly dvakrát každý s každým, vždy jednou doma a jednou venku. Každé mužstvo tak odehrálo v základní části 22 zápasů. Mužstva na prvním až osmém místě postoupila do play-off, kde se utkala v sériích na tři vítězná utkání. Poslední mužstvo sestoupilo do nižší soutěže, předposlední hrálo s vítězi západní a východní 1. Ligy baráž o udržení se v extralize. V baráži hrály týmy každý s každým na hřišti týmu, který hraje o záchranu v extralize.\n\nLegenda:\nZ = Odehrané zápasy; V = Výhry; VP = Výhry v prodloužení; PP = Prohry v prodloužení; P = Prohry; VG = Vstřelené góly; OG = Obdržené góly; B = Body\n\n1. utkání\n\n2. utkání\n\n3. utkání\n\n1. utkání\n\n2. utkání\n\n3. utkání\n\n4. utkání\n\n1. utkání\n\n2. utkání\n\n3. utkání\n\n1. utkání\n\n2. utkání\n\n3. utkání\n\n4. utkání\n\n1. utkání\n\n2. utkání\n\n3. utkání\n\n4. utkání\n\n1. utkání\n\n2. utkání\n\n3. utkání\n\n1. utkání\n\n2. utkání\n\n3. utkání\n\n4. utkání\n\nHbK Karviná se v Extralize udržela a z 1. ligy si účast v extralize zajistil tým z východní konference HBC Enviform Třinec.\n\nLegenda:\nZ = Odehrané zápasy; V = Výhry; VP = Výhry v prodloužení; PP = Prohry v prodloužení; P = Prohry; VG = Vstřelené góly; OG = Obdržené góly; B = Body\n\n"}
{"id": "909273", "url": "https://cs.wikipedia.org/wiki?curid=909273", "title": "Körmend", "text": "Körmend\n\nKörmend je město v maďarské župě Vas. Je centrem okresu Körmend. Město leží 5 kilometrů daleko od hranice s Rakouskem a blízko národního parku Őrségi Nemzeti Park. Je to také významný železniční uzel, z kterého vedou koleje do sousedního Rakouska. Městem procházejí dvě evropské silnice: E66 Székesfehérvár — Graz a E65 Bratislava — Záhřeb.\n\nV roce 2011 zde žilo 11 799 obyvatel.\n\nNachází se zde zámek rodu Batthyány. Z tohoto města také pochází László Batthyány Strattmann, kterému se říkalo \"Doktor chudých \"a později byl prohlášen za svatého. Žil 10 let na zámku Batthyánů a jednu část zámku předělal na kliniku, kde bezplatně léčil chudé.\n\n"}
{"id": "909274", "url": "https://cs.wikipedia.org/wiki?curid=909274", "title": "Tony Jaa", "text": "Tony Jaa\n\nTony Jaa ( ), vlastním jménem Panom Yeerum ( ) (* 5. únor 1976 Surin, Thajsko) je thajský herec, režisér a scenárista. Kvůli hercům jako Bruce Lee, Jackie Chan nebo Jet Li se začal učit bojová umění od taekwonda po tradiční thajské Muay Thai. Na začátku své herecké kariéry pracoval jako kaskadér.\n\nVe filmu režiséra Prachya Pinkaewa, \"Ong-bak\", ztvárnil hlavní postavu Ai Bak Tima a předváděl úžasné gymnastické kousky.\n\nPoté co \"Ong-bak\" získal pozitivní ohlas diváků, rozhodli se natočit \"Ong-bak 2/Tom Yum Goong\", jehož děj se odehrává v australském městě Sydney, kde se popral s wrestlerem Nathanem Jonesem.\n\n\n\n\n"}
{"id": "909285", "url": "https://cs.wikipedia.org/wiki?curid=909285", "title": "Néstor Albiach Roger", "text": "Néstor Albiach Roger\n\nNéstor Albiach Roger [nestor albijach rožer] (* 18. srpna 1992, Xirivella) je španělský fotbalista nejčastěji nastupující na pozici podhrotového hráče či křídla, v minulosti byl využíván i jako útočník. Momentálně hraje ve španělské druholigové Numancii. Mimo Španělsko hrál na klubové úrovni v Česku.\n\nDo Dukly Praha přišel v lednu 2013 z třetiligového španělského klubu CD Olímpic de Xàtiva. V Gambrinus lize debutoval 22. února 2013 v utkání s Teplicemi (remíza 1:1). 13. dubna vstřelil své první dva góly za Duklu v zápase s Jabloncem, pražský klub zvítězil 5:1. Další gól přidal 14. května proti Zbrojovce Brno (výhra 3:2). Byla to ukázková trefa, navedl si míč na střed a z cca 20 metrů vypálil přesně do horního růžku brány.\n\n26. května 2013 v předposledním ligovém kole sezóny 2012/13 přispěl gólem k výhře 2:1 nad Mladou Boleslaví. Koncem ledna 2014 si v semifinále zimního přípravného turnaje Tipsport liga proti Bohemians 1905 poranil koleno a musel se podrobit operaci.\n\nPo dobrých výkonech v podzimní části sezóny 2016/17 o něj měla zájem Sparta Praha a Viktoria Plzeň. Sám hráč preferoval zůstat v Praze a tak 9. prosince 2016 mohl letenský klub oznámit jeho příchod. Se Spartou podepsal smlouvu na dva a půl roku. Podle informací deníku Sport za něj Dukla dostala cca 10 milionů korun. Kontrakt ve Spartě předčasně vypověděl 6. února 2019 a stal se volným hráčem, poté podepsal třetiligové španělské Badaloně\n\n"}
{"id": "909290", "url": "https://cs.wikipedia.org/wiki?curid=909290", "title": "Harry Gordon Johnson", "text": "Harry Gordon Johnson\n\nHarry Gordon Johnson (26. května 1923 – 9. května 1977) byl významným kanadským ekonomem a učitelem, který se zabýval především teorií mezinárodního obchodu, efektivní ochranou obchodu, tarifní politikou, cly a ekonomickým růstem.\n\nHarry G. Johnson se narodil 26. května 1923 v Torontu (Kanada) jako syn Henryho Herberta Johnsona, novináře a pozdějšího tajemníka Liberální strany Ontaria a jeho manželky Frances Lily Muat, lektorky dětské psychologie na Univerzitě v Torontu. Na této univerzitě později studoval Harry i jeho mladší bratr.\nJohnson zemřel 9. května 1977 v nedožitých 54 letech v Ženevě (Švýcarsko). Díky svým názorům a objevům na poli makroekonomie a mezinárodního obchodu se stal jedním z nejdůležitějších ekonomů po druhé světové válce.\n\nHarryho otec chtěl, aby jeho starší syn studoval právo, ale po tom, co Harry získal vyznamenání v oboru politologie a ekonomie, bylo rozhodnuto.\n\nJohnson získal během svého dlouholetého studia řadu titulů. Studoval na univerzitě v Torontu, kde byl značně ovlivněn přednáškami Harolda Innese, které se týkaly kanadské a ekonomické historie. V roce 1943 zde získal titul BA, o 4 roky později (1947) získal také titul MA. Během studia v Torontu získal také titul BA na Univerzitě v Cambridge a v roce 1951 i titul MA. Studoval také na Harvardu, kde získal v roce 1948 titul MA i Ph.D.. Během postgraduálního studia byl ohromen myšlenkami Josepha Schumpetera, který výrazně ovlivnil jeho spisy v pozdějších letech. Své (oficiální) studium ukončil v roce 1960 ve věku 37 let na Univerzitě v Manchestru, kde získal již čtvrtý titul MA.\n\nHarry. G. Johnson zastával stálé učitelské místo v Kanadě a Evropě a hostoval na mnoha univerzitách po celém světě. Jeho nejvlivnější vztahy byly s Univerzitou v Chicagu a také s London School of Economics ve Velké Británii.\n\nJohnson začal svou kariéru profesora na Univerzitě v Cambridge, kde působil v letech 1949 až 1956. Zde začínal jako \"junior professor\" (tedy učil pouze nárazově), ale již v roce 1950 se stal odborným asistentem a byl také vybrán na stáž v Královské akademii. V Cambridge začala Johnson se svým výzkumem a odstartoval také svou spisovatelskou kariéru. Po sedmi letech si ale uvědomil, že jeho kolegové uvízli v \"mrtvé měnové kontroverzi\" a že se v jejich výzkumech a názor příliš promítá politická zaujatost. Proto v roce 1956 odešel na Univerzitu v Manchesteru, kde byl se svými kolegy mnohem spokojenější. Byl okamžitě jmenován profesorem v ekonomické teorii a snažil se vybudovat seriózní výukový program pro vzdělávání, který se bohužel setkal s problémem nedostatečných financí. Během působení v Cambridge a Manchesteru začal také vytvářet teorii mezinárodního obchodu, díky které se stal jedním ze světových lídrů v této oblasti. Napsal mnoho průkopnických článků a později natočil i několik příspěvků.\n\nJiž v roce 1959 opustil Velkou Británii a přijal místo profesora ekonomie na Univerzitě v Chicagu. V roce 1962 se stal členem \"Porter Royal 4\" komise pro bankovnictví a financování. Pokračoval v psaní ekonomických děl i článků do odborných časopisů. V roce 1966 se stal (souběžně s působením v Chicagu) profesorem na London School of Economics, kde trávil každý rok 3 měsíce. Londýnskou univerzitu opustil v roce 1974 kvůli změnám daňových zákonů ve Spojením království a také kvůli mrtvici, která ho zasáhla a ze které se nikdy úplně nezotavil. V roce 1976 se stal profesorem mezinárodní ekonomie v Institutu mezinárodních studií Univerzity v Ženevě a i nadále plnit své obvyklé povinnosti v Chicagu, kde působil až do své smrti v roce 1977.\n\nJeden z prvních Johnsonových článků o mezinárodního obchodu dokázal, že země by opravdu za jistých okolností mohla zlepšit svou situaci a zvýšit blahobyt zavedením dovozního cla, i když by se jí ostatní země snažily tuto politiku oplatit. Johnson si ale uvědomil, že je tento scénář velice nepravděpodobný a proto byl celý svůj život zastáncem volného obchodu a dokonce na svých přednáškách často kritizoval kanadské obchodní bariéry. Dle jeho názoru mohla Kanada odstranit některé rozdíly mezi kanadskou a americkou životní úrovní právě zavedením volného obchodu.\n\nV oblasti mezinárodních financí Johnson ukázal, že růst peněžních zásob dané země je důležitým faktorem, který může silně ovlivnit platební bilanci země. Dříve se ekonomové zaměřovali pouze na nepeněžní faktory ovlivňují bilanci, ale Johnson se v roce 1958 ve svém článku článek začal zabývat teorií, která je známá jako monetární (peněžní) přístup k platební bilanci. Tento nový monetární přístup je syntézou keynesiánské teorie (zaměření na poptávku v ekonomice) a monetární teorie (zaměření na straně nabídkovou stranu ekonomiky).\n\nHarry Gordon Johnson napsal během své relativně krátké kariéry 526 odborných článků, 41 knih a brožur, a více než 150 recenzí na odborné knihy. Dal dohromady také mnoho projevů a příspěvků, které byly vysílány v televize i v rozhlase. Johnson také získal mnoho ocenění. V roce 1976 ho kanadská vláda jmenovala důstojníkem Řádu Kanady a roce 1977 byl jmenován významným členem Americké ekonomické asociace.\n\n\n\n"}
{"id": "909291", "url": "https://cs.wikipedia.org/wiki?curid=909291", "title": "Dani", "text": "Dani\n\nDani je kmen žijící na Nové Guineji. Do této skupiny patří několik etnik, jejichž původ není znám. Daniů žije na Nové Guineji asi 250 tisíc, mluví rozdílnými příbuznými jazyky a patří do rozdílných příbuzenských skupin. Na západě ostrova provedl výzkum kmene americký antropolog Karl Gustav Heider. Terénní výzkum uskutečnil v letech 1961 - 1963 a dále ještě návratný v sedmdesátých a osmdesátých letech. Heider zkoumal kmen Dani v Baliemském údolí a zaměřil se hlavně na etnocentrismus, konflikt a sociální strukturu a sexuální život Daniů.\n\nBaliemské údolí se nachází ve vysoké nadmořské výšce (okolo 1600 m), proto zde žijící kmeny nebyly dlouho objeveny. Zde konkrétně žije asi 90 tisíc Daniů. Kmen byl oficiálně objeven až v roce 1938. Mimo Heidera zde natočil etnografické filmy Robert Gardner, nejznámější je \"Dead Birds\" z roku 1965, který zachycuje střet dvou domorodých komunit.\n\nDaniové jsou závislí na sladkých bramborách, vepřovém mase a vydobývání soli pomocí listů banánovníku. K pěstování využívají tři druhy půd:\n\nDaniové neznají obchod, peníze a neumí kvantifikovat, proto se u nich nemluví o vlastnictví. Základní jednotkou je dvůr s domy, zvlášť pro muže a ženy, dále dům na vaření a chlév, které jsou spojeny plotem. Daniové si staví kulaté nebo oválné chýše. Ve třiceti dvorcích žije asi 350 obyvatel. Ženy nesmí vstoupit do domu mužů, dům obývají desítky členů, většinou jde o příbuzné. Daniové žijí usedlým způsobem života. Seskupení dvorů velí tzv. bigman. Kmen rozděluje dva typy společenských vztahů: příbuzenský systém (založený na patrilinearitě) a politický systém.\nTeritoriálně se rozdělují na:\n\nSpory u Daniů jsou na dvou úrovních. A to WIM, což je spor na úrovni aliancí a UM´AIM, který je uvnitř aliance. WIM může být formou předem domluvené bitvy nebo tajných přepadů. Bitva je dobrovolná a většinou nekončí úmrtím, jelikož kmen používá vzácné oštěpy, které nechce zničit. Nutkání zabíjet vychází z požadavků duchů zemřelých. Proti tajným přepadům, které již mohou končit úmrtím staví Daniové strážní věže. V době války se nejvíce zdobí. Nejznámější jsou zdobení Daniů s kančími kly v nose a čelenkami z peří rajek. Jindy nosí muži pouze dlouhé tenké koteky a ženy sukénky upletené z vláken orchideje zdobené slámou a nutnou pletenou tašku přes záda.\n\nKonflikty většinou končí tím, že se jedna konfederace odštěpí od své aliance a přičlení se k alianci nové.\n\nHeider si u Daniů povšiml malého zájmu o sex. Styk je u kmene chápán jako oslabování muže, proto po prvním porodu trvá u páru 5 let sexuální abstinence. Heider nenašel vyvratitelný důkaz, nepotvrdil ani sexuální napětí nebo důkaz homosexuálních styků; přestože muž může mít více jak jednu ženu, období mateřství tráví s matkou dítěte. Abstinence je vyvolávána duchy, kterých se Daniové bojí, proto si všechny otvory v těle kryjí. Heider zjistil, že sexuální abstinence nemá vliv na kulturu Daniů.\n\nDívky mají povinnost uříznout si článek prstu pokaždé, když jim někdo blízký zemře.\n\n\n"}
{"id": "909293", "url": "https://cs.wikipedia.org/wiki?curid=909293", "title": "Unární kódování", "text": "Unární kódování\n\nUnární kódování je kódování, které zakóduje přirozené číslo \"n\" pomocí \"n\" po sobě následujících jedniček a jednou nulou (pokud je \"přirozené číslo\" chápáno jako \"nezáporné celé číslo\") nebo jako \"n\" − 1 po sobě následujících jedniček následovaných jednou nulou (když \"přirozené číslo\" je chápáno jako \"kladné celé číslo\"). Například 5 je reprezentována 111110 nebo 11110. Některé varianty tohoto kódování prohazují 0 a 1. Nuly a jedničky můžeme považovat za zaměnitelné bez ztráty obecnosti. Unární kódování tvoří prefixový kód.\nUnární kódování je optimálním kódováním pro následující diskrétní pravděpodobnostní rozdělení\n\npro formula_2.\n\nKódujeme-li po symbolech, pak je unární kódování optimální pro každé geometrické rozdělení\n\npro každé \"k\" ≥ φ = 1.61803398879…, zlatý řez, nebo více obecně, pro každé diskrétní rozdělení pro které platí\n\npro formula_2.\n\nPřestože je kódování optimální pro výše zmíněné pravděpodobnosti, Golombovo kódování dosahuje lepšího kompresního poměru pro geometrická rozdělení, protože nepovažuje vstupní symboly za nezávislé. Ze stejného důvodu funguje aritmetické kódování lépe pro obecná rozdělení pravděpodobnosti.\n\nModifikované unární kódování je použito v UTF-8. Unární kódování je také použito v kódováních, která používají schémata pro dělení kódových slov jako např. Golombovo kódování.\n"}
{"id": "909296", "url": "https://cs.wikipedia.org/wiki?curid=909296", "title": "Divize A 2012/13", "text": "Divize A 2012/13\n\nDivizi A se hrála stejně jako v minulé sezoně 16 klubů. Tento rok se Divize A zúčastní 9 loňských aktérů a 7 nováčků, kteří buďto postoupili z krajských přeborů nebo byli přeřazeni z Divize B nebo Divize C\n\nHrálo se 30 kol, každý klub se s každým soupeřem střetl 2x, jednou doma a jednou venku. Vítězný tým postoupil do ČFL, sestoupily poslední tři týmy (počet sestupujicích není každoročně předem znám, protože závisí na počtu klubů sestupujících z ČFL).\n\n"}
{"id": "909297", "url": "https://cs.wikipedia.org/wiki?curid=909297", "title": "Volby v Bělorusku", "text": "Volby v Bělorusku\n\nVolby v Bělorusku jsou svobodné, v roce 1994 se však zvolením Alexandra Lukašenka prezidentem vrátil do země autoritářský režim. Voliči volí do dvoukomorového Národního shromáždění 166 poslanců na čtyřleté volební období.\n\n"}
{"id": "909303", "url": "https://cs.wikipedia.org/wiki?curid=909303", "title": "Golombovo kódování", "text": "Golombovo kódování\n\nGolombovo kódování je bezeztrátová kompresní metoda patřící do skupiny kódu vynalezených Solomonem W. Golombem v 60. letech. Pro takové abecedy, které mají geometrické rozdělení pravděpodobnosti, bude Golombovo kódování optimální a bude tvořit prefixový kód. Z této vlastnosti plyne, že toto kódování bude velmi vhodné pro takové případy, kdy pravděpodobnost malých hodnot na vstupu bude mnohonásobně vyšší než pravděpodobnost velkých.\n\nRicovo kódování (podle Roberta F. Ricea) označuje podmnožinu Golombových kódů, které vytvářejí jednodušší (ale teoreticky suboptimální) prefixový kód. Rice použil tuto množinu kódů v rámci adaptivního kódování; \"Riceovo kódování\" tak může odkazovat buď na toto adaptivní kódování, nebo na speciální podmnožinu Golombových kódů. Zatímco v obecném Golombově kódování může být volitelný parametr formula_1 libovolné kladné celé číslo, Riceovo kódování volí parametr tak, aby byl mocninou dvou. Tato vlastnost činí Riceovo kódování vhodnějším pro počítačové využití, protože násobení a dělení dvěma je v binární aritmetice mnohem efektivnější.\n\nRiceovo kódování se používá v mnoha bezeztrátových kompresních algoritmech pro obrázky a zvuk.\n\nGolombovo kódování používá nastavitelný parametr \"M\" k tomu, aby vstupní hodnoty rozdělilo na dvě části: formula_2, výsledek celočíselného dělení \"M\" a formula_3 zbytek po dělení. Hodnota formula_2 se zakóduje pomocí unárního kódování a je následována zbytkem zakódovaným pomocí zkráceného binárního kódování. Pokud formula_5, pak je Golombovo kódování shodné s unárním.\n\nGolomb-Riceovo kódování si můžeme představit jako zakódování čísla pomocí pozice \"q\" a posunu \"r\". Obrázek výše ukazuje pozici \"q\" a posun \"r\" pro kódování čísla \"N\" za použití Golomb-Riceova kódování s parametrem \"M\".\n\nFormálně jsou dvě části definovány následujícím výrazem, kde formula_6 je číslo, které chceme zakódovat:\nformula_7 a formula_8\nKonečný výsledek pak je: formula_9.\n\nformula_3 se může sestávat z proměnlivého počtu bitů, speciálně z \"b\" bitů pro Riceovo kódování,\nv případě Golombova kódování se mění mezi \"b\"-1 a \"b\" bity. Nechť formula_11. Když formula_12, pak se použije \"b\"-1 bitů pro zakódování \"r\", pokud formula_13 pak se použije \"b\" bitů.\nJe zřejmé, že formula_14 pokud \"M\" je mocnina dvou tak můžeme zakovat všechny hodnoty \"r\" pomocí \"b\" bitů.\n\nParametr \"M\" je funkcí odpovídajícího Bernouliho procesu, který je parametrizován pomocí formula_15 pravděpodobností úspěchu daného binomického rozdělení. formula_1 je buď mediánem daného rozdělení, nebo medián +/- 1. Můžeme ho odvodit z následujících nerovností:\n\nGolomb ve své práci tvrdí, že pro velká M je velmi malý postih, když vybereme formula_18.\n\nGolombovo kování je ekvivalentní Huffmanovu kódování pro zadané pravděpodobnosti, kdyby bylo možné vytvořit Huffmanův kód (což pro geometrické rozdělení nejde, neboť se nejedná o diskrétní rozdělení).\n\nGolombovo bylo navrženo k zakódování sekvencí nezáporných čísel. Může být ale snadno rozšířeno tak, aby bylo schopné zakódovat i obecné posloupnosti celých čísel. Všem vstupním hodnotám přiřadíme nové hodnoty z množiny celých kladných čísel, tak aby byly unikátní a mohli jsme je později přiřadit zpět. Posloupnost začínající: 0,-1,1,-2,2,-3,3,-4,5 … n-tá negativní hodnota (t.j. -n) je namapována jako n-té liché číslo (2n-1), a m-té kladné číslo je vyjádřeno jako m-té sudé číslo (2m). Optimální prefixový kód vznikne jen v případě, že kladná čísla a hodnoty záporných čísel odpovídají tomu samému geometrickému rozdělení.\n\nNásledující algoritmus popisuje, jak zakódovat hodnotu na vstupu pomocí Rice-Golombova kódování.\n\n\nNastavme \"M\" = 10. Tedy formula_24. Ořez pak bude formula_25\n\nNapříklad pro Golomb-Rice kódování s parametrem \"M\"=10 a číslem pro zakódování 42 se nejprve spočítá \"q\"=4 a \"r\"=2. Pak se obě částí zakódují \"q\"=11110 a \"r\"=010 a výsledné kódové slovo vznikne složením těchto dvou částí. Části už není potřeba od sebe oddělovat, protože první část poznáme snadno – končí tam, kde se poprvé objeví nula.\n\nTento základní kód předpokládá Riceovo kódování, tedy že \"M\"=2.\n\nMáme-li abecedu o dvou symbolech, nebo množinu dvou událostí \"P\" a \"Q\" s pravděpodobnostmi \"p\" a (1 – \"p\"), kde formula_26. Golombovo kódování může být použito k zakódování nula nebo více \"P\" oddělených jedním \"Q\". V takovém případě je nejlepší nastavit parametr \"M\" jako nejbližší celé číslo k formula_27. Když formula_28, \"M\" = 1 a Golombovo kódování je shodné s unárním.\n\nRiceovo kódování je použito v několika kódech pro zpracování signálu pro predikci zbytků.\nV prediktivních algoritmech, kde zbytky mají tendenci se rozdělit tak, že odpovídají dvoustrannému geometrickému rozdělení s malými zbytky častějšími než velkými, Riceův kód téměř odpovídá Huffmanovu kódu pro dané rozdělení s tou výhodou, že nemusí přenášet Huffmanovu tabulku.\nJediný signál, který neodpovídá geometrickému rozdělení je sinová vlna, kde jsou velké a malé zbytky podobně pravděpodobné.\n\nNěkolik bezeztrátových zvukových kompresních algoritmů jako jsou Shorten, FLAC, Apple Lossless, a MPEG-4 ALS používá Riceovo kódování v rámci svého kódovacího procesu. Riceovo kódování je také použito pro bezeztrátovou kompresi obrázků FELIICS.\n\nRice-Golombovo kódování je použito jako součást Riceova algoritmu pro bezeztrátovou kompresi obrázků. Na grafu je vidět porovnání kompresních poměrů Riceova kódování a algoritmu Gzip.\n\nRiceovo kódování může produkovat dlouhé posloupnosti jedniček pro podíl zakódovaný unárně, často je tedy nutné nastavit nějaký limit. Modifikovaná verze Rice-Golombova kódování umožňuje nahradit dlouhé sekvence jedniček pomocí rekurzivního Rice-Golombova kódování.\n\n"}
{"id": "909304", "url": "https://cs.wikipedia.org/wiki?curid=909304", "title": "Šimon I. Lotrinský", "text": "Šimon I. Lotrinský\n\nŠimon I. Lotrinský řečený \"Velký\" ( \"Simon le grois\", † 13. ledna/15. ledna 1139 ) byl lotrinský vévoda, přítel Bernarda z Clairvaux a fundátor několika klášterů. Pro své neshody s církví byl stižen exkomunikací.\n\nByl starším synem Dětřicha Lotrinského a zřejmě jeho druhé choti Gertrudy, dcery flanderského hraběte Roberta I. Vládu nad Lotrinskem převzal po otcově smrti roku 1115 a roku 1122 byl v doprovodu císaře Jindřicha V. při příležitosti bamberského dvorského sněmu, na němž byl uzavřen Wormský konkordát.\n\nNa svém vlastním panství se opakovaně dostával do sporu s církevními představiteli, což mu posléze roku 1138 vyneslo papežskou exkomunikaci. Zemřel exkomunikován na počátku roku 1139 a nejdříve byl pohřben v konventním kostele v Saint-Die a krátce poté byly jeho ostatky přeneseny do kláštera Sturzelbronn, jehož byl fundátorem.\n"}
{"id": "909307", "url": "https://cs.wikipedia.org/wiki?curid=909307", "title": "Divize B 2012/13", "text": "Divize B 2012/13\n\nV soubojích 48. ročníku České Divize B 2012/2013 (jedna ze skupin 4. nejvyšší fotbalové soutěže) se utkalo 16 týmů dvoukolovým systémem podzim - jaro. Tento ročník začal v sobotu 11. srpna 2012 úvodními čtyřmi zápasy 1. kola a skončil ve středu 19. června 2013 dohrávkou 29. kola..\n\n\nAktuální k datu : \"16. června 2013\"\n"}
{"id": "909312", "url": "https://cs.wikipedia.org/wiki?curid=909312", "title": "Seznam bayeuxských biskupů", "text": "Seznam bayeuxských biskupů\n\nSeznam biskupů v Bayeux zahrnuje všechny představitele diecéze v Bayeux založené ve 4. století. V roce 1855 byla biskupství v Bayeux a Lisieux sloučena v jedno.\n\n\n12. června 1855 vznikla diecéze Bayeux a Lisieux.\n\n"}
{"id": "909313", "url": "https://cs.wikipedia.org/wiki?curid=909313", "title": "GenBank", "text": "GenBank\n\nGenBank je veřejně přístupná anotovaná sekvenční nukleotidová databáze (http://www.ncbi.nlm.nih.gov). V současné době obsahuje nukleotidové sekvence více než 260 000 popsaných druhů organismů. GenBank je spravována National Center for Biotechnology Information (NCBI) spadajícím pod National Library of Medicine (NLM) umístěném v kampusu National Institutes of Health (NIH) v Bethesdě v USA. GenBank je součástí konsorcia International Nucleotide Sequence Database Collaboration (INSDC), mezi něž patří také DNA DataBank of Japan (DDBJ) a databáze European Molecular Biology Laboratory (EMBL). Tyto tři největší světové primární databáze (tzv. databáze Velké trojky) každý den navzájem sdílejí data a zároveň se tak zálohují. Do GenBanku přispívají jednotlivé individuální laboratoře i velká genomová sekvenační centra.\n\nPřístup a vyhledávaní na GenBank je zajištěno přes NCBI Etrez, který zároveň integruje vyhledávání v hlavních DNA a proteinových strukturních a sekvenčních databázích a v hlavní databázi odborných biomedicínsky zaměřených časopisů – PubMed. Kromě přístupu přes webové rozhraní (http://www.ncbi.nlm.nih.gov/genbank/) lze také prostřednictvím FTP celou databázi k danému datu bezplatně nainstalovat na konkrétní počítač. V tomto případě je však nutno ji pravidelně aktualizovat – NCBI uvolňuje novou verzi každé 2 měsíce.\n\nK nahrání dat do databáze slouží specializované programy BankIt a Sequin, jejichž prostřednictvím nahrávají vědečtí pracovníci svá originální sekvenační data. Většina impaktovaných časopisů v současné době už podmiňuje publikaci výsledků nahráním sekvenačních dat do některé z veřejně přístupných databází, nejčastěji databází Velké trojky.\n\nPo nahrání do databáze obdrží každá sekvence svůj unikátní identifikátor – přístupový kód (accession nuber) skládající se z proměnného počtu čísel a písmen. Tento kód je neměnný, je společný GenBank, DDBJ a EMBL-Bank a lze podle něj příslušnou sekvenci kdykoliv dohledat. Spolu s publikací v GenBank každá sekvence obdrží tzv. GI číslo (GenBank Identifier). Na rozdíl od přístupového kódu tento identifikátor již není po celou dobu záznamu neměnný, ale může se změnit s úpravou sekvence, např. při nahrání nové či opravené verze sekvence. GI umožňuje efektivnější a rychlejší vyhledání konkrétního záznamu.\n\nPo nahrání mohou záznam upravovat pouze autoři, a to i v případě, že je záznam chybný nebo duplicitní. Vzhledem k tomu, že většina databází včetně Genbank je nemoderovaných, databáze mohou obsahovat duplicitní záznamy – více záznamů stejné sekvence vložené různými autory s různým accession number. Mohou obsahovat také chybné určení sekvence dané kontaminací, např. houbový patogen rostlin může být popsán jako rostlinná sekvence, jelikož může kontaminovat vzorky rostlinné DNA. Řada chyb v sekvencích se může objevit také během nahrávacího procesu. Někteří autoři se domnívají, že až více než jedna polovina sekvencí mitochondriální DNA člověka nahrané do GenBank obsahuje chyby, a proto by měl být její obsah více kontrolován a kriticky posuzován.\n\nZákladní typy záznamů v databázi GenBank jsou:\n\nstandardní originální nukleotidové sekvence – sekvence získané sekvenováním fragmentů genomové DNA\n\nsekvence EST (expressed sequence tags) – neúplné sekvence konců jinak necharakterizovaných cDNA; data obvykle nižší kvality než \"standardní\" sekvence\n\nsekvence HTGS (high throughput genome sequencing) – dosud neposkládané a neanotované sekvence pocházející ze sekvenování genomů\n\nsekvence WGS (whole-genome shotgun) - referenční sekvence již většinou poskládaných a anotovaných kompletních genomů\n\nsekvence TPA (third party annotation) – sekvence anotované jinými než původními autory\n\nsekvence TSA (transcriptome shotgun assembly sequence) – sekvence transkriptomů získané reverzním přepisem revezní transkriptázou z mRNA do cDNA, jedna z nejrychleji narůstajících oblastí dat\n\nsekvence ENV (Environmental sample sequence) – environmentální DNA získaná sekvenováním celých společenstev často nepopsaných organismů, např. metagenomická data získaná z biofilmů, sedimentů, horkých pramenů, povrchu tkání apod.; v případě prokaryot se nejčastěji jedná o sekvenci 16S rRNA\n\nK vyhledávání sekvenčně podobných záznamů slouží program BLAST a jeho nejrůznější modifikace. Hledaná sekvence (query) je podle algoritmu porovnána se sekvencemi obsaženými v databázi.\n\nDatabáze GenBank vznikla jako veřejná databáze v roce 1982 přeměnou databáze Los Alamos Sequence Database Waltera Goada a jeho spolupracovníků z Theoretical Biology and Biophysics Group na Los Alamos National Laboratory (LANL) z roku 1979. Na vzniku databáze se finančně podílely National Institute of Health (NIH), National Science Foundation, Department of Energy a Department of Defense v USA. Od poloviny 80. let správu nad GenBank převzala IntelliGenetics Bioinformatics Company na Stanfordově univerzitě společně s LANL. Mezi roky 1989 a 1992 byla databáze GenBank postupně převedena pod správu nově vytvořeného National Center for Biotechnology Information (NCBI).\n\nPočet párů bází se na GenBank od roku 1982 zdvojnásobí zhruba každých 18 měsíců, což klade velké nároky na softwarové a hardwarové vybavení. Každé 2 měsíce je uvolňována nová verze databáze pro stažení přes FTP programy, tzv. release. K aktualizaci záznamů online dochází průběžně. V dubnu 2013 pří uvolnění 195. verze GenBank databáze obsahovala celkově 151 178 979 155 bází 164 136 731 sekvencí.\n"}
{"id": "909314", "url": "https://cs.wikipedia.org/wiki?curid=909314", "title": "Tomáš Košút", "text": "Tomáš Košút\n\nTomáš Košút (* 13. ledna 1990, Piešťany, Československo) je slovenský fotbalový obránce a bývalý mládežnický reprezentant, od zimy 2019 hráč slovenského klubu FC Spartak Trnava.\n\nSvoji fotbalovou kariéru zahájil v PFK Piešťany. Poté působil v FC Nitra, rezervě Sparty Praha a od roku 2010 v klubu 1. FC Slovácko.\n\n21. července 2013 (1. kolo sezóny 2013/14) vstřelil v dresu Slovácka jediné dva góly svého mužstva proti domácímu týmu FK Teplice, zápas ale skončil porážkou hostů 2:3. Ve Slovácku působil až do roku 2017, celkem odehrál 158 ligových zápasů a nastřílel 10 branek.\n\nV létě 2017 přestoupil do Polska do klubu Arka Gdynia, vítěze polského poháru ze sezóny 2016/17, což pro něj znamenalo případnou možnost zahrát si v evropských pohárech (konkrétně v Evropské lize UEFA 2017/18, kde Arka začínala ve 3. předkole). Zde podepsal dvouletou smlouvu.\n\n"}
{"id": "909316", "url": "https://cs.wikipedia.org/wiki?curid=909316", "title": "Ethan Frome", "text": "Ethan Frome\n\nEthan Frome je román americké spisovatelky Edith Wharton z roku 1911, která je držitelkou Pulitzerovy ceny. Novela byla roku 1993 adaptována do filmové podoby, taktéž s názvem \"Ethan Frome\".\n\nTato anglická novela je rozdělena do 10 kapitol. Děj se odehrává ve fiktivním anglickém městečku Starkfield v Massachusetts. Děj je vyprávěn dvěma postavami, anonymním vypravěčem (pravděpodobně mužem středního věku), který vypráví první a poslední kapitolu, a Ethanem Fromem, obyvatelem města Starkfield, který formou \"flashbacku\" vypráví svůj příběh.\nKapitola 1:\n\nDo městečka Starkfield přibude nový obyvatel – muž středního věku, který se zde přistěhoval za prací. Toto město popisuje jako nehostinnou díru, jejíž obyvatelé žijí bídný život plný těžké práce, chudoby a utrpení. Zimy ve Starkfieldu jsou nevýslovně kruté a každá další zima se podepisuje na tvářích obyvatel. Vypravěče zaujme obzvláště jedna postava Starkfieldu, kterou začne sledovat, aby se dozvěděl její příběh. Od ostatních obyvatelů postupně získává útržkovité informace o této postavě a jejím životě. Dozví se, že onen strhaný shrbený starý muž je Ethan Frome. Ethan žije v domě s dalšími dvěma ženami. Tento muž je, jak popisuje vypravěč, ubohou karikaturou lidské existence, která čeká na smrt jako na vysvobození. Vypravěč s Ethanem několikrát přijde do kontaktu a marně se snaží vyzvědět jeho životní příběh. Jediné, o čem Ethan mluví, je \"nehoda, která vše změnila\". Shoda náhod však zapříčiní, že Ethan po nějakou dobu dělá vypravěčovi kočího a vozí ho do města poblíž Starkfieldu. Jeden večer, když se tito dva muži zrovna vrací do města, se přižene ohromná bouře, která zcela znemožní dopravu po městě. Ethan nabízí vypravěčovi na tuto noc střechu nad hlavou. Během bouřky si tyto postavy povídají, Ethan se osmělí a vypráví svůj příběh.\n\nKapitoly 2-9:\n\nNásledujících osm kapitol vypráví sám Ethan Frome, který jako mladý chlapec bydlí ve Starkfieldu se svými rodiči ve společném domě. Ethan pochází z chudé rodiny, ale je to chytrý chlapec. Jeho studia a nadějnou budoucnost přerušuje otcova smrt a on se stěhuje zpět k matce, aby jí pomáhal v domě a aby také vydělával peníze. Za pár let umírá také Ethanova matka jako upracovaná a předčasně zestárlá žena, a on se v domě ocitá sám. Ze zoufalství si bere za ženu svou vzdálenou příbuznou Zeenu, sestřenici z druhého kolene. V minulosti spolu prožili hezké chvíle a také se stali přáteli. Později Ethan hodnotí tento svůj počin a jako důvod uvádí svou osamělost, strach z budoucnosti v domě a také fakt, že se blížila další krutá zima a on v této době potřeboval společnost.\n\nZeena se nedlouho po svatbě stává mrzutou, zamlklou a netečnou. V domě žijí jako dva cizinci. Ethan si uvědomuje svůj unáhlený počin a zjišťuje, že s Zeenou nemají mnoho společného. Zeena se stává chorobnou lhářkou a manipulátorkou, která svou hypochondrií ovládá Ethana a ten se naopak cítí k \"nemocné\" ženě zavázán. Vůči Zeeně cítí zodpovědnost a také lítost.\nDo života Ethana vstupuje druhá žena, Matty, která je opakem unylé Zeeny. Je živá, vtipná a velmi krásná. Ethan s ní chodí na dlouhé procházky a postupně se ukazuje, že Matty je jeho spřízněná duše. Dvojice se do sebe zamiluje, nikdo však své city výrazněji neprojevuje.\n\nMatty je zaměstnána jako hospodyně v domě Fromů, neboť Zeena už na práci nestačí. Jednoho dne, kdy Zeena cestuje za lékařem, využívají Ethan a Matty této příležitosti, aby spolu strávili pěkný čas u slavnostní večeře. Ve chvíli, kdy ale Ethan vyjeví své city, utíká Matty do pokoje.\n\nDruhý den se vrací Zeena a kvůli nešťastným okolnostem nachází rozbitý talíř ze svátečního servisu z předchozího večera, který je důkazem všech událostí. Strhne se obrovská hádka mezi všemi třemi postavami. Zeena posílá Matty pryč.\n\nDvojice milenců se loučí, když Ethan veze Matty z domu. V tento okamžik si oba vylíčí svou náklonnost. Matty se chce rozloučit s Ethanem projížďkou z kopce, jejich oblíbeného místa. Dvojice v záchvatu paniky při myšlence na věčné odloučení vymýšlí plán sebevraždy. Sjedou prudce z velkého kopce a doufají, že spolu stráví zbytek posmrtného času. Ani jeden z nich ale nezemře. Pád byl špatně naplánovaný. Matty, která seděla vepředu, skončí daleko hůř než Ethan – je v podstatě nesamostatný mrzák. Ethan skončí s obrovským hrbem na zádech a jinými pohmožděninami, dokáže se ale o sebe starat.\n\nKapitola 10:\n\nVypravěč ze Starkfieldu nás opět přenese do přítomnosti. Ethan Frome zve vypravěče do místnosti, kde se setkává s Zeenou i Matty. V místnosti vidí dvě stařeny. Jedna je docela čilá a pobíhá okolo Ethana i druhé ženy. Druhá je šeredná troska, neschopna pohybu, odkázána na pomoc ostatních. Ke svému překvapení se vypravěč dozvídá, že ona čiperka je Zeena, která se po nehodě \"zázračně vyléčila\" a našla v sobě dost síly, pečovat o Ethana i Matty. Ona zrůda je Matty, čemuž vypravěč jen stěží věří, vzhledem k tomu, jak ji Ethan popisoval za mlada. Matty byla po nehodě nucena zůstat v domě Fromů – neměla kam jít a neměla žádné peníze. Tito tři nešťastníci jsou tedy donuceni žít v utrpení a zášti pod jednou střechou do konce svých životů.\n\nVliv naturalismu:\n\nV tomto díle můžeme zpozorovat značný \"vliv literárního naturalismu\". Hlavní hrdinové mají nulovou nebo jen velmi malou kontrolu nad svým životem. Vše je řízeno dědičností a okolnostmi. Špatný konec těchto postav je vlastně předem zpečetěn, nemůžou udělat nic, co by jejich záhubu zvrátilo. Ethanův život ovlivnila například smrt otce i matky ve špatnou dobu, což jsou faktory neovlivnitelné, kvůli nimž neměl šanci dostudovat a vydělat pořádné peníze. Osamělost a jiné okolnosti ho přiměly k nerozvážnému sňatku. Ethan později říká, že nebýt zimy, Zeenu by si nevzal. Pokud by například jeho matka zemřela v létě, vše by snášel lépe a necítil by se tak sám. Jeho snahy opravit rozbitý talíř jsou také zmařeny kvůli okolnostem – ve městě se mu nedaří najít lepidlo, špatné počasí potom znemožní rychlou jízdu. Dědičnost a genetika dají Ethanovi do vínku dávku velké zodpovědnosti a lítosti, i proto se cítí být Zeeně něco dlužen a není schopen s Matty utéci. Nakonec životy hlavních hrdinů ovlivní nešťastná náhoda, špatné rozhodnutí a opět jejich původ a nedostatek finančních prostředků, proto skončí spolu pod jednou střechou, i když nedobrovolně.\n\n"}
{"id": "909317", "url": "https://cs.wikipedia.org/wiki?curid=909317", "title": "Nomokánon", "text": "Nomokánon\n\nNomokánon (řecky Νομοκανών, Nomokanōn; z řeckého slova \"nomos\" – zákon a \"kánon\" – měřítko) je sbírka právních předpisů obsahující prvky z obojího práva – římského i kanonického práva.\n\nSbírky tohoto druhu byly pouze východního práva. Konstantinopolská církev měla pouze dvě základní nomokanonické sbírky.\n\nJedná se o sbírku církevních ustanovení a profánních zákonů, napsaných ve staroslověnštině a majících vztah k církvi. Vznik kodexu je kladen do období před rokem 880, z řečtiny jej přeložil a editorem konečného znění byl starší ze soluňských bratří, slovanský věrozvěst sv. Metoděj. Formou i jazykem navazuje na starší právní spis Zákon sudnyj ljudem, který v tehdejší právní praxi tvořil civilní složku tohoto souboru.\n\nJeho text se zachoval ve dvou staroruských rukopisech z přelomu 13.–14. (Usťužský neboli Rumjancevský) a začátku 16. století (Joasafovský), předlohou pro překladatele se stala byzantská církevněprávní příručka \"Synagoga\" Jana Scholastika (v letech 565–577 konstantinopolský patriarcha Jan III. Scholastikos). Ve staroslověnské úpravě však došlo k vypuštění více než třetiny textu původního dokumentu, zejména kánonů pro moravské poměry buď méně aktuálních nebo opakujících závěry různých synod k téže věci.\n\nÚvod obsahuje krátkou historii všeobecných církevních sněmů od 1. (nikajského) do 4. ekumenického koncilu v Chalkedonu, v jeho závěru je zmíněno 68 kánonů Basileila Velikého (330-379). Na něj navazuje přehled názvů všech zákonných ustanovení (titulů), v třetí části následuje jejich výklad s podpůrnými citacemi platných kánonů přijatých jednotlivými synodami.\nJazyk překladu se odlišuje od cyrilometodějských biblických textů zejména preferencí jejich srozumitelnosti před doslovností, slovní zásoba poměrně široce zohledňuje a využívá specifické hovorové i terminologické zvláštnosti moravského jazykového prostředí, včetně nezbytné tvorby nových právních termínů.\n\nKodifikace moravského Nomokánonu neměla význam jen ve sféře právní, představovala také významnou součást pokusu arcibiskupa Metoděje, jeho žáků i následovníků o konsolidaci společenských poměrů, komplikovaných mj. vzájemnými střety s franským klérem. Proti němu bylo nezbytné hájit staroslověnskou vzdělanost i liturgii nejvyšší morální autoritou své doby – kanonickým právem.\n\nNomokánon a Zákon sudnyj ljudem, spolu s Metodějovou \"Adhortací k soudcům-knížatům\" i \"Velkomoravským penitenciálem\" (Zapovědi svatých otců) tvoří základní díla cyrilometodějského právního odkazu.\n\nNomokánon sv. Sávy (srbsky Zakonopravilo, \"Savino Zakonopravilo\") je první srbskou ústavou a nejvyšším kodexem Srbské ortodoxní církve, dokončeným v roce 1219.\n\n\n"}
{"id": "909318", "url": "https://cs.wikipedia.org/wiki?curid=909318", "title": "Šimon II. Lotrinský", "text": "Šimon II. Lotrinský\n\nŠimon II. Lotrinský ( \"Simon II de Lorraine\", 1140 - 1206/1207) byl lotrinský vévoda, fojt kláštera Remiremont, Saint-Die, Saint-Evre v Toulu a donátor kláštera Clairlieu. Stejně jako stejnojmenný děd byl pro četné spory s církví exkomunikován. Byl oddaným stoupencem Štaufů, se kterými byl přes matku pokrevně spřízněn.\n\nByl starším synem Matouše Lotrinského a jeho choti Judity, dcery švábského vévody Fridricha Jednookého Vládu nad Lotrinskem převzal po otcově smrti roku 1176 s nesouhlasem matky, která protežovala mladšího syna Fridricha. Po tříleté válce se bratři za zprostředkování flanderského hraběte Filipa dohodli. Tzv. smlouva s Ribemontu rozdělila Lotrinsko mezi oba bratry na jižní francouzskou a severní německou část.\n\nNa svém vlastním panství se opakovaně dostával do sporu s církevními představiteli, především s abatyší z Remiremontu a kanovníky ze Saint-Die, což mu posléze vyneslo papežskou exkomunikaci. I přes existenci dvou manželství zemřel bezdětný na počátku roku 1207 a byl pohřben v rodovém pohřebišti v klášteře Sturzelbronn. Jeho nástupcem se stal synovec Fridrich, v jehož rukou se rozdělená země opět spojila v jeden celek.\n"}
{"id": "909320", "url": "https://cs.wikipedia.org/wiki?curid=909320", "title": "Seznam marseillských biskupů a arcibiskupů", "text": "Seznam marseillských biskupů a arcibiskupů\n\nSeznam marseillských biskupů a arcibiskupů zahrnuje všechny představitele marseillské arcidiecéze od jejího založení v 1. století.\n"}
{"id": "909330", "url": "https://cs.wikipedia.org/wiki?curid=909330", "title": "Seznam bayonnských biskupů", "text": "Seznam bayonnských biskupů\n\nSeznam biskupů v Bayonne zahrnuje všechny představitele diecéze v Bayonne založené v 9. století.\n\n"}
{"id": "909332", "url": "https://cs.wikipedia.org/wiki?curid=909332", "title": "Jablonica", "text": "Jablonica\n\nJablonica je slovenská obec ležící v okrese Senica v Trnavském kraji. Žije zde obyvatel. Byla založena na obchodní cestě Via Bohemica a první písemná zmínka je z roku 1262. Název vesnici dalo množství jabloní rostoucích v okolí. V letech 1609 — 1704 byla městem. V Jablonici se nachází kostel svatého Štěpána krále z roku 1729 a barokní zámek s parkem. Na katastru obce se nachází krasová vyvěračka \"Zrubárka\", lze odtud podniknout výlet po chráněné krajinné oblasti Malé Karpaty.\n\n\n"}
{"id": "909333", "url": "https://cs.wikipedia.org/wiki?curid=909333", "title": "Alber Elbaz", "text": "Alber Elbaz\n\nAlber Elbaz, narozený 12. června roku 1961 v Marocké Casablance, je jedním z nejúspěšnějších módních návrhářů všech dob. Od roku 2001 je kreativním ředitelem pařížského módního domu Lanvin, jež se zrodil z ducha výjimečné ženy – Jeanne Lanvin.\n\nAlber se narodil do židovské rodiny umělců, jeho matka byla malířkou, otec zase zkušeným kadeřníkem, takže tvůrčích genů bylo v jejich kruzích spousta. Zhruba v jeho deseti letech emigrovala celá rodina do izraelského města Tel Aviv, kde malý Alber prožil skoro celé své dětství, vystudoval zde univerzitu textilního inženýrství a designu Shenkar. V roce 1985 se s dvěma kufry ovšem přestěhoval do New York City, kde po několik let sbíral užitečné zkušenosti, například ve výrobně šatů pro maminky nevěst.\n\nPo opuštění pracovního místa u Geoffreyho Beena po sedmi letech, kde pracoval od stolku v převlékací místnosti, byl v roce 1996 přijat francouzskou firmou specializující se na vysokou krejčovinu, Guy Laroche. Firma v té době vlastnila 15 butiků po celém světě. To vše stačilo k tomu, aby o rok později vystoupil se svou první dámskou kolekcí ready-to-wear pro značku Yves Saint Laurent. Jeho talent byl okamžitě rozpoznán, a z Albera začal vyrůstat následovník samotného Laurenta, který v té době odcházel do důchodu. Na jeho místo se ovšem nakonec nedostal, byl propuštěn zástupcem Gucci Group, návrhářem Tomem Fordem.\n\nPozději pracoval pro společnost Krizia v Itálii a až v roce 2001 se konečně dočkal nabídky snů - byl přijat firmou Lanvin (založenou již v roce 1889 a fungující nepřetržitě až do roku 1993). Firma byla odkoupena od společnost L'Oréal tchajwanským magnátem jména Shaw-Lan Wang. Jako nový kreativní ředitel převzal vedení nad všemi kolekcemi, což způsobilo v tomto francouzském módním domě naprostou renesanci. Jeho první nezapomenutelná podzimní kolekce byla mezi širokým publikem, novináři i profesionály absolutním úspěchem, za čímž stojí především rozvinutí tradice tohoto slavného salónu, dokonalá znalost vlastní klientely a jejích potřeb. Záhy si jej všiml časopis Vogue, který k odstartování jeho závratné kariéry přispěl kvalitní kritikou.\n\nOd té doby sláva tohoto originálního malého návrháře zavalité postavy, který je typický nošením černým brýlí s tlustými obroučkami a obleku doplněného o barevného motýlka, roste každým dnem. Vytváří podmanivé siluety ve formě sofistikovaných kostýmů, vyniká v tvorbě večerních rób a kabátků. Vsází především na pohodlnost, snaží se uspokojit všechny typy postav žen i mužů, nepodléhá novodobým trendům a nebojí se ani různých kombinací materiálů. V posledních letech se stejně tak soustředí na luxusní svatební róby, doplňky nebo parfémy.\n\nV roce 2005 mu byla udělena mezinárodní cena amerického sdružení Council of Fashion Designer of America (CFDA). Stal se doslova miláčkem žen z celého světa, obléká takové hvězdy jako je Nicole Kidman, Kate Moss, Chloé Sevigny nebo Sofia Coppola. Time magazine jej v roce 2007 zařadil do žebříčku sta nejvlivnějších lidí na planetě a také byl jmenován jako Chevalier of the Légion d'Honneur, Paris. Jeho úspěch tkví především v tom, že se vždy snaží být tím, kdo je, nenechává se ovlivnit okolím. Dokáže dobře mluvit s druhými lidmi, protože si moc dobře uvědomuje, že se mu to dříve nebo později vrátí, nebojí se tvrdé práce, cestuje po světě a hledá inspiraci a energii po všech kontinentech.\n\nI přesto, že už nepatří k nejmladším ročníkům, je Alber velice akční. V rámci svého hlavního ateliéru používá soukromou pracovnu, její stěny zdobí fotografie ze starých černobílých filmů. Pracovní stůl, jako památka na Jeanne Lanvin slouží především jeho každodenním kreativním pracím. Rok 2010 se nesl v duchu otevírání nových butiků: NYC - Madison Avenue, Las Vegas a také v Malibu. V roce 2011 přišly na řadu další tři, tentokrát v Moskvě.\nAlber se věnuje haute couture, spolupracoval se švédským módním řetězcem H&M (2010), publikoval 3000 stránkovou knihu plnou fotografií dokumentujících práci celého domu od jeho zrodu (2012) a také navrhl exkluzivní kosmetickou řadu pro Lancome (2013). Nadále chce pokračovat v dodržování dlouholeté tradice původní zakladatelky a hodlá vytvářet věci pro maminky a jejich dcery, pro babičky a jejich vnučky a nově chce kolekci obohatit o dětské kousky.\n"}
{"id": "909336", "url": "https://cs.wikipedia.org/wiki?curid=909336", "title": "Vladimír Šustr", "text": "Vladimír Šustr\n\nVladimír Šustr (29. prosince 1913, Tuchlovice u Kladna – 17. listopadu 1987, Praha) byl český spisovatel, autor dobrodružných románů pro mládež i pro dospělé.\n\nŠustr vystudoval roku 1930 obchodní školu v Olomouci a do roku 1936 pracoval jako úředník. Poté působil jako nezávislý reportér v Jižní Americe (Uruguay, Paraguay, Argentina a Brazílie). Po návratu do vlasti pracoval do roku 1943 opět jako úředník, poté jako reklamní textař a od roku 1950 jako scenárista Československého státního filmu. V letech 1952–1958 však musel pracovat jako pomocný dělník a topič. Od roku 1958 se mohl zcela věnovat literatuře.\n\nŠutr je autorem řady dobrodružných románů odehrávajících se většinou v Jižní Americe, přispíval i do \"Rodokapsu\" a \"Rozruchu\". Psal také divadelní hry pro mládež.\n\n"}
{"id": "909337", "url": "https://cs.wikipedia.org/wiki?curid=909337", "title": "Mariánky", "text": "Mariánky\n\nMariánky je hovorový název pro:\n\n"}
{"id": "909339", "url": "https://cs.wikipedia.org/wiki?curid=909339", "title": "Seznam verdunských biskupů", "text": "Seznam verdunských biskupů\n\nSeznam verdunských biskupů zahrnuje všechny představitele diecéze ve Verdunu založené ve 4. století.\n\n"}
{"id": "909340", "url": "https://cs.wikipedia.org/wiki?curid=909340", "title": "Česká čejka", "text": "Česká čejka\n\nČeská čejka je plemeno holuba domácího, jedná se o český národní ráz barevného holuba čejky. Česká čejka patří mezi holuby okrasné svým opeřením a pernatými ozdobami, chová se v rousné i bezrousé variantě, které dále mohou být chocholaté i hladkohlavé. V Česku je to nejrozšířenější plemeno barevných holubů. Je to jediné plemeno holubů, které se chová též v barevném rázu kropenka.\n\nČeská čejka je malý holub středně silného polního typu. Hlava je lehce zaoblená, zobák je slabší, jeho horní polovina je u černých a modrých ptáků černá, u stříbřitých světle rohová a u červených a žlutých rázů narůžovělá. Dolní čelist je u všech rázů světlé až narůžovělé barvy. Ozobí je jen nepatrné. Oko je vždy tmavé, obkroužené uzoučkou červenou obočnicí. Česká čejka může mít chocholku, ta je široká, lasturovitá a zakončená postranními růžicemi. U hladkohlavých čejek chocholka chybí.\n\nKrk je spíše kratší, s dobře vykrojeným hrdlem. Hruď je široká a hluboká, křídla jsou široká, dobře přiléhají k tělu a jejich letky se nad ocasem nekříží. Nohy jsou kratší, s červenými běháky. Rousné čejky mají běháky opeřené hustým a dlouhým plným rousem, který je uspořádaný do půlkruhu a zcela vyplňuje prostor mezi hrudí a nohama, z  lýtek vyrůstají supí pera.\n\nOpeření je široké, husté, pružné, hladké a přiléhající. Důležitým znakem čejky je její kresba: trup je celý bílý, barevná jsou pouze křídla s vykrojením na horní části štítů ve tvaru srdce a tzv. kapka, čelní skvrna velikosti mandle, nasazené užším koncem ke kořenu zobáku, která však nezasahuje oči. U rousných je barevný též rous, ale supí pera mají být bílá. Barvy jsou syté, čisté a rovnoměrně rozložené, žádoucí je svit a výrazný lesk u černé, červené i žluté barvy.\n\nČeská čejka se tělesným typem poněkud odlišuje od jiných rázů čejek, je menší a kompaktnější než německé čejky a její obočnice jsou červenější. Zatímco česká čejka může být rousná i bezrousá, saská čejka je pouze rousná a durynská pouze bezrousá. Slezská čejka nikdy nemá chocholku.\n\nPodobným plemenem holuba je durynský či saský vlaštovák, který se od čejky liší odlišnou kresbou hlavy, barevná skvrna je větší, širší a zasahuje i oči.\n\nČeská čejka se chová v následujících barevných a kresebných rázech: plnobarevné čejky se chovají v černé, červené a žluté barvě, bepruhé, pruhové a kapraté kresebné rázy mají barvu modrou a stříbřitou, bělopruhé a šupkaté mohou být černé, modré, stříbřité, červené nebo žluté. Originálním rázem je kresba kropenky, toto zbarvení se u jiného plemene holubů nevyskytuje a v Německu je to právě česká čejka kropenka, která je považována za samostatné plemeno česká čejka. Kresbu kropenky tvoří pravidelně střídající se barevná a bílá pera ve štítech křídel, na letkách a v rousech. Dokonalé pravidelnosti se dosahuje uměle, opakovaným vytrháváním barevných per. Je-li barevné pero asi 3x vytrženo, doroste pero bílé.\n\n\n"}
{"id": "909344", "url": "https://cs.wikipedia.org/wiki?curid=909344", "title": "MLA Style", "text": "MLA Style\n\nV České republice známý hlavně jako citační styl, MLA je jedním ze způsobů formátování psaných textů ve Spojených státech amerických, dále také v Brazílii, Číně, Indii, Japonsku a Taiwanu . Používá se hlavně u odborných textů a esejí v humanitních oborech, nejčastěji se zaměřením na jazyk a literaturu. \nJe to unifikující styl, který předepisuje formátování textu vědeckých prací z několika hledisek. Upravuje formální stránku práce, zasahuje do stylistiky, rozvržení jednotlivých sekcí, citací, zveřejňování bibliografických údajů apod. Před zhruba padesáti lety ho vytvořila Modern Language Association (MLA). V České republice je možné se s ním setkat na některých vysokých školách. \n\nMLA předepisuje zarovnání textu vlevo s vhodným písmem, ve kterém je snadno rozpoznatelná kurzíva. Standardní velikost písma je 12 bodů. Písmo se v průběhu celé práce nesmí měnit. Až na výjimečné případy se v textu nevyužívá žádného zvýrazňování, tj. tučné nebo podtržené písmo, výjimkou je kurzíva. Důležité je dvojité řádkování celého dokumentu. Povolená je jedna, případně dvě mezery za interpunkčními znaménky.\n\nNedílnou součástí MLA stylu jsou works cited, v češtině můžeme říct bibliografické údaje, případně seznam použité literatury. Připojuje se vždy na konec práce na nové stránce. Tento seznam se dost liší od citační normy ČSN ISO 690 užívané v České republice. V následujícím přehledu jsou uvedeny nejdůležitější prvky správné citace podle stylu MLA. Důležité je zmínit, že pokud je citace delší než jeden řádek, je třeba každý další řádek odsadit.\n\nKnihy mají nejjednodušší citační schéma. I přesto se od té české liší v několika aspektech. Podle české normy následující citace vypadá takto: \n\nGIBALDI, Joseph. \"MLA handbook for writers of research papers\". 7th ed. New York: Modern Language Association of America, 2009, xxi, 292 p. ISBN 978-160-3290-258. \n\nCitace podle norem MLA vypadá následovně: \n\nGibaldi, Joseph. \"MLA Handbook for Writers of Research Papers\". New York: Modern Language Association of America, 2009. Print. \n\nJak je vidět, citace MLA je zjednodušená o několik prvků. Předně nepoužívá velká písmena pro příjmení autora. V názvu díla je nutno všechna slova (kromě předložek, spojek apod.) psát verzálkami. MLA následně vynechává zmínky o edici, počtu stran a ISBN, naopak přidává záznam o jaké médium jde - zda je tedy tištěné (print) nebo internetové (web).\n\nZáznam jednotlivých kapitol knih už se liší podstatně více. \nGIBALDI, Joseph. MLA handbook for writers of research papers. 7th ed. New York: Modern Language Association of America, 2009, s. 129-135. ISBN 978-160-3290-258.\nGibaldi, Joseph. \"The List of Works Cited\". \"MLA Handbook for Writers of Research Papers\". New York: Modern Language Associaton of \n\nPokud je při psaní přímo v textu práce citováno nebo parafrázováno nějaké jiné dílo, je v MLA třeba využít uvozovek, do který citovaný text vložíme, koncové uvozovky jsou následované mezerou a závorkami, v nichž je uvedeno jméno autora díla s číslem stránky, ze které citát pochází. Až za koncovou závorkou následuje tečka končící větu. Př.: \"The list of the works cited appears at the end of the paper\" (Gibaldi 130) .\n\nMLA (Modern Language Association of America) byla založena v roce 1883. Jde o organizaci, která se zaměřuje na shromažďování a sdílení \npoznatků z oblasti jazyka a literatury. V loňském roce měla 28 563 členů, přičemž většina 87% pochází z USA. Kolem 2 000 členů MLA, kteří se účastní shromáždění organizace, napíše nějakou práci případně s ní přímo vystoupí. MLA vydává čtyři periodika ADE Bulletin, the ADFL Bulletin, Profession a PMLA. Na svém kontě má přes více než 200 knižních titulů a každým rokem vydává nové publikace. V současnosti si drží vedoucí postavení v národním vzdělávání. Stojí za vytvořením výše popsaného MLA stylu.\n\n"}
{"id": "909350", "url": "https://cs.wikipedia.org/wiki?curid=909350", "title": "Tomáš Janík", "text": "Tomáš Janík\n\nProf. PhDr. Tomáš Janík, Ph.D., M. Ed. (* 27. ledna 1977 Hustopeče) je český pedagog. Předmětem jeho odborného zájmu je problematika učitelské přípravy a profesionalizace (pedeutologie), kurikula a jeho proměn (kurikulární studia) a školního vyučování a učení (transdisciplinární didaktika). Metodologicky se profiluje v oblasti výzkumu založeného na analýze videozáznamu.\n\nOd roku 2007 vede Institut výzkumu školního vzdělávání pedagogické fakulty Masarykovy univerzity (dříve Centrum pedagogického výzkumu). V letech 2009–2011 souběžně působil ve Výzkumném ústavu pedagogickém v Praze, kde vedl výzkum kurikulární reformy.\n\nCílem plošného výzkumu Kvalitní škola bylo vyhodnotit úspěšnost kurikulární reformy na gymnáziích. Na výzkumu spolupracoval Výzkumný ústav pedagogický v Praze (VÚP, od 1. 7. 2011 součástí Národního ústavu pro vzdělávání) s Institutem výzkumu školního vzdělávání Pedagogické fakulty Masarykovy univerzity v Brně.\n\nVýsledky jednotlivých fází výzkumu jsou shrnuty v následujících publikacích:\n\n\nJe členem Vědecké rady Univerzity Karlovy a dále vědeckých rad PedF UK, PdF MU, PdF JČU a ŠPÚ Bratislava. Působí v oborových radách/komisích doktorských studijních programů/oborů Pedagogika, Didaktika cizích jazyků (PdF MU), Pedagogika (PdF UP), Pedagogika (SAV Bratislava), Obecné otázky matematiky (PřF MU), Obecné otázky fyziky (PřF MU), Didaktika fyziky a obecné otázky fyziky (MFF UK) a Školská pedagogika (PdF TU v Trnavě).\n\nV letech 2006-2014 byl vedoucím redaktorem časopisu Pedagogická orientace. Aktuálně je členem redakčních rad časopisů Pedagogická orientace, Orbis scholae a Journal of Pedagogy.\n\nPůsobí ve výboru České pedagogické společnosti, je členem České asociace pedagogického výzkumu a Österreichische Gesellschaft für Forschung und Entwicklung im Bildungswesen.\n\nJako vědecký konzultant přispěl ke vzniku Pedagogické encyklopedie (Praha: Portál, 2009, – 936 stran).\n\n\n"}
{"id": "909354", "url": "https://cs.wikipedia.org/wiki?curid=909354", "title": "Britské noviny", "text": "Britské noviny\n\nMezi denní tisk ve Spojeném království patří nejlepší deníky na světě, ale také nejhorší. Britské noviny se tradičně dělily již na první pohled formátem na rozměrné seriózní \"broadsheety\", a bulvární \"tabloidy\", i když dnes (2013) to už tak docela neplatí.\n\nNejčtenější z broadsheetů je s 550 tisíci prodaných výtisků konzervativní a pravicový The Daily Telegraph, mezi jehož čtenáři je přes 60 % voličů Konzervativní strany. Následují středo-pravicové The Times, které vydává News Corporation patřící Rupertu Murdochovi. Na třetí příčce čtenosti je „i“, minivarianta nezávislého středopravicového deníku The Independent, který je sám mezi broadsheety na posledním místě podle čtenosti. Následují Financial Times, politicky nevyhraněné, ale hájící ekonomickou liberalizaci. Předposlední v tabulce je The Guardian, orientací středo-levicový a sociálně-liberální, který je naopak na čele v návštěvnosti svých internetových stránek.\n\nZ levnějších tabloidů se k nejčtenějším řadí The Sun (taktéž ve vlastnictví skupiny Ruperta Murdocha), Daily Mail, Daily Mirror, Evening Standard a další.\n"}
{"id": "909355", "url": "https://cs.wikipedia.org/wiki?curid=909355", "title": "Diskografie Nico", "text": "Diskografie Nico\n\nToto je diskografie německé hudebnice Nico. Během své kariéry vydala celkem šest studiových alb a jedno spolu se skupinou The Velvet Underground.\n\n"}
{"id": "909356", "url": "https://cs.wikipedia.org/wiki?curid=909356", "title": "Uspořádání osídlení v SO POU Dačice", "text": "Uspořádání osídlení v SO POU Dačice\n\nNásledující kategorizace je provedena dle \"Urbanistické kategorizace venkovských sídel\" uvedené v knize Sídla a stavby na venkově od profesora \"Miroslava Bašeho\"\n\nKrajina v okolí Dačic je jen mírně zvlněná. Centrum Dačic leží v kotlině, kdežto okrajové části na vyvýšeném terénu. Nadmořská výška Dačic je 483 m. Většinu území tvoří plochá pahorkatina s výškovým rozmezím od 400 do 700 m n. m. Z hlediska krajinného a přírodního jde o cenné území na přechodu mezi Javořickou pahorkatinou (Českomoravská vrchovina) a Novobystřickou vrchovinou (Česká Kanada) a úrodnými nížinami Jihomoravského kraje. Krajina zde přechází ve značně rozčleněnou pahorkatinu Dačickou, protékanou po celé délce Moravskou Dyjí.\n\nPro krajinu kolem Dačic je typický střídavě otevřený a uzavřený obzor krajinného prostoru. Dochází zde ke střídání přehledných prostor s expozicemi lesa.\n\nČlenění okolního prostoru je spíše plošné, tedy je prostorově 2dimenzionální, jelikož zde převažují plošné kultury (pole, louky). V krajině však najdeme i zastoupení objemových jevů (především ve formě stromových porostů a lesíků) avšak plošné prvky převažují.\n\nV krajině v okolí Dačic převažuje velké měřítko struktury okolního prostoru, jelikož v pohledech jsou spíše ojedinělé prostorové znatelné linie nebo objemy (velká pole a louky).\n\nAvšak v krajině lze spatřit i malé měřítko členění, toto se týká především členěných okrajů lesa a vodních ploch s členitými břehy.\n\nZajímavostí je soustava rybníků, která se táhne od severozápadu k jihu západním směrem od Dačic. Tato soustava začíná rybníkem Hladov a pak následuje několik menších i větších rybníků. Soustava je ukončena rybníkem v zámeckém parku.\n\nVýznamnou přírodní památkou severně od Dačic je PP Dubová stráň, která se rozkládá podél toku Moravské Dyje, která městem Dačice protéká. Druhá významná přírodní památka s názvem PP Toužínské stráně se rozkládá jihozápadně od Dačic, u místní části Dačic – Toužín. Důvodem ochrany je starý lom, který patří mezi významné geologické lokality. Navazující bezlesá stráň je domovem vzácných a ohrožených druhů živočichů.\n\nVýznamné dominanty Dačic – kostel a zámek se nachází na vyvýšeném místě, kdežto centrum Dačic, které je tvořeno rozlehlým náměstím se nachází v kotlině.\n\nVětšina obcí ve zkoumaném území má podobu ulicovky, kde je zástavba uspořádaná podél silnice. Výjimku tvoří obec Třebětice, kde je sice uspořádání zástavby také podélné ale podél rozšířeného prostoru návsi, jedná se tedy o příklad návesové vesnice, kde se nachází vodní nádrž, kaple, obecní úřad a malý parčík. Podobné uspořádání mají také obce Cizkrajov, Peč a Budíškovice. Dominantou návsi v Budíškovicích je vodní nádrž a zámek, ve kterém dnes sídlí domov důchodců.\n\nObec Báňovice je příkladem shlukové vesnice, kdy je zástavba nepravidelně uspořádána kolem nepravidelného středu.\n\nNejvětší zastavěnou ploch má logicky hlavní město zkoumaného území, kterým jsou Dačice. Zde se dá hovořit o koncentrovaném sídle velkého rozsahu. Ostatní obce v území jsou spíše koncentrovanými sídly malého rozsahu, jejich délka většinou nepřesahuje 500 m. Mezi koncentrovaná sídla středního rozsahu lze zařadit obce Cizkrajov, Staré Hobzí a Budíškovice. Sídlo s rozptýlenou zástavbou se ve zkoumaném území nenachází.\n\nPůvodní formace města Dačice je součástí nového celku, je však stále lokálně čitelná a nachází se v centru města. Došlo k jejímu obklopení novou odlišnou zástavbou ve formě panelových sídlišť a nových rodinných domů.\n\nO ostatních obcí v regionu nedošlo k téměř žádné výrazné proměně původní formace. Některé obce se sice postupně pomalu rozšiřují (např. Budíškovice), ale původní formace není novou zástavbou nijak znejasňována.\n\nV Dačicích dochází k zřizování nových celků s určitou vyšší mírou organizace zástavby, jedná se především o panelová sídliště a soubory nových rodinných domů, které na původní formaci navazují kontinuálně. V ostatních obcích dochází k rozšiřování podél hlavní osy.\n\nMěsto Dačice má parcelaci zástavby převážně beze změn v centru sídla, která je svou hustotou srovnatelná i s parcelací v ostatních částech. V tomto městě není rozvolněná zástavba, zástavba je zde seskupená na uspořádaná do přibližně stejně velkých parcel. Větší parcelace je pouze v nově vznikající okrajové části Dačic směrem na Jidřichův Hadec, kde jsou vystavovány vily s velkými zahradami.\n\nV obcích kolem Dačic jsou parcely větší, zástavba není tak hustá jako ve městě, téměř každý dům má zahradu, avšak nenajdeme zde velmi rozvolněnou zástavbu do té míry, že by zde vznikaly seskupené samoty.\n\nDačice mají původní charakter zástavby zachován pouze v centru města, kde jsou uchovány starší měšťanské domy, avšak i ty jsou už v dnešní době často rekonstruovány. V později vzniklých částech města se nachází novodobá zástavba v podobě panelových sídlišť, nových rodinných domků a vilek. Proto ve městě dochází k prolínání původní zástavby, jejích přestaveb a novodobé zástavby. Specifickou oddělenou částí tohoto města je jeho průmyslová zóna, kde převládají velké budovy, které v krajině působí rušivě, stejně tak i přítomnost solárních panelů zabírajících okolní půdu. Malé vesnice v okolí si spíše zachovávají původní charakter zástavby.\n\nPůvodní charakter zástavby v centru Dačic víceméně nebyl znehodnocen nadměrným zvyšováním výšky zástavby nebo rozsáhlými přestavbami. Jediným rušivým elementem v centru města je objekt nákupního centra s prodejnami Norma a Prior, který tak nějak nezapadá do celkové formace ve středu města. Co se týká ostatních objektů, jsou postupně renovovány, avšak s důrazem na zachování jejich původního charakteru.\n\nPůvodní zástavba města Dačice je rozvinutá kolem dvou veřejných prostorů, prvním je zámek a kostel, druhým veřejným prostorem je náměstí s malým parčíkem a kašnou a v jeho horní části se nachází ještě radnice.\n\nV ostatních obcích zkoumaného území se nachází pouze jeden veřejný prostor, většinou se jedná o náves, na které můžeme najít kapličku, obecní úřad a často také rybník nebo vodní nádrž.\n\nU dačického zámku se nachází zámecký park, kde najdeme stromy, které byly vysázeny už před mnoha lety. Zámecký park je důležitým komponentem sídla. V zámeckém parku se nachází i významný rybník. Zámecký rybník zakončuje soustavu rybníků, která se táhne smrem od severozápadu. Některé z těchto rybníků (Vražda, Peráček, Sládek) výrazně zasahují do osídlení, ostatní jsou mimo město. Na náměstí Dačic se nachází malý parčík, který zde však byl vybudován až o mnoho let později než zámecký park a má spíše pozitivní doplňkový charakter, díky němu je na náměstí alespoň nějaká zeleň.\n\nVýznamný park je také u zámku v Budíškovicích stejně tak u zámku ve Starého Hobzí. V obou případech se jedná o velmi důležitý komponent sídla. U ostatních vesnic parky nenajdeme, spíše se na návsi nachází několik vzrostlých stromů. Častějším prvkem je na návsích malých vesnic rybníček nebo vodní nádrž, která vytváří důležitý prvek sídla.\n\nDominantou Dačic je určitě kostel sv. Vavřince s renesanční věží, kterou lze zahlédnout z širokého okolí. Další významnou dominantou avšak už ne tak pěknou na pohled je dačická průmyslová zóna s velkou tovární věží. Celá zóna je velmi dobře vidět pokud k Dačicích přijíždíte směrem od Jemnice. Hned vedle průmyslové zóny je také poměrně rozlehlá fotovoltaická elektrárna. Místní část Dačic Bílkov má velmi výraznou dominantu, kterou je zdejší kostel umístěný na kopci, proto ho nelze přehlédnout z širého okolí.\n\nPřekrásnou dominantu má obec Kostelní Vydří, kde bokem od centra obce na vyvýšenině stojí kostel a karmelitánský klášter.\n\nŽádné ze sídel v mnou zkoumaném území nepatří mezi vesnické památkové rezervace s vesnickou památkovou zónou. U většiny sídel však lze nalézt minimálně jeden architektonicky cenný objekt (např. Budíškovický zámek, zámek ve Starém Hobzí, zřícenina v Bílkově, klášter v Kostelním Vydří…). V Dačicích je samozřejmě více památkových a architektonicky cenných objektů, jedná se především o dačický zámek, kostel sv. Vavřince s renesanční věží, městská radnice, klášter sv. Antonína.\n\n\n"}
{"id": "909359", "url": "https://cs.wikipedia.org/wiki?curid=909359", "title": "Radclyffe Hall", "text": "Radclyffe Hall\n\nRadclyffe Hall (rozená Marguerite Radclyffe-Hall, 12. srpna 1880, Bournemouth – 7. října 1943, Londýn) byla anglická básnířka a spisovatelka, známá především díky svému lesbickému románu \"Studna osamění\", který je klasikou ve svém žánru.\n\nMarguerite Radclyffe Hall se narodila roku 1880 v Bournemouthu. Její rodiče žili odděleně, matka a nevlastní otec o ni nejevili zájem. Byla lesba a popsala se jako \"vrozeně inverzní\", tento termín přejala z textů Havelocka Ellise a jiných sexuologů z přelomu století. Studovala na King's College London a později v Německu.\n\nV roce 1907 v Německu potkala Mabel Battenovou, známou amatérskou zpěvačku. Battenová (přezdívaná \"Ladye\") byla mnohem starší, vdaná, měla již dospělou dceru a vnoučata. Přesto se do sebe zamilovaly, když zemřel manžel Battenové, usadily se ve společné rezidenci. Battenová jí dala přezdívku John. Hall v té době konvertovala ke katolicismu. Roku 1915 se zamilovala do Uny Troubridge (1887-1963) – sestřenice Mabel Battenové, sochařky, manželky admirála Ernesta Troubridgea a matky dvou dcer. Následující rok Battenová zemřela a roku 1917 začaly Hall a Troubridge společně žít. Roku 1928 vyšla Studna osamění, která vyvolala skandál a britský soud nařídil celý náklad spálit. Po této události Hall s partnerkou odjela na několik let z Anglie. Vydala ještě několik dalších knih, ale už nikdy se nevěnovala kontroverznímu tématu lásky mezi ženami. Zemřela v Londýně po dlouhém boji s rakovinou.\n\nJejí první román \"Nerozžatá lampa\" (\"The Unlit Lamp\"), vypráví příběh mladé dívky Joan Ogdenové, která snila o životě v londýnském bytě se svou přítelkyní Elizabeth a studiu medicíny, ale cítila se být v pasti své manipulativní matky a citové závislosti na ní. Díky své délce se kniha špatně prodávala, proto Hall zvolila pro svůj další počin mnohem lehčí téma. Napsala velmi úspěšnou sociální komedii \"The Forge\". Své celé jméno používala jen pro prvotní básnické sbírky, později jej zkrátila na Radclyffe Hall. Následovaly další humorné romány \"A Saturday Life\" (1925), \"Adam's Breed\" (1926). Knihy se prodávaly dobře a měly pozitivní ohlasy literárních kritiků, získaly i mnohá literární ocenění. \n\nNejslavnější román Studna Osamění je i dnes v 21.století důležitou knihou nejen pro LGTB komunitu.\n\nNejslavnějším dílem Radclyffe Hall je \"Studna osamění\" (\"The Well of Loneliness\"), jediný z osmi románů mající otevřeně lesbické téma a první svého druhu. Vyšel v roce 1928, popisuje život maskulinní lesbičky, která se, podobně jako autorka, identifikuje slovem \"inverzní\". Přestože Studna osamění nemá explicitní obsah, způsobila tehdy podobné pozdvižení, jako hlavní díla J. Joyce a D. H. Lawrence. A ještě i dnes působí toto pozdvižení. Autorka, poučena výtěžky Freudovy psychoanalýzy, se pokouší vystihnout fyzickou i psychickou osamělost lesbické ženy, která je ve společnosti uznávající jen heterosexuální lásku bytostí vyvrženou, nechápanou a přinucenou skrývat své tužby. Svědomitou snahu Radclyffe Hall o pravdivé a rozumějící vypodobnění ocenil i významný sexuolog Havelock Ellis.\n"}
{"id": "909360", "url": "https://cs.wikipedia.org/wiki?curid=909360", "title": "Strategie učení cizímu jazyku", "text": "Strategie učení cizímu jazyku\n\nStrategie učení cizímu jazyku jsou definovány jako: „postupy většího rozsahu, jimiž žák uskutečňuje svébytným způsobem určitý plán při řešení dané úlohy, chce něčeho dosáhnout a něčeho jiného se vyvarovat“. Strategie učení cizímu jazyku jsou nedílnou součástí učení se cizímu jazyku. Jejich osvojování a nácvik by měl učení se cizímu jazyku dělat jednodušší a efektivnější.\n\nObecná východiska předkládané problematiky jsou zasazena v kognitivní psychologii, v konstruktivistické teorii (konstruktivismus), na jejichž počátcích stál Jean Piaget. Konstruktivistická teorie v této souvislosti stojí v opozici např. k behaviorální teorii učení, která předpokládá pasivní přístup člověka k podnětům z okolí, uvažuje o nácviku bez ohledu na individuální vnitřní procesy jedince. Konstruktivismus lze považovat za teorii, která předpokládá, že jsou to právě kognitivní procesy, pomocí nichž jedinec aktivně organizuje získávané informace, a tak je zpracovává. Posun paradigmatu behavioristického ke konstruktivistickému zapříčinil změnu zaměření lingvodidaktiky. \nV zahraniční se problematice strategií učení cizímu jazyku věnuje větší pozornost. Například Oxfordová (1990) charakterizuje strategie učení cizímu jazyku jako specifické techniky, chování nebo kroky, které jsou žákem cizího jazyka většinou vědomě používány za účelem obohacení vlastního učení se cizímu jazyku. Oxfordová rozděluje strategie učení cizímu jazyku na strategie přímé a nepřímé. Přímé strategie rozčleňuje na paměťové, kognitivní a kompenzační a nepřímé na metakognitivní, afektivní a sociální. Tato klasifikace může být pokládána za více komplexní než jiné, protože autorka do ní vkládá také strategie afektivní a sociální. Existují i další klasifikace strategií učení cizímu jazyku. Jiní autoři například upřednostňují klasifikaci strategií učení cizímu jazyku podle řečových dovedností a některých jazykových prostředků.\nTermín strategie byl do oblasti psychologie zaveden v polovině 60. let Brunerem, Goodnowou a Austinem. Strategie byla chápána jako sekvence rozhodování v oblasti získávání a ukládání informací a disponování s nimi. Jakmile se tento termín začal používat také v oblasti lingvodidaktiky, začala být tato problematika více zkoumána a prohlubována. Například Oxfordová (1990) chápe strategie učení jako soubory činností, plánů, kroků využívaných učícími se k usnadnění získávání, zapamatování a vybavování informací a postupně vytváří typologii strategií učení se cizímu jazyku a věnuje se strategiím učení z pohledu jejich funkce v procesu učení.\nZpočátku byly výzkumy strategií učení ovlivněny rozvojem konstruktivistické teorie, a tak se více zaměřovaly na výpovědi úspěšných žáků.Výzkumníci vycházeli z předpokladu, že úspěšní žáci cizího jazyka se od ostatních neliší inteligencí, nýbrž používáním vhodných strategií učení. První výsledky výzkumů strategií učení cizímu jazyku poskytly v této době Rubinová a Wendenová, které také představují jednu z prvních definic strategií učení se cizímu jazyku. Ty byly tehdy chápány jako „soubory činností, kroků, plánů, rutinních postupů užívaných žáky k usnadnění, získávání, zapamatování, znovu vybavení a užití informací“.\nMnoho studií strategií učení se cizímu jazyku se zaměřuje na různé specifické oblasti, např. na strategie a emocionální složku, na výzkum strategií v oblasti čtení, strategie učení v návaznosti na výukové programy, nebo např. strategie a generové rozdíly.\nPreference strategií učení cizímu jazyku jsou často ovlivněny mnoha faktory. Jedním ze základních faktorů determinujících používání strategií učení cizímu jazyku je styl učení. Ten je považován za hierarchicky vyšší. V návaznosti na styl učení a strategie učení a individuální rozdíly mezi žáky cizího jazyka je možné vždy uvažovat o individuálním řešení. Mareš uvádí následující možnosti vztahu mezi stylem učení a kognitivním stylem.\n\nMareš tedy vymezuje styl učení z psychologického pohledu jako individuální a vnitřně jednotný způsob výběru jednotlivých postupů a prvků, který je vnějším pozorovatelem identifikovatelný jako svébytný.\nDalšími faktory ovlivňujícími jejich výběr je např. věk, pohlaví, osobnostní charakteristiky jedince, délka učení se cizímu jazyku, nebo pokročilost jazykové úrovně atd.\n"}
{"id": "909361", "url": "https://cs.wikipedia.org/wiki?curid=909361", "title": "Rakousy", "text": "Rakousy\n\nRakousy nebo Rakous může znamenat:\n\n\n"}
{"id": "909362", "url": "https://cs.wikipedia.org/wiki?curid=909362", "title": "Gymnázium Jiřího Wolkera", "text": "Gymnázium Jiřího Wolkera\n\nGymnázium Jiřího Wolkera je střední škola v Prostějově. Název nese po slavném prostějovském rodákovi a básníkovi Jiřím Wolkerovi. Nabízí 4leté a 8leté vzdělávací programy.\n\nVyučování na prostějovském českém státním gymnáziu bylo zahájeno školním rokem 1899/1900. Jelikož současná budova gymnázia v Kollárově ulici byla vystavěna až v roce 1901, tak první dva roky se vyučovalo v prozatímní budově na Brněnské ulici. Prvním ředitelem školy byl jmenován Jan Wimmer. Budova gymnázia v Kollárově ulici byla dokončena v roce 1901. Veškeré náklady činily celkem 412 693 koruny v tehdejší měně. Slavnostní obřad konsekrace se konal 15. září 1901 a před budovou v rámci slavnostního zahájení vystoupil poslanec dr. Václav Perek, bojovník za prosazení zákona, podle něhož každé české dítě má chodit do české školy. Dne 16. září 1901 se budova naplnila studenty a 17. listopadu byla otevřena i aula, která se používala jako kaple ke školním bohoslužbám. Písemné maturity se tehdy konaly z češtiny, matematiky, vlastivědy a buď z latiny, nebo z řečtiny.\n\nBěhem první světové války byla veškerá činnost pod kontrolou rakouských vojenských a politických úřadů.\n\nV lednu 1942, kdy probíhala druhá světová válka, musel být z fasády budovy odstraněn portrét Františka Palackého, byla zavedena dvojjazyčná vysvědčení a ústav byl ministerským nařízením změněn na reálné gymnázium. V závěru války byla leteckým bombardováním značně poškozena celá čelní fronta budovy školy. O obětech nacistické okupace na škole svědčí pamětní deska, která je umístěna ve vestibulu školy. Autorem desky je prostějovský sochař Jan Tříska. Po válce bylo vyučování v budově gymnázia obnoveno až 10. prosince 1945, a to ještě v nouzových podmínkách. Zcela normální výuka byla na gymnáziu zahájena až ve školním roce 1947/48. Škole byl propůjčen čestný název Gymnázium Jiřího Wolkera.\n\nObnovení demokratických poměrů v roce 1989 přineslo výrazné změny nejen ve vedení školy, ale posléze i v pojetí osnov a celkové koncepci výchovy a vzdělání na škole. V září 1990 byly zřízeny dvě třídy tzv. víceletého gymnázia, kam byli přijímáni žáci z 5. ročníku ZŠ. Změny doznal i vnější a vnitřní vzhled budovy. Pro potřeby gymnázia byla vyčleněna budova č. p. Kollárova 1, která byla v roce 1992 spojena s původním objektem chodbou na úrovni 1. poschodí. V nové budově byly umístěny kabinety, odborné počítačové učebny, učebny biologie a třídy pro výuku jazyků a žákovská a učitelská knihovna.\n\nOd roku 2011 spolupracuje s Přírodovědeckou fakultou Univerzity Palackého v Olomouci.\n\n\n\n"}
{"id": "909367", "url": "https://cs.wikipedia.org/wiki?curid=909367", "title": "Blattnerphone", "text": "Blattnerphone\n\nBlattnerphone je nahrávací přístroj vynalezený ve 30. letech 20. století Louisem Blattnerem. Přístroj používal 6 mm ocelovou pásku, na kterou se magneticky zapisoval zvuk. Rychlost navíjení pásky je 1,524 metrů za sekundu. Zápis zvuku je dostačující pro mluvené slovo, pro hudbu se však nehodí. Blattnerphone nahradil v rozhlasové práce drahé optické zapisování zvuku a byl vytlačen magnetofonem během 60. let 20. století.\n"}
{"id": "909368", "url": "https://cs.wikipedia.org/wiki?curid=909368", "title": "František Stratil", "text": "František Stratil\n\nFrantišek Stratil (15. listopadu 1849 Unčovice — 22. ledna 1911 Opava) byl český advokát a politický vůdce české menšiny ve Slezsku. Roku 1880 otevřel první českou advokátní kancelář v Opavě, v roce 1889 byl zvolen prvním českým poslancem slezského zemského sněmu. Prosazoval používání češtiny v úředním styku, zastupoval české novináře v soudních sporech, podílel se na vedení spolků. Ve své době byl pokládán za jediného, kdo dokázal politicky sjednotit slezské Čechy.\n\nNarodil se 15. listopadu 1849 v Hunčovicích u Litovle (dnes Unčovice) do rolnické rodiny Františka a Eleonory Stratilových. Studoval na gymnáziu v Olomouci a právnické fakultě v Praze. Pracoval jako auskultant u soudu v Olomouci a advokátní koncipient u dr. Pražáka v Brně a dr. Vašatého v Praze. 18. ledna 1875 složil v Brně soudcovskou zkoušku, 5. června 1875 byl v Praze promován na doktora práv. Advokátní zkoušku složil 5. června 1880. V den svých 27. narozenin, 15. listopadu 1876, se oženil s Anežkou Zittovou, dcerou náchodského notáře.\n\nPočátkem října 1880 si otevřel první českou advokátní kancelář v Opavě. Místními Čechy byl radostně očekáván. Krátce před jeho příjezdem vyšla v \"Opavském Týdenníku\" zpráva, která ho zmiňovala jako vynikajícího právníka, znalce venkovské problematiky a rodilého Moravana; pisatel vyjádřil naději, že díky němu již opavští Češi nebudou muset využívat služeb německých advokátů, s nimiž se ani pořádně nedomluví. V podobném duchu se nesla i zpráva o jeho příjezdu (5. října 1880).\n\nJako advokát věnoval mnoho úsilí, aby prosadil používání češtiny u slezských soudů. Ty v té době odmítaly nejen česky psaná podání, ale i taková, kde byla jména účastníků psána českým pravopisem. Stratil se svým nejbližším spolupracovníkem Romualdem Dubovým v této věci podali přes sto stížností k zemskému soudu. Zastupoval rovněž redaktory \"Opavského týdenníku\", Rudolfa Hilla a Jana Zacpala.\n\nRoku 1887 se musel kvůli onemocnění očí podrobit operaci v Praze.\n\n8. července 1889 byl v doplňovací volbě zvolen prvním českým poslancem slezského zemského sněmu za venkovské obce v okolí Opavy. Jeho úspěch byl oslavován ve Slezsku i v Čechách. Jako jediný český poslanec nemohl samostatně nic prosadit, jeho vítězstvím ale získali slezští Češi politického mluvčího a učinili tak první krok k tomu, aby se Slezsko zcela neponěmčilo a pro české zájmy „neztratilo“.\n\nStratil byl také činný jako organizátor českých spolků na Opavsku, zejména Opavské besedy a místního odboru Ústřední matice školské. Byl členem výboru Matice opavské (od r. 1881 předsedou) a jejím právním zástupcem při jednání o otevření českého gymnázia. Stal se ředitelem centrální záložny v Opavě a místopředsedou Ústřední hospodářské společnosti. Od roku 1897 zasedal jako přísedící zemského výboru.\n\nSpoluvydával rovněž Slámovu \"Slezskou kroniku\". Někdy vystupoval pod pseudonymem Slavomír z Velen.\n\nRoku 1898 mu byl udělen Řád železné koruny III. třídy.\n\nZemřel náhle 22. ledna 1911 večer ve svém bytě v Opavě. V té souvislosti se v tisku uvádělo, že byl posledním a jediným, kdo dokázal politicky sjednotit slezské Čechy. Jeho smrtí oslabila Národní strana ve prospěch agrárních, klerikálních a polských zájmů.\n\nJeho nástupcem v zemském výboru a zemské školní radě se stal Polák Jan Michejda.\n\n"}
{"id": "909371", "url": "https://cs.wikipedia.org/wiki?curid=909371", "title": "Rakouské markrabství", "text": "Rakouské markrabství\n\nRakousy byly původně vytvořeny jako východní marka Bavorska na ochranu před Slovany a pro výboje proti nim pod původním názvem \"Marcha Orientalis\" – bavorsky \"Ostarrîchi\", česky Východní marka. Později bylo její přednostní funkcí ochrana před nájezdy Maďarů a stala se součástí říše římské jako rakouské markrabství. V roce 1156 bylo markrabství povýšeno na rakouské vévodství a během 13. století se začalo dělit na Dolní a Horní Rakousy.\n\nČeské pojmenování \"Rakúsy\", později \"Rakousy\" pochází od pohraničního hradu Ratgoz (dnes Raabs na soutoku moravské a německé Dyje), jehož název čeští obchodníci zkomolili na Rakús (nebo Rakuš). Podle něj pak pojmenovali okolní území a později celou zemi.\n\nZa vlády Karlovců ve středověku se na místě budoucího Rakouského arcivévodství rozkládalo území dnes známé jako \"Marcha orientalis\" („Východní marka“), která ležela na původní Římské Panonské marce. Během 9. a 10. století vytlačovaly germánské kmeny původní slovanské obyvatelstvo. V roce 955 proběhla bitva na Lechu, v které vyhrála Východofranská říše a připojila toto území jako svoji východní marku.\n\nPozději toto území přešlo pod Svatou říši římskou jako markrabství okolo roku 960. Od roku 976 se stalo toto území državou rodu Babenberků a bylo známé jako \"Ostarrîchi\" („Východní říše“, odtud také německý výraz pro Rakousko \"Österreich\").\n"}
{"id": "909378", "url": "https://cs.wikipedia.org/wiki?curid=909378", "title": "Klášter Watten", "text": "Klášter Watten\n\nKlášter Watten ( \"Abbaye Notre-Dame du Mont de Watten\") je bývalý klášter v obci Watten ve francouzském departemetu Nord. Byl založen roku 1072 jako augustiniánská fundace na místě bývalé kaple. Donátorem kláštera se stal Robert Fríský se svou matkou Adélou Francouzskou. Od jeho syna Roberta Jeruzalémského získali augustiniáni \"vlasy Panny Marie\".\n\nDíky svému umístění byl klášter častým cílem útočníků a jeho znovuobnovení realizoval alsaský hrabě Dětřich, jenž si jej také vybral jako místo svého posledního odpočinku. V 16. století byl klášter opakovaně vypleněn a vypálen a roku 1608 sem byli vysazeni angličtí jezuité, kteří budovy obnovili a udělali z nich sídlo noviciátu. Po odchodu jezuitů byl klášter v roce 1769 připojen k biskupství v Saint-Omer, opět došlo k jeho újmě a za francouzské revoluce byl znárodněn a prodán. Kostelní věž byla ponechána jako orientační bod pro námořníky.\n"}
{"id": "909379", "url": "https://cs.wikipedia.org/wiki?curid=909379", "title": "Mistrovství světa v ledním hokeji 2014 (Divize I)", "text": "Mistrovství světa v ledním hokeji 2014 (Divize I)\n\nMistrovství světa v ledním hokeji 2014 (Divize I) se hrálo od 20. do 26. dubna 2014. Skupina A proběhla v Soulu a skupina B ve litevském Kaunas. Obě skupiny nebyly rovnocenné a postupovalo a sestupovalo se mezi nimi.\n\n"}
{"id": "909382", "url": "https://cs.wikipedia.org/wiki?curid=909382", "title": "Mistrovství světa v ledním hokeji 2014 (Divize II)", "text": "Mistrovství světa v ledním hokeji 2014 (Divize II)\n\nMistrovství světa v ledním hokeji 2014 (Divize II) se hrálo od 9. do 15. dubna 2014 v srbském Bělehradě (skupina A) a od 5. do 11. dubna 2014 ve španělské Jace (skupina B). Skupiny A a B nebyly rovnocenné a postupovalo a sestupovalo se mezi nimi.\n\n"}
{"id": "909384", "url": "https://cs.wikipedia.org/wiki?curid=909384", "title": "Podřízník", "text": "Podřízník\n\nPodriznik či počeštěně podřízník ( ) je bohoslužebný oděv, košile pravoslavného kněze a archijereje. \nJe to druh sticháře ( ), tj. spodního dlouhého oděvu, sahajícího nahoře ke krku a dole až na paty, s úzkými rukávy a zapínáním na knoflíky na levém boku. \nZhotovuje se obvykle z hedvábí, ale také může být ušit z bavlny nebo lněného plátna. V nouzových podmínkách býval sešitý z různých zbytků. V současnosti mívá bílou barvu (u ženatých kněží), řidčeji také jiné barvy, například černou (mniši). \n\nPodřízník si obléká archijerej a kněz nižšího svěcení při sloužení liturgie а rovněž při zvláštních příležitostech při jiných bohoslužbách (například na jitřní při vynášení kříže na svátek Povýšení, na paschální nešpory aj.). Jako svrchní plášť se přes podriznik obléká rjasa\n\nArchijerejský podřízník (v církevní denní praxi nazývaný též – podsakkosnik) má tzv. gammaty () neboli pramínky () – stužky stahující rukáv u zápěstí. Gammaty jsou chápány jako symbolické zobrazení pramínku krve z probodnutých rukou Ježíše Krista. \n\nEkvivalentem podřizníku v římskokatolické církvi je alba.\n"}
{"id": "909386", "url": "https://cs.wikipedia.org/wiki?curid=909386", "title": "Malá Čertova zeď", "text": "Malá Čertova zeď\n\nMalá Čertova zeď je návrší s maximální výškou 489 m n. m. v okrese Liberec Libereckého kraje. Leží na katastrálním území obce Všelibice, vsi Smržov a města Český Dub.\nMalá Čertova zeď vytváří výrazný strukturní hřbet rozdělený příčnými údolími na několik částí.\n\nMalá Čertova zeď geomorfologicky náleží do celku Ralská pahorkatina, podcelku Zákupská pahorkatina, okrsku Kotelská vrchovina a podokrsku Všelibická vrchovina.\n"}
{"id": "909388", "url": "https://cs.wikipedia.org/wiki?curid=909388", "title": "Mistrovství světa v ledním hokeji 2014 (Divize III)", "text": "Mistrovství světa v ledním hokeji 2014 (Divize III)\n\nMistrovství světa v ledním hokeji 2014 (Divize III) se hrálo v hale Patinoire de Kockelscheuer v Kockelscheueru u Lucemburku v Lucembursku od 6. do 12. dubna 2014.\n\n"}
{"id": "909390", "url": "https://cs.wikipedia.org/wiki?curid=909390", "title": "Drew Galloway", "text": "Drew Galloway\n\nAndrew Galloway (* 6. června 1985) je skotský profesionální zápasník, znám hlavně pod jménem Drew McIntyre, ale i pod jménem Drew Galloway, se kterým působil na Indy scéně. McIntyre nyní pracuje pro společnost WWE.\n\nS wrestlingem začal již v 15 letech, v British Championship Wrestling. V roce 2007 podepsal kontrakt s WWE a byl poslán do vývojového střediska Florida Championship Wrestling (FCW). 28.8.2009 debutoval v TV Show Smackdown, když napadl R-Trutha a započal s ním feud. Feud vyvrcholil zápasem na pay-per-view Hell in a Cell. Poté McIntyre započal krátký feud s Finlayem. McIntyre byl také účastníkem Traditional Survivor Series Elimination zápasu na pay-per-view Survivor Series, kde byl ve vítězném týmu The Mize. McIntyre eliminoval Evana Bourne a Matta Hardyho a spolu s The Mizem a Sheamusem nebyli jako jediní eliminování, čímž vyhráli tento zápas. Po tomto velkém vítězství začal feud s Johnem Morrisonem, který byl v tu chvíli držitelem WWE Intercontinental Championship. Tento titul od něj McIntyre později získal.\n\nV roce 2010 byl Tag Team Champion s Codym Rhodesem.\n\nV této době se McIntyre vyskytoval v TV Shows jen málokdy, ale účinkoval v zápase Team Raw vs Team Smackdown na WrestleManii 28, kde jeho tým vyhrál. 23. září vytvořil team Three Man Band (3MB), kde krom jeho byli ještě Heath Slater a Jinder Mahal. Zprvu byl McIntyre pouze manažerem tohoto týmu, jelikož kvůli zranění zápěstí nemohl zápasit. Do ringu se vrátil 7. prosince, kdy 3MB porazili tým The Usos a Broduse Claye. Po této výhře následovala dlouhé série proher a z 3MB se stali jobbeři. 12. června 2014 byl McIntyre propuštěn z WWE, v zápasení ovšem pokračoval na nezávislé scéně, kde později dosáhl mnoha úspěchů.\n\nBěhem show 1. dubna 2017 byl McIntyre spatřen kamerami v publiku při zápase Bobby Roode vs Shinsuke Nakamura. Později toho večera McIntyre potvrdil, že podepsal nový kontrakt s WWE a bude působit ve vývojovém středisku NXT. 12. dubna se McIntyre téměř po třech letech vrátil do ringu WWE jako face (kladný) wrestler s novou nástupní hudbou a změněnou image. 19. června se McIntyre stal hlavním vyzyvatelem o NXT Championship, který měl v držení Bobby Roode. Tento titul nakonec na show získal, ihned byl však napaden debutujícím Adamem Colem, se kterým následně započel feud. Titul McIntyre ztratil až při jeho první prohře v NXT 18. listopadu proti Andrade Almasovi. Během tohoto zápasu se také zranil a několik měsíců nezápasil.\n\nMcIntyre po vyléčení zranění ihned zamířil do hlavního rosteru, konkrétně do show WWE Raw, jako heel (záporný) wrestler, když společně s Dolphem Zigglerem napadl tým Titus Worldwide. Z McIntyra a Zigglera se stal tým a hned 18. června McIntyre pomohl Zigglerovi získat Intercontinental Championship od Setha Rollinse, se kterým tímto započali feud. 27. srpna se k týmu McIntyra a Zigglera přidal Braun Strowman a společně začali feud proti týmu The Shield, tvořený Rollinsem, Romanem Reignsem a Deanem Ambrosem. Tým se Strowmanem však dlouho nevydržel, což vyústilo v napadání se Strowmana a McIntyra navzájem. 3. září McIntyre a Ziggler porazili šampiony Bo Dallase a Curtise Axela a získali tak Tag Team tituly, o které je později, 23. října, připravili Rollins a Ambrose. 5. listopadu McIntyre první napadl Finna Bálora a později dominantním způsobem porazil generálního manažera show Raw Kurta Angleho po použití Angleho vlastního zakončovacího chvatu Ankle Lock.\n\n\n\n\n\n\n"}
{"id": "909396", "url": "https://cs.wikipedia.org/wiki?curid=909396", "title": "Zlatan Ibrahimbegović", "text": "Zlatan Ibrahimbegović\n\nZlatan Ibrahimbegović (* 18. března 1948) je bývalý jugoslávský vodní slalomář, kajakář.\n\nStartoval na Letních olympijských hrách 1972 v německém Mnichově, kde v individuálním závodě K1 dojel na 29. místě.\n\n"}
{"id": "909401", "url": "https://cs.wikipedia.org/wiki?curid=909401", "title": "Rímá bintu Bandar Ál-Saud", "text": "Rímá bintu Bandar Ál-Saud\n\nRímá bintu Bandar bin Sultán bin Abd al-Azíz Ál-Saud (arabsky ريما بنت بندر بن سلطان بن عبد العزيز آل سعود) je saúdskoarabská princezna a podnikatelka obchodující s luxusním zbožím. \n\nV květnu 2012 vedla skupinu saúdských žen do základního tábora na Mount Everestu ve výšce 5364 metrů. Výstup byl součástí kampaně, která měla rozšířit povědomí o rakovině prsu. \n\nPrincezna Rímá je obhájkyní ženských práv v ultrakonzervativní saúdské monarchii, kde ženy nemají volební právo, nesmějí řídit auto, cestovat bez svolení manžela nebo sportovat. Podle místních duchovních nebyla žena pro sport stvořena a pohyb jí může uškodit.\n"}
{"id": "909405", "url": "https://cs.wikipedia.org/wiki?curid=909405", "title": "Ustilago shiraiana", "text": "Ustilago shiraiana\n\nUstilago shiraiana je organismus, houba poškozující bambusy. Je zařazena do rodu sněť \"Ustilago\", sněti prašné \"Ustilaginaceae\". Je původní v Číně a Indii. Houba vyžaduje vysokou vzdušnou vlhkost (90-100%) a optimální teplota je 20- 21 °C. Patogen proniká do oček a projevuje se na mladých výhonech.\n\nUSTISH \n\nČína, Indie, Rusko, Indie, Japonsko, Korea, Srí Lanka, Taiwan, USA \n\nbambus \"Phyllostachys\", \"Sasa\", \"Arundinaria\" \n\nČerné skvrny na mladých letorostech a listech. Jsou infikovány pouze mladé výhony, projevy se opakují každoročně. Choroba vždy začíná poblíž poraněného pletiva. \n\nPěstování odolných kultivarů, odřezání a spálení silně napadených výhonů. \n\n\n"}
{"id": "909408", "url": "https://cs.wikipedia.org/wiki?curid=909408", "title": "Zdravotnická izolovaná soustava", "text": "Zdravotnická izolovaná soustava\n\nZdravotnická izolovaná soustava (ZIS), jiným názvem: Zdravotnická IT soustava, je napájecí soustava používaná ve zdravotnictví pro napájení životně důležitých přístrojů. Tato soustava umožňuje nepřerušený provoz těchto přístrojů i za tzv. stavu jedné závady. Soustava je oddělena ochranným transformátorem a je neustále monitorována hlídačem izolačního stavu. Přesné požadavky jsou stanoveny normou \"ČSN 33 2000-7-710\", platnou od ledna 2013 (mezinárodní: IEC 60364-7-710). Souběžně platila ještě do 31. srpna 2015 stará norma ČSN 33 2140.\n\n"}
{"id": "909419", "url": "https://cs.wikipedia.org/wiki?curid=909419", "title": "Seznam arleských biskupů a arcibiskupů", "text": "Seznam arleských biskupů a arcibiskupů\n\nSeznam arleských biskupů a arcibiskupů zahrnuje všechny představitele diecéze v Arles založené ve 3. století a povýšené roku 417 na arcibiskupství. Arcidiecéze byla zrušena v roce 1801 a připojena k Aix-en-Provence.\n\n"}
{"id": "909427", "url": "https://cs.wikipedia.org/wiki?curid=909427", "title": "Veselé (okres Piešťany)", "text": "Veselé (okres Piešťany)\n\nVeselé je obec na Slovensku, v okrese Piešťany v Trnavském kraji.\n\nV roce 2017 zde žilo 1 204 obyvatel.\n\nPrvní písemná zmínka o obci Veselé pochází z 2. února 1310. V obci je římskokatolický kostel svatého Bartoloměje který byl postaven mezi lety 1736 až 1743 a kaple Povýšení svatého Kříže.\n\n\n"}
{"id": "909434", "url": "https://cs.wikipedia.org/wiki?curid=909434", "title": "Dóbucu šógi", "text": "Dóbucu šógi\n\nDóbucu šógi ( , zvířátkové šógi) je varianta japonské hry šógi. \n\nNa rozdíl od standardního šógi, všechny kameny chodí o jedno pole směry, které jsou na kamenech vyznačené. Ukončení hry dosáhnete sebráním nepřátelského krále anebo dojdete svým králem na druhou stranu šachovnice - král může vstoupit na poslední pole a vyhrát hru pouze tehdy, když toto pole není druhým hráčem ohroženo. Zvířecí šógi má povyšovací zónu na posledním poli a jediné co se dá povýšit je kuře na slepici - Povyšování je součástí tahu a provádí se vždy na konci tahu jako u velkých šógi. Vkládání je stejné jako u klasických šógi – hráč na tahu si může vybrat, zda táhnout svým kamenem na hrací desce nebo vložit zajatý nepřátelský kámen na hrací plochu jako vlastní kámen. Pravidlo pěšců zde neplatí, můžou tedy být dvě kuřata za sebou a vložením kuřete může vzniknout šachmat. Kuře se může vložit do poslední řady s tím, že zůstane zablokované.\n"}
{"id": "909435", "url": "https://cs.wikipedia.org/wiki?curid=909435", "title": "Jean-Daniel Akpa-Akpro", "text": "Jean-Daniel Akpa-Akpro\n\nJean-Daniel Akpa-Akpro (* 11. října 1992, Toulouse, Francie) je francouzský fotbalista původem z Pobřeží slonoviny, který působí ve francouzském klubu Toulouse FC. Reprezentuje Pobřeží slonoviny.\n\nJeho bratr Jean-Louis Akpa-Akpro je také fotbalistou.\n\nV A-týmu Toulouse FC působí od 1. srpna 2011. 18. května 2013 v zápase Ligue 1 vstřelil vítězný gól proti FC Sochaux a přispěl tak k výhře 2:1. Byl to jeho první gól v dresu Toulouse.\n\nV A-mužstvu Pobřeží slonoviny debutoval v roce 2014.\n\nZúčastnil se Mistrovství světa 2014 v Brazílii, kde reprezentace Pobřeží slonoviny vypadla v základní skupině C. Nenastoupil však v žádném zápase.\nZúčastnil se i Afrického poháru národů 2015 v Rovníkové Guineji, kde získal s týmem zlatou medaili.\n\n"}
{"id": "909436", "url": "https://cs.wikipedia.org/wiki?curid=909436", "title": "Damascus (Georgie)", "text": "Damascus (Georgie)\n\nDamascus je město v okrese Early County, ve státě Georgia, ve Spojených státech amerických. V roce 2011 žilo ve městě 254 obyvatel.\nPodle sčítání lidí v roce 2000 žilo ve městě 277 obyvatel, 100 domácností a 74 rodin. V roce 2011 žilo ve městě 124 mužů (48,8 %), a 130 žen (51,2 %). Průměrný věk obyvatele je 40 let (2011)\nV Damašku každoročně probíhá filmový festival \"The Briar Patch Music Festival\" který vznikl v roce 2010. V prvním ročníku navštívilo festival 300 lidí, od té doby se festival rozrostl a přibližně ho v posledních letech navštěvuje 700 lidí. Festival se obvykle vyskytuje poslední týden v květnu. V Damašku je také bar \"Powerline Bar and Grill \" který slouží pro všechny obyvatele ze sousedních okresů. Powerline uvádí kapely téměř každý víkend ze všech částí východní USA.\nDamašek je domovem akademie \"Southwest Georgia Academy. S.G.A.\" která byla založena v roce 1970 a patří do asociace \" Georgia Independent School Association (GISA).\"\n"}
{"id": "909437", "url": "https://cs.wikipedia.org/wiki?curid=909437", "title": "Poppy šógi", "text": "Poppy šógi\n\nPoppy šógi nebo mikrošógi ( , \"gofun maka šógi\") je varianta japonské hry šógi.\n\nNa rozdíl od standardního šógi, poppy šógi nemá povyšovací zónu. Místo toho kámen povinně otáčíme (povyšuje a degradujeme) na konci každého zajetí nepřátelského kamene.\nPovyšovací hodnoty jsou zcela odlišné od standardního šógi:\n\n\nPokud je kámen zajat, platí podobná pravidla jako ve standardních šógi a to, že se kameny vkládají zpět do hry, ale stranou jakou hráč uzná za vhodné. Kameny můžou být vkládány i tak, že v dalším tahu nemají pohyb. Pravidlo pěšců zde neplatí, můžeme tedy mít dva pěšce za sebou a vložením pěšce může vzniknout šachmat.\n"}
{"id": "909439", "url": "https://cs.wikipedia.org/wiki?curid=909439", "title": "Danielsville", "text": "Danielsville\n\nDanielsville je město v okrese Madison County, ve státě Georgie, ve Spojených státech amerických. V roce 2011 žilo ve městě 561 obyvatel.\n\nPodle sčítání lidí v roce 2000 žilo ve městě 457 obyvatel, 193 domácností a 119 rodin. V roce 2011 žilo ve městě 263 mužů (47,0 %), a 298 žen (53,0 %). Průměrný věk obyvatel je 38 let (2011).\n"}
{"id": "909440", "url": "https://cs.wikipedia.org/wiki?curid=909440", "title": "Jindřich Larisch-Mönnich II.", "text": "Jindřich Larisch-Mönnich II.\n\nJindřich von Larisch-Mönnich II. (13. února 1850 Ebelsberg, Rakousko – 8. prosinec 1918 zámek Solca) byl slezský šlechtic, průmyslník a uhlobaron. Byl synem Jana Larisch-Mönnicha.\n\nVystudoval gymnázium v Těšíně, ještě během života svého otce pomáhal s vedením rodinného majetku, které převzal po jeho smrti v roce 1884. Pokračoval v rozvoji rodinného majetku, v roce 1887 založil rafinerii v Bohumíně, v roce 1895 nechal zprovoznit v areálu dolu Jan Karel elektrárnu a modernizoval Lázně Darkov.\n\nPůsobil taktéž ve veřejných funkcích - byl členem rakouské panské sněmovny (dědičná funkce), zemským hejtmanem ve Slezsku, vykonával taktéž funkci prezidenta rakouské Slezské lesní a hospodářské činnosti a císařského a královského tajného rady a komořího.\n\nByl držitelem čestných řádů:\n\nV roce 1871 se oženil s Jindřiškou Larisch-Mönnich (svou sestřenicí, dcerou Lea Larisch-Mönnicha), se kterou měl následující potomky:\n\n\n"}
{"id": "909441", "url": "https://cs.wikipedia.org/wiki?curid=909441", "title": "Milan Malý (letec)", "text": "Milan Malý (letec)\n\nMilan Malý (30. září 1923 Brno-Královo Pole – 1. května 2013 České Budějovice) byl český voják-letec, stíhací pilot ve druhé světové válce ve službách RAF.\n\nPo nacistické okupaci Čech a Moravy odešel na práci do Německa (Kassel), odkud se s kamarády Bohuslavem Velvarským a Zdeňkem Kudlou přes Rakousko dostal u Klagenfurtu do Jugoslávie (dnes území Slovinska u Jesenice). Přes Lublaň a Záhřeb dorazili do Bělehradu, kde byli na francouzském konzulátě přijati do armády a přes Řecko a Turecko se měli spolu s dalšími dobrovolníky transportem, který odjel z Bělehradu 24. 6. 1940, dostat do Bejrútu a dále do Francie. Protože však mezitím došlo k porážce francouzských armád, skončil transport své putování v syrském Damašku, odkud se společně s dalšími československými vojáky odebral na konci července 1940 do Palestiny, která byla tehdy pod britskou správou. Zde vznikl 1. listopadu 1940 Československý pěší prapor 11 - Východní, jehož příslušníkem se stal. V roce 1941 se zúčastnil bojů proti „vichistickým“ Francouzům v Sýrii a od října 1941 pak obrany Tobrúku v Libyi. V červnu 1942 se pak přihlásil k letectvu, byl přijat a 24. října 1942 odplul lodí Santa Maria de Orduna ze Suezu do Spojeného království. Po dlouhé cestě kolem Afriky přistál spolu s dalšími adepty létání 1. ledna 1943 ve skotském Greenocku, odkud odjeli do St. Athan k Náhradní a výcvikové jednotce československého letectva.\nNásledně prodělal pilotní výcvik nejdříve ve Velké Británii a posléze v Kanadě (1943–1944) a po dokončení operačního výcviku opět na britské půdě byl v roce 1945 převelen jako pilot v hodnosti Sergeant (Sgt, četař) k letce \"A\" 312. československé stíhací peruti RAF.\n\nDo vlasti se vrátil v srpnu 1945. Letci 312. perutě našli útočiště na letišti Planá u Českých Budějovic, kde utvořili základ 2. letecké divize. Zde sloužil u jejího 4. stíhacího leteckého pluku.\nV roce 1949 musel Československou armádu nedobrovolně opustit (pracoval jako pomocný dělník, poté v chemické laboratoři a v kalírně u pece), zůstal v Českých Budějovicích. V říjnu 2008 obdržel od primátora Českých Budějovic medaili Za statečnost.\n\n\n"}
{"id": "909444", "url": "https://cs.wikipedia.org/wiki?curid=909444", "title": "Danville (Georgie)", "text": "Danville (Georgie)\n\nDanville je město které patří do okresů Evans County a Wilkinson County, ve státě Georgia, ve Spojených státech amerických. V roce 2011 žilo ve městě 237 obyvatel.\nPodle sčítání lidí v roce 2000 žilo ve městě 373 obyvatel, 141 domácností a 97 rodin. V roce 2011 žilo ve městě 112 mužů (47,5 %), a 125 žen (52,5 %). Průměrný věk obyvatele je 46 let (2011)\nMěsto je pojmenováno po Danieli G. Hughesovi, otci známého amerického politika, farmáře, a manažera železnic Dudleye Mayse Hughese.\n"}
{"id": "909445", "url": "https://cs.wikipedia.org/wiki?curid=909445", "title": "Livonská válka", "text": "Livonská válka\n\nLivonská válka byla sérií navazujících válečných konfliktů, vedených v letech 1558 až 1583 o území Livonsko. Jejími účastníky byly na jedné straně moskevský stát za vlády Ivana IV. Hrozného, jehož cílem bylo získat přístup k Baltu, na straně druhé nejprve livonský řád, později se přidala Litva, Polsko a nakonec Švédsko. Do konfliktu zasahovaly také další strany jako Dánsko nebo osmanská říše, během diplomatických jednání se setkáme také se zástupci papežského stolce nebo benátskými diplomaty.\n\nV 15. století nastala ve východním Pobaltí výrazná změna mocenských pozic. Zatímco pozice řádu německých rytířů, vládnoucího v Prusích a v Livonsku, trvale slábly, formovala na východě Evropy nová mocnost, Moskevské knížectví. Kníže Ivan III. se zbavil tatarské nadvlády a připojením Novgorodu ke svému státu se dostal nebezpečně blízko řádovému území v Livonsku. Vpády Rusů do Livonska v letech 1469, 1478 a 1481 jasně ukazovaly slabost livonského řádového státu a růst sebevědomí moskevských knížat. Situaci nedokázala změnit ani porážka Rusů mistrem řádu Walterem z Plettenbergu v roce 1502 u Smoliny v rámci rusko-litevské války. Livonský stát byl rozpolcen neustálými spory mezi řádem německých rytířů, rižským arcibiskupem a bohatými obchodními městy, která byla ve spojení s hanzou. To ještě umocnil ve dvacátých letech 16. století nástup luteránské reformace, kterou přijala města a šlechta, zatímco řád a preláti setrvali na katolické víře. Jejím důsledkem se stalo ukončení panství řádu v Prusích a vznik světského pruského vévodství, které se stalo lénem polského krále. Zdálo se, že livonský stát, kde se zatím vláda řádu, nyní nazývaného livonský, udržela, bude snadnou válečnou kořistí některého ze svých sousedů, kteří měli zájem proniknout k Baltskému moři (moskevský stát, Litva) nebo získat větší podíl na obchodu v Pobaltí (Švédsko, Dánsko).\n\nA právě na Livonsko upřel v roce 1554 svůj zrak Ivan IV. Hrozný, který si velmi dobře uvědomoval potřebu proniknout k Baltu (Moskevská Rus v této době nedisponovala žádnými přístavy v tomto moři, což výrazně ztěžovalo kontakt se západním světem). Vyřešiv problémy s Kazaní a Astrachaní a uzavřev příměří se Švédy, mohl se plně soustředit na západní politiku. Vědom si slabosti svého soupeře, využil jako záminku pro vyvolání konfliktu starých smluv z roku 1502 o daních, které měli Livonci odvádět Rusům, a žádal zpětné splacení těchto daní v následujících třech letech a další ústupky strany Livonců týkající se obchodu a diplomacie. Dalším důvodem moskevského nátlaku vůči Livonsku mohlo být také uzavření pascalské smlouvy, kterou car vnímal jako porušení moskevsko-livonské dohody, že ani jeden ze států neuzavře spojenectví s Polskem, Litvou nebo Švédskem. Livonci naivně doufajíce v pomoc a podporu římsko-německého císaře Ivanovy požadavky ignorovali.\n\nV důsledku nesplnění moskevských požadavků mohl car uskutečnit své plány. Na konci roku 1557 se na livonských hranicích shromáždila velká ruská armáda doplněná o jednotky tatarských vazalů, která v zimě následujícího roku vtrhla do Livonska a rabujíc a pleníc postoupila o více než dvě stě kilometrů. Podařilo se dobýt přes dvacet měst mezi nimi i Narvu a Dorpat, postupem času se však situace začala obracet a rytířům se povedlo několik zdařilých protiútoků. Mírová jednání selhala, a tak boje trvaly až do roku 1559 kdy byl Ivan přinucen ke smíru novými komplikacemi s Tatary na jihu. První fáze bojů přinesla řádu nemilou zkušenost ukazující jak jeho slabost, tak marnost očekávání císařské pomoci.\nTaké Ivan z neúspěchů vyvodil důsledky. Porážky utržené v této fázi Livonské války stály na počátku šíleného honu na zrádce známého jako opričnina.\n\nPro další fázi válek museli livonští rytíři v čele s novým velmistrem Gotthardem Kettlerem hledat nového spojence. Toho našli v polském králi a litevskému velkoknížeti Zikmundu II. Augustovi, který se roku 1559 stal protektorem řádu i celého livonského státu. V létě 1560 se řádové vojsko vzchopilo k poslednímu odporu, ale bylo na hlavu poraženo ruskou přesilou u Ermes. Vojenské síly livonského řádu byly zlomeny. O rok později uzavřel Gotthard Kettler s polským králem vilenskou smlouvu, jež ukončila jeho existenci. Livonský stát se rozpadl. Největší část, vlastní Livonsko a jižní Estonsko připadly Polsku, severní Estonsko s Tallinem (Revallem) Švédsku, ostrov Saaremaa (Ösel) Dánsku, Samostatnost si zachovalo pouze Kuronsko a Zemgalsko, které se stalo světským vévodstvím a jako svého lenního pána uznalo litevského velkoknížete (po roce 1569 polského krále). Prvním vévodou se stal Gotthard Kettler, který zaloožil dynastii, jež zde vládla až do roku 1737.\n\nTyto události však nemohly Ivana Hrozného odradit v pokračování vojenských operací. A Rusům se zpočátku dařilo. V roce 1563 dobyli a vyplenili Polock, ale už následujícího roku utržili od Litevců porážky na Ule a Orši. Boje probíhaly také na severu, kde nepřítelem Rusů byli Švédové, kterým se podařilo vybojovat Reval (dnešní Tallin) a několik dalších významných měst. Vrcholem Ivanových nezdarů pak bylo přeběhnutí významného ruského bojara knížete Andreje Kurbského na stranu Litvy. Vznik lublinské polsko-litevské unie v roce 1569 nadobro stvrdil spojení těchto dvou států a zvýšil iniciativu Poláků v konfliktu.\n\nRoku 1570 pak bylo v Moskvě ujednáno tříleté příměří, které však žádná ze stran nehodlala promarnit. Na jednáních ve Štětíně se již starému Zikmundu Augustovi podařilo dojednat spojenectví se Švédskem.\n\nIvan IV. pokračoval v bojích se Švédy, podařilo se mu zmocnit se několika pevností v Estonsku a navíc na svoji stranu získal bratra dánského krále Magnuse, kterého oženil se svou neteří, prohlásil za krále Livonska a vyslal obléhat švédský Reval.\n\nKdyž polský král Zikmund August v roce 1572 zemřel, aniž po sobě zanechal dědice, otevřela se před carem Ivanem nová příležitost, získání polské koruny by z něj nepochybně udělalo nejmocnějšího muže východní Evropy. V dlouhých jednáních se však ukázalo, že rozdíly v jeho zájmech a zájmech polských velmožů jsou natolik rozdílné, že je nelze překonat. Poláci si za krále v nejprve zvolili Jindřicha z Valois, který však záhy trůn opustil, a tak v roce 1575 byl zvolen sedmihradský kníže Štěpán Báthory, který svojí volbu ještě podepřel sňatkem s Annou Jagellonskou.\n\nVolba Báthoryho, který byl jakožto sedmihradský kníže formálním vazalem tureckého sultána, ještě přiostřila situaci. Ivan využil Báthoryho problémů se vzbouřeným Gdaňskem a v létě 1577 vtrhl do Livonska a bez větších nesnází se mu podařilo dobýt značnou část Kuronska a postoupit až k Wolmaru. Situace se však rychle obrátila, Švédové dobyli Narvu a také Štěpán Báthory přešel do protiútoku a v roce 1578 uštědřil Ivanovým vojskům u Kiesingu zlou porážku. Možná mírová jednání pak selhala na carových přemrštěných a nereálných požadavcích. V této době se už štěstěna přiklonila zcela na stranu Báthoryho; konečně se mu podařilo pokořit vzpurný Gdaňsk a navíc se mu podařily v sejmu prosadit mimořádné daně, tolik potřebné pro další vedení války. V červnu roku 1579 se nově zbudovaná polsko-litevská armáda dala na pochod směrem na Polock, který v polovině srpna oblehla a po tvrdých bojích dobyla. Tento Báthoryho úspěch brzy následovaly další – dobytí Sokola, postup polských jednotek až ke Smolensku, v následujícím roce potom padly do polských rukou Velike Luki, Nevel, Jezerižče a Zavoloče. Ruská vojska střídala porážka za porážkou. Navíc na stranu Poláků přešel oportunistický dánský princ Magnus. V roce 1581 polské vítězné tažení pokračovalo dalšími úspěchy, dobyta byla Stará Russa, Chelm a další města, obležen byl Pskov, situace se pro ruského cara zdála být kritickou.\n\nJiž o dva roky dříve Ivan, uvědomiv si kritickou situaci, vyslal své diplomaty k císařskému dvoru a svatopetrské stolici se žádostmi o zprostředkování míru. V roce 1581 skutečně z Říma vyrazil jezuitský diplomat Antonio Possevino, jehož hlavními úkoly bylo zajistit mír, získat Rusko pro protitureckou koalici a zjistit, zda by bylo možné získat ruského panovníka pro katolickou víru. Po navázání kontaktů a osobní schůzce, jak se Štěpánem Báthorym, tak s Ivanem IV. se Possevinovi podařilo přimět obě strany k jednáním. V prosinci 1581 se poslové obou stran setkali na jednáních ve vesnici Kiverová Horka poblíž nedávno vypáleného Jamu Zápolského.\nPo dlouhých jednáních trvajících více než tři týdny, se nakonec podařilo uzavřít mír. Ivan se musel vzdát celého Livonska i se všemi pevnostmi a městy, polský král na oplátku vrátil carovi všechna města a území dobytá v Moskevském knížectví. Lze říci, že s výsledky míru nebyli spokojeni ani Moskovité, ani Poláci.\n\n"}
{"id": "909446", "url": "https://cs.wikipedia.org/wiki?curid=909446", "title": "Pantxi Sirieix", "text": "Pantxi Sirieix\n\nGilles François Pantxi Sirieix (* 7. října 1980, Bordeaux, Francie) je francouzský fotbalový záložník baskické národnosti, který působí ve francouzském klubu Toulouse FC.\n\nS fotbalem začínal v mládežnických týmech francouzského klubu AJ Auxerre. V sezóně 2000/01 se dostal do A-týmu. V Ligue 1 debutoval 22. prosince 2001 v zápase s FC Lorient (remíza 2:2). V sezóně 2002/03 vyhrál s klubem francouzský fotbalový pohár Coupe de France, když Auxerre porazilo ve finále Paris Saint-Germain 2:1.\n\nV létě 2004 podepsal kontrakt s Toulouse FC. V současnosti je nejstarším (věkově i služebně) fotbalistou Toulouse, prodloužil smlouvu do roku 2014.\n\n"}
{"id": "909448", "url": "https://cs.wikipedia.org/wiki?curid=909448", "title": "Darien (Georgie)", "text": "Darien (Georgie)\n\nDarien je město v okrese McIntosh County, ve státě Georgia, ve Spojených státech amerických. V roce 2011 žilo ve městě 1967 obyvatel.\nPodle sčítání lidí v roce 2000 žilo ve městě 1719 obyvatel, 697 domácností a 464 rodin. V roce 2011 žilo ve městě 906 mužů (46,1 %), a 1061 žen (53,9 %). Průměrný věk obyvatele je 39 let (2011)\n"}
{"id": "909452", "url": "https://cs.wikipedia.org/wiki?curid=909452", "title": "Dasher (Georgie)", "text": "Dasher (Georgie)\n\nDasher je město v okrese Lowndes County, ve státě Georgia, ve Spojených státech amerických. V roce 2011 žilo ve městě 917 obyvatel.\nPodle sčítání lidí v roce 2000 žilo ve městě 834 obyvatel, 298 domácností a 230 rodin. V roce 2011 žilo ve městě 457 mužů (49,9 %), a 460 žen (50,1 %). Průměrný věk obyvatele je 41 let (2011)\n"}
{"id": "909454", "url": "https://cs.wikipedia.org/wiki?curid=909454", "title": "Místní akční skupina Společná cesta", "text": "Místní akční skupina Společná cesta\n\nÚzemí Místní akční skupiny Společná cesta tvoří 4 navzájem sousedící svazky obcí – Mezihoří, Ivanovická brána, Větrník a Rakovec. MAS celkově sdružuje 32 obcí, 3 městyse a 2 města okresu Vyškov.\n\nZákladním nástrojem pro dosažení dílčích cílů MAS jsou prostředky z fondů Evropské Unie a to konkrétně z programu LEADER. Tento program má poměrně specifický způsob rozhodování o přidělených dotacích na konkrétní projekt. Rozhoduje totiž sama Místní akční skupina, která zná nejlépe potřeby regionu.\n\nMístní akční skupina Společná cesta vznikla 17. prosince 2004 za účelem všestranné podpory rozvoje venkova v regionu pomocí kooperace veřejného, soukromého a neziskového sektoru. Hlavní důvody vytvoření občanského sdružení MAS Společná cesta na území sousedících svazků obcí Mezihoří, Ivanovická brána, Větrník a mikroregionu Rakovec deklarované představiteli této MAS jsou: \n\nJeště před založením společného projektu MAS docházelo k částečné kooperaci na území dnešní MAS. Došlo k investicím do vzdělávání v čele s vybudováním mikroregionálního střediska v Rostěnicích. Tento projekt se uskutečnil v období 2001-2004 za kooperace svazku obcí Větrník, několika soukromých firem, obyvatel Rostěnic a původních německých obyvatel. To se stalo základem pro další projekty zaměřené na vzdělávání. Narostla kapacita vzdělávacích prostor a zařízení a celkové náklady tehdejšího projektu přišly na 16 500 000,- Kč.\n\nUž od dřívějších dob a to od roku 1999 začaly na svém území působit SO Větrník a SO Drahanská vrchovina, od roku 2004 pak SO Rakovec. Protože se jedná o sousední, poměrně malé svazky obcí, při některých mikroregionálních projektech, přesahujících jejich územní ohraničení, spolupracovaly na jejich řešeních (např. kanalizace, vodovody, doprava). Později začaly mikroregiony spolupracovat s poradcem - tzv. „venkovským manažerem - ohledně budoucnosti území a tvorby Rozvojové strategie území. Vyvstaly další společné možnosti a potřeby (sociální oblast, agroenvironmentální otázky, turistický ruch, vzdělávání, přeshraniční spolupráce, apod.). Doposud se však jejich úvahy a plány opíraly pouze o rozpočty obcí a dotace z ministerstev. Během let 2003 a 2004 se podařilo přesvědčit starosty a zastupitelstva o reálnosti strategií a bylo možné začít s jejich přípravou na spolupráci i s ostatními sektory na venkově. Vysvětlování a objasňování výhod a nevýhod ze strany poradce v radách mikroregionů vyústilo na podzim roku 2004 k oslovení podnikatelů a zástupců neziskového sektoru ke spolupráci na společném rozvoji.\n\nNa vybraném území Vyškovska můžeme území MAS Společná cesta označit jako sídelní strukturu středně velkých venkovských obcí s převažující velikostní kategorií s počtem obyvatel do 500 (24 obcí). Sídelních jednotek s počtem obyvatel 500 – 1000 se tu nachází devět, nad 1000 obyvatel pak jedna obec a dvě města. Celá oblast Společné cesty, hlavně pak mikroregionů Mezihoří a Ivanovické brány, má rovinatý reliéf s úrodnou půdou. Jde o jakousi bránu Hané s výraznou zemědělskou činností. V mikroregionu Rakovec se poměrně významně rozvinul průmysl. V téměř všech vsích Svazku obcí Větrník v minulosti žilo původní německé obyvatelstvo, jež utrpělo poválečným odsunem. Někdy se setkáváme s označením „Německý ostrůvek“ pro tuto oblast Vyškovska. Právě v této části MAS v současnosti probíhá pravděpodobně nejintenzivnější kooperativní činnost. Mezi kulturní specifika, která se tento mikroregion snaží prezentovat patří hliněná architektura, přírodní rezervace, nenáročné cyklotrasy vedoucí jihomoravskou stepí a hipostezky (stezky pro jezdectví na koních). Pod tento Svazek obcí spadá sedm vesnic s „tradičním jihomoravským rázem“ - jde o Rostěnice-Zvonovice, Dražovice, Bohdalice-Pavlovice, Kučerov, Lysovice, Hlubočany a Letonice.\n\nOrganizace MAS Společná cesta je rozdělená na více úrovní. Při nejzákladnějším rozlišení tu máme rozhodovací úroveň a administrativní úroveň. Složení MAS Společná cesta je obecně velmi pestré. Máme tu zástupce veřejného sektoru - např. zmíněný SO Větrník nebo Mikroregion Rakovec), neziskové sféry (Občanské sdružení Zvonek, OS Branek, Jezdecký klub Manner, katolický vzdělávací spolek Svornost nebo různé tělocvičné jednoty, které se na území MAS vyskytují v hojném počtu), ale i podnikatele a jiné zástupce soukromého sektoru. Jmenovat můžeme např. společnost Moravská krajina s. r. o. se sídlem v Pavlovicích na území SO Větrník, dále firmu Quantum Vyškov podnikající v plynárenství anebo živnostníky, kteří se přímo podílejí na činnosti rozhodovacích výborů MAS nebo jsou přímo členy těchto výborů a komisí. Personální složení řídicích výborů MAS je následující:\n\nJádro strategického rozvoje MAS Společná cesta tvoří čtyři pilíře:\n\nTyto strategické cíle jsou rámcovým programem pro rozvoj regionu v období 2007-2013.\n\n"}
{"id": "909456", "url": "https://cs.wikipedia.org/wiki?curid=909456", "title": "Jo nin šógi", "text": "Jo nin šógi\n\nJo nin šógi ( , „šógi pro čtyři“) je varianta šógi pro 4 hráče. Dá se složit ze dvou klasických hracích sad šógi.\n\nMá základní pravidla stejná jako klasické šógi Je zde i plnohodnotná povyšovací zóna. Rozdíl o proti klasickým šógi je, že hráči hrají podle směru hodinových ručiček. Pokud nějaký hráč dostane šach, tak je automaticky na řadě (tedy přeskočí hráče, kteří mají hrát před ním), jak dohraje svůj tah, pokračuje se dál od něj ve směru hodinových ručiček. Pokud hráč dostane šach mat, jeho král je mrtev a otočí se na vrub - tento král zůstane ve hře jako překážka pro ostatní hráče. Zbývající kameny na hrací desce a zajatce získává hráč, který dal šachmat. Poté může hráč, který zvítězil hýbat i druhými kameny na desce v jiném směru. Nasazovat může ale pouze ve svém směru, i přes to, že získá kameny v jiném směru.\n"}
{"id": "909457", "url": "https://cs.wikipedia.org/wiki?curid=909457", "title": "Davisboro", "text": "Davisboro\n\nDavisboro je město v okrese Washington County, ve státě Georgia, ve Spojených státech amerických. V roce 2011 žilo ve městě 2009 obyvatel.\nPodle sčítání lidí v roce 2000 žilo ve městě 1544 obyvatel, 140 domácností a 102 rodin. V roce 2011 žilo ve městě 1756 mužů (87,4 %), a 253 žen (12,6 %). Průměrný věk obyvatele je 36 let (2011)\n"}
{"id": "909464", "url": "https://cs.wikipedia.org/wiki?curid=909464", "title": "Vincente Minnelli", "text": "Vincente Minnelli\n\nVincente Minnelli vlastním jménem Lester Anthony Minnelli (28. února 1903 Chicago − 25. července 1986 Beverly Hills) byl americký filmový a divadelní režisér. Mezi jeho nejvýznamnější film patří muzikálová komedie \"Gigi\" z roku 1958, za kterou získal Oscara a Zlatý glóbus. Z manželství s herečkou Judy Garlandovou (1945–1951) měl dceru Lizu Minnelli. Zemřel v roce 1986 na emfyzém a zápal plic ve věku 83 let.\n\n\n"}
{"id": "909465", "url": "https://cs.wikipedia.org/wiki?curid=909465", "title": "Nathan Jones", "text": "Nathan Jones\n\nNathan B. Jones (* 21. srpen 1969 Gold Coast, Queensland, Austrálie) je australský wrestler a herec. Věnoval se hlavně sportům, v jakých by mohl využít svých rozměrů (208 cm a 149 kg). Strávil sedm let ve vězení za osm ozbrojených bankovních loupeží. Když ho propustili tak musel odsloužit rok veřejně prospěšných prací.\n\nJeho první film byl roku 1996 \"První rána\" v hlavní roli s Jackie Chanem. V roce 2004 si zahrál obrovského vojáka ve filmu \"Troja\". V \"Ong-baku 2\" se dvakrát popral s Tonym Jaa a v \"Obávaném bojovníkovi\" změřil síly s Jet Lim. V obou případech to připomínalo souboj Davida a Goliáše. Ve snímku \"Asterix a Olympijské hry\" hrál obludu Humungu v disciplíně zápas na straně Bruta.\n\nVe wrestlingu se seznámil s lidmi jako Hulk Hogan nebo Bob Sapp a dostal přezdívku Megaman.\n\n"}
{"id": "909467", "url": "https://cs.wikipedia.org/wiki?curid=909467", "title": "Tour de Corse 2013", "text": "Tour de Corse 2013\n\nTour de Corse 2013 byla 5 soutěž European Rally Championship 2013. Soutěž měla 11. asfaltových zkoušek, které se konaly 17.–18. května 2013. První zkouška byla naplánovana pátek v 8:23 SEČ.\n\nTour de Corse se jela jako 56. ročník. Soutěž začala v pátek v 8:23 SEČ první rychlostní zkouškou, kterou ovládl Craig Breen. V pátek se jela 1. etapa a měla 6 rychlostních zkoušek, které měřily 138,43 km. V sobotu se jela závěrečná 2. etapa, která měla 5. rychlostních zkoušek a mětila 109,65 km. Celkově soutěž měřila 248,08 km.\n\n"}
{"id": "909468", "url": "https://cs.wikipedia.org/wiki?curid=909468", "title": "Římskokatolická farnost Staré Křečany", "text": "Římskokatolická farnost Staré Křečany\n\nŘímskokatolická farnost Staré Křečany (lat. \"Ehrenberga\") je územní společenství římských katolíků ve Starých Křečanech a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nachází také křížová cesta a další drobné sakrální stavby a pamětihodnosti.\n\nFanost byla kanonicky zřízena v roce 1732. Od roku 1732 byly také v lokalitě vedeny matriky.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Rumburk, jehož součástí je i farnost Staré Křečany, která je tak spravována \"excurrendo\".\n\n\n"}
{"id": "909469", "url": "https://cs.wikipedia.org/wiki?curid=909469", "title": "Židovská menšina v Bulharsku během 2. světové války", "text": "Židovská menšina v Bulharsku během 2. světové války\n\nPříchod židovské menšiny do Bulharska je spjat s jejich vyhnáním ze Španělska roku 1492 (Ferdinand Aragonský a Isabela Kastilská). Šlo o tzv. sefardskou větev židovstva, její původ ležel na Pyrenejském poloostrově a v severní Africe.\n\nJejich největší kolonie vznikla v Soluni, na dnešním bulharském území se usadili především v Sofii, Plovdivu, Nikopoli a Vidinu. Židé se zde věnovali obchodu, průmyslu a řemeslům. Třeba konstatovat, že v porovnání s ostatními zeměmi (jako např. s Ruskem či Rumunskem) bylo soužití Bulharů a Židů celkem bezproblémové.\n\nDruhá světová válka pro Bulharsko znamenala spojenectví s Hitlerem, tedy vstup do „paktu tří“. Dostalo do správy vardarskou Makedonii a západní Thrákii. Ze spojenectví s nacistickým Německem vyplývaly i některé důsledky – například závislost na Německu v oblasti hospodářství a vnitřní politiky. Jako nejkontroverznější se ovšem ukázaly rasové zákony a tzv. řešení židovské otázky.\n\nAntisemitismus v Bulharsku neměl sociální zázemí. Projekt protižidovského zákona s názvem „zákon na ochranu národa“, který vypracoval ministr vnitra Petěr Gabrovski, nese datum 7. října 1940. Za Žida byla považována osoba, která měla oba židovské rodiče anebo židovského otce a pokud nepřijala křesťanskou víru do 1. září 1940. Návrh zákona omezoval u Židů svobodu pohybu, znemožňoval nabývání půdy, omezoval majetková práva a občanské svobody vůbec, zakazoval smíšené sňatky. I když car Boris III. měl o návrhu pochybnosti, nakonec s ním souhlasil, což zdůvodňoval tím, že bude lepší, jestliže Bulharsko vydá protižidovský zákon z vlastní iniciativy a vyhne se tak možnému nátlaku Německa. Stejné stanovisko zaujal i premiér Filov s celým svým kabinetem. Přes protesty opozice byl zákon 24. prosince 1940 schválen a po podpisu carem vstoupil v platnost 23. ledna 1941.\n\nV době přijetí zákona žilo v Bulharsku (včetně Dobrudže) necelých 50 000 Židů. Připojením nových území v Makedonii a Thrákii vzrostl počet Židů o dalších 12 000 osob, na které byly hned rozšířeny všechny protižidovské předpisy. Protože zákon na ochranu národa neumožňoval, aby bylo cizím Židům uděleno bulharské občanství, dostali se Židé na nových územích do postavení cizinců.\n\nDne 25. června 1942 vláda předložila v Národním shromáždění návrh zmocňovacího zákona, podle kterého mohl kabinet přijímat nařízení potřebná na úplné vyřazení Židů z hospodářského a politického života. Za tím účelem byl zřízen komisariát pro židovské otázky v čele s antisemitou Alexandrem Belevem. Židovské obce, fungující podle vzoru německých judenrátů, byly podřízeny komisariátu pro židovské otázky a jeho okresním delegátům.\n\nPřípravy na „konečné řešení židovské otázky“ v Bulharsku začaly na podzim 1942, kdy německá vláda vyjádřila ochotu převzít bulharské Židy společně s rumunskými za poplatek 250 říšských marek za osobu. Bulharská vláda vyjádřila svůj souhlas, ale současně upozornila, že část Židů hodlá zaměstnat na stavebních pracích doma, navíc se domnívala, že poplatek 250 marek je příliš vysoký.V lednu 1943 přijel do Sofie jako poradce pro řešení židovské otázky (SS-hauptsturmfiihrer) Theodor Dannecker, který společně s německým vyslancem v Sofii Adolfem Heinz-Beckerlem ihned zahájil jednání s ministrem vnitra Gabrovským o „konečném řešení židovské otázky“. Dohodli se, že Židé z Makedonie, Thrákie a západních krajin budou odevzdaní pod německou „ochranu“, neboť jde o nežádoucí osoby bez státního občanství. Nato Belev a Dannecker podepsali formální dohodu, podle které mělo být z „nových oblastí“ deportováno do Německa 20 000 Židů. Protože počet Židů v nových oblastech byl nižší než 20 000, rozšířil Belev deportace i na staré Bulharsko. Ostatní Židé (nad kvótu 20 000) podléhali občanské pracovní mobilizaci, což znamenalo jejich soustředění do pracovních táborů. Jako první byli deportováni Židé z egejské Makedonie a západní Thrákie. V noci z 3. na 4. března 1943 byli policejními a vojenskými jednotkami internováni a ve dnech 5.–9. března 1943 v zaplombovaných vagónech dopraveni do dunajského přístavu Lom. Říčními loděmi byli pak Židé převezeni do Vídně a odtud transporty pokračovaly vlakem do vyhlazovacího tábora v Treblince. Celkem bylo deportováno 4 219 lidí. Není známo, že by někdo z nich přežil, pouze několika desítkám lidí se podařilo uprchnout ještě před zajištěním a připojit se k partyzánům.\n\nNásledovaly deportace ve vardarské Makedonii. V noci z 10. na 11. března 1943 byli Židé internováni a dopraveni do koncentračního tábora v Skopji. Odtud se několika desítkám lidí podařilo uprchnout buď k partyzánům, nebo do „albánské“ zóny, kde italské orgány deportace neprováděly. Přímo ze skopského tábora byli nakonec propuštěni i židovští lékaři, které Bulharsko nutně potřebovalo, a Židé s cizí státní příslušností, za které intervenovaly jejich konzuláty. 22. března odjel ze Skopje první transport a další pokračovaly 25. března a 29. března 1943. Všechny vlaky byly směrovány do Treblinky. Podle zprávy německého vyslanectví v Sofii bylo deportováno 7 122 osob. Ve dnech 16.–18. března 1943 byli deportováni i Židé ze západních krajin, ze kterých nikdo nepřežil. Akci na záchranu bulharských Židů podnikl jako první Iako Baruch z Kjustendilu. Baruch, v meziválečném období funkcionář sociální demokracie v Kjustendilu a předseda Jewish Agency v Bulharsku, se dozvěděl, že kjustendilští Židé mají být internováni 9. března. Proto navštívil v Sofii místopředsedu Národního shromáždění Dimităra Peševa, který se telefonicky spojil s policejním náčelníkem v Kjustendilu. Ten mu tuto přísně tajnou informaci potvrdil. Baruch oznámil Peševovi, že v Kjustendilu vznikl výbor Bulharů, který chce protestovat proti deportacím. Protože na 9. března bylo svoláno zasedání Národního shromáždění, Pešev se s Baruchem dohodl, že v týž den navštíví parlament oficiální delegace občanů z Kjustendilu. Dne 9. března se delegace skutečně dostavila a informovala Peševa, že v noci začala kjustendilská policie internovat Židy. Brzy se ukázalo, že akce proti Židům už začala také v Plovdivu, Slivenu, Dupnici a jiných městech. Pešev s delegací a některými dalšími poslanci navštívil ministra vnitra Gabrovského. Protože celá deportační akce měla být před veřejností udržená v tajnosti, ministr tvrdil, že žádné shromažďování Židů nenařídil. Toho Pešev okamžitě využil a požádal Gabrovského, aby nařídil policejním náčelníkům akci zastavit a Židy propustit. Peševa podpořili i jiní poslanci, a tak se Gabrovski podřídil a telefonicky akci odvolal.\n\nPešev se neomezil jen na intervenci u Gabrovského, ale zahájil velkou politickou kampaň, když 17. března 1943 z jeho iniciativy zaslalo 42 poslanců ministerskému předsedovi Filovovi protestní dopis požadující zastavení deportací a ponechání Židů v Bulharsku. 24. března položila Filovova vláda v parlamentě formálně otázku důvěry a když ji získala, premiér ostře zaútočil na Peševa, který byl odvolán z funkce. Potlačení Peševovy „vzpoury“ však už nemohlo zabránit vzniku poměrně široké opoziční fronty proti deportacím, ve které se dočasně spojili legální i nelegální opozice, pravoslavná církev, občanské sdružení i jednotliví občané. Pro odpor veřejnosti, ale především kvůli obratu vojenské situace se 21. května 1943 vláda usnesla, že práce schopní Židé budou zařazeni do pracovních útvarů a že Židé ze Sofie budou vystěhováni na venkov. V deportacích se již nepokračovalo, a tak se bulharští Židé stali vedle dánských a finských jedinou židovskou komunitou v Evropě, která válku přežila. Na druhé straně zůstává skutečností, že bulharská vláda vydala na smrt více než 11 000 Židů z Makedonie, Thrákie a západních oblastí.\n\nBulharský car Boris III. byl posmrtně oceněn za to, že i přes nátlak Hitlera bulharské Židy nacistům nevydal. Cenu za ceremonii zorganizované Chebadem převzal jeho syn, torontský bankéř Hermann Leiningen.\n\n"}
{"id": "909470", "url": "https://cs.wikipedia.org/wiki?curid=909470", "title": "Česká národní fotbalová liga 1980/81", "text": "Česká národní fotbalová liga 1980/81\n\nV soubojích 12. ročníku České národní fotbalové ligy 1980/81 se utkalo 16 týmů po dvou skupinách dvoukolovým systémem podzim - jaro.\n\nZdroj: \n\nPoznámky:\n\nZdroje: \n\nPoznámky:\n\nMiroslav Havlíček (-/0/-),\nTibor Matula (-/0/-),\nJaroslav Zápalka (-/0/-) –\nJiří Běleš (-/0),\nRostislav Čevela (-/0),\nKarel Dostál (-/3),\nJiří Klička (-/9),\nPetr Kokeš (-/8),\nJindřich Kušnír (-/0),\nMilan Lišaník (-/4),\nJozef Marchevský (-/1),\nJán Moravčík (-/2),\nJosef Mydlo (-/3),\nJosef Rybář (-/3),\nRostislav Sionko (-/3),\nMiloslav Smetana (-/3),\nJiří Struhala (-/2),\nZdeněk Svatonský (-/12),\nZdeněk Válek (-/4),\nZdeněk Vokáč (-/2),\nZdeněk Vyhlídal (-/0) + 1 vlastní gól Kachlíka z KPS Brno –\ntrenér Jiří Dunaj\n\nJosef Kružberský (-/0/-),\nIgor Libo (-/0/-) –\nJan Bobčík (-/5),\nMilan Břenek (-/3),\nJiří Knopp (-/6),\nZdeněk Knopp (-/0),\nPavel Kolář (-/0),\nMiroslav Kořistka (-/0),\nPetr Ondrášek (-/2),\nBohumil Otoupalík (-/6),\nJindřich Pardy (-/10),\nVáclav Poledník (-/5),\nJiří Pospěch (-/1),\nJaromír Sajdok (-/1),\nPetr Skoumal (-/0),\nJiří Stanovský (-/1),\nOldřich Šafránek (-/1) –\ntrenér Milan Pouba, asistent Vilém Hrbáč\n\nTJ Vítkovice – TJ Sklo Union Teplice 1:0 (1:0)\nBranka: 44. Kokeš.\nŽK: Marchevský, Čevela – Šidák, Calta.\nRozhodčí: Hora – Duba, Hošek.\nDiváci: 15 000\nPoznámka: Hráno ve středu 24. června 1981 za deště na kluzkém terénu v Ostravě-Vítkovicích.\nVítkovice: Zápalka – K. Dostál, Lišaník, Moravčík, Čevela – Struhala (22. R. Sionko), Svatonský, Rybář – Marchevský, M. Smetana, Kokeš. Trenér: Jiří Dunaj.\nTeplice: Počta – Latislav, Weigend, Franke, Šidák – Šourek, Calta (89. Pichner), J. Melichar – Černý (80. Senický), Tichý, Novák. Trenér: Vladimír Mirka.\n\nTJ Sklo Union Teplice – TJ Vítkovice 0:0\nRozhodčí: Veverka – Stiegler, Vladyka.\nŽK: Weigend – nikdo.\nDiváci: 20 000 (vyprodáno)\nPoznámka: Hráno v neděli 28. června 1981 za úmorného vedra v Teplicích.\nTeplice: Počta – Latislav, Weigend, Franke, Šidák – Šourek (37. Senický), Calta, J. Melichar – Černý, Tichý, Novák. Trenér: Vladimír Mirka.\nVítkovice: Zápalka – K. Dostál, Svatonský, Lišaník, Čevela – M. Smetana, Moravčík, R. Sionko, Rybář – Kokeš (77. Klička), Vokáč (14. Marchevský). Trenér: Jiří Dunaj.\n\nDo I. ligy postoupil tým TJ Vítkovice.\n\n"}
{"id": "909478", "url": "https://cs.wikipedia.org/wiki?curid=909478", "title": "Dilithium", "text": "Dilithium\n\nDilithium, nebo také radan, je fiktivní kovový chemický prvek ve světě Star Treku, který je nezbytnou součástí warpového jádra hvězdné lodě, protože slouží jako katalyzátor při reakci hmoty a antihmoty. Vyskytuje se většinou ve formě krystalů pouze na několika místech v Galaxii, takže je velmi ceněný a drahý.\n\nVe skutečném světě je názvem dilithium označována molekula složená ze dvou atomů lithia. \n\nDilithium je velmi tvrdý krystalický nerost růžové až hnědé barvy, který se používá téměř výhradně v přírodním složení, protože syntetické krystaly mají nízkou kvalitu. Jeho chemická značka je Dt., číslo 87 a je součástí fiktivní periodické tabulky prvků ve Star Treku. \n\nKrystal je umístěn uvnitř warpového jádra, kde pomáhá regulovat reakci hmoty a antihmoty díky schopnosti vyvolat ve své struktuře magnetické víry při umístění do vysokofrekvenčního elektromagnetického pole. Ty tak udržují odstup nabitých částic z reakce od krystalové mřížky, čímž brání reakci antihmoty, protože se antihmota dilithia vlastně nikdy nedotkne. Proto se používá k regulaci a omezení anihilace v reaktoru, který by jinak nekontrolovatelně explodoval. Umělé vyrobené krystaly se používají pouze v nouzových případech, jelikož mají omezenou sílu a nejsou vhodné pro warp pohon. Za určitých okolností můžou podzemní zásoby dilithia utvořit perfektní mřížku, která vyvolá piezoelektrický jev, jenže zvýši tektonickou aktivitu v kůře planety a následně ji roztrhat. \n\nTok hmoty a antihmoty do krystalu je nevyvážený, hmoty je mnohem více. Energie vzniklá při anihilaci se přenáší na přehřátý deuteriový plyn, který se mění na plazma a následně pohání všechny elektrické systémy včetně pohonu.\n\nDilithium je velmi vzácné a jedním ze způsobů zjištění možného výskytu ložisek dilithia při geologickém průzkumu je sledování absorpce ultrafialového záření horninou. K definitivnímu určení přítomnosti rudy pak slouží zařízení ico-spektrogram.\n\nJako cenná surovina je také zodpovědné za mnoho mezihvězdných sporů a ozbrojených konfliktů. V epizodě TOS Zrcadlo, zrcadlo Tharn, vůdce planety Halkan, předpokládá, že se Federace zmocní jejich zásob dilithia klidně i násilím kvůli jejich velké síle. Breenové sestřelili transportní loď \"Ravinok\" na planetě Dozaria a z trosečníků udělali otroky v dilithiovém dole. Cardassijští rebelové s pomocí Oda zničili Cardassijsko-Dominionské loděnice Tevak sabotováním dilihia v závěru Války s Dominionem.\n\nPostupem času bylo objeveno několik způsobů jak rekrystalizovat dilithium a snížit tak závislost na něm. Spock a Montgomery Scott při cestě do minulosti objevili metodu vystavení gama záření, později byl použit také theta-matrixový kompozitor, při němž nebylo ani nutné vyndat krystal z warp jádra. Při své cestě Delta kvadrantem narazil USS Voyager na nový typ dilithia, který experimentálně umožnil runaboutu cestovat rychlostí warp 10.\n\n\n"}
{"id": "909480", "url": "https://cs.wikipedia.org/wiki?curid=909480", "title": "Proměnná (programování)", "text": "Proměnná (programování)\n\nProměnná je v programování označení pro identifikátor (symbolické jméno), které uchovává určitou informaci při běhu programu. Proměnná může nabývat známých nebo neznámých informací, které se nazývají hodnota. Jméno proměnné je obvyklá cesta k získání reference k uložené hodnotě v paměti počítače. Separace jména a obsahu umožňuje použít jméno, které se používá nezávisle na přenesené informaci, kterou zastupuje. Identifikátor ve zdrojovém kódu zastupuje nějakou hodnotu, která se za běhu programu může měnit.\n\nProměnné v programování nemusejí přímo korespondovat s konceptem proměnných v matematice. Hodnota v počítačové proměnné nemusí být nezbytně část matematické rovnice či vzorce. Proměnné můžou být použity v opakujících se procesech: přiřazena hodnota v jednom místě programu, poté použita v jiné části programu a pak může být přiřazena úplně nová hodnota a celý proces se může opakovat stejnou cestou (iterace). Proměnným v počítačovém programování jsou většinou nazývány dlouhými názvy tak, aby bylo z názvu patrné k čemu slouží, na rozdíl od proměnných v matematice, kde jsou obvykle nazvány jedním či dvěma znaky pro jasnou stručnost zápisu.\n\nÚložiště proměnných může být odkazováno několika různými identifikátory, tato situace je známá jako aliasing. Přiřazení hodnoty do proměnné pomocí jednoho z identifikátorů změní hodnotu, která je přístupná prostřednictvím jiných identifikátorů.\n\nPřekladač musí nahradit symbolická jména proměnných za skutečné umístění dat. Zatímco jméno proměnné, typ a lokace jsou často neměnná (pevná) tak data uložená v proměnné mohou být změněna za chodu programu.\n\nV imperativních programovacích jazycích může být hodnota globálně adresována nebo změněna v jakémkoliv čase. V čistě funkcionálních a logicky zaměřených jazycích jsou proměnné omezeny na jeden výraz a hodnoty si udržují po celou dobu svého životního cyklu kvůli požadavkům na referenční transparentnost. V imperativních jazycích je stejného chování dosaženo pomocí konstant, které se chovají opačně než normální proměnné.\n\nIdentifikátor odkazující na proměnnou může být použit k přístupu k proměnné, aby mohla být čtena či změněna její hodnota nebo její atributy jako jsou přístupová práva, zámky, semafory, atd.\n\nNapříklad, na proměnnou může být odkazováno identifikátorem „\"total_counts\"“ a proměnná může obsahovat číslo 1956. Pokud bude na stejnou proměnnou odkazováno také identifikátorem „\"x\"“ a použitím tohoto identifikátoru „\"x\"“ bude hodnota změněna na 2009, pak čtení pomocí identifikátoru „\"total_counts\"“ vrátí také hodnota 2009, nikoliv 1956.\n\nPokud na proměnnou odkazuje pouze jeden identifikátor, může být proměnná volána klasický jménem proměnné, případně můžeme volit mezi větším množstvím jmen proměnné. V ukázce výše může být například proměnná volána jak jménem „\"x\"“, tak jménem „\"total_counts\"“.\n\nV jazycích se statickou typovou kontrolou jako jsou Java nebo ML, má proměnná vždy určitý typ. To znamená, že proměnná může nabývat hodnot pouze v určitém rozsahu a pouze určité hodnoty může uchovávat. Například proměnnou typu integer nemůžeme použít k uchování řetězců.\n\nV jazycích s dynamickou typovou kontrolou jako je například Python, jsou to hodnoty, ne proměnné, které mají svůj typ. V jazyce Common Lisp obě situace existují souběžně. Proměnné je určen typ (pokud není deklarován, předpokládá se typ \"T\", což je univerzální super typ) který existuje v době kompilace. Hodnoty mají také typy, které jsou kontrolovány až za běhu programu.\n\nTypová kontrola proměnné známá také jako polymorfismus je určena až za běhu programu. Toto chování je však rozdílné od polymorfismu použitém ve volání funkcí objektově orientovaných jazyků (například virtuální funkce jazyka C++), které určují volání konkrétní funkce na základě daného typu proměnné.\n\nProměnné zpravidla uchovávají jednoduché údaje jako čísla nebo řetězce. Některé programovací jazyky však umožňují do proměnné uložit také hodnoty jiných datových typů. Takové jazyky můžou současně funkcím umožňovat parametrický polymorfismus. Takové funkce se chovají jako proměnné, ale reprezentují data více datových typů. Například funkce nazvaná „\"délka\"“ může popisovat délku listu. Avšak funkce „\"délka\"“ musí být parametricky polymorfní, aby mohla být schopna udat délku listu, který je nezávislý na datovém typu svých elementů.\n\nNa rozdíl od matematických výrazů, v programování můžou proměnné mít zpravidla více znaků, jako například „COUNT“ nebo \"total\". Proměnné, jejichž název má pouze jeden znak, jsou často používány jako iterační (například i, j, k) nebo proměnné používané jako index pole.\n\nNěkteré jmenné konvence jsou již součástí syntaxe jazyka a ovlivňují platnost proměnné. Skoro ve všech jazycích nemohou jména proměnných začínat číslem či nemohou obsahovat mezery. Některé jazyky současně neumožňují, aby proměnná začínala interpunkčním znakem (jediným platným znakem bývá podtržítko („_“). Interpunkční znaky se nemohou objevovat ani nikde v názvu proměnné.\n\nRozlišování malých a velkých písmen se také liší jazyk od jazyku. Některé (zpravidla starší) programovací jazyky nerozlišují použitou velikost písmen, avšak většina moderních jazyků ano (pro příklad proměnná „počet“ a „Počet“ se liší).\n\nVe výsledku však bývá rozlišování malých a velkých písmen pouze otázkou vkusu či programátorského stylu. Na úrovní strojového kódu nejsou proměnné používány vůbec, takže používání proměnných je pouze pomůckou pro programátory, aby učinily kód čistším a snadnějším na pochopení. Použitím nevhodně nazvaných proměnných se kód stává hůře čitelným.\n\nSpecifikace alokace proměnných a jejich reprezentace hodnot se značně liší a to jak v různých programovacích jazycích, tak i v implementaci daného jazyka. Mnoho jazykových implementací alokuje místo pro lokální proměnné, jejich existence je omezena na jediné volání dané funkce na zásobníku a jehož paměť je automaticky uvolněna pokud funkce vrátí návratovou hodnotu. Více obecně je jméno proměnné přiřazeno na adresu konkrétního bloku v paměti (souvisle sekvence) a operace na této proměnné manipulují pouze s tímto blokem paměti. Reference jsou obvyklejší pro proměnné jejichž hodnoty jsou příliš velké nebo neznámé velikosti, prováděné při kompilaci kódu. Tyto typy proměnných jsou alokovány z fondu paměti, která je nazývaná halda.\nHodnota je nicméně abstrakce, idea: v implementaci je hodnota reprezentována nějakým datovým objektem, který je uložen kdesi v počítačové paměti. Program nebo běhové prostředí musí vyčlenit, pro každý datový objekt místo v paměti a protože paměť je konečná, musí zajistit stav kdy proměnná není již potřeba a v tom případě může být vyčleněné místo v paměti znovu použito jinou proměnnou.\n\nProměnné alokované na haldě musí byt uvolněny, zvláště v případě pokud už uložené objekty nejsou potřeba. V programovacích jazycích, kde existuje garbage collector (C#, Java, Lisp atd.) musí běhové prostředí automaticky uvolňovat objekty, když se k nim už existující proměnné neodkazují. V jazycích, které nevyužívají (nemají) garbage collector, jako C se programátor musí sám starat o uvolňování paměti. Pokud takto programátor neučiní, nedochází k uvolňování paměti a halda se dostane do stavu vyčerpání, kde hrozí riziko pádu programu z nedostatku paměti.\n\n"}
{"id": "909486", "url": "https://cs.wikipedia.org/wiki?curid=909486", "title": "Peter Dinzelbacher", "text": "Peter Dinzelbacher\n\nPeter Dinzelbacher (* 14. července 1948) je rakouský historik zabývající se evropským středověkem.\n\nPeter Dinzelbacher se narodil v Linci. Po absolvování střední školy studoval historii, dějiny umění, folkloristiku, filosofii a klasickou filologii na univerzitách ve Štýrském Hradci a ve Vídni. V roce 1985 byl jmenován profesorem na univerzitě ve Stuttgartu.\nVe svém výzkumu se zaměřuje především na dějiny mentalit, mystiku, religiozitu, ženské dějiny a kulturní a sociální dějiny středověku.\nNěkteré z jeho monografií, například \"Světice, nebo čarodějky?\" či \"Poslední věci člověka\", byly přeloženy také do češtiny.\n"}
{"id": "909491", "url": "https://cs.wikipedia.org/wiki?curid=909491", "title": "Nusrat Fateh Ali Khan", "text": "Nusrat Fateh Ali Khan\n\nNusrat Fateh Ali Khan (13. října 1948 Lyallpur, Pákistán − 16. srpna 1997 Londýn, Anglie) byl pákistánský zpěvák a hráč na harmonium. Jako zpěvák se podílel na dvou albech Petera Gabriela: \"So\" (1986) a \"\" (1989). V devadesátých letech nahrál dvě alba s kanadským hudebníkem Michaelem Brookem; \"Mustt Mustt\" (1990) a \"Night Song\" (1996). V roce 1994 složil spolu s Rogerem Whitem hudbu k filmu \"Bandit Queen\". V roce 1995 spolu s Eddie Vedderem zazpíval píseň „The Face of Love“ k filmu \"Mrtvý muž přichází\". Dne 11. srpna 1997 mu v Londýně selhaly játra a ledviny. Následně měl být převezen do Los Angeles, kde by mu byly transplantovány nové orgány, ale ještě 16. srpna v Londýně zemřel.\n"}
{"id": "909497", "url": "https://cs.wikipedia.org/wiki?curid=909497", "title": "Dinan", "text": "Dinan\n\nDinan je francouzská obec v departementu Côtes-d'Armor v regionu Bretaň. V roce 2009 zde žilo 10 819 obyvatel. Je centrem arrondissementu Dinan a kantonů kantonu Dinan-Est a Dinan-Ouest.\n\n"}
{"id": "909499", "url": "https://cs.wikipedia.org/wiki?curid=909499", "title": "Dejan Stanković", "text": "Dejan Stanković\n\nDejan Stanković (srbskou cyrilicí Дејан Станковић; * 11. září 1978, Bělehrad) je bývalý srbský fotbalový záložník a reprezentant, který hrál naposledy za italský klub Inter Milán. V letech 2006 a 2010 získal v Srbsku ocenění Fotbalista roku.\n\nStanković působil profesionálně ve Svazové republice Jugoslávie v klubu Crvena zvezda Bělehrad. V roce 1998 odešel na zahraniční angažmá do Itálie, kde působil v renomovaných klubech Lazio Řím (1998–2004) a Inter Milán (2004–2013).\n\nV letech 1998–2002 odehrál 40 zápasů a vstřelil 8 gólů v dresu seniorské reprezentace Svazové republiky Jugoslávie. Debutoval 22. 4. 1998 v přátelském zápase v Bělehradu proti reprezentaci Jižní Korey, který skončil výhrou 3:1 a Stanković zaznamenal dvě branky.\n\nPo přejmenování Svazové republiky Jugoslávie v roce 2003 nastupoval za Srbsko a Černou Horu. V dresu A-týmu Srbska a Černé Hory odehrál v letech 2003–2006 celkem 21 utkání a vstřelil 4 branky.\n\nZa samostatné Srbsko odehrál v letech 2006–2013 celkem 42 utkání a třikrát skóroval.\nV roce 2011 ohlásil konec reprezentační kariéry, do té doby vedl srbský tým jako kapitán. Oficiálně ukončil reprezentační kariéru v říjnu 2013 po přátelském zápase Srbsko-Japonsko (2:0, odehrál 10 minut).\n\n"}
{"id": "909511", "url": "https://cs.wikipedia.org/wiki?curid=909511", "title": "Česká lyska běloocasá", "text": "Česká lyska běloocasá\n\nČeská lyska běloocasá, též česká lyska, je plemeno holuba domácího, jedná se o  český národní ráz barevného holuba lysky. Česká lyska patří mezi holuby okrasné svým opeřením a pernatými ozdobami, chová se v rousné i bezrousé variantě, ale je vždy hladkohlavá, bez chocholky.\n\nStavbou těla se česká lyska podobá české čejce, tyto dvě plemena se liší prakticky jen barvou peří. Je to menší holub středně silného polního typu s nízkým a širokým postojem. Hlava je lehce zaoblená, zobák je slabší, u tmavých rázů černý, u stříbřitých světle rohový a u červených a žlutých rázů narůžovělý. Ozobí je jen málo vyvinuté. Oko je bez ohledu na zbarvení okolního peří tmavé, jen u červených a žlutých rázů je duhovka červená, obočnice jsou jemné, úzké, u rázů s tmavou duhovkou černošedé až černé, u ostatních růžové až červené.\n\nKrk je spíše kratší, s dobře vykrojeným hrdlem. Hruď je široká a hluboká, křídla jsou široká, dobře přiléhají k tělu a jejich letky se nad ocasem nekříží. Ocas je kratší, úzce složený, tvořený dvanácti rýdovacími pery. Nohy jsou kratší, s červenými běháky. Rousné lysky mají běháky opeřené středně dlouhým plným rousem, který je uspořádaný do půlkruhu a doplněný supími pery, která vyrůstají z lýtek ptáka.\n\nOpeření je hladké a přiléhající, tvořeno širším a pružným peřím. Typická je kresba lysky: V převládajícím barevném opeření vyniká bílá skvrna, lyska, velikosti bobu na čele ptáka, která se zužuje směrem ke kořenu zobáku. Koutky zobáku ani obočnice lysinka zasahovat nesmí. Bílá jsou i ocasní pera, podocasní klín je vždy barevný, stejně tak rousy. Kresba musí být pravidelná a dobře ohraničená, barvy jsou syté a čisté, požadovaný je sytý lesk a svit všech barev. Česká lyska se chová v mnoha barevných i kresebných rázech: pruhové a šupkaté lysky mohou být černé, modré, stříbřité, červené i žluté, kapraté a bělopruhé se chovají v modré a stříbřité řadě, posledními barevnými rázy je ráz bronzový a mramorovaný.\n\nČeská lyska je blízká příbuzná německým barevným holubům ve zbarvení lyska, jako je saský běloocasý holub, durynský běloocasý holub či jihoněmecký běloocasý holub. Saský běloocasý holub je vždy rousný a hladkohlavý, durynský je bezrousý a hladkohlavý a jihoněmecký je bezrousý, avšak s lasturovitou chocholkou.\n\n\n"}
{"id": "909513", "url": "https://cs.wikipedia.org/wiki?curid=909513", "title": "Tropea", "text": "Tropea\n\nTropea je městečko u pobřeží Tyrhénského moře v jihoitalské provincii Vibo Valentia (Kalábrie). K 31. 12. 2015 bylo v Tropee registrováno 6441 obyvatel.\n\n„Město na skále“ bylo osídlováno už od roku 1000 př. n. l. V době Římanů zde Sextus Pompeius porazil Caesara Octaviana. V 8. století n. l. zde bylo zřízeno biskupství, avšak větší rozmach začíná až v 16. a 17. století. Město bylo obehnáno hradbami až do konce 19. století. V oblasti se nachází mnoho řeckých a římských ruin.\n\nHistorické centrum města nabízí možnost návštěvy několika zajímavých památek, převážně tedy středověké kostely, majestátní vily či měšťanské domy.\n\nObyvatelé Tropei (Trupiani) mají vlastní dialekt, kterému je velmi těžké porozumět. Kolem osmé ráno jsou ulice téměř prázdné a obchody zavřené. Dopoledne už se otevírají první kavárny i obchody a ulice i pláže se plní turisty. K obědu se každý vrací domů a potom nastává siesta. Mnoho lidí tráví volno na pláži, zpět se vrací kolem šesté až sedmé, ale od pěti hodin chodí též mnoho Italů do barů na tzv. Aperitivo. Večeří se později mezi osmou až devátou hodinou. Poté se jde ven a chodí se do barů nebo po hlavní třídě (corso). Město utichá až v brzkých ranních hodinách, kdy odejde poslední zákazník a bar se může zavřít. Během léta je místní život opravdu rušný, v zimě naopak je město tiché a prázdné.\n\nŽivot ve městě však má též i svou odvrácenou stranu - nevyhnulo se mu působení nejmocnější italské zločinecké organizace, kalábrijské 'Ndranghety. Kvůli průniku struktur organizovaného zločinu do orgánů města bylo v polovině srpna roku 2016 italským ministerstvem vnitra rozpuštěno v Tropee městské zastupitelstvo a do úřadu starosty byl dosazen zvláštní komisař.\n\nCestovní ruch, který probíhá od začátku června až do konce září, je jeden z nejdůležitějších hospodářských sektorů. V posledních letech zde bylo vystaveno mnoho turistických zařízení. Další „villagia“ neboli luxusní hotely u moře se nacházejí i v okolí.\n\nTropea nabízí téměř 4 kilometry bílých a písčitých pláží. Zajímavé jsou také uzavřené jeskyně („Grotta azzura“) a úzké zátoky. Ve městě se pak nachází mnoho nočních podniků, barů, restaurací. Některé mají otevřenou až do brzkých ranních hodin. V obchodech se suvenýry je možné si zakoupit mnoho symbolů Tropei, např. různé předměty s výjevem kostela dell´Isola nebo přívěsky s červenou Chili papričkou „peperoncino“.\n\nDalší produkty jsou např.:\n\nZ Tropei můžete též plout lodí až na Liparské ostrovy a k sopce Stromboli. Tropea je nejen turistické město, ale i kulturní. Ročně se zde koná hudebních festivalů a nechybí ani různé gastronomické, církevní a jiné slavnosti města.\n\nOblast ležící 8 km od Tropey je plná turistických zařízení (hotely, campy, restaurace). Vyhlídka s majákem patří mezi nejnavštěvovanější místa. Je možné odtud vidět na sopku Stromboli.\n\nMěsto na severu nabízí mnoho historických i turistických zážitků. Nejznámější památka se nazývá pevnost Murat, která historicky souvisí s Neapolskými válkami. Město se dále pyšní svou jedinečnou zmrzlinou \"Tartufo\".\n\nSprávní město (Capoluogo) této provincie je navštěvováno nejen k účelu nákupu, ale nabízí též mnoho historických objektů (muzea, kostely, paláce).\n\n\n"}
{"id": "909514", "url": "https://cs.wikipedia.org/wiki?curid=909514", "title": "Broons", "text": "Broons\n\nBroons je francouzská obec v departementu Côtes-d'Armor v regionu Bretaň. V roce 2009 zde žilo 2 924 obyvatel. Je centrem kantonu Broons.\n\n"}
{"id": "909518", "url": "https://cs.wikipedia.org/wiki?curid=909518", "title": "William Regal", "text": "William Regal\n\nDarren Kenneth Matthews (*29. dubna 1968) je anglický profesionální zápasník, nyní působící v WWE pod ringovým jménem William Regal. Je známý také působením ve World Championship Wrestling pod jménem Steve Regal.\n\nV této době vystřídal mnoho wrestlingových společností, přes All Star Wrestling po British Wrestling. Zde měl feud s bývalým wrestlerem WWE, Finlayem.\n\nZačínal zde jako Face wrestler, ale hned v roce 1993 prošel heelturnem a změnil si jméno z Steve Regal na William the Conqueror. Chvíli poté zde vytvořil team se současným wrestlerem WWE, s Jeanem - Paulem Levesquem. Když Levesque opustil WCW, Regal vytvořil team s Bobbym Eatonem.\nV roce 1998 měl feud s Goldbergem.\n\nRegal duebutoval 29. června 1998, když porazil Droze. Účastnil se také turnaje o WWF/WWE Championship, kde čelil X-Pacovi, ale zápas skončil nerozhodně, takže byly oba vyřazeni z turnaje. Regal poté započel feud s The Godfatherem. V lednu 1999 byl Regal vyhozen z WWF/WWE.\n\nPo vyhazovu v WWF/WWE se Regal vrátil do WCW, kde vystupoval pod jménem Lord Steve Regal. Měl zde feud s Jim Dugganem, se kterým měl i Kariéra vs Kariéra zápas (poražený musí opustit WCW), který Regal prohrál.\n\n18. září 2000 se vrátil do WWE pod jménem William Regal. Dostal gimmick Anglického snoba. Chvíli po jeho návratu vyhrál European Championship pás. Titul prohrál, když ho porazil Crash Holly, ale Regal ho o 2 dny později získal zpět. Titul mu odebral až Test. Poté chvíli nezápasil, protože měl zlomený nos. Vrátil se roku 2002 a započal feud s Edgem. V lednu 2002 vyhrál Intercontinental Championship pás, když porazil Edge. Titul ztratil až na Wrestlemanii 18, kdy byl poražen Robem Van Damem. 4 dny poté Regal dokázal vyhrát European Championship, když porazil Diamond Dallas Page-ho. Poražen byl ažSpikem Dudleym, ale za 2 týdny Regal vyhrál tento pás znova a byl poražen až Jeffem Hardym. Poté dokázal 3krát vyhrát Hardcore Championship pás.\nVytvořil team s Lancem Stormem, s kterým později vyhráli World Tag Team Championship pásy, když porazili Bookera T a Goldusta, ale jen o pár dní později pásy prohrál, když je porazili The Dudley Boys. Ale když vytvořil team s Eugenem, získal tento pás znova. World Tag Team Championship pásy získal ještě s Jonatanem Coachmanem a Tajirim.\nV roce 2005 měl feud s Finlayem o United States Championship pás, ale nepodařilo se mu ho nikdy získat. V roce 2006 vytvořil team s Davem Taylorem a měli feud teamem Paul London and Brian Kendrick a s teamem Deuce´n Domino. 17. června byl Regal draftován do show Raw a tím se rozpadl team s Davem Taylorem. 6. srpna se stal General Managerem show Raw, když vyhrál Battle Royal o tento post. Měl Feud s Johnem Cenou a s Triple-m H. Regal vyhrál v roce 2008 King of the Ring turnaj, a měl feudy s CM Punkem, Mr. Kennedym a Jamiem Noblem. 10. listopadu porazil Santina Marellu a vyhrál jeho druhý Intercontinental Championship pás. 19. ledna Regala porazil CM Punk a Regal prohrál titul. O pár dní později měl Regal zápas o United States Championship, kde zápasil on, Kofi Kingston, Montel Vontavious Porter a Matt Hardy, ale Regal pás nezískal. 29. června byl Regal draftován do show ECW, kde chvíli po jeho debutu vytvořil team \"The Ruthless Roundtable\" s Ezekielem Jacksonem a Vladimirem Kozlovem. Spolu měli feud proti Christianovi o ECW Championship pás. Regal poté pomohl vyhrát Ezekielovi Jacksonovi v zápase o tento pás a Jackson ho získal. Když vznikla první série NXT, Regal byl jeden z prvních trenérů. Jeho 'Rookie' byl Skip Sheffield (nyní Ryback). V květnu měl feud s Jacobem Novakem a JTG - em. Chvíli byl také komentátorem ve vývojovém středisku WWE - Florida Championship Wrestling (FCW), kde měl také feud s Deanem Ambrosem. Poté se pár měsíců neobjevoval v TV Shows. Vrátil se a zapojil se do feudu Sheamuse s Big Showem, jako přítel Sheamuse. 22. dubna 2013 na Show Raw v Londýně měl zápas s Fandangem, který prohrál a 26. dubna 2013 na Show Raw, taktéž v Londýně, měl zápas s Wadem Barrettem, který také prohrál.\n\nMemphis Championship Wrestling\nPro Wrestling Illustrated\nWorld Championship Wrestling\nWorld Wrestling Federation / World Wrestling Entertainment\n\n"}
{"id": "909525", "url": "https://cs.wikipedia.org/wiki?curid=909525", "title": "Volby v Bosně a Hercegovině", "text": "Volby v Bosně a Hercegovině\n\nVolby v Bosně a Hercegovině jsou svobodné. Volí se do parlamentu, obecních zastupitelstev a každé čtyři roky se konají prezidentské volby. Celostátně voliči volí do dvoukomorového parlamentu 42 poslanců. V rámci Federace Bosny a Hercegoviny se volí do dvoukomorového parlamentu 58 poslanců, v rámci Republiky srbské do jednokomorového parlamentu 83 poslanců poměrným volebním systémem.\n\n"}
{"id": "909529", "url": "https://cs.wikipedia.org/wiki?curid=909529", "title": "Aniara (opera)", "text": "Aniara (opera)\n\nAniara je opera o dvou dějstvích a sedmi obrazech švédského skladatele Karla-Birgera Blomdahla. Libreto napsal básník Erik Lindegren na základě textů z básnické sbírky Harryho Martinsona. Premiéra se konala v Královské opeře (\"Kungliga Operan\") ve Stockholmu dne 31. května 1959.\n\nPrvní inscenace v Královském divadle ve Stockholmu dosáhla 100. představení v roce 1968 a naposledy se po 109. hrála v září 1970. Na základě této inscenace vznikla i televizní inscenace ve scénografii a kostýmech Nilse Svenwalla: byla vysílána 23. října 1960 a v srpnu 1969. Stockholmská inscenace byla obnovena na deset představení v roce 1985.\n\nDalší inscenace:\n\n(1. obraz) (Galaktický prostor) Z orchestru zní signály v Morseově abecedě: A-N-I-A-R-A a S-O-S. Sbor emigrantů z planety Země – Doris žalostně vzpomíná na svou kdysi krásnou planetu, nyní zničenou člověkem – „králem popela“ (sbor \"Vi kom från Jorden, Doris land\").\n\n(Aniara) Mimarobe, operátor obřího počítače nadaného duší nazývaného Mima na palubě vesmírné lodi „Aniara“, trochu jako lidový kronikář popisuje svůj život: již třicet let odváží na planety Tundra 3 (Mars) a Venuši uprchlíky z válkou zmítané Země (árie \"Förflyttningen till Tundra tre tog nio år\"). Do toho zaznívá „šťastná píseň vesmírných kadetů“ (\"Snart er den här min sköna gjutjärnstid\") mísící se s písní hořekujících žen. Mimarobe vzpomíná na nepopsatelně kruté zločiny, jichž byl svědkem na Zemi, nyní zničené chemickými zbraněmi a radioaktivním zářením (\"I mörka gruvor innestängs de folkslag\"). I emigranti si připomínají poslední katastrofu – plamen „fototurbu“, který zničil všechen život (sbor \"Det var den onda tid då God i flamman\").\n(Obraz 2) Cestující tančí na oslavu letního slunovratu ve Velkém shromaždišti nespoutaný tanec „yurg“. Loď má brzy přistát na Marsu. Zpěvačka Daisi Doody zpívá píseň v lahodném dorisburském dialektu (\"Doon nain i dorismon fey vanni geyu\"). Komik Sandon předvádí své úspěšné hudební číslo „Blärran“ (\"Med blärra jag i rymden far\"). Loď se náhle kymácí a rotuje, vypukne panika. Když se kurs stabilizuje, vstupuje diktátor zvaný Chefone se třemi hlavními techniky, kteří vysvětlují situaci: Aniara se musela vyhnout asteroidu a minula Mars, pokoušela se uniknout přitažlivosti Jupitera a opustila svou dráhu. Nyní směřuje volným kosmem k souhvězdí Lyry a návrat či změna směru již nejsou možné (tercet \"En nödgir för asteroiden Hondo\"). Na Chefoneho pokyn utěšuje vyděšené cestující první hlavní technik: Už se staly i horší nehody, jedna z evakuačních lodí utonula v kapalném héliu na Jupiteru (árie \"Det är inte första gång det händer\"). Chefone lidem připomíná, že dějiny vždy vyžadovaly lidské oběti a že oni mají štěstí – mohli zahynout v nějaké katastrofě, místo toho budou moci v klidu dožít své životy, jež jednou tak jako tak skončí (árie \"På släktets färd har alltid offer krävts\"). Rozkazuje lidem pokračovat v oslavě. Tanec se váhavě znovu rozběhne, brzy však degeneruje ve všeobecnou paniku.\n\n(Mezihra, před oponou) První hlavní technik přirovnává Aniaru plující nezměrným vesmírem do neznáma k bublince pomalu putující skleněným pohárem božského ducha.\n\n(3. obraz) (Mimin sál) Od 2. obrazu uplynulo sedm let. Mima vysílá obrazy z minulosti i přítomnosti Doris a lidé se jí klanějí jako božstvu. Mimarobe popisuje kouzlo počítače, jehož je ochráncem, a obdivuje nebeskou a nedostupnou krásu pilotky Isagel (tu představuje tanečnice), poté spouští Mimu (árie \"Jag sköter miman, lugnar emigranten… Med Isagel, den kvinnliga piloten… Där synes Doris, nu på sjätte året\". Isagel odchází, přicházejí cestující, kteří okouzleně sledují obrazy vysílané Mimou (sbor \"Vi kom från Jorden, Doris land\"). Obrazy však náhle ztemní a oslepující záblesk zvěstuje konec Doris – Země byla zničena obrovským výbuchem (magnetofonový pás – „Mimaband I“).\n\nLidé jsou zoufalí, vypuká panika. Komik Sandon paroduje dřívější utěšování techniků (píseň \"Det kunda varit like illa här\") – můžeme být na Aniaře spokojeni, jinde je to mnohem horší. Hluchoněmý muž (pantomima tlumočená Mimarobem \"Så talade den döve, som var stum\") a slepý muž (árie \"Det ohyggeligt starka skenet\") popisují hrůzy ze zániku Země. Nakonec Mima vysílá poslední pozdrav z Doris (magnetofonový pás – „Mimaband II“).\n\n(1. obraz) (Mimin sál) Mima povolala Mimeroba k sobě; je svědkem jejího umírání (magnetofonový pás – „Mimaband III“). Přicházejí Isagel a Chefone. Isagel tančí zármutek nad Miminou smrtí, Chefone se sarkasticky ptá, co se stalo. Mimerobe předává Chefonemu Mimino poselství: počítač nemohl dále vydržet žít s myšlenkou na zánik Doris, který musel vysílat, a protože ani ve své moudrosti a prognostických schopnostech nemohl spatřit naději na záchranu, zemřel (árie Mimarobeho \"Nej, jag får tvärtom rapportera\"). Chefone se nejprve směje, pak ale obviní Mimarobeho a Isagel, že to oni nakazili Mimu smutkem, a dává je uvrhnout do vězení na nejspodnější palubě (árie \"Men ni var skuld till mimans olycksöde\").\n\n(2. obraz) (Zrcadlová síň) Beznaděj lidí se projevuje různě. Čtyři ženy – Yaal, Libidel, Chebeba a Gena – lascivně tančí s vlastními zrcadlovými obrazy a Daisi Doody jako mužatka (La Garçonne) zpívá dráždivou píseň o Libidelle (\"Lib i della räck mig ditt Istumskrus\"). Muži se naopak účastní kajícné mše sloužené hlavními techniky (sbor \"Stån upp till svars. Den tunga vredens murar\"). Vstupuje slepá básnířka a přináší s sebou kult Světla; její „píseň beze slov“ (vokalíza) strhuje osazenstvo Ariany.\n\n(3. obraz – Sál světelného roku) Všichni se shromáždili na oslavu dvacátého výročí dne, kdy se Aniara vydala na svou osamělou cestu. Chefone má novou masku (Chefone II), je humánnější a vědom si vlastní nepatrnosti (árie se sborem \"Goldondern Aniara\") S hlavními techniky přináší rakev s tělem prvního inženýra, který právě zemřel; jeho ostatky jsou v záchranném člunu vystřeleny směrem k Rigelu (árie Chefoneho \"Vår förste ingenjör\").\n\nVstupuje slepá básnířka a nadšeně sděluje svou vizi – vidí nebeské město osvětlené boží září- Technici se tento „zázrak“ snaží zamluvit vědeckým žargonem, ale cestující i část vesmírných kadetů se přidávají k básnířčinu zpěvu. Na Chefoneho pokyn zbytek kadetů a technici nastolují znovu pořádek a básnířku odvádějí „lékaři“ (scéna \"Jag ser en härlig syn… Ja, frågan gäller underverksfrekvensen\").\n\n(4. obraz) Poslední noc v Mimině sále. Isagel i Mimarobe byli propuštěni. Isagel tančí svůj poslední tanec a je slyšet i zpěv slepé básnířky o blažené smrti (\"Jag anar dödens skugga\") Matné světlo ozáří mrtvá těla na palubě Ariany, poslední vydechuje Mimarobe (árie \"Når den nam älskat nått till dödens dörr\"). Arianou postupuje vlna nirvány. Orchestr hraje stejný Morseův signál jako na začátku.\n\nExistují dvě komerční nahrávky \"Aniary\" první byla pořízena v roce 1960 ve Vídni, kam byla Stockholmská inscenace převzata, a zachycuje většinu prvních představitelů, druhou pořídil švédský rozhlas roku 1984 v rámci přípravy obnovené inscenace ve stockholmské opeře. Žádná z nich však nezachycuje původního dirigenta Sixtena Ehrlinga, který se na konečné podobě díla podílel, ani sbor a orchestr Královské opery. Vedle toho existuje rozhlasový záznam světové premiéry \"Aniary\", který však nebyl vydán na zvukovém nosiči.\n"}
