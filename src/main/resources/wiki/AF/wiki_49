{"id": "864645", "url": "https://cs.wikipedia.org/wiki?curid=864645", "title": "Schistosoma mansoni", "text": "Schistosoma mansoni\n\nKrevnička střevní (\"Schistosoma mansoni\") je parazitický helmint z čeledi Schistosomatidae, který způsobuje tzv. střevní schistosomózu. Při onemocnění jsou většinou zasažena játra a tlusté střevo. Mezi definitivní hostitele patří hlavně člověk, ale také další primáti a hlodavci. Mezihostitelem jsou plži z rodu \"Biomphalaria\".\nKrevnička střevní se vyskytuje v Africe (včetně Madagaskaru a Středního Východu) a v Jižní Americe. Byla pojmenována podle skotského lékaře sira Patricka Mansona.\n\nU krevniček střevních stejně jako u ostatních schistosom nacházíme výrazný pohlavní dimorfismus. Samci mají rozměry 6–12×1 mm, samice 10–16×0, 2 mm. Samice jsou tmavší (jejich trávicí soustava obsahuje pigment hemozoin). Samice je umístěna v břišní rýze samce (tzv. canalis gynaecophorus). Krevničky střevní mají slepou trávicí soustavu, jejich jícen se větví na dvě části, které se spojují v jedno střevo. Jejich vajíčka mají laterálně umístěný trn.\n\nKrevničky střevní mají 8 párů chromozómů. Samice jsou pohlavím heterogametickým (ZW), samci pak homogametickým (ZZ). Jejich genom je asi 270 MB velký, byl poprvé sekvenován v roce 2000. Nyní je popsáno nejméně 11 809 genů. U \"S. mansoni\" nacházíme expanzi genů pro proteázy a pro lipidový anabolismus, což odpovídá jejich parazitickému způsobu života.\n\nŽivotní cyklus je typický pro všechny schistosomy (potažmo i motolice). Z vajíčka se vylíhne obrvené miracidium, které penetruje do vhodného vodního plže (u krevničky střevní se jedná o plže rodu \"Biomphalaria\" – výjimkou je případ z Venezuely, kde byla \"S. mansoni\" objevena i u suchozemského plže \"Achatina fulica\"). V plži dochází k asexuálnímu množení. Vyvíjí se sporocysty a cerkárie, které opouštějí mezihostitele. Furkocerkárie (tj. cerkárie s vidličnatým ocáskem) penetrují do kůže definitivního hostitele. Signálem pro penetraci jsou mastné kyseliny na povrchu kůže. Vniknutí do kůže je umožněno penetračními žlázami. Během tohoto procesu cerkárie odvrhuje ocásek a přeměňuje se v schistosomulu.\n\nNěkolik dnů zůstávají v kůži, poté se dostává do oběhového systému, ve kterém putují přes plíce a srdce až do cév vrátnicového oběhu a střevního mesenteria, kde čekají na opačné pohlaví. Po spárování začne samička produkovat vajíčka (přibližně 300 za den). Právě vajíčka s trnem jsou hlavním patogenním agens, která při cestě z hostitelova těla porušují tkáně a poškozují orgány.\nKrevničky střevní bojují proti imunitnímu systému hostitele několika způsoby:\n\n1. Mají povrchový glykokalyx, který svlékají, a tím se stávají méně rozpoznatelné pro imunitní systém\n\n2. Mají tegument, velmi odolný povrch těla\n\n3. Produkují antioxidační proteiny (např. superoxid dismutázy), které je chrání před účinkem superoxidu produkovaného imunitním systémem\n\nKrevničkou střevní je celosvětově nakaženo asi 83,31 milionů lidí. Je přítomna nejvíce na území Afriky a Střední a Jižní Ameriky.\n\nPrvní příznaky schistosomózy (dříve také nazývané bilharzióza podle Theodora Bilharze) se vyskytují 4 až 6 týdnů po nákaze, avšak v mnoha případech se symptomy vůbec neobjeví. Nejdříve se objevuje vyrážka v místě penetrace krevničky, tzv. cerkáriová dermatitis, která intenzivně svědí. Dochází i ke vzniku edémů a ke zduření lymfatických žláz. Po 14 dnech tyto příznaky většinou vymizí.\n\nAkutní formou (2–16 týdnů po infekci) je horečka Katayama, která je doprovázená bolestmi končetin, hlavy, břicha, průjmy (někdy krvavými), únavností a zduřením jater, sleziny a lymfatických žláz.\n\nV chronickém stádiu (3–6 měsíců po nákaze) dochází k zánětlivým reakcím kolem vajíček v různých orgánech, nejvíce v játrech a ve střevě, ale i ve slezině, plicích, srdci, ledvinách nebo centrální nervové soustavě. Tvoří se periportální fibróza. Může se vyskytnout nadměrné zvětšení orgánů (př. hepatosplenomegalie, tj. zvětšení jater a sleziny). Jako komplikace se může objevit i nádorové onemocnění. Závažnost infekce je ovlivňována délkou trvání, počtem usídlených krevniček a jejich lokalizací a celkovým imunitním stavem hostitele.\n\nKrevnička střevní (stejně jako krevnička močová a krevnička jaterní) může v některých případech způsobovat schistosomózu pohlavního traktu žen (Female genital schistosomiasis, FGS), při které dochází k infekci vejcovodů nebo vaječníků vedoucí ke sterilitě. Infekce může zasáhnout jak vnější, tak vnitřní reprodukční orgány.\n\nDiagnóza infekce je založená na najití vajíček \"S. mansoni\" ve stolici. Používají se také další metody založené na rozeznávání protilátek (ELISA, APIA = alkaline phosphatase immunoassay; COP = CircumOval Precipitation test). K léčbě schistosomózy se používají anthelmintika ze skupiny chinolových derivátů – praziquantel a oxaminiquin.\n"}
{"id": "864647", "url": "https://cs.wikipedia.org/wiki?curid=864647", "title": "Universidade Federal da Bahia", "text": "Universidade Federal da Bahia\n\nUniverzita Bahia (Universidade Federal da Bahia, zkratka UFBA) je jednou z nejvýznamnějších vysokých škol v Brazílii. Sídlí v brazilském státě Bahia. Na univerzitě studuje přibližně 49 254 studentů.\n"}
{"id": "864650", "url": "https://cs.wikipedia.org/wiki?curid=864650", "title": "Karl Loewenstein", "text": "Karl Loewenstein\n\nKarl Loewenstein (9. listopadu 1891 Mnichov – 10. července 1973 Heidelberg) byl americký ústavní právník a politolog německého původu, považovaný za jednoho z předních teoretiků ústavního práva dvacátého století.\n\nPocházel ze zámožné židovské rodiny, po maturitě v Mnichově studoval práva v Paříži, Heidelbergu, Berlíně a Mnichově, kde roku 1914 promoval. Pracoval jako advokát, roku 1931 se habilitoval na právnické fakultě Mnichovské univerzity, ale už v roce 1933 byl z univerzity vyloučen. Odjel do USA, přednášel na Yale a na Amhurst College (Massachusetts) a za války byl poradcem generálního prokurátora. Po válce byl v Mnichově jen velice polovičatě rehabilitován a penzionován, jako emeritus přednášel na mnoha univerzitách po celém světě.\n\nLoewenstein se zabýval hlavně ústavním právem, vztahem mezi mocí a právem v různých systémech a teorií parlamentní demokracie. Vypracoval důkladnou klasifikaci různých systémů vlády, zejména demokratických. Velký význam měly jeho práce o americkém a britském ústavním právu a praxi, o srovnávacím ústavním právu a o vývoji vlády ve starověkém Římě. \n\n"}
{"id": "864656", "url": "https://cs.wikipedia.org/wiki?curid=864656", "title": "Vít Václav Mareček", "text": "Vít Václav Mareček\n\nVít Václav Mareček OSA (4. září 1917 Trpín – 7. dubna 2004 Praha) byl katolický kněz, který v letech 1981–1990 zastával funkci provinciála augustiniánského řádu v Československu.\n\nV roce 1940 vstoupil do augustiniánského řádu. V roce 1948 působil jako druhý kaplan v České Lípě a zároveň v okolních farnostech Dobranov a Stružnice. Současně byl administrátorem uprázdněného kláštera v Bělé pod Bezdězem. Jako takový se zasloužil se o odkrytí a renovaci malířské výzdoby bělského klášterního kostela.\n\nPozději působil velmi dlouho – celých 38 let – v Praze u sv. Tomáše. Byl znám jako velký znalec díla Sv. Augustina a vyhledávaný zpovědník.\n\nV letech 1981–1990 se jakožto provinciál zasloužil o uchování kontinuity působení České provincie řádu sv. Augustina.\n\n"}
{"id": "864657", "url": "https://cs.wikipedia.org/wiki?curid=864657", "title": "Augustin Emil Dorničák", "text": "Augustin Emil Dorničák\n\nAugustin Emil Dorničák (7. září 1929 Tichov – 8. srpna 2008 Brno) byl kněz a augustinián, převor augustiniánského konventu v Domažlicích.\n\nNarodil se v Tichově na Moravě. Po dokončení 5. třídy obecné školy začal studovat na gymnáziu v Praze. Při studiích bydlel v konviktu u augustiniánů. Konvikt byl za 2. světové války zrušen a mladý student byl poslán do konventu v Domažlicích. Na domažlickém gymnáziu dokončil studia a odmaturoval v r. 1951. Mezitím, r. 1950, byl domažlický klášter násilně zrušen. Emil Dorničák poté studoval na Pedagogické fakultě v Olomouci a po absolvování studií působil jako učitel, postupně na několika školách. Později byl nějaký čas zaměstnán jako dělník.\n\nOd r. 1968 studoval teologii v Olomouci, kde tehdy byla na krátký čas obnovena činnost teologické fakulty. Následně studia dokončil v Litoměřicích. V té době vstoupil do augustiniánského řádu, kde přijal řeholní jméno Augustin. V tomto řádu složil slavné sliby a 26. června 1972 přijal z rukou kardinála Trochty kněžské svěcení. Primiční mši svatou sloužil v basilice Všech svatých při bývalém klášteře augustiniánů v České Lípě. Postupně působil v Dolní Poustevně a Lobendavě na Děčínsku, v letech 1982–1990 pak v Bakově nad Jizerou.\n\nV letech 1990–1998 působil v Domažlicích jakožto převor. Zároveň byl ex currendo administrátorem farností Milavče a Folmava. Vedle starosti o domažlický klášter též působil v letech 1992–1996 jako pedagog na místním gymnáziu. V roce 1998 odešel na odpočinek do kláštera v Brně, kde o deset let později zemřel.\n\n\n"}
{"id": "864659", "url": "https://cs.wikipedia.org/wiki?curid=864659", "title": "Vydírání", "text": "Vydírání\n\nVydírání spočívá v použití násilí, případně jen pohrůžky násilí či jiné těžké, např. psychické újmy tak, že oběť je donucena něco konat, opominout nebo strpět. Tím je omezena ve svém svobodném rozhodování, které je objektem trestného činu. V českém právu jde o trestný čin podle § 175 českého trestního zákoníku, který patří mezi trestné činy proti svobodě podobně jako omezování osobní svobody (), loupež (), porušování domovní svobody () aj.\n\nNa rozdíl od loupeže stačí u vydírání pohrůžka násilí nikoli bezprostředního (např. dopisem) anebo pohrůžka jiné těžké újmy. Ustanovení o loupeži je tedy speciální vůči vydírání, neboť prostředky a cíl jsou užší.\n\nSvobodné rozhodování je chráněným zájmem člověka. Objektivní stránka trestného činu spočívá v tom, že pachatel nutí jiného, aby něco konal, opominul nebo trpěl (například majitel obchodu je pod hrozbou zničení svého majetku donucen platit vyděračům tzv. „výpalné“, studenti jsou šikanováni svými staršími spolužáky apod.). Po subjektivní stránce se vyžaduje úmysl.\n\nKromě přímého použití fyzické síly nebo i jen pohrůžky bezprostředního násilí může být vydíráním také hrozba způsobení závažné majetkové škody či újmy na osobních právech, cti nebo pověsti. Musí však jít o jednání neoprávněné, vydíráním není např. pohrůžka exekucí, pokud dlužník včas neuhradí svůj dluh. Neoprávněná pohrůžka může směřovat k rozvratu manželství, k zahájení trestního stíhání a uplatnění zajišťovacích úkonů, a to bez ohledu na to, zda poškozený skutečně spáchal trestný čin, může také směřovat k tomu, že se pachatel bude domáhat v neprospěch poškozené změny výchovného prostředí jejich společného nezletilého dítěte, pokud poškozená nevezme zpět souhlas s trestním stíháním pachatele.\n\nI jen příprava na tento trestný čin je trestná.\n\nV případě naplnění základní skutkové podstaty trestného činu vydírání hrozí pachateli trest odnětí svobody na půl roku až na čtyři léta nebo peněžitý trest. Trestný čin vydírání též obsahuje relativně bohatý výčet okolností podmiňujících použití vyšší trestní sazby (tzv. kvalifikované skutkové podstaty):\n\n\n\n\n\n"}
{"id": "864660", "url": "https://cs.wikipedia.org/wiki?curid=864660", "title": "Spolčení ke spáchání zvlášť závažného zločinu", "text": "Spolčení ke spáchání zvlášť závažného zločinu\n\nSpolčení ke spáchání zvlášť závažného zločinu, tedy úmyslného trestného činu, za nějž je stanoven trest odnětí svobody s horní hranicí trestní sazby nejméně deset let, je v § 20 odst. 1 českého trestního zákoníku č. 40/2009 Sb. jmenováno jako jedna z forem úmyslného vytváření podmínek pro spáchání takového zločinu, které je už samo o sobě trestné. Jakožto příprava trestného činu je trestná podle trestní sazby stanovené na ten zvlášť závažný zločin, k němuž směřovalo. Podle výkladu Pavla Šámala jde o tzv. předčasně dokonaný trestný čin, jenž má formu dohody dvou nebo více osob na spáchání určitého zvlášť závažného zločinu, která nemusí být výslovná, ale může být uzavřena i jen mlčky. Od jiné formy přípravy trestného činu, \"srocení ke spáchání zvlášť závažného zločinu\", se liší tím, že zde chybí časová a místní bezprostřednost s připravovaným zločinem. Od trvalého \"zločinného spolčení\" (organizované zločinecké skupiny) se pak liší tím, že je zaměřeno na pouze na jeden konkrétní trestný čin.\n"}
{"id": "864661", "url": "https://cs.wikipedia.org/wiki?curid=864661", "title": "Srocení", "text": "Srocení\n\nSrocení je shromáždění nebo shluknutí většího množství lidí, zejména k vyjádření odporu vůči něčemu, zpravidla s odbojnými nebo rušivými úmysly. Výraz se používá zejména pro společenské a politické jevy v historickém kontextu, avšak v různých, mnohdy i přenesených, rozšířených nebo zúžených významech se tento i další odvozené výrazy používají i ve vztahu k současnosti. Povyk nebo pozdvižení se nazývají rotyka. \n\nVýrazy srocení, srocování, srocovat se, srotit se nebo rotit se a rotyka jsou odvozeny ze slova rota. To ve staročeštině mělo významy „družina, zástup, cháska, sekta“, do češtiny se dostalo přes francouzštinu ze středověké latiny z výrazu „rupta“, který označoval skupinu nebo oddíl, zejména loupeživý, a doslovně jej lze přeložit jako oddíl či sektu (zpodstatnělé příčestí od rumpere = zlomit, roztrhnout). V aktuální češtině se používá zejména pro vojenskou jednotku o velikosti řádově kolem stovky vojáků.\n\nV Českém ekumenickém překladu nebo Bibli21 jsou slova „srocení“ nebo „srotit se“ v různých tvarech použita několikrát. \n\nSrocení ke spáchání zvlášť závažného zločinu, tedy úmyslného trestného činu, za nějž je stanoven trest odnětí svobody s horní hranicí trestní sazby nejméně deset let, je v § 20 odst. 1 českého trestního zákoníku 40/2009 Sb. jmenováno jako jedna z forem úmyslného vytváření podmínek pro spáchání takového zločinu. \n\nDo § 352 trestního zákoníku 40/2009 Sb. bylo novelou 330/2011 Sb. k trestnému činu násilí proti skupině obyvatelů a proti jednotlivci přidáno ustanovení, podle kterého ten, kdo se srotí nebo spolčí k násilí proti skupině obyvatelů nebo jednotlivci nebo k tomu, aby jim vyhrožoval usmrcením, ublížením na zdraví nebo způsobením škody velkého rozsahu pro jejich skutečnou nebo domnělou rasu, příslušnost k etnické skupině, národnost, politické přesvědčení, vyznání nebo proto, že jsou skutečně nebo domněle bez vyznání, bude potrestán stejně jako ten, kdo kdo takové násilí nebo takové vyhrožování spáchal. Podobně § 356 o trestném činu podněcování k nenávisti vůči skupině osob nebo k omezování jejich práv a svobod v odstavci 2 stanoví tomu, kdo se spolčí nebo srotí k veřejnému podněcování nenávisti k vyjmenovaným typů jevů nebo skupin osob nebo k omezování práv a svobod jejich příslušníků, stejný trest jako tomu, kdo se takového podněcování již dopustil. \n\nZa srocení za účelem takového zločinu se rozumí, pokud srocení účastníci jsou s jeho spácháním srozuměni. Ke srocení může dojít i bez předchozí dohody, např. účastníci už rozehnané rvačky se automaticky shluknou, aby následně napadli a vypálili policejní stanici.\n\nSpočívá ve shluknutí nejméně tří osob na určitém místě. \n\nOd jiné formy přípravy zločinu, spolčení ke spáchání zvlášť závažného zločinu, se liší tím, že je zde časová a místní bezprostřednost s připravovaným zločinem.\n\n"}
{"id": "864687", "url": "https://cs.wikipedia.org/wiki?curid=864687", "title": "Vlnařská tkanina", "text": "Vlnařská tkanina\n\nVlnařská tkanina (angl.: \"wooly clothing\", něm.: \"wollartiges Gewebe\") je souhrnný pojem pro výrobky s charakterem a vzhledem vlněné tkaniny. \n\nPříze na vlnařské tkaniny jsou z ovčí vlny, ze směsi vlny se staplovými živočišnými a/nebo umělými vlákny, příp. s textilními odpady a nebo ze směsi umělovlákenných stříží. Příze se vyrábí jako mykané, česané nebo poločesané a k použití na osnovu se naprostá většina přízí ská. \n\nTkaniny jsou zhotoveny v nejrůznějších vazbách a pokud nejsou z barevné příze, bělí se nebo barví v kuse. Druh finální úpravy tkanin je závislý na předpokládaném použití – např. plstění, dekatování, hydrofobní nebo neplstivé úpravy aj.\n\nK typickým vlastnostem vlnařských tkanin např. patří dobré izolační schopnosti, odolnost proti pomačkání, zpravidla příjemný omak \n\nK nejznámějším obchodním označením vlnařských tkanin patří:\n\nbuklé, cibelín, flanel, flauš, fresko, gabardén, hubertus, koverkot, kord, listr, manšestr, melton, mušelín, otoman, šantung, serž, ševiot, tvíd, žoržet \n\n(Bavlnářská tkanina \"na levé straně snímku\" je ze směsové příze PES/CO a vpravo je manšestr z 96% vlny, 2% polyamidu a 2 % elastanu). \n\nOznačení „vlnařská tkanina“ se používá k rozlišení od ostatních druhů textilií (bavlněných, lněných atd.) především v učebních textech a v odborných příručkách. V praxi bylo asi do konce 20. století známé rozdělení druhů tkanin tímto způsobem také v úřední statistice výroby, později byl však přívlastek „vlnařská“ nahrazen výrazem \"„tkaniny z vlněné příze včetně směsových„\". \n\nV jiných jazycích se výraz „vlnařská tkanina“ vyskytuje jen ojediněle. \n"}
{"id": "864692", "url": "https://cs.wikipedia.org/wiki?curid=864692", "title": "Michaela Sejnová", "text": "Michaela Sejnová\n\nMichaela Sejnová (* 23. ledna 1992, Most) je česká herečka, zpěvačka a tanečnice, učitelka a cvičitelka aerobiku.\n\nPochází z města Most. Od útlého věku se věnovala aerobiku, který dělala i závodně. V předškolním věku také zpívala v dětském pěveckém sboru Permoníček, osm let se věnovala hře na housle, hrála divadlo v dětském dramatickém kroužku. Vystudovala Střední pedagogickou školu v Mostě.\n\nV roce 2006 se stala Dívkou roku. Je patronkou projektu Hanky Kynychové – Hejbejte se a zpívejte s Hankou a Novou.\n\nVystupovala v roli Dominiky v seriálu \"Gympl s (r)učením omezeným\" a v seriálu \"Doktoři z Počátků\" televizní stanice Nova, v Modrém kódě vystupuje jako sestřička Libuška televizní stanice Prima. Účinkovala v muzikálech \"Děti ráje\" (alternovala postavu Evy, královny diskotéky), \"Kapka medu pro Verunku\", kde alternovala postavu princezny Verunky.\n"}
{"id": "864696", "url": "https://cs.wikipedia.org/wiki?curid=864696", "title": "Hwang Jong-džo", "text": "Hwang Jong-džo\n\nHwang Jong-džo (* 22. března 1970 Samčchok) je bývalý jihokorejský atlet, maratonec, olympijský vítěz z Barcelony v roce 1992.\n\nPřed barcelonskou olympiádou startoval v maratonu pouze třikrát (dvakrát zvítězil a jednou doběhl druhý). Při olympijském maratonu se neustále držel čelní skupiny, ze které na 35. kilometru zůstali pouze dva závodníci – kromě něj pouze Koiči Morišita z Japonska. Dva kilometry před cílem se Hwang od soupeře odpoutal a zvítězil. V následujících letech startoval už méně kvůli zdravotním problémům a krátce po olympiádě v Atlantě zakončil kariéru. Jeho osobní rekord v maratonu je 2.08:09 a pochází z roku 1994.\n\n"}
{"id": "864705", "url": "https://cs.wikipedia.org/wiki?curid=864705", "title": "Kanada na Letních olympijských hrách 1908", "text": "Kanada na Letních olympijských hrách 1908\n\nKanada se účastnila Letní olympiády 1908. Zastupovalo ji 87 sportovců (87 mužů a 0 žen) v 11 sportech.\n\n"}
{"id": "864708", "url": "https://cs.wikipedia.org/wiki?curid=864708", "title": "Jean-Baptiste Drouet", "text": "Jean-Baptiste Drouet\n\nJean-Baptiste Drouet (8. ledna 1763, Sainte-Menehould – 10. dubna 1824, Mâcon) byl francouzský poštmistr v Sainte-Menehould, jehož dcerka podle portrétu na minci poznala krále Ludvíka XVI., když v červnu 1791 prchal z Francie, a poté, kdy vzbouřil obyvatele místní i v sousedním Verennes včetně Národní gardy, byl tam král s rodinou zatčen, držen v domě notáře a předán poslancům Konventu, vyslaným z metropole, kteří je dali s eskortou převézt zpět do Paříže.\n\nZa svůj čin obdržel odměnu ve výši 30 000 franků a byl zvolen do Národního konventu za departement Marne, ve kterém hlasoval pro královu smrt a zastával pozice, blízké jakobínům. \n\nJako komisař Konventu u vojska byl v roce 1793 poslán k francouzské Severní armádě. Byl mezi hodnostáři, předanými počátkem dubna 1793 zrádným velitelem Severní armády generálem Dumouriezem Rakušanům. Ocitl se ve městě Maubeuge a po držení v Belgii vězněn v Brně na Špilberku. Odtamtud se pokusil utéci skokem z okna své cely, nicméně při seskoku si zlomil nohu a jeho útěk byl odhalen. V listopadu roku 1795 byl společně s bývalým ministrem války generálem Pierrem Riel de Beurnonville a dalšími vyměněn za dceru Ludvíka XVI. Marii Terezii Bourbonskou, vévodkyni Angoulemskou. Poté vstoupil do Rady pěti set. Následně byl však obviněn z účasti ve Spiknutí rovných, jenž organizoval Gracchus Babeuf. Uprchl proto do Švýcarska, ke zůstal do konce roku 1799, kdy se směl vrátit na amnestii po státním převratu Napoleona Bonaparta. Po restauraci Bourbonů byl roku 1816 jako královrah vypovězen z Francie, nicméně tu neopustil, nýbrž žil pod jménem Merger ve městě Mâcon až do své smrti v roce 1824.\n"}
{"id": "864720", "url": "https://cs.wikipedia.org/wiki?curid=864720", "title": "Římskokatolická farnost Levín", "text": "Římskokatolická farnost Levín\n\nŘímskokatolická farnost Levín (lat. \"Levinium\",) je územní společenství římských katolíků v Levíně a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní doložená zpráva pochází z roku 1169, kdy byl Levín v držení Johanitů. V roce 1384 zde byla zřízena plebánie. Později se levínský kostel stal filiálním kostelem Liběšic. Matriky byly vedeny od roku 1686. Roku 1773 zde byla na Levíně zřízena fara.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Křešice, jehož součástí je i farnost Levín, která je tak spravována \"excurrendo\".\n\n\n"}
{"id": "864721", "url": "https://cs.wikipedia.org/wiki?curid=864721", "title": "Krevnička jaterní", "text": "Krevnička jaterní\n\nKrevnička jaterní (\"Schistosoma japonicum\") je původcem jaterní schistosomózy. Má velký rozsah definitivních hostitelů, napadá minimálně 31 savců, mezi ně patří 9 masožravců, 16 hlodavců, 2 hmyzožravci, 3 sudokopytníci a člověk. Jejich mezihostiteli jsou předožábří plži rodu Oncomelania. Více než 230 milionů lidí potřebuje léčbu každý rok .\n\nKrevnička jaterní je rozšířena v jihovýchodní a východní Asii, především v Číně, Filipínách, Tchaj-wanu a Thajsku. Dříve se vyskytovala i v Japonsku, kde byla poprvé popsaná. Naposledy byla krevnička jaterní zaznamenána v Japonsku v roce 1976 . V České republice se nevyskytuje.\n\nKrevnička jaterní je gonochorista. Samci měří zhruba 6-12 x 0,8 mm, samice 12-20 x 0,3. Samice jsou delší a štíhlejší, samci kratší a zavalitější. Mají žlutou až žluto-hnědou barvu. Samci mají dlouhý žlábek na jejich spodní straně, na který se samice přichytí.\n\nPrvním stádiem je vejce, které je kulaté nebo oválné a velmi malé (kolem 60 až 80 µm) s velmi malým výčnělkem na jednom konci.\nPrvní stádium, které se vylíhne z vejce, se jmenuje miracidium a není o moc větší než vajíčko. Je volně plavajícím, vejčitého tvaru a pokrytý řasou. Na předním konci má soubor žláz, které používá pro penetraci kůže mezihostitele (plže). Má pouze několik hodin k tomu, aby našel mezihostitele.\nUvnitř plže miracidium ztratí svojí kůži a řasu a přemění se do jiného tvaru - sporocysty. Toto stádium nemá ústa ani vnitřnosti. Výživu odebírá přímo od plže. Každá sporocysta se množí asexuálně a vytváří dceřiné sporocysty. Tyto sporocysty žijí a rostou uvnitř plže, dokončí další kolo asexuálního rozmnožování, ale tentokrát potomci mají odlišnou strukturu a nazývají se cerkárie.\nCerkárie vypadají jako ploštice s ocáskem. Tělo měří mezi 70 až 200 µm, ocásek další 220 µm. Ocásek má vidličkovitý tvar - tzv. furkocekarie. Předek je vybaven souborem žláz a dalších struktur pro vstup do nového hostitele. Cerkárie opouštějí plže a vlezou do definitivního hostitele (savci) a po vstupu ztrácejí ocásek a pohybují se krevním oběhem.\nV definitivním hostiteli dospějí ve střevní žíle. Žijí hlavně v portální žíle a jejich přítocích. Vyrostou do délky 15 mm. Obě pohlaví mají silnou přísavku kolem úst a další, acetabulum, níže na jejich břišní straně. Kůže dospělců je pokrytá trny, hřebeny a smyslovými orgány, které jsou pravděpodobně používány k obraně proti imunitnímu systému hostitele.\n\nV definitivním hostiteli se množí sexuálně. Štíhlejší, delší samici nese širší samec v canalis gynaecophorus. Samec a samici se potkávají v žíle hostitele. Samice může produkovat až 3000 vajíček každý den a žít více než 20 let. Vajíčka se pohybují skrz stěnu žíly do střeva nebo močového měchýře, kde odchází s výkaly nebo močí.\n\nČasná fáze infekce po penetraci cerkárií mívá akutní generalizovanou formu s projevy eozinofílie, erytému a horečkami - tzv. horečka Katayama.\nVajíčka odcházejí z portální žíly přes střevní stěnu, část je vyloučená z těla pomocí stolice, některá vajíčka zůstávají v tělu člověka. To způsobuje těžké chronické onemocnění s rozsáhlým poškozením jater (např. cirhózou), sleziny, zasaženy bývají i střeva a plíce. Jako závažná komplikace se vyskytuje cerebrální schistosomóza (leze vajíček zanesených krevním systémem do mozku), které nezřídka končí smrtí.\nTělo nereaguje na přítomnost krevniček, ale na její vajíčka. Může vyvolávat bolest břicha, průjem nebo krev ve stolici.\nSamička každý den vyprodukuje kolem 3000 vajíček (až 10krát více než krevnička střevní), to zní dělá nejnebezpečnější krevničku.\n\nPrevence a kontrola schistosomózách je založeno na preventivní léčbě, kontrole plžů, zlepšení hygieny a zdravotní výchova.\nWHO strategii pro kontrolu schistosomóz se zaměřuje na snížení počtu onemocnění pomocí pravidelné, cílené léčby praziquantelem.\nPraziquantel je jediný dostupný lék na všechny formy schistosomóz. TO zahrnuje pravidelnou léčbu všech lidí v rizikových skupinách v endemických oblastech (děti školou povinné, rybáři, farmáři, celé komunity).\nPraziquantel byl úspěšně používán během posledních 20 let ke kontrole schistosomóze v Brazílii, Kambodže, Číně, Egyptě, Maroku a Saúdské Arábii. Některé země uspěly v přerušení schistosomózního přenosu.\n\n"}
{"id": "864722", "url": "https://cs.wikipedia.org/wiki?curid=864722", "title": "Faktická konzumpce", "text": "Faktická konzumpce\n\nFaktická konzumpce vylučuje souběh trestných činů. Díky ní se určité jednání pachatele posoudí, jakoby spáchal např. jen jeden trestný čin, ačkoli by mohlo být teoreticky aplikováno více skutkových podstat. Tento fakt je dán tím, že některé činy pachatele jsou ve srovnání s jeho základním deliktem fakticky relativně nevýznamné, uplatní se tak i zásada \"de minimis non curat praetor\".\n\nV teorii se rozlišuje faktická konzumpce: \n"}
{"id": "864747", "url": "https://cs.wikipedia.org/wiki?curid=864747", "title": "Kanada na Letních olympijských hrách 1904", "text": "Kanada na Letních olympijských hrách 1904\n\nKanada se účastnila Letní olympiády 1904. Zastupovalo ji 56 sportovců (56 mužů a 0 žen) v 6 sportech.\n\n"}
{"id": "864750", "url": "https://cs.wikipedia.org/wiki?curid=864750", "title": "Římskokatolická farnost Prackovice nad Labem", "text": "Římskokatolická farnost Prackovice nad Labem\n\nŘímskokatolická farnost Prackovice nad Labem (lat. \"Praskovicium\") je územní společenství římských katolíků v Prackovicích a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní zmínka o farní lokalitě Prackovice se nachází již v tzv. zakládací listině litoměřické kapituly z roku 1057, kdy byla obec pod duchovní správou litoměřické kapituly. Vlastní farnost byla založena až v roce 1384. Od roku 1696 jsou vedeny farní matriky. Farnost byla obnovena v roce 1802.\n\nZ důvodu efektivity duchovní správy byl vytvořen \"farní obvod\" (kolatura) farnosti Lovosice, jehož součástí je i farnost Prackovice nad Labem, která je tak spravována \"excurrendo\".\n\nŘímskokatolická farnost Prackovice nad Labem\n\n"}
{"id": "864752", "url": "https://cs.wikipedia.org/wiki?curid=864752", "title": "Cazinská krajina", "text": "Cazinská krajina\n\nCazinská krajina (bosensky Cazinska krajina, v srbské cyrilici Цазинска крајина) je název pro severozápadní cíp Bosny a Hercegoviny. Patří do něj města Cazin, Velika Kladuša a Bihać. V současné době je administrativně součástí Unsko-sanského kantonu Federace Bosny a Hercegoviny. Historicky je region součástí rozsáhlejší oblasti s názvem Bosenská krajina, Srby převážně osídleného severozápadu Bosny a Hercegoviny. Obyvatelstvo Cazinské krajiny představují ovšem především Bosňáci a dominantním náboženstvím je islám. \n\n"}
{"id": "864756", "url": "https://cs.wikipedia.org/wiki?curid=864756", "title": "Kanada na Letních olympijských hrách 1900", "text": "Kanada na Letních olympijských hrách 1900\n\nKanada se účastnila Letní olympiády 1900. Zastupovalo ji 4 sportovců (4 mužů a 0 žen) v 1 sportech.\n\n"}
{"id": "864757", "url": "https://cs.wikipedia.org/wiki?curid=864757", "title": "Chameleon Elliotův", "text": "Chameleon Elliotův\n\nChameleon Elliotův (\"Trioceros ellioti\") je menší druh chameleona žijící v horských oblastech východní Afriky. Do roku 1963 byl považován za poddruh chameleona dvoupruhého, tyto druhy chameleonů, společně s chameleonem přilbovým a chameleony druhů \"Ch. kinetensis\", \"Ch. rudis\", \"Ch. schoutedeni\", \"Ch. schubotzi\" a \"Ch. sternfeldi\" si jsou blízce příbuzné a tvoří příbuzenský komplex \"Ch. bitaeniatus\". Je chráněný, v Úmluvě o mezinárodním obchodu s ohroženými druhy volně žijících živočichů a rostlin je zařazen do přílohy II.\n\nJe to ještěr s velkou hlavou, která nese nízkou konvexní přilbu bez límcových laloků, tělo je bočně zploštělé a ocas dlouhý a ovíjivý. Jako všichni chameleoni má i chameleon Elliotův oční víčka srostlá, zůstává jen malý otvor na zornici, a oči se mohou pohybovat do všech stran a nezávisle na sobě. Silné nohy jsou zakončené prsty srostlými v klíšťky, které předních končetinách tvoří tři vnější a dva vnitřní prsty, na pánevních je tomu naopak. Prsty jsou opatřené silnými drápy. Na bocích těla se táhne řada zhrublých šupin, na hřbetě má vysoký jednořadý hřeben tvořený šupinami kuželovitými, výrazný je též hřeben hrdelní. Dorůstá asi 18 cm, samci jsou menší než samice. Je to variabilní druh, který vytváří množství forem. Základní zbarvení samců je zelené, samice bývají zelené, hnědé nebo šedé. Schopnost barvoměny je však dobře vyvinutá a ještěři mohou v závislosti na náladě nabývat i pestrých barev.\n\nAreál chameleona Elliotova ve východní Africe zahrnuje Keňu, Ugandu, Tanzanii, Rwandu, Burundi a Kongo v nadmořských výškách 800–1800 m n. m. Žije na keřích a ve vysoké trávě, nevyhýbá se ani zahradám. Aktivní je během dne, kdy vyhledává potravu, hmyz, který uchvacuje lepkavým jazykem. Žije samotářsky, ale vnitrodruhová agresivita je u něj poměrně slabá. Je živorodý, samice po 90-105 dní trvající březosti rodí 2-18 mláďat.\n\nTomuto druhu chameleona postačí teráriu o rozměrech 20x30x50 cm pro jednotlivce. Terárium musí být dobře větrané, síťové či tvořené hmyzím pletivem nebo gázovinou, možný je také chov volně v místnosti a během léta i venku. Není agresivní, ve větším terárium je možný i párový chov, jen březí samice je třeba držet odděleně. Denní teplota pro chov se pohybuje mezi 25-18 °C, v noci je potřeba teplotu snížit na 10-15 °C. Chameleon Elliotův vyžaduje vzdušnou vlhkost 80-100 % a má vysoké požadavky na množství vody k pití, kterou přijímá olizováním kapek z listů rostlin, proto je terárium třeba hojně rosit. Terárium je vhodné osázet živými rostlinami, jako je \"ficus benjamina\", \"filodendron\", \"bilgergie\" či břečťan a vybavit větvemi ke šplhání, substrát na dno není příliš důležitý. V zajetí chameleoni Elliotovi přijímají jakýkoliv přiměřeně velký hmyz, krmí se cvrčky vhodné velikosti, šváby, pavouky či mouchami, přednost dávají zavíječům, různým larvám a zemnímu hmyzu. Krmnou dávku je třeba doplnit vitamíny a minerály.\n\n"}
{"id": "864763", "url": "https://cs.wikipedia.org/wiki?curid=864763", "title": "Rozhledna na Kalenici", "text": "Rozhledna na Kalenici\n\nRozhledna na Kalenici (německý název \"Hindenburgturm\", polský název \"Wieża widokowa na Kalenicy\") se nachází na stejnojmenné třetí nejvyšší hoře Sovích hor (polský název \"Góry Sowie\") v sudetském pohoří v jihozápadním Polsku, jejíž nejvyšší vrchol sahá do výše 964 m n. m.\n\nOcelová věž\nsahající do výše 20 metrů se dvěma vyhlídkovými plošinami, 70 schody, zde byla postavena v roce 1933.\nVěž byla zhotovena v zámečnické dílně Kurta Steuera z Bielawy. Oficiální otevření věže se konalo dne 2. června roku 1933. Do roku 1945 nesla jméno německého polního maršála Paula von Hindenburga (\"Hindenburgturm\"). Po druhé světové válce byla věž ponechána nepříznivým povětrnostním podmínkám na vrcholu hory a stala se objektem představující nebezpečí pro chodce a turisty. Na počátku 90. let 20. století prošla věž kompletní rekonstrukcí. Kupříkladu byly vybetonovány základy věže, ocelová konstrukce byla opatřena nátěrem na ochranu proti další korozi.\n\nKalenica je druhým nejnavštěvovanějším vrcholem Sovích hor hned po Velké Sově (polský název \"Wielka Sowa\"), jejíž nejvyšší vrchol sahá do výše 1 015 m n. m. Na jejím vrcholu se nachází kamenná rozhledna.\n\nZ vrcholu věže je za dobré viditelnosti kruhový rozhled počínaje od polské nížiny přes Králický Sněžník, Orlické hory, Javoří hory po Krkonoše. Také je vidět Velká Sova.\n\nRozhledna je volně přístupná celoročně. Nejlepší přístup k rozhledně je po červené turistické značce\nz Jugówa. Přechod z Jugowského průsmyku (polský název \"Przełęcz Jugowska\") na Kalenici trvá asi 45 minut.\n\n\n"}
{"id": "864777", "url": "https://cs.wikipedia.org/wiki?curid=864777", "title": "Andrej Grega", "text": "Andrej Grega\n\nAndrej Grega (* 12. září 1950) je český politik, na přelomu 20. a 21. století poslanec Poslanecké sněmovny za ČSSD.\n\nV roce 1998 se profesně uvádí jako podnikatel.\n\nVe volbách v roce 1998 byl zvolen do poslanecké sněmovny za ČSSD (volební obvod Severočeský kraj). Byl členem sněmovního hospodářského výboru a v letech 2000-2002 i výboru mandátového a imunitního. Ve volbách v roce 2002 kandidoval, ale nebyl zvolen. Do sněmovny usedl až dodatečně jako náhradník v lednu 2006 poté, co rezignoval Michal Kraus. Zasedal v hospodářském výboru.\n\nV dubnu 2006 vystoupil z ČSSD kvůli skandálu, kdy byl podezřelý, že coby předseda ČSSD v Jablonci nad Nisou naverboval do strany účelově asi stovku takzvaných černých duší. Grega obvinění odmítal, ale nechtěl poškozovat svou stranu před volbami. Rezignaci na poslanecký mandát ovšem odmítl.\n\nV komunálních volbách roku 1994 a komunálních volbách roku 1998 neúspěšně kandidoval do zastupitelstva města Jablonec nad Nisou za ČSSD.\n\n"}
{"id": "864787", "url": "https://cs.wikipedia.org/wiki?curid=864787", "title": "Jižní Korea na Letních olympijských hrách 2008", "text": "Jižní Korea na Letních olympijských hrách 2008\n\nJižní Koreu na Letních olympijských hrách v roce 2008 reprezentovala výprava 265 sportovců (159 mužů a 106 žen) ve 27 sportech.\n\n"}
{"id": "864798", "url": "https://cs.wikipedia.org/wiki?curid=864798", "title": "Ivana Hanačíková", "text": "Ivana Hanačíková\n\nIvana Hanačíková (* 2. listopadu 1972) je bývalá česká politička, na přelomu 20. a 21. století poslankyně Poslanecké sněmovny za Unii svobody, pak náměstkyně ministra pro místní rozvoj.\n\nK roku 1998 se profesně uvádí jako socioložka, bytem Kroměříž. Pracovala ve středisku vzdělávání Vězeňské služby. V roce 2001 je zmiňována jako předsedkyně zlínského krajského výboru Unie svobody. V červnu 2001 dokonce neúspěšně kandidovala na post místopředsedyně Unie svobody.\nVe volbách v roce 1998 byla zvolena do poslanecké sněmovny za Unii svobody (volební obvod Jihomoravský kraj). V lednu 2002 se ji narodil syn Vojtěch. Mandát ale nepřerušila a ve sněmovně zůstala. V parlamentu zasedala do voleb v roce 2002. Byla členkou sněmovního výboru pro obranu a bezpečnost a zemědělského výboru.\n\nVe volbách v roce 2002 kandidovala, ale do sněmovny se nedostala, protože v rámci aliance Unie svobody a lidovců ji díky kroužkování předběhli dva lidovečtí kandidáti. Reagovala na to následovně: „\"Jsem nešťastná, členové KDU-ČSL se domluvili a z listiny nás doslova vykroužkovali. Mrzí mě i chování biskupů, kteří je k tomu vyzvali. Pro mě je to ponaučení, že s lidovci do koalice už nikdy více\".“ Coby čerstvá matka se rozhodla nepokračovat v aktivní politice a zůstat na mateřské dovolené. Již v září 2002 ji ale ministr pro místní rozvoj Pavel Němec jmenoval náměstkyní. Na ministerstvu působila jako šéfka nového odboru územního plánování a stavebního řádu. V září 2004 se uvádělo, že se má stát náměstkyní pro cestovní ruch.\n\nV srpnu 2006 se uvádí jako ředitelka varšavské pobočky agentury CzechTourism. Později se rozvedla a znovu vdala coby Ivana Bílková.\n\n"}
{"id": "864800", "url": "https://cs.wikipedia.org/wiki?curid=864800", "title": "Jorge María Mejía", "text": "Jorge María Mejía\n\nJorge María kardinál Mejía (31. ledna 1923 Buenos Aires – 9. prosince 2014, Řím) byl argentinský římskokatolický kněz, vysoký úředník římské kurie, kardinál.\n\nKněžské svěcení přijal 22. září 1945. Krátce působil ve farnosti Buenos Aires, poté odjel na další studia do Říma. Zde získal doktorát z teologie a licenciát z biblických věd. Přednášel na několika argentinských katolických školách. V letech 1956 až 1977 byl šéfredaktorem katolického časopisu \"Criterio\". Jako expert se účastnil jednání Druhého vatikánského koncilu. Byl předsedou ekumenické komise Rady latinskoamerických biskupských konferencí. V letech 1969 až 1972 zastával funkci předsedy Světové katolické federace biblického apoštolátu, v roce 1977 se stal sekretářem papežské komise pro kontakty s judiasmem při Sekretariátu pro jednotu křesťanů.\n\nV březnu 1986 byl jmenován titulárním biskupem a viceprezidentem Papežské komise \"Iustitia et Pax\". Biskupské svěcení mu udělil 12. dubna téhož roku kardinál Roger Etchegaray. V březnu 1994 se stal sekretářem Kongregace pro biskupy a sekretářem kardinálského kolegia. O čtyři roky později, 7. března 1998, byl jmenován archivářem a knihovníkem Apoštolského stolce, na tomto místě vystřídal kardinála Luigi Poggiho, který odešel na odpočinek.\nPři konzistoři 21. února 2001 ho papež Jan Pavel II. jmenoval kardinálem. V listopadu 2003 se vzdal své funkce vzhledem k dovršenému věku. Jeho nástupcem byl jmenován kardinál Jean-Louis Tauran.\n\nV březnu 2013 byl kardinál Mejía hospitalizován poté, co prodělal srdeční infarkt.\n\nZemřel 9. prosince 2014 v římské klinice Pia XI.\n\n\n"}
{"id": "864802", "url": "https://cs.wikipedia.org/wiki?curid=864802", "title": "Václav Hanuš", "text": "Václav Hanuš\n\nVáclav Hanuš (* 7. května 1955) je bývalý český politik, člen Občanské demokratické strany, na přelomu 20. a 21. století poslanec Poslanecké sněmovny.\n\nVe volbách v roce 1998 byl zvolen do poslanecké sněmovny za ODS (volební obvod Východočeský kraj). Ve sněmovně setrval do voleb v roce 2002. Byl členem sněmovního výboru pro sociální politiku a zdravotnictví. V roce 2003 se mohl vrátit do sněmovny, byl totiž prvním náhradníkem po poslanci ODS Petru Kottovi, který byl pro opilost vyloučen z klubu. Kott ale na poslanecký mandát nerezignoval a Hanuš tak zůstal mimo parlament.\n\nV komunálních volbách roku 1994 a komunálních volbách roku 1998 byl zvolen do zastupitelstva obce Benecko za ODS. Neúspěšně sem kandidoval i v komunálních volbách roku 2002 a komunálních volbách roku 2006. Profesně se k roku 2002 uvádí jako nezaměstnaný, k roku 2006 coby podnikatel. V roce 1998 se uvádí jako místostarosta Benecka.\n\n"}
{"id": "864807", "url": "https://cs.wikipedia.org/wiki?curid=864807", "title": "Gabriela Soukalová (1953)", "text": "Gabriela Soukalová (1953)\n\nGabriela Soukalová (* 27. února 1953 Kremnica), rozená Sekajová, rozvedená Svobodová, je bývalá československá běžkyně na lyžích. Je držitelkou stříbrné medaile ze štafetového závodu ze ZOH v Sarajevu 1984 a matkou biatlonistky Gabriely Koukalové.\n\nPochází ze slovenského města Kremnica, narodila se v roce 1953 do početné rodiny elektrotechnického inženýra Sekaje.\n\nJejím prvním trenérem lyžování byl v Kremnici československý olympionik z roku 1960, lyžař Rudolf Čillík. Po ukončení základní školy šla studovat elektrotechnickou průmyslovku do Liptovského Hrádku, kde závodila za místní klub Tesla. V roce 1970 se konalo mistrovství světa v klasickém lyžování v nedalekých Tatrách a tento šampionát ji motivoval v další práci. Začala spolupracovat s trenérem Jánem Húskou, pod kterým se v roce 1973 dostala do reprezentace Československa. Později jako stabilní členka reprezentace a především ženské štafety přešla do Jablonce nad Nisou, kde jí vedl Bohuslav Rázl a Zdeněk Ciller.\n\nPo ZOH v Innsbrucku 1976 se vdala za kolegu lyžaře Jaroslava Svobodu, se kterým má dceru Lucii. Po jeho emigraci se s ním rozvedla a po ukončení aktivní kariéry se vdala za sportovce a trenéra Karla Soukala, se kterým má dceru Gabrielu, olympijskou medailistku v biatlonu.\n\nŽije v Jablonci nad Nisou, kde až do odchodu do důchodu působila jako trenérka lyžování a posléze biatlonu na Gymnáziu Dr. Antona Randy.\n\nHned ze svého prvního Mistrovství světa 1974 ve Falunu si přivezla cenný kov (bronz) ze štafety, ve které běžela druhý úsek. Za dva roky reprezentovala Československo na olympijských hrách v rakouském Innsbrucku a stabilní členkou reprezentace zůstala až do poloviny 80. let. V roce 1984 získala se štafetou žen (3. úsek) na Zimních olympijských hrách 1984 v Sarajevu svoji stříbrnou medaili. Po skončení aktivní kariéry po roce 1985 u sportu zůstala jako trenérka lyžování.\n\nPo rozdělení Československa v roce 1993 si zvolila české státní občanství, ale k jejím sportovní úspěchům se hlásí slovenská strana.\n\n"}
{"id": "864818", "url": "https://cs.wikipedia.org/wiki?curid=864818", "title": "Jiří Havlíček (politik KDU-ČSL a TOP 09)", "text": "Jiří Havlíček (politik KDU-ČSL a TOP 09)\n\nJiří Havlíček (* 17. prosince 1956 Hlinsko) je český politik, v letech 1999 až 2002 poslanec Poslanecké sněmovny PČR za KDU-ČSL, v letech 2006–2014 starosta Krucemburku (za KDU-ČSL, později TOP 09).\n\nJe ženatý, má čtyři děti. Pochází z města Hlinsko, žije v Krucemburku. Po sametové revoluci zde zakládal Občanské fórum. V roce 1991 ho na kandidátku chtěla Občanská demokratická strana, ale on dal přednost KDU-ČSL. V roce 1996 se uvádí profesně jako podnikatel. K roku 1999 působil jako místopředseda okresního vedení KDU-ČSL Havlíčkův Brod. Předtím byl předsedou této okresní organizace. V roce 1996 se podílel na tom, že za senátní obvod č. 44 - Chrudim mohl nastoupil coby kandidát KDU-ČSL Petr Pithart.\n\nVe volbách v roce 1998 kandidoval do poslanecké sněmovny za KDU-ČSL (volební obvod Východočeský kraj). Nebyl zvolen, ale do parlamentu usedl dodatečně jako náhradník v listopadu 1999 poté, co zemřel Josef Lux. Ve sněmovně setrval do voleb v roce 2002. Byl členem sněmovního výboru pro obranu a bezpečnost a v letech 2000–2002 i výboru hospodářského.\n\nNěkteří členové KDU-ČSL kritizovali jeho nástup do sněmovny s tím, že se na vysokou pozici kandidátky lidové strany dostal neférovým způsobem, když použil stranickou databázi adres a před primárkami rozeslal tisíce dopisů na svou podporu svým kolegům. Měl tak předběhnout v pořadí na kandidátní listině jiné kandidáty. Havlíček se navíc v roce 1999 označoval za poradce Petra Pitharta, přičemž ale Pithart oznámil, že Havlíček pro něj již nepracuje.\n\nV komunálních volbách roku 1994 a komunálních volbách roku 2002 neúspěšně za KDU-ČSL kandidoval do zastupitelstva obce Krucemburk. Do zastupitelstva byl zvolen v komunálních volbách roku 2006 a komunálních volbách roku 2010. V roce 2006 kandidoval ještě za KDU-ČSL, v roce 2010 jako nestraník za TOP 09. Profesně se k roku 2006 uvádí jako vedoucí odboru, k roku 2010 coby starosta Krucemburku.\n\nDo vyšší politiky se pokoušel vrátit, když kandidoval v krajských volbách v roce 2008 jako člen KDU-ČSL do Zastupitelstva Kraje Vysočina, ale neuspěl. Nedostal se do něj ani v krajských volbách v roce 2012, kdy kandidoval již jako člen TOP 09.\n\nVe volbách do Senátu PČR v roce 2014 kandidoval za TOP 09 a STAN v obvodu č. 51 – Žďár nad Sázavou. Se ziskem 3,16 % hlasů skončil na 8. místě a nepostoupil tak ani do druhého kola.\n\n"}
{"id": "864821", "url": "https://cs.wikipedia.org/wiki?curid=864821", "title": "Mayenne (Mayenne)", "text": "Mayenne (Mayenne)\n\nMayenne [\"majen\"] je město a obec v severozápadní Francii, v departementu Mayenne v regionu Pays de la Loire. Leží asi 250 km západně od Paříže na řece Mayenne a v roce 2009 zde žilo 13 350 obyvatel. Je centrem arrondissementu Mayenne.\n\nObec se prvně připomíná k roku 775 a v 9. století zde hrabě Juhel vystavěl hrad, přestavěný v 11. a 12. století. Z téže doby je i basilika Notre-Dame a další stavby. Roku 1158 se hrabě Geoffroy z Mayenne se svými rytíři vydal na křížovou výpravu. Město utrpělo v občanských válkách 16. století, v 17. století je koupil kardinál Jules Mazarin, který je zvelebil. V roce 1944 zde probíhaly těžké boje a město bylo poškozeno bombardováním.\n\nMayenne leží 16 km severně od dálnice A81 (sjezd Laval, silnice N162) a na silnicích N12 a D35.\n\nVe městě je řada výrobních podniků, zejména z oblasti farmacie a informatiky, výroba uzenin aj.\n\n\n"}
{"id": "864826", "url": "https://cs.wikipedia.org/wiki?curid=864826", "title": "Pěstitelské pálení", "text": "Pěstitelské pálení\n\nPěstitelské pálení je služba, v rámci které pěstitelská palírna vypálí z ovoce drobných pěstitelů ovocný destilát. Destilát vyrobený touto cestou je podle českých zákonů zvýhodněný tím, že je na něj uvalena oproti ostatním druhům alkoholu pouze poloviční spotřební daň. Množství pálenky, které si může pěstitel nechat vypálit v pěstitelské palírně, je ovšem omezeno na 60 litrů 50% pálenky na domácnost.\n\nDodání vlastního ovoce do palírny je pro pěstitele nejjednodušší způsob, jakým získá pěstitelskou pálenku. Stačí, když dodá vlastní zralé, čisté ovoce v čerstvém stavu, samozřejmě bez hniloby a plísně.\nPalírna zaměřená na pěstitelské pálení se pak odborně postará o všechny procedury:\n\nNěkteré palírny nabízejí zkušenějším pěstitelům cenově zvýhodněné pálení vlastního kvasu. Dodáte-li po telefonické dohodě s palírnou hotový kvas v minimálním množství 200 litrů, můžete si pálenku odvézt domů už ve stejný den, kdy si kvas dovezete. Navíc se můžete osobně účastnit celého procesu pálení a být si tak zcela jisti, že vyrobená pálenka je přímo z vašeho kvasu.\n\nDobrá palírna pro pěstitelské pálení nabízí i služby jako měření zbytkové cukernatosti, sběr a odvoz ovoce z ze sadu nebo zahrady do palírny, prodej kvasinek a enzymů, pronájem kvasných sudů, prodej skla (lahví), prodej a potisk etiket a odborné poradenství.\n\nPodle zákona je pěstitelské pálení umožněno pouze osobám starším 18 let, kteří jsou vlastníky či nájemci pozemku (rozuměj zahrady), či získali ovoce jako naturální plnění od zaměstnavatele (to je nutno doložit). Povezete-li ovoce na pálení, vezměte s sebou občanský průkaz, bez tohoto dokladu nelze uzavřít smlouvu a poskytnout službu pěstitelského pálení.\n\nZákazník musí vyplnit prohlášení pěstitele, v němž se uvádí veškerá osobní data pěstitele, jakož i adresa zahrady a množství dovezeného ovoce. Tato ohláška se společně s účtem o vydání destilátu archivuje po dobu 10 let, jak stanovuje zákon o lihu a vyhláška o výrobě lihu.\n\nVeškerá produkce lihu je zatížena spotřební daní, která je od 1. ledna 2020 322,5 Kč za 1 litr absolutního (100%) alkoholu. Výhoda pěstitelského pálení je v tom, že destilát vyrobený touto cestou je státem zvýhodněný, tzn., že je na něj uvalena pouze poloviční spotřební daň.\n\nPokud si tedy pěstitel nechá vypálit destilát z vlastního ovoce v pěstitelské pálenici, odvede daň poloviční – 162 Kč za 1 litr absolutního alkoholu. Odváděná daň je již započtena v ceně za pálení a celnímu úřadu ji odvádí pálenice.\n\nToto zvýhodnění je omezeno produkcí maximálně 30 litrů absolutního alkoholu (tj. např. 60 litrů 50% pálenky) na domácnost – tj. stejné číslo popisné, stejný trvalý pobyt. Všechny osoby v dané domácnosti dohromady – nikoliv na jednu osobu. Tyto údaje se týkají vždy jedné sezony, tj. období od 1.7. do 30.6. následujícího roku.\nOmezení je stanoveno §4, odst. 5 zákona č.: 61/1997 Sb. o lihu. Služba je určena pouze pro fyzické osoby a výsledný destilát se nesmí dále prodávat.\n"}
{"id": "864832", "url": "https://cs.wikipedia.org/wiki?curid=864832", "title": "Římskokatolická farnost Libochovany", "text": "Římskokatolická farnost Libochovany\n\nŘímskokatolická farnost Libochovany (něm. \"Libochowan\") je územní společenství římských katolíků v Libochovanech a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nNejstarší písemný doklad o farní lokalitě Libochovany pochází z roku 1057, kdy ji měla v duchovní správě litoměřická kapitula, jak je zaznamenáno v tzv. Zakládací listině kapituly.\nMatriky libochovanské farnosti byly vedeny od roku 1671. Fara existovala již od roku 1861 a duchovně ji spravoval R.D. Franz Pohnert. Kanonicky byla fara obnovena v roce 1864. Před rokem 1864 patřilo území farnosti do duchovní správy farnosti Prackovice nad Labem.\n\n\n"}
{"id": "864835", "url": "https://cs.wikipedia.org/wiki?curid=864835", "title": "Smetanový sýr", "text": "Smetanový sýr\n\nSmetanový sýr patří k sýrům měkkým a čerstvým. Obsahuje 55-65 % tuku v sušině (v Česku), tedy méně než sýry vysokotučné, více než tučné a polotučné.\n\nSmetanové sýry se vyrábí z plnotučného kravského mléka, v mnoha zemích je využito mléko i z jiných zvířat (ovce, kozy, buvoli, mnohdy i z jejich směsi). Podle zvířete se sýry i mnohdy označují.\n\nSýry tohoto druhu rozdělujeme do dvou skupin, na tučné smetanové či nízkotučné smetanové.\n\nAmerický smetanový sýr se vyrábí z horké směsi smetany a mléka. Francouzské smetanové sýry (\"petit souisse\") jsou zpravidla malé a balené do papíru. V Latinské Americe je oblíbený \"gueso blanco\", který se dělá ze směsi kravského a kozího mléka.\n\nSmetanové sýry lze vyrábět doma i v mlékárnách. Výrobců je po celém světě velmi mnoho.\n\nTento druh (tavených) sýrů je oblíben pro dobrou roztíratelnost a příznivou cenu.\n\nZe zahraničních značek smetanových sýrů to jsou např. Brie, Buko, Camembert, Coulommiers, Mozzarella. Z českých např. Lučina, Pribina, Apetito, Javor.\n\n"}
{"id": "864854", "url": "https://cs.wikipedia.org/wiki?curid=864854", "title": "Bombardier Challenger 600", "text": "Bombardier Challenger 600\n\nBombardier Challenger 600 je rodina tryskových letadel kategorie business jet vyráběných od roku 1978 kanadskou firmou Canadair. V roce 1986 se Canadair stal součástí Bombardier Aerospace.\nJedná se dvoumotorové dolnoplošníky produkované v několika variantách, které jsou využívány jak k civilním, tak vojenským účelům. Jeden stroj pro VIP transport používají i Vzdušné síly AČR.\n\nV roce 1967 prodal Willam Powell Lear svůj podíl ve společnosti Learjet a začal s vlastním podnikáním. V roce 1974 se věnoval projektování lehkého proudového stroje Learstar 600. Projekt se postupně vyvinul ve dvoumotorový letoun s velkým trupem proti aerodynamicky jemnému křídlu. Letoun měl přepravit 14 cestujících na vzdálenost 8050 km při rychlosti 965 km/h.\n\nW. P. Lear sice vlastnil malou společnost Learavia v nevadském Renu, ale prostředky na stavbu prototypu mu chyběly. Hledal proto leteckého výrobce, který by projekt zrealizoval, u velkých amerických společností Gates Learjet, Vought a Boeing. Teprve v dubnu 1976 zaujal kanadskou státní leteckou továrnu Canadair Ltd. z Montrealu, jejíž ředitel Fred J. Kearns projevil o produkci zájem. V říjnu 1976 se kanadská vláda rozhodla financovat konečný vývoj, výrobu a prodej.\n\nPo přepracování původního Learova projektu konstruktéry Canadairu obdržel letoun v roce 1977 označení Canadair CL-600 Challenger a v dubnu 1977 byla zahájena výroba tří kusů ověřovací série. První z nich s imatrikulací C-GCGR-X měl slavnostní roll out 25. května 1978.\n\nCL-600 Challenger byl zalétán 8. listopadu 1978 s dvojicí motorů AVCO Lycoming ALF-502L o tahu po 33,36 kN. Dalším vývojem vznikla řada 601, jejíž prototyp poprvé vzlétl 10. dubna 1982, u které byly vystřídány různé pohonné jednotky pro dosažení většího doletu. Subverzi 601-3R například poháněla dvojice turbodmychadlových proudových motorů General Electric CF34-3A1. Křídlo již bylo opatřeno winglety, které se mohly dodatečně instalovat i na starší stroje modelové řady 600.\nModel 604, zalétaný 18. září 1994, byl již vybaven moderní řídící elektronikou a mohl být využíván i na mezikontinentálních trasách.\n\nÚdaje platí pro Canadair CL-600\n\n"}
{"id": "864855", "url": "https://cs.wikipedia.org/wiki?curid=864855", "title": "Pavel Hönig", "text": "Pavel Hönig\n\nPavel Hönig (* 9. ledna 1948) je bývalý český politik, na přelomu 20. a 21. století poslanec Poslanecké sněmovny za ČSSD.\n\nV roce 1996 se profesně uvádí jako podnikatel. Koncem 90. let působil jako předseda krajské organizace ČSSD na střední Moravě.\n\nVe volbách v roce 1998 byl zvolen do poslanecké sněmovny za ČSSD (volební obvod Severomoravský kraj). Mandát obhájil ve volbách v roce 2002. Byl členem sněmovního výboru pro obranu a bezpečnost. V parlamentu setrval do voleb v roce 2006.\n\nV komunálních volbách roku 1994, komunálních volbách roku 1998 a komunálních volbách roku 2006 neúspěšně kandidoval do zastupitelstva města Kojetín za ČSSD. K roku 2006 se uvádí profesně jako OSVČ.\n\n"}
{"id": "864857", "url": "https://cs.wikipedia.org/wiki?curid=864857", "title": "Hönig", "text": "Hönig\n\nPříjmení Hönig nosí tyto osobnosti:\n\n"}
{"id": "864858", "url": "https://cs.wikipedia.org/wiki?curid=864858", "title": "Miamský přístav", "text": "Miamský přístav\n\nMiamský přístav, Port of Miami [Přístav Miami], dříve \"Dante B. Fascell Port of Miami\", je námořní přístav nacházející se v laguně Biscayne Bay východně od města Miami na Floridě. S centrem města Miami jej spojuje most, po němž vede státní silnice č. 886 zvaná Port Boulevard. Přístav, jehož rozloha činí 2 km, se rozkládá na umělém ostrově Dodge Island, který vznikl spojením tří historických ostrovů (Dodge, Lummus a Sam's Island). Své předchozí jméno dostal po floridském kongresmanovi Dante Fascellovi.\n\nV roce 2011 poskytoval přístav pracovní příležitost pro 176 000 lidí a přinesl do městské pokladny jako každoročně 18 miliard dolarů. Je to 11. největší přístav pro kontejnerové lodě ve Spojených státech. Nejvíce nákladu přichází z Číny, největší objem zboží je odesílán do Hondurasu.\n\nPort of Miami má celkem sedm osobních terminálů. Jedná se o jeden z největších přístavů pro výletní lodi na světě. Často bývá nazýván \"Cruise Capital of the World\" (Hlavní město výletních plaveb světa) nebo \"Cargo Gateway of the Americas\" (Nákladní brána Ameriky). V roce 2010 zde bylo odbaveno rekordních 4,33 milionu cestujících. Každý sedmý účastník výletní plavby na světě vyplouvá z Miami. \n"}
{"id": "864863", "url": "https://cs.wikipedia.org/wiki?curid=864863", "title": "Slaměný dům", "text": "Slaměný dům\n\nSlaměný dům je stavba, která používá balíky slámy (obvykle z pšenice, rýže, žita či ovsa) jako základní konstrukční prvek, stavební izolace nebo obojí. Tato stavební technika je obvykle využívána při stavbě přírodních domů.\n\nVýhody slaměných domů oproti klasickým stavebním principům zahrnují obnovitelnou povahu slámy, cenu, jednoduchou dostupnost, přírodní protipožární ochranu a vysokou schopnost izolace. Mezi nevýhody patří náchylnost slámy k hnilobě a velké požadavky na místo pro slámu samotnou.\n\nSláma, tráva, a rákosí se využívalo jako stavební materiál už po staletí. Slaměné domy se budovaly na afrických pláních už od paleolitu. Balíky slámy byly využity při stavbě domů v Německu již před 400 lety; slaměné doškové střechy se již dlouho využívají v severní Evropě a Asii. V Novém světě byla týpí izolována v zimě slámou vloženou mezi vnitřní obložení a vnější kryt.\nStavění ze slámy bylo ulehčeno mechanickým lisováním balíků, které bylo vynalezeno v polovině 19. století a široce se rozšířilo v devadesátých letech devatenáctého století. Ukázalo se obzvlášť užitečné v oblasti Sandhills v Nebrasce (USA). Průkopníci hledající půdu po vydání zákonů o usedlostech z roku 1862 a z roku 1904 našli zoufalý nedostatek stromů v Nebrasce. Ve většině částí státu byla země vhodná k vybudování zemnic a drnových domů.\nAvšak v oblasti Sandhills půda pro konstrukci takovýchto staveb nebyla vhodná.\nNa některých místech bylo možné takovéto drny/hlínu najít, ovšem spíš než na stavbu, byla hodnotnější pro pěstování.\n\nPrvní zdokumentované použití balíků slámy, bylo při stavbě budovy školy v Nebrasce v roce 1896 nebo 1897. Bohužel tím, že stavba nebyla nijak chráněna omítkou nebo štukem, bylo v roce 1902 nahlášeno, že byla snědena krávami. Aby se tomuto předcházelo, začali stavebníci využívat omítání slaměných balíků, a když nebylo možné využít cement nebo vápno, využili místní hlínu. Odhaduje se, že mezi lety 1896 a 1945, bylo v Sandhills vybudováno kolem 70 staveb ze slámy, včetně obytných domů, farmářských staveb, kostelů, škol, kanceláří a obchůdků s potravinami. V roce 1990 bylo hlášeno jenom 9 přeživších slaměných staveb v okresech Arthur a Logan, včetně kostela z roku 1928 v okrese Arthur, který je na seznamu Národního registru historických domů.\n\nOd roku devadesátých let 20. století došlo ke značnému rozvoji slaměných staveb, hlavně v Severní Americe, Evropě a Austrálii.\n\nStavění ze slámy se obvykle skládá z navršení balíků slámy (často v pásech) na vyvýšeném základu nebo na základovém pasu s parotěsnou zábranou nebo jinou zábranou proti vzlínání vlhkosti umístěnou mezi balíky a základy. Stěny z balíků mohou být připevněny k sobě tyčemi z bambusu, betonářskou výztuží, nebo dřevem (uvnitř balíků nebo na jejich povrchu), nebo pomocí drátěného pletiva, a pak omítnuty nebo chráněny sádrou, či cementem,vápennou nebo hliněnou omítkou. Balíky mohou plnit funkci nosné (zeď), tak jak to bylo v případě originálních staveb z konce 19 století.\n\nDruhou variantou slaměných staveb jsou budovy s nosnou konstrukci z jiných materiálů, obvykle z dřevěných hranolů, a sláma slouží jako izolace a výplň („vyplňující“ nebo „nenosná“ technika). Nejvíce se využívá v severních regionech a/nebo ve vlhkých klimatech. V severních regionech může potenciální sněhová zátěž převýšit nosnost slaměných stěn. Ve vlhkých podnebích zase nutnost použití paropropustného povrchu vylučuje využití štuku na cementové bázi, obvykle využívaného u nosných stěn z balíků. Navíc zahrnutí dřevěné nebo kovové nosné konstrukce umožňuje montáž střechy ještě před navyšováním balíků slámy, a to pak chrání stěny z balíků po dobu celé stavby, kdy jsou všeobecně nejzranitelnější vůči poškození vodou. Kombinace hrázdění pomocí nosných konstrukcí a „nezátěžových technik“ se využívá v takzvaných „hybridních“ slaměných stavbách.\nBalíky slámy mohou být také použit jako součást systému stěny žerďové a membránové struktury, v němž lehce vyztužený 5–8 cm tlustý torkretu (stříkaného betonu) je propojen s rozšířením ve tvaru „X“ lehkého armování v hlavovém spoji balíků. V tomhle stěnovém systému poskytují jednotlivé vrstvy výplň, výztuhu proti zemětřesení a ohnivzdornou izolaci, zatímco balíky slámy jsou využity jako ztracené bednění a izolace.\n\nTypické „zemědělské balíky“, vytvořené na farmách balíkovacími stroji byly také dříve využívány, ovšem v poslední době se kvůli vyšší hustotě využívají již předem stlačené balíky (neboli „bloky slámy“) protože zvyšují možnou míru zatížení. Zemědělské balíky unesou kolem 900 kg na jeden metr zdi, kdežto zhuštěné balíky zvládnou zátěž 6000 kg na metr i více. Základní metoda stavby z balíků slámy je nyní stále více rozšiřována na další recyklované materiály jako jsou staré pneumatiky, lepenka, papír, plasty a staré koberce. Tato technika byla také rozšířena na pytle „balíků“ z dřevní nebo rýžové štěpky.\n\nBalíky slámy byly také využity při stavbě energicky úsporných budov jako je S-House v Rakousku, který splňuje standardy pasivního domu. V Jižní Africe byla z 10 000 balíků vystavěna pětihvězdičková budova, která hostila také osobnosti jako Nelsona Mandelu či Tonyho Blaira. Ve Švýcarských Alpách v malé vesnici jménem Nax Mont-Noble, začala v říjnu roku 2011 stavba prvního hotelu v Evropě vystavěného kompletně ze slámy.\n\n\n\n"}
{"id": "864864", "url": "https://cs.wikipedia.org/wiki?curid=864864", "title": "Dannemarie (Haut-Rhin)", "text": "Dannemarie (Haut-Rhin)\n\nDannemarie je francouzská obec v departementu Haut-Rhin v regionu Grand Est. V roce 2014 zde žilo 2 272 obyvatel. Obec byla centrem kantonu kantonu Dannemarie, který zanikl v roce 2015.\n\nSousední obce jsou: Altenach, Ballersdorf, Gommersdorf, Manspach, Retzwiller a Wolfersdorf\n\n\"Počet obyvatel\"\n\n\n"}
{"id": "864866", "url": "https://cs.wikipedia.org/wiki?curid=864866", "title": "Charlotte Uhlenbroeková", "text": "Charlotte Uhlenbroeková\n\nCharlotte Jane Uhlenbroek, přechýleně Charlotte Uhlenbroeková (* 16. května 1967, Islington, Londýn) je britská zooložka, publicistka a televizní moderátorka pořadů o přírodě stanice BBC.\n\nNarodila se v Londýně holandskému otci, který jako expert v zemědělství pracoval pro Organizaci spojených národů, a anglické matce. Rodina cestovala po světě, pouhých deset dnů po jejím narození se její rodiče přestěhovali do Ghany, ve věku 5 až 14 let žila v Káthmándú v Nepálu, kde získala lásku ke zvířatům.\n\nVystudovala v roce 1988 s titulem bakalář přírodních věd obory zoologie a psychologie, v roce 1997 získala doktorát ze zoologie na Univerzitě v Bristolu. Poté co strávila šest měsíců v Burundi, kde pomáhala bioložce Jane Goodallové v projektu na zachování šimpanzů, žila čtyři roky v chýši v lesích v Národním parku Gombe v Tanzanii a studovala komunikaci divokých šimpanzů, navazujíc tak na hlavní projekt Jane Goodallové se stejnou skupinou šimpanzů.\n\nV televizi se objevila prvně v seriálu BBC Natural History Unit \"Dawn to Dusk\" (Za soumraku) v epizodě o šimpanzích v Gombe, v letech 1998–1999 účinkovala v pořadu \"Chimpanzee Diary\" jako součásti \"Animal Zone\" kanálu BBC Two. Následně uváděla sama řadu dokumentárních seriálů i jednotlivých pořadů o živočiších a přírodě, většinou pro stanici BBC, o zvířatech píše také publikace. V češtině byl uveden její televizní seriál \"Soukromý život primátů\" (Among the Apes; The Secret Life of Primates).\n\n\n\n\n"}
{"id": "864870", "url": "https://cs.wikipedia.org/wiki?curid=864870", "title": "MeetFactory", "text": "MeetFactory\n\nMeetFactory, mezinárodní centrum současného umění, je obecně prospěšnou společností, jejímž posláním je podpora a rozvoj současného umění a jeho zpřístupnění veřejnosti. V roce 2001 jej založil výtvarník David Černý s cílem zapojit Prahu do dění na světové scéně současného umění a provozovat nezávislé mezinárodní kulturní centrum. Kvůli povodním v roce 2002 se musela MeetFactory rozloučit s továrním objektem v Holešovicích. Po třech letech projekt znovu ožívá, opět v industriální budově, opět na jedinečném místě, tentokrát v pevném sevření dálnice a osmikolejné trati na Smíchově.\nMeetFactory nabízí dramaturgicky vynalézavý program za nízké ceny nebo zadarmo. Pojímá živé umělecké proudy a je místem setkávání a prolínání rozličných uměleckých žánrů (výtvarné umění, hudba, divadlo, film, fotografie, literatura), tvůrčích skupin a generací. Celou koncepci schvaluje správní rada: předseda David Černý (výtvarník), David Koller (hudebník) a Alice Nellis (filmová a divadelní režisérka).\n\nPůvodně továrna na výrobu skla, postavená ve 20. letech minulého století, sloužila jako jedna z posledních budov firmy Inwald, která v Praze působila od roku 1878. Provoz výroby broušeného skla a posléze i známých skleniček Durit byl ukončen roku 1935. Až do přelomu 40. a 50. let továrnu užívala k výrobě dieselových motorů firma Škoda, následovně továrna přešla do správy Československých železnic. V 90. letech byla budova zcela opuštěna, jen krátce sloužila jako zázemí pro dělníky při stavbě tunelu Mrázovka.\n\nMezinárodní rezidenční program je jednou z klíčových částí dramaturgické koncepce MeetFactory. Program stojí na dvou pilířích: na rezidenčních pobytech zahraničních umělců u nás a na výměnných programech (recipročních rezidencích). MeetFactory disponuje v prvním patře budovy prostory o rozloze 3 500 m a 15 ateliéry. Ročně poskytuje pro rezidenci až 30 zahraničním umělcům. Základem jsou mezinárodní rezidence umělců zaměřených na vizuální umění. V průběhu let měla MeetFactory čest hostit umělce jako byli Iede Reckman (NL), Kal Spelletich (USA), nebo Alexander Haacke a Danielle Picciotto (DE).\n\nUmělce a projekty, které budou realizovány, vybírá do rezidenčního programu umělecká rada zajišťující transparentnost a vysokou kvalitu. Radu tvoří sochař David Černý, teoretik Tomáš Pospiszyl, kritik Jan Vitvar, kurátorka Galerie MeetFactory Karina Kottová a kurátorka rezidenčního programu Zuzana Jakalová. Umělce také doporučují naši domácí i zahraniční partneři. Mezi partnerské instituce patří Jack Hanely Gallery v New Yorku, berlínský Kunstlerhaus Bethanien, Goethe-Institut v Praze nebo K.A.I.R. Košice.\n\nCíle rezidenčního programu:\n\n\nZáměrem MeetFactory je zprostředkovat živé a právě vznikající umění široké veřejnosti, proto se rezidence otevírají i divákům. Cílem této části programu je přiblížit život, tvorbu a práci rezidentů MeetFactory širšímu publiku v autentickém prostředí ateliérů, které zůstávají oku běžného návštěvníka obvykle skryté. Zájemci mají jedinečnou příležitost s rezidenty komunikovat a diskutovat o jejich práci, a tím překonat distanc mezi pasivním divákem a aktivním umělcem. Vzdělávací složka programů (workshopy) slouží zejména k tomu, aby se návštěvníci mohli zapojit přímo do tvořivého procesu a aby se seznámili s uměním i jako jeho tvůrci. MeetFactory pravidelně iniciuje dny otevřených ateliérů, v jejichž průběhu mohou návštěvníci volně proudit po ateliérech a diskutovat s rezidenty.\n\nRezidenční program úzce souvisí s provozem galerií MeetFactory. Nově vzniklá díla prezentujeme v Galerii Kostka, v Galerii MeetFactory se práce rezidentů pokoušíme koncepčně včlenit do skupinových výstav. Tímto způsobem se rezidenti dostávají do přímé konfrontace s tvorbou českých i dalších zahraničních umělců.\n\nMeetFactory disponuje třemi galerijními prostory s vlastní specifickou koncepcí a dramaturgií: Galerií MeetFactory, Galerií Kostka a Galerií Zeď. Prostory Galerií jsou zároveň úzce napojeny na mezinárodní rezidenční program, hudební a divadelní produkci, které MeetFactory hostí pod jednou střechou. Výstavní program galerií MeetFactory je zaměřen na současné umělecké tendence. Akcentuje vazby mezi místní uměleckou scénou a významnými zahraničními tvůrci, klade důraz na mezigenerační konfrontaci. Výstavy se pokoušejí přesahovat rámce jednotlivých médií i uměleckých disciplin a reagovat na aktuální témata otevírající řadu filosofických i sociopolitických. Ruku v ruce s vysokými nároky na prezentaci usiluje MeetFactory o vytváření přirozeného, otevřeného prostředí pro setkávání veřejnosti s živým uměním.\n\nV březnu 2010 připojila MeetFactory k rezidencím, galerii a divadlu čtvrtou svébytnou dramaturgickou linku - hudbu. V akusticky upraveném a špičkovou technikou vybaveném sále s kapacitou až 1000 osob každoročně připravujeme 50 až 70 hudebních produkcí rozdělených do několika pravidelných i nepravidelných řad. Kontinuální hudební program, zaměřený především na mladé publikum, tak zásadním způsobem rozšiřuje nabídku pražských hudebních klubů. Vedle vlastní hudební produkce se MeetFactory za spolupráce s předními s předními českými promotéry pravidelně podílí na cca 40 koprodukčních akcích.\n\nŽánrové rozpětí hudební dramaturgie MeetFactory je široké: konají se zde velké koncerty nezávislé světové i domácí scény, pravidelné komunitní a subkulturní produkce (elektronická taneční scéna, hard & heavy etc.), ale i komornější akce s přesahy do žánrů, jako je soudobá vážná hudba, alternativa nebo elektronické experimenty. Kromě samostatných koncertů MeetFactory pravidelně spolupracuje s festivaly Lunchmeat, Sperm, Komiksfest nebo Stimul a charitativními organizacemi Amnesty International, Coolich pro Afriku a Česká asociace paraplegiků.\n\nHlavní dramaturgické linky:\n\nDivadlo MeetFactory bylo založeno v roce 2008. Od té doby uskutečnilo ve vlastní produkci několik desítek inscenací a vydobylo si svébytné místo na pražské divadelní mapě. Do povědomí veřejnosti se zapsalo jako inspirativní prostor svobodné a nekompromisní tvorby. Vyprofilovaly se zde rovněž výrazné režijní i herecké osobnosti. Divadlo MeetFactory zve ke spolupráci zejména tvůrce zvyklé pracovat projektovou činností. Zaměřuje se na autorské a neinterpretační projekty, pracuje s divadelními přesahy a hledá jejich nové podoby. Ke spolupráci přizvalo řadu zahraničních tvůrců, zejména režisérů a scénografů, kteří v České republice pracovali vůbec poprvé. Zahraničním divadelníkům poskytuje prostor pro rezidenční pobyty. Podporuje rovněž mladé začínající tvůrce.\n\nDivadlo MeetFactory pracuje bez stálého uměleckého souboru. Každoročně zde vzniká a pravidelně se uvádí čtyři až pět inscenací výrazných režisérských osobností. Pro divadelní produkci je určen především variabilní divadelní sál, tvůrcům je ovšem umožněno realizovat své projekty i ve Velkém sále, případně v kterémkoli prostoru v prvním patře MeetFactory, kde se mj. nacházejí dvě divadelní zkušebny.\nInscenace v MeetFactory jsou nejčastěji autorskými dramatizacemi děl současné literatury nebo inscenacemi vycházejících z principů devising theatre. Vyznačují se reflexí aktuálních společenských fenoménů a těsným napojením na současné divadelní trendy. Experimentují se zavedenými divadelními žánry (muzikál, road-movie), uvádějí je do nových kontextů a posouvají jejich hranice.\n\nCílem projektu je interakce divadelní dramaturgie s ostatními dramaturgiemi MeetFactory, případně zapojit do divadelního média i umělce z jiných oborů.\n\nDivadelní dramaturgie pořádá i večery stojící mimo rámec jednotlivých dramaturgií MeetFactory. Mezi tyto pravidelně uváděné cykly, označené souhrnně Volné směry, patří:\n\nMeetFactory je zároveň uměleckou platformou performativní tvorby. Organizuje exhibice Slam Poetry a zaměřuje se na uvedení v českém kontextu dosud nezavedených modelů performativní produkce. Vytváří prostor pro prezentaci tvorby těžko zařaditelných umělců, která stojí na pomezí žánrů a jejíž kvality nepodléhají uměleckým normám a pravidlům.\n\n"}
{"id": "864891", "url": "https://cs.wikipedia.org/wiki?curid=864891", "title": "Ironclad (film)", "text": "Ironclad (film)\n\nIronclad je britsko-německo-americký historický film režiséra Jonathana Englishe z roku 2011. Líčí vítězství vzbouřených baronů na hradě Rochester nad anglickým králem Janem Bezzemkem roku 1215. Film se kompletně natáčel ve Walesu.\n\nFilm začíná vyprávěním o vzpouře anglických baronů podporovaných templářskými rytíři proti králi Janu Bezzemkovi. Válka trvala 3 roky a vedla k chartě Magna charta libertatum (Velká listina práv a svobod), kterou byl král Jan donucen podepsat. Listina měla zajistit větší práva lidu a omezení panovníkovy absolutní moci. Krátce poté však Jan Bezzemek porušil své stvrzené slovo a zahájil odvetné tažení proti baronům za pomoci dánské legionářské armády, jejímuž veliteli Tiberiovi slíbil, že papež nebude pokřesťanšťovat jeho zemi.\nOpat Marcus cestuje v doprovodu tří templářských rytířů do Canterbury. Jedním z nich je Thomas Marshall. Cestou vyhledají úkryt před bouří na hradě Darnay. Ráno přitáhne král Jan se svou legionářskou armádou a hrad obsadí. Přikáže pověsit barona Darnaye a opatu Marcusovi (který se snažil za něj intervenovat) nechá vyříznout jazyk. V ten moment zasáhnou templáři a Marshall odváží opata do bezpečí, zatímco zbývající dva podlehnou přesile. Opat Marcus umírá následkem zranění a Marshall poruší slib mlčenlivosti a zapřisáhne, že jeho oběť nezůstane marná.\n\nKdyž dorazí do Canterbury, setká se s arcibiskupem Štěpánem Langtonem (autor charty) a baronem Williamem d'Aubigny, bývalým válečníkem a nyní obchodníkem s vlnou. Langton mu prozradí, že papež a církev je na straně krále Jana a on sám (arcibiskup) má být exkomunikován za to, že sepsal Magnu chartu libertatum. Všichni tři muži se shodnou, že tyranii Jana Bezzemka musí být učiněna přítrž a nejvhodnějším místem je hrad Rochester, strategicky významné místo jižní Anglie.\n\nWilliam d'Aubigny najme několik mužů, jeden se odmítne přidat. Skupina odjíždí do Rochesteru, kde zjistí, že na hradě se usídlila šestice dánských žoldáků vyslaných sem Bezzemkem okamžitě poté, co obdržel zprávu od informátora o záměru barona Williama d'Aubigny (byl to ten muž, který se odmítl přidat). Baronova parta dánské žoldáky porazí a zabere hrad ve jménu vzpoury proti králi k nevoli jeho správce, barona Cornhilla. Když ke hradu dorazí Bezzemek s armádou a požaduje jeho vydání, dostane se mu odmítnutí. První útok jeho armády obránci odrazí. Pro druhou vlnu postaví útočníci obléhací věž, ale d'Aubignovi vojáci ji zapálí pomocí narychlo sestaveného trebuchetu a dánští obléhatelé jsou opět neúspěšní. Králova armáda se stáhne a nechává hrad vyhladovět. Arcibiskup Langton dostane zprávu, že francouzský princ Ludvík VIII. Francouzský (který přislíbil vzbouřencům pomoc) čeká na vyjednávání. Arcibiskup se okamžitě vypraví do Francie, aby osobně dohodl jeho podporu.\n\nTýdny plynou a hlad a únava obránců hradu narůstá. Marhallovi se podaří tajně proklouznout mezi Dány a ukrást pytle s jídlem. Poprvé také neodolá pokušení sličné Isabely, ženy barona Cornhilla.\n\nDánský velitel Tiberius pod tlakem Jana Bezzemka změní taktiku, vyšle menší jednotku, která se nepozorovaně proplíží k hradbám a rychle udeří. Panoš Guy je zpozoruje, ale už je pozdě. Dánové otevřou bránu a čekající armáda se nahrne dovnitř a pobije většinu obránců. Zbývající muži a ženy se stáhnou do věže. Baron d'Aubigny padne do rukou nepřátel a král mu osobně usekne končetiny za vzpouru proti němu. Baron Cornhill chce vyjednávat o kapitulaci, ale je zastaven Guyem, který ho nazve zbabělcem. Zlomený Cornhill odchází do horní komnaty věže, kde se oběsí. Pod věží je vykopána štola, kam je nahnáno cca 40 vepřů, kteří jsou zde zaživa upáleni (vepřové sádlo zvyšuje žár). Část věže se zhroutí a nastává závěrečný útok.\n\nTen přežije pouze Guy, Isabel a Thomas Marshall, který ve vyčerpávajícím duelu zabije Tiberia. Zdálky zazní rohy na znamení blížící se francouzské armády společně s dalšími povstalci. Králova žoldácká armáda se dává na útěk. Marshall se střetne s francouzským princem Ludvíkem a arcibiskupem Langtonem u brány hradu. Langton jej propouští ze služeb Templářského řádu a Marshall odjíždí i s Isabelou pryč. Guy si řekne pro sebe: „\"Udrželi jsme se.“\"\n\nV závěrečném epilogu je zmíněna smrt Jana Bezzemka na úplavici během jeho ústupu.\n\nFilm se drží skutečných událostí jen volně. Baron William d'Aubigny velel vojákům, ale historikové se rozcházejí v názoru na počet mužů na hradě Rochester. Odhad je 95-140 rytířů podporovaných vojáky s kušemi a dalšími obránci. Král Jan Bezzemek hrad dobyl, většina šlechticů byla uvězněna nebo vyhnána. Francouzská armáda dorazila 6 měsíců po skončení obléhání. Postavy se vymykají historickým záznamům (včetně Williama d'Aubigny, který nebyl obchodníkem s vlnou a nebyl při obléhání mučen ani zabit). V závěrečném epilogu je řečeno, že to bylo první vítězství francouzské armády, které nakonec vedlo k celkovému vítězství. Ve skutečnosti byla francouzská intervence ukončena roku 1217 dohodou z Lambethu, když baroni přísahali věrnost Janovu devítiletému potomkovi Jindřichu III.\n\nDánové jsou ve filmu vykresleni jako pohané, kteří podporou Jana Bezzemka bojují zároveň za udržení své země mimo vliv křesťanství. Nicméně králova žoldnéřská armáda se skládala převážně z provencálských, akvitánských a vlámských vojáků. \n\nTemplář Thomas Marshall vychází ze středověké postavy rytíře jménem Vilém Maréchal.\n\n\n"}
{"id": "864895", "url": "https://cs.wikipedia.org/wiki?curid=864895", "title": "Jiří Nigrin", "text": "Jiří Nigrin\n\nJiří Nigrin (Černý) z Černého Mostu, zvaný Černoch, od roku 1590 s přídomkem z Nigropontu, latinsky Georgius Nigrinus (? - 1606) byl pražský tiskař a nakladatel.\n\nJiří Nigrin pocházel z jihočeské měšťanské rodiny Černých. Jeho otcem byl Jakub Černý z Lomnice nad Lužnicí, který se před rokem 1540 přestěhoval do Prahy. Jako tiskař a nakladatel byl aktivní mezi roky 1572 a 1606. Tiskl v tiskárně dědiců Jana Jičínského st. v Praze. Vynikal tiskem typograﬁcky vynikajících jednolistů. Spolupracoval s rytcem Janem Willenbergem.\nMimo jiné tiskl skladby pro renesančního skladatele Jacoba Galla, vydal většinu děl Jana Grylla z Gryllova a Šimona Lomnického z Budče, se kterým se seznámil díky svým příbuzným v Lomnici. Dále vědecké spisy Tadeáše Hájka a tvorbu Prokopa Lupáče, básně Tomáše Mitise a texty Davida Crinita. Dále tiskl právnické spisy, např. \"Summu\" Pavla Kristiana z Koldína, mimo to i různé učební a zábavné knihy, náboženské traktáty aj. V neposlední řadě přijímal zakázky od císařského dvora v Praze a španělského královského dvora, za což byl povýšen do šlechtického stavu. Jelikož zemřel bez žijících dědiců odkázal svůj majetek rozsáhlému příbuzenstvu. V 19. století se k jeho řemeslu vrátil manžel Nigrinovi vzdálené praneteře Jaroslav Spousta.\n\n\n"}
{"id": "864898", "url": "https://cs.wikipedia.org/wiki?curid=864898", "title": "Fluorid arseničný", "text": "Fluorid arseničný\n\nFluorid arseničný je chemická sloučenina arsenu a fluoru se vzorcem AsF.\n\nFluorid arseničný se vyrábí reakcí arsenu a fluoru v přesném poměru (pokud by bylo méně fluoru, vznikal by také fluorid arsenitý):\n\n2 As + 5 F → 2 AsF.\n\nLze jej také vyrobit slučováním fluoridu arsenitého s fluorem:\n\nAsF + F → AsF.\n\nZa normálních podmínek je AsF bezbarvý plyn, jehož molekula má tvar trigonální bipyramidy (dva trojboké jehlany se společnou podstavou).\n\nV pevném skupenství jsou délky osních vazeb (dvě sousední svírají pravý úhel As-F 171,9 pm a délky zbylých dvou vazeb jsou 166,8 pm.\n\nFluorid arseničný vytváří halogenidové komplexy, například s fluoridem siřičitým tvoří iontový komplex:\n\nAsF + SF → SF + AsF.\n\nFluorid arseničný je prudký jed, který nejvíce poškozuje jaterní buňky. Má zřetelný zápach podobný zápachu plynného vinylchloridu.\n\n\n"}
{"id": "864900", "url": "https://cs.wikipedia.org/wiki?curid=864900", "title": "Revoluční sekce v Paříži", "text": "Revoluční sekce v Paříži\n\nRevoluční sekce v Paříži (francouzsky \"Section révolutionnaire de Paris\") bylo 48 správních jednotek, na které se dělilo město Paříž během Velké francouzské revoluce v letech 1790–1795.\n\nPaříž se za Revoluce rozkládala na ploše 3 440 ha (oproti dnešním 7 800 ha). Jednalo se o území ohraničené tehdejšími městskými hradbami z let 1785–1788 na západě \"Place de l'Étoile\", na severu \"Place de Clichy\" na východě dnešním hřbitovem Père-Lachaise a na jihu hřbitovem Montparnasse. V období starého režimu bylo město rozděleno na 21 čtvrtí. V roce 1789 kvůli volbám do generálních stavů bylo provizorně rozděleno na 60 okrsků.\n\n21. května 1790 vydalo Národní shromáždění dekret, který 27. června schválil král Ludvík XVI., podle kterého bylo město Paříž rozděleno na 48 městských čtvrtí (sekcí), které nahradily předchozí volební okrsky. Každá sekce měla v čele občanský výbor a revoluční výbor a svolávala vojenský oddíl. Po thermidorském převratu sekce hrály ještě významnou roli v lidových vzpourách, např. v prairialském povstání, ale v roce 1795 je Direktorium zrušilo. Dne 11. října 1795 bylo správní členění Paříže upraveno na 12 městských obvodů tak, že každý z těchto obvodů zahrnoval čtyři sekce (nyní nově nazývané čtvrti) z roku 1790.\n\nV čele každé sekce stál šestičlenný výbor volený aktivními občany sekce, který zajišťoval smír mezi obyvateli a sloužil jako spojnice mezi sekcí a Pařížskou komunou. Od roku 1792 se zabývaly pouze politickými otázkami. Pařížané na konci července 1792 rozhodli o zrušení rozdílu mezi pasivními a aktivními občany. Tím se výbory sekcí trvale prosadily jako politický orgán sansculotů. Po tzv. Brunšvickém manifestu z 25. července 1792, který Pařížanům adresoval brunšvický vévoda, hlasovaly sekce o sesazení krále (pro bylo 47 z 48). Dne 9. srpna 1792 každá sekce vyslala komisaře zvolené aktivními i pasivními občany, kteří měli převzít pravomoci obce Paříže. Jednalo se o 52 komisařů. Tito komisaři vyhlásili den 10. srpna 1792 jako konec monarchie. Mezi těmito komisaři byli např. Jacques-René Hébert, Pierre Gaspard Chaumette, François-Xavier Audouin aj.\n\nRevoluční výbory byly zřízeny zákonem ze dne 21. března 1793. Jejich hlavním cílem byl dohled nad cizinci, aniž by zasahoval do života francouzských občanů. Při zkoumání činnosti podezřelých osob výbory často výrazně překračovaly své pravomoci, které jim udělil zákon ze dne 17. září 1793. Měly právo vydávat příkazy k zatčení a také právo vydávat osvědčení o občanství, přičemž komunikovali přímo s Výborem pro veřejnou bezpečnost.\n\nOzbrojené síly v Paříži v čele s vrchním velitelem byly rozděleny do šesti legií a každá legie se skládala z osmi sekcí. V každé sekci byl velitel, jeho zástupce a pobočník a dělily se na roty odpovídající více méně lidnatosti dané čtvrti. Každá rota se skládala ze 120 až 130 mužů a měla v čele kapitána, poručíka a dva podporučíky. Na každou sekci také připadala jedna dělostřelecká rota (60 mužů a dva kanóny).\n\n"}
{"id": "864904", "url": "https://cs.wikipedia.org/wiki?curid=864904", "title": "Platybelodon", "text": "Platybelodon\n\nPlatybelodon je pravěké zvíře, které žilo v Africe, Evropě, Severní Americe a Asii.\n\nJe to slon s tlamou vypadající jako lopata. Dosahoval délky 6 metrů a výšky 3 metry. Vážil 4 tuny, přibližně jako malý nákladní vůz.\n"}
{"id": "864906", "url": "https://cs.wikipedia.org/wiki?curid=864906", "title": "Mezinárodní letiště v Miami", "text": "Mezinárodní letiště v Miami\n\nMezinárodní letiště v Miami Miami International Airport (IATA: MIA, ICAO: KMIA) je mezinárodní letiště ve městě Miami na Floridě. Nachází se v nepřičleněném území okresu Miami-Dade a slouží jako primární mezinárodní letiště pro oblast jižní Floridy. Současně představuje hlavní letecké zařízení pro spojení Spojených států se zeměmi Latinské Ameriky.\n\nMiami International Airport patří mezi jedno z nejvytíženějších letišť na světě, o čemž svědčí fakt, že zde ročně odbaví přes 30 milionů cestujících. Toto největší floridské letiště je druhou hlavní vstupní bránou pro zahraniční návštěvníky USA. Rozsáhlá síť mezinárodních letištních spojů zahrnuje nonstop lety do více než sedmdesáti světových měst v Severní a Jižní Americe, Evropě i Asii.\n\nLetiště patří mezi hlavní letecké uzly společností American Airlines, která je jedním z největších letových dopravců na světě, a Executive Airlines. Pro své charterové lety je využívá též společnost Miami Air. V nákladní letecké dopravě je pak základnou pro firmy UPS Airlines a FedEx Express. \n\nMezinárodní letiště v Miami bylo otevřeno roku 1928 jako Pan American Field, přičemž sloužilo jako základna pro společnost Pan American Airways Corporation. V roce 1934 odtud začala létat společnost Eastern Airlines a v roce 1937 National Airlines. PanAm a Eastern patřily k hlavním společnostem využívajícím letiště až do roku 1991, kdy obě vyhlásily konkurs. Jejich destinace pak převzaly převážně American Airlines a United Airlines.\n\nLetiště má tři terminály: North (Sever), Central (Střed) a South (Jih) se šesti odletovými halami. Všechny terminály odbavují vnitrostátní i mezinárodní lety. Terminál Sever je určen téměř výlučně pro cestující společností American Airlines a American Eagle. Nejnovější odletovou halou je Concourse J, jež byla dokončena v roce 2007.\n\nV poměrně nevelké vzdálenosti od tohoto letiště se nachází Letiště Fort Lauderdale-Hollywood, které poskytuje rovněž mezinárodní dopravu. Letiště Opa-Locka a Kendall-Tamiami, jež leží na území mimo aglomeraci, zajišťují především leteckou dopravu uvnitř oblasti Miami. \n\n"}
{"id": "864909", "url": "https://cs.wikipedia.org/wiki?curid=864909", "title": "Barbara Palvinová", "text": "Barbara Palvinová\n\nBarbara Palvin (* 8. října 1993 v Budapešti) je maďarská modelka.\nNarodila se v Budapešti v Maďarsku. Věnovala se fotbalu a zpěvu. Jejím přítelem je americký herec Dylan Sprouse.\n\nPalvin byla objevena v roce 2006 ve věku 13 let. V témže roce se poprvé objevila v časopise \"Spur Magazine\". Od té doby se stala tváří společností jako \"L'Officiel\", \"Vogue Russia\", \"Glamour Hungary\" a \"Jalouse Magazine\" a stala se modelkou pro Armani Exchange, H&M, Victoria's Secret a Pull and Bear. V únoru 2012 se stala velvyslankyní pro L'Oreal Paris.\n\nV žebříčku \"Top 50 nejlepších modelek\" pro web models.com se umístila na 40. místě. Často bývá srovnávána s ruskou modelkou Nataliou Vodian, kterou Palvin uvádí s Kate Moss jako její nejoblíbenější modelku.\n\nV roce 2014 měla účinkovat ve filmu \"Hercules: The Thracian\"\n\n"}
{"id": "864914", "url": "https://cs.wikipedia.org/wiki?curid=864914", "title": "Monika Mihaličková", "text": "Monika Mihaličková\n\nMonika Mihaličková, dříve Monika Horáková, (* 24. listopadu 1973 Pardubice), je bývalá česká politička, na přelomu 20. a 21. století poslankyně Poslanecké sněmovny za Unii svobody, pak členka romských organizací. \n\nPochází z romské rodiny. Matka byla učitelkou, otec hudebníkem. Do svých šesti let bydlela s rodiči v maringotce, pak se rodina usídlila v Brně. Rozvedla se a ještě v roce 2000 byla uváděna jako bezdětná. Absolvovala střední pedagogickou školu a pak obor psychologie na Masarykově univerzitě. Rok po dokončení školy se stala místopředsedkyní Meziresortní komise pro záležitosti romské komunity při Úřadu vlády ČR. Od roku 1998 byla členkou Unie svobody.\n\nVe volbách v roce 1998 byla zvolena do poslanecké sněmovny za Unii svobody (volební obvod Praha). Byla nejmladší poslankyní zvolenou v roce 1998 a jediným zástupcem romské menšiny. Spoluzakládala občanské sdružení \"Athiganoi\", které se orientovalo na výchovu romských elit. V parlamentu zasedala do voleb v roce 2002. Byla členkou sněmovního petičního výboru.\n\nTři měsíce před koncem jejího funkčního období se jí narodil syn Jan. Na poslanecký mandát nerezignovala, ale ve volbách roku 2002 nekandidovala. Později byla dál aktivní v romských organizacích.\n\nJe vdaná za Jana Mihalička a mají spolu dva syny, Jana a Briana.\n\n"}
{"id": "864915", "url": "https://cs.wikipedia.org/wiki?curid=864915", "title": "Monika Horáková", "text": "Monika Horáková\n\nMonika Horáková (* 19. října 1983 Praha) je česká politička, novinářka a překladatelka, v letech 2014 až 2018 zastupitelka městské části Praha 2, v letech 2016 až 2018 členka předsednictva Strany zelených.\n\nAbsolvovala Gymnázium Vítězslava Nováka v Jindřichově Hradci a následně vystudovala Vyšší odbornou školu publicistiky v Praze (získala titul DiS.) a dále pak v letech 2004 až 2007 obor žurnalistika na Fakultě sociálních věd Univerzita Karlova v Praze a v letech 2007 až 2009 obor informační studia a knihovnictví na Filozofické fakultě UK v Praze (získala titul Mgr.).\n\nNěkolik let sbírala zkušenosti v Rakousku. Pracovala v rakouských i českých médiích (např. jako redaktorka v zahraniční redakci internetového deníku Aktuálně.cz), v současnosti se živí jako překladatelka z němčiny a angličtiny u společnosti Key-translations.eu.\n\nAngažuje se jako propagátorka guerilla gardeningu a komunitního zahradničení. Překládá mimo jiné vzpomínky německy mluvících obyvatel na život v Československu do roku 1945. Na podzim 2015 stála za iniciativou \"Hlavák\", kdy dobrovolníci pomáhali uprchlíkům projíždějícím Prahou.\n\nMonika Horáková je matkou dvou dětí, jejím partnerem je Michal Uhl. Žije v Praze.\n\nOd roku 2013 je členkou Strany zelených, ale už v letech 2006 až 2009 pracovala pro Poslanecký klub Strany zelených. V roce 2015 byla první spolumluvčí levicové platformy . Dále byla vedoucí Kulturní a mediální odborné sekce SZ a členkou Rady krajské organizace SZ v Praze. V Základní organizaci SZ na Praze 2 a má na starosti komunikaci s veřejností. Na sjezdu Strany zelených v lednu 2016 v Praze byla zvolena členkou předsednictva strany. Funkci vykonávala do ledna 2018.\n\nV komunálních volbách v roce 2014 byla zvolena zastupitelkou Městské části Praha 2. Kandidovala jako členka SZ za subjekt \"Zelená pro Prahu 2\" (tj. SZ s podporou Pirátů a SNK-ED). Působila jako členka Redakční rady Novin Prahy 2. Ve volbách v roce 2018 již nekandidovala.\n\nVe volbách do Poslanecké sněmovny PČR v roce 2017 byla lídryní Zelených v Pardubickém kraji, ale neuspěla.\n"}
{"id": "864920", "url": "https://cs.wikipedia.org/wiki?curid=864920", "title": "Seznam revolučních sekcí v Paříži", "text": "Seznam revolučních sekcí v Paříži\n\nSeznam revolučních sekcí v Paříži obsahuje 48 revolučních sekcí, na které se dělilo město Paříž během Velké francouzské revoluce v letech 1790-1795.\n\n"}
{"id": "864923", "url": "https://cs.wikipedia.org/wiki?curid=864923", "title": "Turkestánský hřbet", "text": "Turkestánský hřbet\n\nTurkestánský hřbet ( ) je horský hřeben ve střední Asii náležící do horské soustavy Pamiro-Alaje. Na východě začíná v Matčinském horském uzlu, probíhá po hranici Kyrgyzstánu a Tádžikistánu, na západě pak zaniká v uzbeckých pouštích nad městem Samarkand. Jeho délka je přibližně 350 km, nejvyšším vrcholem je Pik Skalistyj (5621 m n. m).\n\nTurkestánský hřbet je ze severu výrazně ohraničen Ferganskou kotlinou, neméně znatelná je i jeho jižní hranice – tvoří ji řeka Zeravšan, která jej odděluje od jižního souseda Zeravšanského hřbetu. Na východě počíná svou existenci v monumentálním Matčinském horském uzlu, jehož středobodem je Pik Igla (4730 m n. m.), odtud pak sleduje striktně východo-západní směr a po jeho vrcholcích probíhá kyrgyzsko-tádžická státní hranice. Na západ pokračuje značně zaledněnou oblastí. Největší je mohutný Zeravšanský ledovec o délce 25 km a ploše 126 km, zdrojnice řeky Zeravšan. Dalšími velkými ledovci jsou ledovce Ščurovského nebo Kšemiš. Nad ledovcem Kšemiš se nachází i nejvyšší hora celého horstva – Pik Skalistyj (5621 m n. m.) – a další vrcholy překonávající nadmořskou výšku 5000 metrů (pik Boec 5398 m n. m., Kšemiš-Baši 5290 m n. m.). Dále na západ pak zalednění ustupuje, vzrůstá ovšem počet mohutných granitových věží. Jejich koncentrace je nejvyšší v oblasti doliny Karavšin (pik Pyramidalnyj 5510 m n. m., pik 4810, pik Slesova, pik 1000 let ruského křesťanství, pik Asan atd.), a v okolí piků Ak-su (5355 m n. m.) a Sabach (5282 m n. m.). Ve směru od východu je posledním vrcholem převyšujícím 5000 metrů Pik Aknukur (5101 m n. m.), za ním se hřeben postupně snižuje, opouští kyrgyzsko-tádžickou hranici a zcela vstupuje na území Tádžikistánu. V sedle Šachristan (3378 m n. m.) ho protíná silnice spojující dvě největší tádžická města – Dušanbe a Chudžand. Za ním tvoří hřeben hranici mezi Uzbekistánem a Tádžikistánem. A na této hranici také Turkestánský hřbet zaniká, a to nedaleko výtoku řeky Zeravšan z Tádžikistánu do Uzbekistánu na východ od historického města Samarkand.\n\n"}
{"id": "864931", "url": "https://cs.wikipedia.org/wiki?curid=864931", "title": "Hana Moudrá", "text": "Hana Moudrá\n\nHana Moudrá (* 20. dubna 1966 Rychnov nad Kněžnou) je česká politička, v letech 2004 až 2012 zastupitelka Libereckého kraje, v letech 2005 až 2014 starostka města Česká Lípa, bývalá členka ODS, nyní členka Soukromníků.\n\nAbsolvovala střední pedagogickou školu a poté nastoupila jako učitelka do mateřské školky. Od roku 1995 pracovala jako vedoucí oddělení dávek sociální péče na Městském úřadě v České Lípě, roku 2000 změnila zaměstnání, až do roku 2002 pracovala jako vedoucí odboru sociálních věcí a zdravotnictví u Městského úřadu v Novém Boru.\n\nV roce 2002 se díky úspěchu ve volbách do zastupitelstev obcí stala místostarostkou města Česká Lípa, po volbách v roce 2006 se stala starostkou České Lípy. Do úřadu nastoupila 26. ledna 2005. Na tomto postu vystřídala Petra Skokana, tehdy ještě člena ODS. V roce 2004 byla zvolena i do zastupitelstva Libereckého kraje, kde setrvala 8 let. Ve volbách na podzim roku 2012 již nekandidovala.\n\nVe volbách do zastupitelstev obcí v říjnu 2010 svůj post starostky a zároveň v zastupitelstvu radě města Česká Lípa obhájila. Několikrát čelila pokusu opoziční ČSSD na své odvolání z funkce starostky. Ve volbách do Poslanecké sněmovny PČR v roce 2013 kandidovala v Libereckém kraji jako lídryně ODS, ale neuspěla.\n\nV komunálních volbách v roce 2014 již do Zastupitelstva města Česká Lípa nekandidovala a skončila tak i v pozici starostky města. Následně se přestěhovala do Hradce Králové, kde byla ve volbách v roce 2018 z pozice členky lídryní Strany soukromníků České republiky, ale neuspěla.\n\nVe volbách do Evropského parlamentu v květnu 2019 kandidovala jako členka Soukromníků na 8. místě kandidátky subjektu s názvem \"\"Strana soukromníků České republiky a NEZÁVISLÍ s podporou Občanské demokratické aliance a profesních společenstev\"\", ale nebyla zvolena.\n\nByla členkou dozorčí rady Nemocnice Česká Lípa až do 19. prosince 2012, kdy byla novým vedením Libereckého kraje odvolána. Byla členkou Čestné rady ZZS Libereckého kraje a Svazu pro rozvoj cestovního ruchu Libereckého kraje. Dále je členkou Českolipské informační, spol. s.r.o, dozorčích rad Severočeských vodáren, a. s., Českolipské teplárenské a. s.\n\nV Radě místního sdružení ODS byla místopředsedkyní a také členkou oblastní rady ODS.\n\nVe volebním období 2012–2016 byla členkou \"Výboru sociálních věcí\" zastupitelstva Libereckého kraje.\n\nMá dvě děti, Radima a Aničku. Zprvu zpívala ve sboru a sportovala (aerobic, kolo, lyžování). Bydlí s rodinou v České Lípě.\n\n"}
{"id": "864935", "url": "https://cs.wikipedia.org/wiki?curid=864935", "title": "Válka čtverné aliance", "text": "Válka čtverné aliance\n\nVálka čtverné aliance (1717–1720) byla výsledkem ambic krále Filipa V., jeho ženy Alžběty a prvního ministra Giulia Alberoniho převzít zpět do španělského vlastnictví italská teritoria a nárokovat si francouzský trůn. Válka skončila porážkou Španělska aliancí Británie, Francie, Habsburské monarchie (součást Svaté říše římské) a Spojených provincií. Později do koalice vstoupilo Savojsko jako pátý spojenec. Ač boje započaly již v průběhu roku 1717, formálně nebyla vyhlášena válka až do prosince 1718. Byla ukončena haagskou mírovou smlouvou roku 1720.\n\nPo válce o dědictví španělské (1701–1714) byl Filip, vévoda z Anjou, vnuk Ludvíka XIV., uznán za krále Filipa V. Španělského, ale pod podmínkou, že Koruna francouzská se se španělskou nikdy nespojí/nikdy nebudou sjednoceny.\n\nNavíc Španělsko utrechtským mírem ztratilo všechny své državy v Itálii a Nizozemí. Španělské Nizozemí, Vévodství milánské, Neapolsko a Sardinie zůstaly rakouské větvi Habsburků, kteří je připojili k jejich středoevropské monarchii, zatím co Sicílií byl odměněn vévoda savojský. Tyto země byly pod vládou Španělských Habsburků téměř po dvě staletí a jejich ztráta byla vnímána jako velká rána zemi jak podle prestižních, tak podle praktických měřítek.\n\nPřesto byla nejvyšší prioritou Španělska obnova země po třinácti letech války, která se odehrávala z části i na španělském území. Hlavní plánovač těchto činností byl kardinál Giulio Alberoni. Roku 1714 zaranžoval a připravil sňatek ovdovělého Filipa V. s jedenadvacetiletou Italkou Elisabettou Farnese a stal se osobním rádcem nové královny. Roku 1715 se stal prvním ministrem, stabilizoval španělské hospodářství a zreformoval finance. Také dal podnět k přestavbě španělského loďstva (v roce 1718 postaveno 50 lodí) a reformoval armádu.\n\nKrálovna prosazovala několik dynastických záborů v Itálii a podněcovala tedy italské ambice svého manžela a jeho synů. To podporoval rovněž Alberoni.\n\nKdyž roku 1715 zemřel Ludvík XIV., stal se následníkem trůnu jeho nezletilý pravnuk Ludvík XV. Španělský král Filip V., jediný přeživší vnuk Ludvíka XIV., a jeho synové byli z nástupnictví na francouzském trůnu vyřazeni utrechtskou mírovou smlouvou. Filip si nicméně nárokoval francouzský trůn pro případ smrti mladého panovníka. Opozice proti Filipovým ambicím vedla Francii (kde byl tehdy regentem Filip II. Orleánský, synovec Ludvíka XIV.), Británii a Nizozemskou republiku k tomu, aby se 4. ledna 1717 spojily navzájem do Trojitého spojenectví.\n\nPozději tohoto roku zvažovaly Británie, Francie a Habsburská monarchie, zda by neměla být Sicílie postoupena Karlu VI., císaři Svaté říše římské, aby tím byla posílena ustanovení utrechtského míru. Přípravy takové dohody popudily Španělsko, které toužilo získat ostrov zpět.\n\nV srpnu 1717 začal Filip podnikat akce nepřátelské proti středoevropské mocnosti – vpadl na ostrov Sardinii v době, kdy Habsburská monarchie měla svázané ruce válkou proti Osmanské říši. Bylo shromážděno loďstvo o stu transportních lodí, chráněné patnácti válečnými koráby, převážející 9 000 mužů pod velením markýze z Lede. Plavilo se z Barcelony na Sardinii, která invazi podlehla v listopadu 1717.\n\nPočáteční reakce Habsburků na tuto invazi byla omezená, neboť její nejvyšší velitel, generalissimus princ Evžen Savojský se chtěl vyhnout větší válce v Itálii, dokud pokračoval konflikt na Balkáně, který odsával habsburské jednotky a zdroje. Když však 21. července 1718 požarevacký mír ukončil válku s Osmanskou říší, došlo 2. srpna k utvoření tzv. čtverné aliance a císař se tak připojil k trojitého spojenectví.\n\nV červenci 1718 Španělé s vojskem o 30 000 mužích opět pod vedením markýze z Lede napadli také Sicílii, která byla v držení savojského vévody. 7. července obsadili Palermo a své vojsko rozdělili do dvou částí. Markýz de Lede sledoval linii pobřeží, aby oblehl Messinu mezi 18. červencem a 30. zářím, zatímco Montemar dobýval zbytek ostrova.\n\nFrancouzi, Rakušané a Britové nyní požadovali, aby se Španělé stáhli ze Sicílie a Sardinie. Postoj Viktora Amadea II. Savojského byl obojaký, neboť přijal Alberoniho návrh jednat o vytvoření protihabsburského spojenectví.\n\nV bitvě u mysu Passaro 11. srpna britské loďstvo, vedené Sirem Georgem Byngem, účinně eliminovalo loďstvo španělské, nasazené kolem sicilského pobřeží. Tyto akce byly na podzim následovány přistáním malé habsburské armády (shromážděné v Neapoli habsburským místokrálem, hrabětem Wirichem Daunem) poblíž Messiny, aby ji osvobodila z obléhání španělskými silami. Císařští byli poraženi v první bitvě u Milazza 15. října a udrželi jen malé předmostí kolem Milazza.\n\nFrancouzi, Britové a i císařští oficiálně vyhlásili válku Španělsku až 17. prosince 1718. Nizozemci se k nim připojili ještě později, v srpnu 1719.\n\nPo odhalení cellamarského spiknutí nařídil vévoda orleánský francouzské armádě vedené vévodou z Berwicku, aby v dubnu 1719 vpadla do baskických provincií Španělska. Tato armáda se setkala jen s minimálním odporem, ale byla nucena se stáhnout zpět kvůli těžkým ztrátám způsobeným nemocemi. Druhý útok na Katalánsko postihl stejný osud. V Americe byli Francouzi úspěšnější a obsadili Pensacolu na západě dnešního státu Florida.\n\nNa Sicílii započaly habsburské jednotky vedené hrabětem de Mercym novou ofenzívu. Nejprve utrpěli porážku v bitvě u Francavilly (20. června 1719), ale Španělé byli odříznuti od domovských zemí britským loďstvem a bylo jen otázkou času, kdy se jejich odpor rozpadne, rozdrobí a zhroutí. Potom byl již hrabě de Mercy vítězný - vyhrál druhou bitvu u Milazza, v říjnu obsadil Messinu a oblehl Palermo.\n\nV roce 1719 také zorganizoval irský vyhnanec James Butler, vévoda z Ormonde, výpravu s extenzivní španělskou podporou za účelem invaze do Británie a vyměnění panovníka sesazením krále Jiřího I. a dosazením Jakuba Stuarta, jakobitského pretendenta trůnu. Většina flotily však byla zničena při bouři nedaleko galicijského pobřeží. Jen malá síla tří set španělských vojáků v čele s hrabětem Marischalem se vylodila na ostrově Eilean Donanu, ale byli společně s horaly, kteří je podporovali, poraženi v bitvě u Glen Shielu v červnu 1719 a naděje na povstání brzy zmizely.\n\nV odvetu za tento útok obsadilo v říjnu 1719 britské loďstvo Vigo a invazní síly dále pochodovaly do vnitrozemí na Pontevedru. To způsobilo otřes mezi španělskými hodnostáři (představenými a vůdci), neboť si uvědomili, jak jsou zranitelní obouživelným spojeneckým útokům, navíc když tu existovala možnost otevřít novou frontu od francouzských hranic.\n\nFrancouzi dobyli španělské sídlisko Pensacolu v západní části Floridy v květnu 1719, čímž předešli španělskému útoku na Jižní Karolínu. Ačkoliv španělské síly město znovu obsadily v srpnu 1719, ke konci roku padlo opět do rukou Francouzů, kteří město definitivně zničili.\n\nPotom, co místo rozsáhle poplenili, byli nakonec vytlačeni místní milicí.\n\nPhilip propustil Alberoniho v prosinci 1719 a uzavřel mír s aliancí haagskou mírovou smlouvou 17. února 1720.\n\nFilip V. byl smlouvou přinucen vzdát se všech území obsazených během války. Přesto byl uznán nárok jejich nejstaršího syna na Vévodství Parma a Piacenza po smrti bezdětného Isabellina polobratrance, Antonia Farnese.\n\nFrancie vrátila Pensacolu a zbývající nevrácené územní výboje na severu Španělska výměnou za obchodní výhody. Do podmínek mírové smlouvy byla zahrnuta i výměna Sicílie za Sardinii, ke které byl přinucen savojský vévoda. Ten musel vyměnit svůj sicilský trůn za méně významné Sardinské království, které ironií osudu později tak nabylo na významu, že v devatenáctém století dokázalo sjednotit Itálii.\n\nTato válka poskytuje jedinečný příklad případu, kdy se ve válečném konfliktu během 18. století ocitly Británie a Francie na stejné straně. Jednalo se o období mezi lety 1716 a 1731, když byly obě země spojenci. Španělsko se pak s Francií spojilo do bloku nazývaného anglicky \"Bourbon Compact\" a tyto dva státy se tak staly neustálými nepřáteli Britů.\n\nVálka také ukázala rostoucí námořní moc Británie na úspěšném nasazení královského námořnictva ve Středozemním moři.\n\n\n\n"}
{"id": "864939", "url": "https://cs.wikipedia.org/wiki?curid=864939", "title": "Anna Ušeninová", "text": "Anna Ušeninová\n\nAnna Ušeninová ( – \"Anna Jurijivna Ušenina\", * 30. srpna 1985 Charkov) je ukrajinská šachistka, mistryně světa v šachu z roku 2012 a vítězka šachové olympiády žen s družstvem Ukrajiny z roku 2006.\n\nV roce 2001 získala titul mezinárodní mistryně a v roce 2003 titul mezinárodní velmistryně. Titul mezinárodního mistra získala v roce 2007 a konečně po zisku titulu mistryně světa jí byl v roce 2012 udělen titul mezinárodní velmistr.\n\n"}
{"id": "864940", "url": "https://cs.wikipedia.org/wiki?curid=864940", "title": "Dunávka", "text": "Dunávka\n\nDunávka je potok v okresech Brno-venkov a Brno-město. Délka toku je 15,2 km. Plocha povodí měří 32,37 km².\n\nPotok Dunávka pramení u brněnské čtvrti Dvorska, jižně od areálu letiště Brno-Tuřany na katastru Šlapanic. Směr toku je převážně na jihozápad. Protéká přes Dvorska, Sokolnice, Otmarov, Rajhradice a Opatovice.\n\nDunávka se u obce Blučina vlévá do řeky Litavy na jejím říčním kilometru 2,35.\n\nNa toku Dunávky mezi Dvorskami a Sokolnicemi se nachází bývalá přírodní památka Žabárník (údolní niva Dunávky kolem závlahové nádrže). Potok také zásobuje soustavu tří vodních nádrží u Opatovic – „Opatovické rybníky“. V období delšího sucha potok na velké části trasy zcela vysychá.\n\nSprávcem toku je Povodí Moravy, s.p. – závod Dyje.\n\n"}
{"id": "864941", "url": "https://cs.wikipedia.org/wiki?curid=864941", "title": "Muckov (Levín)", "text": "Muckov (Levín)\n\nMuckov je osada, součást městysu Levína v okrese Litoměřice. Nachází se asi 1,5 km východně od Levína.\n\nMuckov leží ve stejnojmenném katastrálním území o výměře 2,48 km.\n\nV osadě sídlí Horský podpůrný záchranný spolek Muckov.\n"}
{"id": "864942", "url": "https://cs.wikipedia.org/wiki?curid=864942", "title": "Čeněk Ryzner", "text": "Čeněk Ryzner\n\nČeněk Ryzner, též Vincenc Risnar, nebo Rýzner (9. ledna 1845 Horní Studénky – 12. února 1923 Roztoky u Prahy) byl český lékař, archeolog a sběratel. Významný je jeho výzkum pravěkého pohřebiště u Únětic u Prahy, podle kterého byla pojmenována na něm zastoupená únětická kultura doby bronzové.\n\nČeněk Ryzner studoval v letech 1862–1866 na medicinsko-chirurgickém ústavu v Olomouci, kde se prostřednictvím příznivců archeologie okolo Jindřicha Wankla seznámil s archeologickými památkami. Když roku 1866 zahájil své lékařské působení jako obecní lékař v Roztokách u Prahy, začal v okolní krajině sbírat archeologický materiál. V sedmdesátých letech zkoumal pohřebiště únětické kultury u Únětic a počátkem osmdesátých let hradiště Řivnáč na stejnojmenném vrchu. Jeho zpráva o pohřebišti v Úněticích, uveřejněná v Památkách archeologických v roce 1880, je pokládána za první řádnou českou archeologickou zprávu. V čele Společnosti přátel starožitností v Čechách v Praze vedl v letech 1888–1891 její první výzkumy na Levém Hradci a Přemyšlení. Začátkem devadesátých let ale ukončil svoje působení ve společnosti a posléze i v archeologii. Jeho archeologická sbírka, vystavená roku 1891 na Jubilejní výstavě, obohatila později sbírku Národního muzea.\n\n\n"}
{"id": "864944", "url": "https://cs.wikipedia.org/wiki?curid=864944", "title": "Pařížská komuna (Velká francouzská revoluce)", "text": "Pařížská komuna (Velká francouzská revoluce)\n\nPařížská komuna (francouzsky \"Commune de Paris\") je označení orgánu, který během Velké francouzské revoluce představoval nejvyšší správní instituci města Paříže v čele se starostou. Komuna se ustavila po dobytí Bastily 14. července 1789 a existovala de facto do roku 1794 (de iure do roku 1795).\n\nIhned po dobytí Bastily revolucionáři vtrhli do pařížské radnice, kde hledali zbraně, popravili pařížského prévôta a namísto něho dosadili starostu, kterým se stal astronom Jean Sylvain Bailly. Komuna zasedala na radnici. Zákonem z 21. května 1790 se původně revoluční orgán stal oficiálním úřadem. Hlavním orgánem se stal Všeobecný výbor Pařížské komuny, jehož členy volili občané ze 48 pařížských sekcí.\n\nVýznamně zasáhla Komuna do francouzských dějin při útoku na Tuilerie dne 10. srpna 1792. V noci z 9. na 10. srpna pod hrozbou vnějšího nebezpečí a strachu ze zrady Ludvíka XVI. vypukla vzpoura, kterou vedli Jérôme Pétion de Villeneuve, Pierre Louis Manuel a jeho zástupce Georges Danton. Komunu nově vytvořilo 52 komisařů jmenovaných občany, kteří zastupovali především pařížské sansculoty. Tato nová Pařížská komuna přispěla k vytvoření revolučního tribunálu (17. srpna 1792), zůstala pasivní při zářijových masakrech 1792, prosadila pronásledování girondistů (1793), prosadila zákon o maximálních cenách (29. září 1793), účastnila se na Hrůzovládě (září 1793-červenec 1794), kdy jmenovala policejní oddíl pověřený hromadným zatýkáním a podílela se na potlačování křesťanství (déchristianisation). Od roku 1793 byla pod vlivem Výboru pro veřejné blaho pod vedením Robespierra, Saint-Justa a Couthona. Komuna ztratila svůj vliv po odstranění hébertistů (24. března 1794). Národní konvent rozhodl gilotinovat 93 jejích členů. Posledním starostou Komuny byl Jean-Baptiste Fleuriot-Lescot, který byl ve funkci do thermidorského převratu (27. července 1794) a poté byl popraven. Thermidoriáni nahradili Pařížskou komunu dvěma komisariáty. Ústava z roku III (1795) nahradila Pařížskou komunu definitivně 12 obvody, na které dohlížel ústřední úřad, aby se zabránilo nové lidové diktatuře nebo naopak monarchistické vzpouře proti idejím První republiky.\n\n\n"}
{"id": "864950", "url": "https://cs.wikipedia.org/wiki?curid=864950", "title": "Naděžda Čižovová", "text": "Naděžda Čižovová\n\nNaděžda Vladimirovna Čižovová ( ; * 29. září 1945 Usolje-Sibirskoje, Irkutská oblast) je bývalá sovětská atletka ruské národnosti, olympijská vítězka a držitelka stříbrné a bronzové olympijské medaile, čtyřnásobná mistryně Evropy a pětinásobná halová mistryně Evropy ve vrhu koulí. Ve své disciplíně dvakrát vyrovnala a celkově osmkrát posunula hodnotu světového rekordu pod širým nebem a osmkrát rovněž v hale. Devět jejich rekordů bylo ratifikováno. Jako první žena v historii pokořila hranici 20 i 21 metrů.\n\n\n"}
{"id": "864952", "url": "https://cs.wikipedia.org/wiki?curid=864952", "title": "Armagedon (album)", "text": "Armagedon (album)\n\nArmageddon je první řadové album kapely Törr. V roce 1990 vyšlo album jako LP a MC. V roce 1994 bylo vydáno na CD. Skladby na albu jsou z větší části z druhého dema Masturbace mozku 1989 a dvě skladby z prvního dema Witchhammer 1987.\n\n\n"}
{"id": "864953", "url": "https://cs.wikipedia.org/wiki?curid=864953", "title": "Chcípni o kus dál", "text": "Chcípni o kus dál\n\nChcípni o kus dál je třetí řadové album kapely Törr.\n\n\n"}
{"id": "864954", "url": "https://cs.wikipedia.org/wiki?curid=864954", "title": "Apia International Sydney 2013", "text": "Apia International Sydney 2013\n\nTenisový turnaj Apia International Sydney byla společná událost mužského okruhu ATP World Tour a ženského okruhu WTA Tour, hraná v areálu NSW Tennis Centre na otevřených dvorcích s tvrdým povrchem Plexicushion. Konala se na úvod sezóny mezi 6. až 12. lednem 2013 v australském Sydney jako 121. ročník turnaje.\n\nMužská polovina se řadila do kategorie ATP World Tour 250 a její dotace činila 494 230 amerických dolarů. Ženská polovina s rozpočtem 681 000 dolarů byla součástí WTA Premier Tournaments.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující dvojice obdrželi divokou kartu do hlavní soutěže:\n\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n Bernard Tomic vs. Kevin Anderson, 6–3, 6–7, 6–3\n\n Agnieszka Radwańská vs. Dominika Cibulková, 6–0, 6–0\n\n Bob Bryan / Mike Bryan vs. Max Mirnyj / Horia Tecău, 6–4, 6–4\n\n Naděžda Petrovová / Katarina Srebotniková vs. Sara Erraniová / Roberta Vinciová, 6–3, 6–4\n"}
{"id": "864958", "url": "https://cs.wikipedia.org/wiki?curid=864958", "title": "Takao Kawaguči", "text": "Takao Kawaguči\n\nTakao Kawaguči (japonsky: 川口 孝夫 (\"Kawaguči Takao\"), * 13. dubna 1950, Hirošima, Japonsko) je bývalý reprezentant Japonska v judu, bojující v lehkých vahách. V roce 1972 získal zlatou olympijskou medaili.\n\nS judem začal v pěti letech pod vedeních svého otce, trenéra (sensei) juda. Ve své době neměl na mezinárodním poli konkurenci. Byl znám především a jedině bojem na zemi (ne-waza), kde vyhrával všechny své zápasy.\n\nV roce 1972 se účastnil jako aktuální mistr světa Letních olympijských her v Mnichově 1972. V prvním a ve druhém kole vyprovodil z tatami postupně Tchajwance a Korejce. Ve čtvrtfinále ho čekala velká neznámá Mongol Bujadá Bachva. S ním vedl velmi vyrovnaný zápas, který se odehrával prakticky jen na zemi (ne-waza). Při jednom souboji na zemi, kdy se střídali v držení jeden druhého, se Bujadovi podařilo Kawagučiho pevně sevřít. Kawagučimu nezbylo než se snažit dostat za hrací plochu. Úmysl se mu podařil, ale za cenu dvou zlomených žeber. Trenér Akio Kaminaga požadoval doktora, ale sovětský rozhodčí to dobrou minutu nebyl schopen komisařům sdělit. Německý doktor se nakonec dostavil, ale to už se Kawagučimu trošku ulevilo a rozhodl se pokračovat a nakonec v zápase zvítězil na praporky rozhodčích. V semifinále porazil na zemi západního Němce Koppena a dostal se do finálového kola, kde se střetly osudy dvou suverénů v turnaji se dvěma šťastlivci z oprav. V prvním zápase finálového kola porazil Severokorejce Kima, který prohrou získal bronzovou medaili. Ve finálovém zápase potom opět narazil na Mongola Bachvu. Po 40sekundovém zápasu ho technikou kouchi-gari poslal na zem a tam dostal do držení.\n\nPo skončení aktivní kariéry pokračoval v rodinné tradici senseie juda.\n"}
{"id": "864960", "url": "https://cs.wikipedia.org/wiki?curid=864960", "title": "Christmas Island", "text": "Christmas Island\n\nChristmas Island (česky \"Vánoční ostrov\") může být:\n\n"}
{"id": "864961", "url": "https://cs.wikipedia.org/wiki?curid=864961", "title": "Kladivo na čarodějnice 1986–1989 (album)", "text": "Kladivo na čarodějnice 1986–1989 (album)\n\nKladivo na čarodějnice 1986–1989 je album kapely Törr vydané v roce 1993. Obsah alba je výběrem z let 1986 až 1989.\n\n\n"}
{"id": "864967", "url": "https://cs.wikipedia.org/wiki?curid=864967", "title": "Carlos Lopes", "text": "Carlos Lopes\n\nCarlos Alberto de Sousa Lopes (* 18. února 1947 Vildemoinhos) je bývalý portugalský atlet, běžec na dlouhé tratě, olympijský vítěz v maratonu na OH v Los Angeles 1984.\n\nPoprvé startoval na mezinárodních soutěžích v roce 1971 na mistrovství Evropy v Helsinkách (bez velkého úspěchu) – v běhu na 10 000 metrů doběhl poslední (33.) a v závodě na 3 000 metrů překážek se neprobojoval do finále. Na olympiádě v Mnichově o rok později startoval v bězích na 5 a 10 kilometrů, ale ani v jedné disciplíně nepostoupil do finále.\n\nPrvní výrazný úspěch zaznamenal v roce 1976. Nejprve se stal mistrem světa v přespolním běhu. Na olympijských hrách v Montrealu v červenci téhož roku startoval v závodě na 10 000 metrů. Udával tempo pelotonu běžců a jeho rychlosti stačil pouze pozdější vítěz Lasse Virén. Lopes si doběhl pro stříbrnou medaili.\n\nNa světovém šampionátu v přespolním běhu v roce 1977 skončil druhý za Léonem Schotsem z Belgie. To byl na několik roků jeho poslední výrazný úspěch. Návrat k původní formě se mu podařil v roce 1982. V Oslo vytvořil evropský rekord v běhu na 10 000 metrů časem 27:24,39, na evropském šampionátu v Aténách skončil v této disciplíně čtvrtý. V následující sezóně získal stříbrnou medaili na mistrovství světa v přespolním běhu. V premiéře mistrovství světa na dráze v Helsinkách v roce 1983 doběhl ve finále závodu na 10 000 metrů na šestém místě.\n\nNa start prvního maratonu v kariéře se postavil v závěru roku 1982 v New Yorku. Závod po kolizi s divákem nedokončil a odstoupil na 30. kilometru. Na jaře 1983 při maratonu v Rotterdamu doběhl druhý a vytvořil časem 2.08:39 nový evropský rekord.\n\nV olympijské sezoně 1984 zvítězil na mistrovství světa v přespolním běhu a v závodě družstev získal bronzovou medaili. 2. července 1984 pomohl svému krajanovi Fernando Mamedemu vytvořit nový světový rekord v běhu na 10 000 metrů časem 27:13,81 (Lopes doběhl v závodě druhý). Jeho největším úspěchem se stalo vítězství v maratonu na olympiádě v Los Angeles v roce 1984 Je čas 2.09:21 znamenal až do roku 2008 olympijský rekord. Zároveň se stal prvním portugalským olympijským vítězem. Zvítězil ve svých 37 letech a je dodnes nejstarším olympijským vítězem v běžeckých disciplínách.\n\nV roce 1985 se stal potřetí mistrem světa v přespolním běhu (tentokrát na domácí půdě v Lisabonu). Dne 20. dubna téhož roku vytvořil v Rotterdamu nejlepší světový výkon v maratonu časem 2.07:12. Stal se tak prvním člověkem, který vzdálenost 42 195 metrů uběhl pod 2 hodiny a 8 minut. Ve stejném roce ukončil svoji sportovní kariéru.\n\n"}
{"id": "864971", "url": "https://cs.wikipedia.org/wiki?curid=864971", "title": "Ocean Island", "text": "Ocean Island\n\nOcean Island může být:\n\n"}
{"id": "864977", "url": "https://cs.wikipedia.org/wiki?curid=864977", "title": "TOM (oddíl)", "text": "TOM (oddíl)\n\n\"A-TOM\" je zkratka názvu neziskové organizace Asociace turistických oddílů mládeže. Jde o spolek dětí a jejich vedoucích zaměřený hlavně na tábornictví a turistiku. Členové oddílu jsou označováni jako \"tomíci\". Ti se scházejí na společných schůzkách ve svých městech a celkový počet \"tomíků\" se pohybuje kolem devíti tisíc.\n\nOddíly jsou zpravidla organizačně začleněny pod Asociaci TOM (čili A-TOM) a ta spolupracuje s Klubem českých turistů. Zároveň A-TOM spadá pod MŠMT. Při registraci oddíl dostává od A-TOMu několikamístné číselné označení, nicméně jméno si volí sám.\n\nOddíl má své členy, vedoucí a vedení. Jeho hlavní náplní je pobyt v přírodě v rámci dětského kolektivu.\n\nDo náplně spadají různé výlety, letní tábory (vodácké, cyklo, zahraniční), procházky, soutěže (turistický závod), hry, případně i oddílové akce v klubovně. Některé oddíly inklinují k pouze vodácké turistice, některé pouze na Turistický závod, ale většina volí mnohostrannou činnost.\n\nČlenové oddílů platí příspěvky, z nichž se hradí hromadné pojištění prostřednictvím A-TOMu vůči pojišťovně Kooperativa. Oddíl po úhradě příspěvků k ATOMu získává možnost státních dotací.\n\nNěkteré oddíly mají (pronajatou či vlastní) klubovnu, tábořiště, případně i další majetek. Mnohé z nich praktikují výměnný systém propůjčování základen, případně je krátkodobě (na víkend, na tábor) pronajímají i jiným dětským kolektivům.\n\n\n"}
{"id": "864980", "url": "https://cs.wikipedia.org/wiki?curid=864980", "title": "Funkční materiál", "text": "Funkční materiál\n\nFunkční materiály (neboli termoprádlo) jsou mnoha druhů. Ve výsledku tento pojem obsahuje materiály, jenž nějakým způsobem reagují na vnější vlivy. Dnes se již zpracování funkčních materiálů stalo standardním odvětvím v textilním průmyslu a stále více pronikají do běžného života. Tento textilní materiál v posledních letech získal velkou oblibu. Funkční oblečení využívají jak profesionální, tak amatérští sportovci při cestě za svými cíli. Oblečení z tohoto materiálu v první řadě odvádí pot směrem od těla pomocí speciálních vláken. Na okraji oblečení se pak pot z těchto vláken vypařuje a udržuje tělo v suchu.\n\n\n\nFunkční oblečení se vyrábí ze syntetických vláken nebo ze kombinovaných materiálů obsahující syntetická vlákna. Tato syntetická vlákna bývají standardního kulatého, oválného nebo podobně jednoduchého tvaru. Často firmy proklamují i vlákno o tvaru hvězdy, aby mohlo co nejsnadněji a nejrychleji absorbovat pot, který pak odvádí od těla. Kousek pravdy na tom bude, jelikož pak má vlákno větší absorpční plochu. Tento materiál však má již jako základní vlastnost dobrou absorpci vlhkosti a tepla a tvar vlákna je pak již reklamní trik, jelikož na vlastnosti materiálu již nemá až tak zásadní vliv. Nejčastěji se tento materiál vyrábí z polyesterového hedvábí (PESh) nebo případně polypropylenu (PP). Jelikož PESh ani PP nejsou zrovna pružné materiály, tak se na přání klienta pro zajištění elasticity přidávají třeba vlákna lycry. Velký rozdíl pak je už u vláken s označením například CoolPlus. Tyto vlákna PESh a PP jsou již dutá a tím pomáhají v chladnějších podmínkách regulovat tělesnou teplotu. Vzduch uvnitř vláken se ohřeje na tělesnou teplotu, čímž tělo zahřívá a to pak ušetřenou energii využije pro vyšší fyzický výkon místo termoregulace. Veškeré funkční oblečení by mělo těsně přiléhat k tělu a tudíž je na švy a spoje použita technologie plochého švu, například FlatLock. Tím se zamezí otlakům od švů a zvyšuje to tak komfort nošení tohoto typu oblečení.\n\nVlákna polyesterového hedvábí a polypropylenu používaného pro tento typ textilu jsou často v různých tvarech v průřezu. Mohou to být hvězdy, ovály, vroubkované ovály, a tak podobně. Mohou však být i dutá, čímž získávají výborné termoizolační vlastnosti. Kombinací těchto vláken dosáhnete téměř ideálního chování funkčního oblečení pro náročné sportovní a pracovní využití. V některých případech se do vláken přidávají i ionty stříbra, které zajišťují částečnou antibakteriální ochranu. Tvar vláken až tak zásadně účinnost oblečení neovlivňuje. Důležitý je právě samotný materiál.\n\nJsou tu však možné stovky různých poměrů a kombinací materiálů. Správnou kombinací se dosáhne kýženého výsledku a oblečení tak bude vždy připraveno přesně pro jeho primární účel a použití. Sportovci často používají v chladnějších obdobích více vrstev funkčního oblečení. Jako první vrstvu zpravidla vybírají tu elastičtější s příměsí lycry. Druhá vrstva buď CoolPlus či standardní bez příměsi (záleží na povětrnostních podmínkách) a pokud použijí ještě třetí vrstvu, tak už je to nejčastěji právě CoolPlus.\n\n"}
{"id": "864981", "url": "https://cs.wikipedia.org/wiki?curid=864981", "title": "Ladislav Hájek", "text": "Ladislav Hájek\n\nLadislav Hájek (10. února 1909 Podlesí – 6. října 1987 Karlovy Vary) byl český archeolog, původním povoláním úředník. Vedl výzkumy zejména na jižní Moravě a východním Slovensku a specializoval se na výzkum přelomu eneolitu a starší doby bronzové.\n\nPo vystudování obchodní akademie v roce 1928 začal pracovat jakou účetní v Praze na Žižkově. Od studentského mládí se věnoval amatérské archeologické činnosti s přáteli v okolí Prahy, například u Srbska, jako spolupracovník Národního muzea se účastnil výzkumu pohřebiště únětické kultury v Praze Dolních Počernicích. Roku 1939 byl do Národního muzea přijat jako pracovník. Prováděl další výzkumy na lokalitách Křepenice (1939), Hluboké Mašůvky a další na jižní Moravě (1949–50). Od roku 1951 do roku 1954 vedl výzkumnou expedici na východní Slovensko, při které byla mimo jiné prozkoumána významná lokalita Barca u Košic.\n\nBěhem působení na Slovensku přestoupil z Národního muzea do Státního archeologického ústavu. Zde zůstal až do roku 1969, kdy odešel na odpočinek do Karlových Varů. I potom nadále pokračoval v archeologické činnosti formou spolupráce s místními muzei a s pobočkami archeologického ústavu v Plzni a Mostě. Významný je jeho přínos ke zpracování východoslovenské lineární keramiky a středočeských nálezů středodunajské mohylové kultury a vymezení těchto skupin. Postupně se jeho specialitu stala Kultura se zvoncovitými poháry a kultury navazujícího období starší doby bronzové.\n\n"}
{"id": "864983", "url": "https://cs.wikipedia.org/wiki?curid=864983", "title": "Liniové ostrovy", "text": "Liniové ostrovy\n\nLiniové ostrovy (anglicky Line Islands, též Teraina Islands či Equatorial Islands) jsou řetězec jedenácti atolů a nízkých korálových ostrovů v centrálním Tichém oceánu, jižně od Havajských ostrovů. Ve směru severozápad – jihovýchod dosahují celkové délky 2350 km, což z Liniových ostrovů činí jeden z nejdelších ostrovních řetězců na světě. Osm z ostrovů je součástí republiky Kiribati, zbylé tři jsou teritoria Spojených států, které je spravují v rámci Menších odlehlých ostrovů. Řetězec je geograficky rozdělen do tří skupin: Severních, Centrálních a Jižních Liniových ostrovů.\n\nOstrovy patřící Kiribati se nacházejí v časovém pásmu UTC+14, což je první časové pásmo na Zemi, kde nejdříve začíná nový den. Mají zde stejný čas jako na Havajských ostrovech, je však posunut o den dopředu. Tři ostrůvky Spojených států se nacházejí v pásmu UTC-10, stejně jako Havaj.\n\nKiritimati je největším atolem na světě.\n\nOstrovy byly v roce 1888 anektovány Spojeným královstvím s výhledem na položení pacifického telegrafního kabelu, přičemž Fanningův ostrov se měl stát retranslační stanicí. Kabel byl skutečně položen a fungoval mezi lety 1902 a 1963.\n"}
{"id": "864990", "url": "https://cs.wikipedia.org/wiki?curid=864990", "title": "Creully", "text": "Creully\n\nCreully je francouzská obec v departementu Calvados v regionu Normandie. V roce 2009 zde žilo 1 610 obyvatel.\n\n"}
{"id": "864998", "url": "https://cs.wikipedia.org/wiki?curid=864998", "title": "Bahnička drobná", "text": "Bahnička drobná\n\nBahnička drobná (\"Eleocharis parvula\") je jednoděložná rostlina z rodu bahnička, jejímž přirozeným prostředím jsou bahnité biotopy. Roste na mělčinách stojatých či pomalu tekoucích vod a na obnažených dnech rybníků.\n\nTato bahnička je oblíbená akvaristická rostlina, jelikož dokáže vytvářet v přední části akvária husté porosty.\n\nRoste v Severní a Střední Americe, v Asii i v Evropě.\n\nJe to vytrvalá rostlina s lodyhami vysokými do 10 cm vyrůstající z hlíz ve tvaru písmene J koňské podkovy, což napomáhá k její identifiíkaci.\nKvětenství je oválné, jen 2 až 3 mm dlouhé a složené z několika drobných květů.\n\n\n\n \n"}
{"id": "865000", "url": "https://cs.wikipedia.org/wiki?curid=865000", "title": "Vittorio Arrigoni", "text": "Vittorio Arrigoni\n\nVittorio Arrigoni (4. února 1975 – 15. dubna 2011) byl italský reportér a propalestinský aktivista, zavražděný Palestinci v Gaze.\n\nNarodil se ve městečku Besana in Brianza nedaleko od Milána\n\n14. dubna 2011 byl unesen militantní skupinou salafistických džihádistů. Den poté byl jimi zavražděn.\n\n"}
{"id": "865009", "url": "https://cs.wikipedia.org/wiki?curid=865009", "title": "Tojokazu Nomura", "text": "Tojokazu Nomura\n\nTojokazu Nomura (japonsky: 野村 豊和 (\"Nomura Tojokazu\"),14. července 1949, Prefektura Nara, Japonsko) je bývalý reprezentant Japonska v judu, bojující v lehké a později polostřední váze. V roce 1972 získal zlatou olympijskou medaili.\n\nNarodil se do rodiny trenéra (senseie) juda a jeho první sportovní kroky tím byly předem určeny. Nejprve zápasil v lehkých vahách, ale když se mu nedařilo porážet svého rivala Kawagučiho, přešel po mistrovství světa v roce 1971 o váhu výše. Nomura byl znám především brilantní technikou seoi-nage, proti které tehdejší nejaponští judisté neměli obranu.\n\nV roce 1972 se účastnil Letních olympijských her v Mnichově 1972. Turnajem prošel bez sebemenšího zaváhání. Všechny své zápasy vyhrál před časovým limitem a finálový zápas proti Polákovi Zajkowskimu trval pouze 25 s.\n\nPo skončení aktivní kariéry pokračoval v rodinné tradice senseie juda. Jeho synovec Tadahiro Nomura je trojnásobným olympijským vítězem v judu.\n\n"}
{"id": "865011", "url": "https://cs.wikipedia.org/wiki?curid=865011", "title": "Tatry Running Tour", "text": "Tatry Running Tour\n\nTatry Running Tour jsou etapové Trail Running běžecké závody, s možností zúčastnit se i jednotlivých etap. Jsou určeny hlavně pro běžecké nadšence, kteří chtějí svůj rekreačních pobyt ve Vysokých Tatrách spojit s možností hledání nových zážitků či navázání nových přátelství s lidmi podobného smýšlení i pro ty, kteří si chtějí vyzkoušet, jaký vliv na jejich výkon má vysokohorské prostředí a řidší vzduch. Start a cíl jednotlivých etap je v nadmořské výšce 1350 m.\n\nDruhá etapa vede přírodní scenérií horských stezek ze Štrbského Plesa po zelené značce do Jambrichova, odtud směrem na Jamské pleso a zpět po červené značce na Štrbské Pleso. Tato etapa je nejdelší, stoupání a klesání jsou náročnější a závodníky zde čekají i 2 horské prémie.\n\nTřetí etapa prověří hlavně běžce - vrchaře. Závodníky čeká 7,5 km okruh na Štrbském Plese po modré značce na Interski a zpět do cíle při Panoramě. \n\nZávod se koná na území Tatranského národního parku.\n\nTatry Running Tour 2012 byl první ročník etapových Trail Running běžeckých závodů.\n\nMapy a převýšení\n\nTatry Running Tour 2012 byl druhý ročník etapových Trail Running běžeckých závodů.\n\n1.etapa 3,5km Night run převýšení -/+ 30m\n\n2.etapa 12,1km Panorama Run převýšení -/+ 320m\n\n3.etapa 5,5km Cross Country Run převýšení -/+ 280m\n\nMapy a převýšení\n\nTatry Running Tour 2013 byl třetí ročník etapových Trail Running běžeckých závodů\n\n1.etapa 3,5km Night run převýšení -/+ 30m\n\n2.etapa 12,1km Cross Run převýšení -/+ 320m\n\n3.etapa 8km Interski Run převýšení -/+ 280m\n\nTatry Running Tour 2014 byl čtvrtý ročník etapových Trail Running běžeckých závodů\n\n1.etapa 3,5km Night run převýšení -/+ 30m\n\n2.etapa 12,1km Cross Run převýšení -/+ 320m\n\n3.etapa 8km Interski Run převýšení -/+ 280m\nSky & Clouds Run 22 km, s celkovým prevýšením 935 metrov\n\nKvôli následkom veternej kalamite bola trať druhej etapy a trať Sky&Clouds Run pozmenená\n\nTatry Running Tour 2015 byl pátý ročník etapových Trail Running běžeckých závodů\n\n1.etapa 4,5km Night run převýšení -/+ 30m\n\n2.etapa 10,0km Cross Run převýšení -/+ 320m\n\n3.etapa 7,5km Interski Run převýšení -/+ 280m\nSky & Clouds Run 33 km, s celkovým prevýšením 2400 metrov, Trasa : Štrbské Pleso, Popradské Pleso, Ostrva, Sliezsky dom a spet MAPA\n\nKvôli následkom veternej kalamite bola trať druhej etapy a trať Cross Run pozmenená\n\nTatry Running Tour 2016 byl šestý ročník etapových Trail Running běžeckých závodů\n\n1.etapa 4,5km Night run převýšení -/+ 30m\n\n2.etapa 12,1km Cross Run převýšení -/+ 320m\n\n3.etapa 7,5km Interski Run převýšení -/+ 280m\nSky & Clouds Run 33 km, s celkovým prevýšením 2400 metrov, Trasa : Štrbské Pleso, Popradské Pleso, Ostrva, Sliezsky dom a spet MAPA\n\nTatry Running Tour 2017 byl sedmý ročník etapových Trail Running běžeckých závodů\n\n1.etapa 4,5km Night run převýšení -/+ 30m\n\n2.etapa 12,1km Cross Run převýšení -/+ 320m\n\n3.etapa 7,5km Interski Run převýšení -/+ 280m\nSky & Clouds Run 33 km, s celkovým prevýšením 2400 metrov, Trasa : Štrbské Pleso, Popradské Pleso, Ostrva, Sliezsky dom a spet MAPA\n\nTatry Running Tour 2018 byl osmý ročník etapových Trail Running běžeckých závodů\n\n1.etapa 4,5km Night run převýšení -/+ 30m\n\n2.etapa 12,1km Cross Run převýšení -/+ 320m\n\n3.etapa 7,5km Interski Run převýšení -/+ 280m\nSky & Clouds Run 33 km, s celkovým prevýšením 2400 metrov, Trasa : Štrbské Pleso, Popradské Pleso, Ostrva, Sliezsky dom a spet MAPA\n\nTatry Running Tour 2016 byl deváty ročník etapových Trail Running běžeckých závodů\n\n1.etapa 4,5km Night run převýšení -/+ 30m\n\n2.etapa 12,1km Cross Run převýšení -/+ 320m\n\n3.etapa 7,5km Interski Run převýšení -/+ 280m\nSky & Clouds Run 33 km, s celkovým prevýšením 2400 metrov, Trasa : Štrbské Pleso, Popradské Pleso, Ostrva, Sliezsky dom a spet MAPA\n"}
{"id": "865012", "url": "https://cs.wikipedia.org/wiki?curid=865012", "title": "Římskokatolická farnost Liběšice u Litoměřic", "text": "Římskokatolická farnost Liběšice u Litoměřic\n\nŘímskokatolická farnost Liběšice u Litoměřic (lat. \"Liebeschicium\") je územní společenství římských katolíků v Liběšicích u Litoměřic a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1384 byla v Liběšicích plebánie. Později tato plebánie získala filiálku v Levíně. Matriky byly vedeny od roku 1683. Po roce 1773 farnost Liběšice disponuje levínskou expoziturou (v Levíně byla v roce 1773 zřízena samostatná fara). Expozitura byla na samostatnou farnost povýšena od 17. srpna 1941.\n\nOd 22. dubna 1961 do své smrti 19. února 2012 v místě působil jako výpomocný duchovní Prof. ThDr. JUDr. Miroslav Zedníček.\n\nZ důvodu efektivity duchovní správy byl vytvořen \"farní obvod\" (kolatura) farnosti Křešice, jehož součástí je i farnost Liběšice u Litoměřic, která je tak spravována \"excurrendo\".\n\n"}
{"id": "865017", "url": "https://cs.wikipedia.org/wiki?curid=865017", "title": "Chaldejský patriarchát babylónský", "text": "Chaldejský patriarchát babylónský\n\nChaldejský patriarchát babylónský (latinsky \"Patriarchatus Babylonensis Chaldaeorum\") je patriarchálním sídlem Chaldejské katolické církve. Vlastní eparchií patriarchy je od roku 1950 Chaldejská archeparchie bagdádská s katedrálou Panny Marie Sedmibolestné, před tím patriarchové sídlili v Mosulu. Jurisdikčně mu podléhají všichni chaldejští katolíci na celém světě. Chaldejský patriarcha je z práva členem Rady katolických východních patriarchů (\"CPCO\"). Kromě sufragánních eparchií podléhají zvláštním způsobem patriarchátu:\n\n"}
{"id": "865022", "url": "https://cs.wikipedia.org/wiki?curid=865022", "title": "Cormac Murphy-O'Connor", "text": "Cormac Murphy-O'Connor\n\nCormac kardinál Murphy-O'Connor (24. srpna 1932 Reading - 1. září 2017 Londýn) byl anglický římskokatolický kněz, emeritní arcibiskup Westminsteru, kardinál.\n\nJeho rodiče utekli před první světovou válkou z irského hrabství Cork. Kněžské svěcení přijal 28. října 1956. Po dokončení studia na Papežské univerzitě Gregoriana byl inkardinovaný do rodné diecéze Portsmouth. V letech 1966 až 1969 byl sekretářem biskupa Dereka Worlocka, následující dva roky působil ve farnosti Neposkvrněného Početí v Southamptonu. Od roku 1971 vykonával funkci rektora Anglické koleje v Římě.\n\nV listopadu 1977 byl jmenovaný biskupem diecéze Arundel a Brighton, biskupské svěcení přijal 21. prosince téhož roku. Od roku 1983 byl místopředsedou společné Mezinárodní anglikánsko-římskokatolické komise. V letech 2000 až 2009 byl předseda Biskupské konference Anglie a Walesu.\n\nDne 15. února 2000 byl jmenován arcibiskupem Westminsteru jako nástupce zemřelého kardinála George Huma. Při konzistoři 21. února 2001 ho papež Jan Pavel II. jmenoval kardinálem. V letech 2001 až 2006 byl místopředsedou Rady evropských biskupských konferencí.\nDne 3. dubna 2009 papež Benedikt XVI. přijal jeho rezignaci na vedení arcidiecéze Westminster. Jeho nástupcem se stal dosavadní arcibiskup Birminghamu Vincent Nichols.\n\n\n"}
{"id": "865032", "url": "https://cs.wikipedia.org/wiki?curid=865032", "title": "Frank Shorter", "text": "Frank Shorter\n\nFrank Charles Shorter (* 31. října 1947 Mnichov, Německo) je bývalý americký atlet, běžec na dlouhé tratě, olympijský vítěz v maratonu z roku 1972.\n\nNarodil se v Německu, kde jeho otec sloužil jako lékař v americké armádě. V roce 1970 se stal mistrem USA v bězích na 3 a 6 mil. Největšího úspěchu dosáhl na olympiádě v Mnichově v roce 1972. Nejdříve skončil na 5. místě v běhu na 10 000 metrů. O týden později zvítězil v maratonském běhu.\n\nO čtyři roky později, na olympiádě v Montrealu v roce 1976, získal stříbrnou medaili, když doběhl druhý za Waldemarem Cierpinskim z NDR. S vrcholovým sportem skončil v roce 1977.\n\n"}
{"id": "865033", "url": "https://cs.wikipedia.org/wiki?curid=865033", "title": "Avranches", "text": "Avranches\n\nAvranches je francouzská obec v departementu Manche v regionu Normandie. V roce 2009 zde žilo 8 090 obyvatel. Je centrem arrondissementu Avranches.\n\n"}
{"id": "865040", "url": "https://cs.wikipedia.org/wiki?curid=865040", "title": "Patrick Hillery", "text": "Patrick Hillery\n\nPatrick John Hillery, irsky \"Pádraig J. Ó hIrghile\" (2. května 1923 – 12. dubna 2008) byl irský politik. Čtrnáct let, v období 1976–1990, zastával úřad prezidenta Irska. Předtím vystřídal mnoho vládních funkcí: ministra školství (1959–1965), ministra průmyslu a obchodu (1965–1966), ministra práce (1966–1969) a ministra zahraničních věcí (1969–1973), kteroužto funkci zastával v době silných nepokojů v Severním Irsku, mj. během zastřelení čtrnácti civilistů v Derry (tzv. Bloody Sunday) – proslul tím, že žádal OSN, aby v Severním Irsku intervenovala a nastolila mír. Vyjednal v této funkci také vstup Irska do Evropského hospodářského společenství roku 1973. V letech 1973–1976 byl historicky prvním irským eurokomisařem, obhospodařoval v Evropské komisi resort sociálních věcí. Byl představitelem politické strany Fianna Fáil. \n\n\n"}
{"id": "865045", "url": "https://cs.wikipedia.org/wiki?curid=865045", "title": "Petr Hort", "text": "Petr Hort\n\nPetr Hort (* 15. října 1946 Koněšín – 6. října 2002 Praha) byl český politik, člen Občanské demokratické strany, na přelomu 20. a 21. století poslanec Poslanecké sněmovny.\n\nVystudoval Vysokou školu zemědělskou. Pracoval jako zootechnik, středoškolský učitel a v roce 1996 se uvádí jako ředitel územního odboru Ministerstva zemědělství v Třebíči. Je ženatý, má dva syny. V senátních volbách roku 1996 kandidoval za senátní obvod č. 53 – Třebíč jako kandidát ODS do horní komory parlamentu. Získal 28 % v 1. kole, ale ve 2. kole ho porazil a senátorem se stal Pavel Heřman.\n\nVe volbách v roce 1998 byl zvolen do poslanecké sněmovny za ODS (volební obvod Jihomoravský kraj). Ve sněmovně setrval do voleb v roce 2002. Byl členem sněmovního zemědělského výboru.\n\nOd roku 1990 byl členem obecního zastupitelstva v rodném Koněšíně, kde v roce 1992 získal v restituci statek. V komunálních volbách roku 1994, komunálních volbách roku 1998 a komunálních volbách roku 2002 neúspěšně za ODS kandidoval do zastupitelstva obce Koněšín. K roku 2002 se profesně uvádí jako samostatný referent.\n\nV roce 2001 se stal místopředsedou krajské organizace ODS na Vysočině.\n\n"}
{"id": "865054", "url": "https://cs.wikipedia.org/wiki?curid=865054", "title": "Karel Tihelka", "text": "Karel Tihelka\n\nKarel Tihelka (12. července 1898 Bučovice – 16. července 1973 Brno) byl moravský archeolog, který se specializoval na období starší doby bronzové.\n\nStudoval kněžský seminář, který nedokončil, a v letech 1916–1918 sloužil na italské frontě první světové války. Po jejím skončení působil od roku 1919 jako učitel, nejprve v okolí Bučovic a posléze od roku 1936 v Brně. Souběžně s učitelskou praxí studoval na filosofické fakultě Masarykovy university archeologii a historii (1931–1939), ale promoval až v roce 1947. Působil v Moravském zemském muzeu, od roku 1948 jako vedoucí pravěkého oddělení, v letech 1952–1956 jako ředitel. V roce 1957 přešel do brněnské pobočky Archeologického ústavu ČSAV, kde byl na pozici zástupce ředitele až do roku 1966. V roce 1959 získal titul kandidáta věd (CSc.).\n\nSpecializací Karla Tihelky se postupně stalo období starší doby bronzové, kultury únětická a věteřovská. V této souvislosti prováděl výzkumy na archeologických lokalitách, z nichž nejvýznamnější byl výzkum na Cezavách u Blučiny v letech 1948–1960. Spolupracoval s katedrou prehistorie na FF MU (FF UJEP), kde řadu let přednášel.\n\nZastával významné funkce v Moravském zemském muzeu, v brněnském archeologickém ústavu a přednášel na katedře prehistorie filosofické fakulty Masarykovy university.\n"}
{"id": "865055", "url": "https://cs.wikipedia.org/wiki?curid=865055", "title": "Šinobu Sekine", "text": "Šinobu Sekine\n\nŠinobu Sekine (20. září 1943 Óarai, Japonsko – 18. prosince 2018) byl japonský zápasník–judista, olympijský vítěz z roku 1972.\n\nPřipravoval se na univerzitě Čuo v Tokiu, kde v roce 1966 vyhrál se školním týmem japonské mistrovství vysokých škol. Po vysokoškolských studií byl zaměstnancem Tokijské metropolitní policie. Připravoval se v dojo Šoki džuku vedené Isaem Okanem. V roce 1972 vyhrál jako zatím poslední střední váha vysoce prestižní japonské mistrovství bez rozdílu vah. V témže roce si zajistil nominaci na olympijské hry v Mnichově, kde však nestartoval v optimální formě. Ve čtvrtfinále vyřazovacího pavouku se protrápil v zápase s Novozélanďanem Rickem Littlewoodem – výhra na praporky (hantei) a v semifinále nestačil na O Sung-ipa z Jižní Koreje – prohra na praporky. Z oprav se probojoval do finálového kola, kde nejprve na praporky porazil Brita Briana Jackse v souboji o zlatou olympijskou medaili vrátil semifinálovou porážku O Sung-ipovi v poměru 2:1 na praporky. Sportovní kariéru ukončil v roce 1973, pracoval u policie a věnoval se trenérské a rozhodcovské práci. V roce 1996 se účastnil olympijských her v Atlantě jako rozhodčí.\n\n"}
{"id": "865058", "url": "https://cs.wikipedia.org/wiki?curid=865058", "title": "Vladimír Hradil", "text": "Vladimír Hradil\n\nVladimír Hradil (* 10. srpna 1947) je český politik, na přelomu 20. a 21. století poslanec Poslanecké sněmovny za ČSSD.\n\nV roce 1998 se profesně uvádí jako učitel. Ve volbách v roce 1998 byl zvolen do poslanecké sněmovny za ČSSD (volební obvod Severomoravský kraj). Byl členem sněmovního výboru pro vědu, vzdělání, kulturu, mládež a tělovýchovu. Ve sněmovně setrval do voleb v roce 2002.\n\nV říjnu 1998 inicioval ve svém regionu policejní vyšetřování a prověrku školské inspekce vůči starostovi Mikulovic a řediteli tamní základní školy. Nařkl je ze zneužití pravomocí a machinací s majetkem. Starosta i ředitel obvinění odmítali a označili Hradilův postup za osobní mstu, protože byl nedlouho předtím propuštěn z tamní školy pro hrubé porušení pracovních povinností. V prosinci 2000 ho musela odvést policejní hlídka z prostor nemocnice v Jeseníku, když tam v opilosti tropil výtržnosti. Mladá fronta DNES ho označila za jednoho z nejméně aktivních poslanců. Za celé funkční období se podílel na předložení jen pěti návrhů, nezúčastnil se interpelací a jen na pěti schůzích se zapojil do rozpravy. Televize vysílala i záběry, jak ve sněmovně spí. Když se v roce 2002 nedostal do sněmovny, byl po jistou dobu nezaměstnaný.\n\nV komunálních volbách roku 1998 byl zvolen do zastupitelstva obce Mikulovice za ČSSD. Neúspěšně sem kandidoval v komunálních volbách roku 2002. Profesně se k roku 2002 uvádí jako učitel.\n\n"}
{"id": "865063", "url": "https://cs.wikipedia.org/wiki?curid=865063", "title": "Hradil", "text": "Hradil\n\nPříjmení Hradil nosí tyto osobnosti:\n\n"}
{"id": "865070", "url": "https://cs.wikipedia.org/wiki?curid=865070", "title": "Seznam chaldejských patriarchů babylónských", "text": "Seznam chaldejských patriarchů babylónských\n\nPatriarchát chaldejské katolické církve byl ustanoven papežem Juliem III. v roce 1553 jako \"Patriarchát katolické církve chaldejského ritu\".\n\nTito patriarchové sídlili v různých městech: Amida čili Diyarbakır (1553–1555), Seert (1555–1580), Salmas (1580–1625 o 1638) a Orumíje (1625 nebo 1638–1662).\nV roce 1662 nově zvolený patriarcha Mar Shimun XIII. Denha přerušil společenství s Římem.\n\n\n\n"}
{"id": "865075", "url": "https://cs.wikipedia.org/wiki?curid=865075", "title": "Pavel Hrnčíř", "text": "Pavel Hrnčíř\n\nPavel Hrnčíř (* 23. března 1961 Bílovec) je český politik, člen Občanské demokratické strany, koncem 90. let 20. století a v první dekádě 21. století poslanec Poslanecké sněmovny, od roku 2009 člen kolegia Nejvyššího kontrolního úřadu.\n\nV komunálních volbách roku 1994 byl za ODS zvolen do zastupitelstva města Bílovec. K roku 1998 se uvádí jako místostarosta Bílovce.\n\nVe volbách v roce 1998 byl zvolen do poslanecké sněmovny za ODS (volební obvod Severomoravský kraj). Mandát obhájil ve volbách v roce 2002 a volbách v roce 2006. Na mandát rezignoval v prosinci 2009. V letech 1998–2006 byl členem sněmovního výboru pro veřejnou správu, regionální rozvoj a životní prostředí. V letech 2002–2009 byl rovněž členem výboru petičního, v letech 2006–2009 působil jako místopředseda rozpočtového výboru.\n\nV prosinci 2009 ho sněmovna zvolila do kolegia Nejvyššího kontrolního úřadu. Ve sněmovně ho nahradil Ivo Kantor.\n\n"}
{"id": "865077", "url": "https://cs.wikipedia.org/wiki?curid=865077", "title": "Sekvenční diagram", "text": "Sekvenční diagram\n\nSekvenční diagram je jeden z diagramů interakcí jazyka UML. Zachycuje časově uspořádanou posloupnost zasílání zpráv mezi objekty. Sekvenční diagram nejčastěji znázorňuje spolupráci několika vzorových objektů v rámci jednoho případu užití.\n\nJednotlivé procesy či objekty zapojené do popisovaného případu užití jsou umístěn v horní části diagramu. Od nich pak vedou směrem dolů čáry (\"lifelines\"), které znázorňují běh času. Mezi čarami jsou pak zakresleny vodorovné šipky různých typů, které reprezentují zprávy posílané mezi objekty. Plné šipky značí volání, přerušované pak odpověď. Podlouhlé obdélníky na svislých čarách vyznačují dobu zpracovávání dané zprávy či čekání na odpověď.\n"}
{"id": "865078", "url": "https://cs.wikipedia.org/wiki?curid=865078", "title": "Olivia Culpoová", "text": "Olivia Culpoová\n\nOlivia Frances Culpo (* 8. květen 1992, Cranston, Rhode Island, Spojené státy americké) je americká modelka a královna krásy a vítězka Miss Rhode Island USA 2012, Miss USA 2012 a Miss Universe 2012.\n\nCulpo se narodila v Cranstonu v Rhode Islandu. Její rodiče jsou Peter a Susan Culpo. Má čtyři sourozence, dva starší Peta a Auroru a dva mladší Guse a Sophie. Její otec spoluvlastní dva Bostonské podniky Parish Café a The Lower Depths Tap Room. Vyrostla v Edgewoodu v Rhode Islandu. Má italské a irské kořeny z matčiny strany.\n\nNavštěvovala akademii Sv. Marii v Rhode Islandu a poté Bostonskou univerzitu. V roce 2010 podepsala smlouvu s agenturou Maggie, Inc. Ve druhém ročníku se naučila hrát na violoncello a vystupovala s Rhode Islandskou mladou filharmonií, Rhode Islandským filharmonickým komorním souborem, s orchestrem Bay View a celostátním Rhode Islandským orchestrem. Dvě léta strávila v hudební centru Brevard Music Center v Severní Karolíně. V srpnu 2017 se svojí rodinou otevřela restauraci na Rhode Islandu.\n\nPoté co v roce 2012 vyhrála soutěž Miss Rhode Islandu, první soutěž krásy, které se kdy zúčastnila, vyhrála dne 3. června 2012 celostátní soutěž Miss USA.\n\nDne 6. července uspořádali ve městě Cranston v Rhode Islandu slavnost oslavující její vítězství. Starosta města Allan Fung ji předal klíč k městu.\n\nCulpo reprezentovala Spojené státy na světové soutěži Miss Universe, která se konala dne 19. prosince 2012 v Las Vegas v Nevadě. Soutěž vyhrála a stala se tak osmou reprezentantkou Spojených států, která soutěž vyhrála do roku 1997. Stala se také první reprezentantkou Rhode Islandu, která soutěž vyhrála. Korunku přebrala od Miss Universe 2011 Leily Lopesové z Angoly.\n\nV lednu 2013 navštívila na tři týdny Indonésii, kde pomohla dne 1. února korunovat na Jakartě vítězku Miss Indonésie 2013. Během své návštěvy navštívila také Yogyakartu, Surabaju a Bali. Na Jakartě moderoval diskusi s mladými místními obyvateli pro Populační fond OSN o viru HIV a prevenci nemoci.\n\nDne 10. září 2013 byla součástí módní přehlídky Sherri Hill, která se konala v Trump Tower v New Yorku. Dne 9. listopadu 2013 korunovala svojí nástupkyni Miss Universe 2013 Gabrielu Isler z Venezuely.\n\nBěhem svého období jako miss navštívila Indonésii, Rusko, Ekvádor, Maroko, Bahamy, Kanadu, Anglii, Indii a několik měst Spojených států amerických.\n\nV roce 2018 se objevila na titulní stránce magazínu Sports Illustrated Swimsuit Issue. Byla tváří značek L'Oreal nebo Kipling.\n\nV roce 2014 si zahrála cameo roli ve filmu \"Jedna za všechny\". Ten samý rok se objevila ve videoklipu Nicka Jonase k písničce „Jealous“. V roce 2017 si zahrála postavu Gretchen ve filmu \"American Satan\". V roce 2018 bude mít premiéru její další film \"Reprisal,\" ve kterém si zahrála po boku Bruce Willise.\n\nV roce 2013 začala chodit se zpěvákem Nickem Jonasem. Dvojice se rozešla v červnu roku 2015. Dva měsíce poté chodila s fotbalistou Timem Tebowem. V roce 2016 začala chodit s fotbalistou Dannym Amendolou.\n"}
{"id": "865079", "url": "https://cs.wikipedia.org/wiki?curid=865079", "title": "Belvès", "text": "Belvès\n\nBelvès je francouzská obec v departementu Dordogne v regionu Akvitánie. V roce 2009 zde žilo 1 432 obyvatel. Je centrem kantonu Belvès.\n\n"}
{"id": "865080", "url": "https://cs.wikipedia.org/wiki?curid=865080", "title": "Jugów", "text": "Jugów\n\nJugów (česky Jugov, německy Hausdorf bei Neurode) je vesnice nacházející se na úpatí Sovích hor (polsky Góry Sowie) v Okrese Kladsko, v polském Dolnoslezském vojvodství.\n\n"}
{"id": "865085", "url": "https://cs.wikipedia.org/wiki?curid=865085", "title": "Chameleon štíhlý", "text": "Chameleon štíhlý\n\nChameleon štíhlý (\"Chamaeleo gracilis\") je středně velký druh chameleona pocházející z tropické Afriky. V Úmluvě o mezinárodním obchodu s ohroženými druhy volně žijících živočichů a rostlin je zařazen do přílohy II.\n\nJe to štíhlý ještěr s bočně zploštělým tělem a dlouhým ovíjivým ocasem. Hlava je protažená v nízkou a konkávní přilbu, límcové laloky chybí. Jako všichni chameleoni má i chameleon štíhlý oční víčka srostlá, zůstává jen malý otvor na zornici, a oči se mohou pohybovat do všech stran a nezávisle na sobě. Končetiny jsou poměrně dlouhé a jsou opatřené prsty srostlými v klíšťky, které předních končetinách tvoří tři vnější a dva vnitřní prsty, na pánevních je tomu naopak. Každý prst nese dráp. Tělo je pokryté šupinami, které jsou na těle ještěra zhrublé. Šupiny kuželovitého tvaru tvoří nízký, jednořadý hřeben na hřbetě a na hrdle ještěra. Dorůstá délky až 33 cm, přičemž samice jsou o trochu menší než samci. Základní zbarvení je zelenavé, šedavé nebo hnědé s tmavou kresbou. Vzácně může být chameleon štíhlý zbarvený i žlutě nebo bělavě.\n\nAreál rozšíření chameleona štíhlého se táhne prakticky celou rovníkovou Afrikou, od Gambie na západě až do Somálska na východě, od řeky Kongo na jihu po Modrý Nil na severu. Obývá deštné lesy v Kongu a v Kamerunu a jinde žije v savanách, kde obsazuje keře, ale dokáže překonat značné vzdálenosti i po zemi. Aktivní je během dne, kdy vyhledává potravu, hmyz, který uchvacuje lepkavým jazykem. Žije samotářským způsobem života a vůči jiným jedincům svého druhu je agresivní. Je vejcorodý, samice po 35 dnech od úspěšného páření klade do vyhrabané jamky v zemi 18-32 vajec. Ta se líhnou po 240-300 dnech.\n\nChameleona štíhlého je možno chovat pouze jednotlivě. Vhodné je standardní nebo suché poušťní terárium o rozměrech 80x50x50 cm se stěnami olepenými pískem. Substrát na dno je opět písek, samice pro kladení vajec potřebuje aspoň deseticentimetrovou vrstvu písku, který je mírně vlhký. Terárium se dále doplní kameny a větvemi na šplhání. Nádrž je třeba vytápět na 25-32 °C s mírným nočním poklesem, délka světelného dne je 14 hodin. K udržení vhodné vlhkosti vzduchu se terárium každý den ráno rosí. V zajetí se chameleon štíhlý krmí především cvrčky vhodné velikosti, dále přijímá zavíječe, sarančata, šváby, pavouky, mouchy a jiný přiměřeně velký hmyz. Krmení je potřeba doplňovat vitamíny a minerály. Mláďata se napájejí rozprašováním, dospělí jedinci vyžadují 2x týdně napájení pipetou.\n\n"}
{"id": "865089", "url": "https://cs.wikipedia.org/wiki?curid=865089", "title": "Skorušina", "text": "Skorušina\n\nSkorušina ( , 1314 m n. m.) je nejvyšším bodem Skorušinských vrchů. Nachází se asi 4 km západně od osady Oravice a 9 km jihovýchodně od Trstené v okrese Tvrdošín (Žilinský kraj). Na jihu je Blatnou dolinou, sedlem Bôrik (940 m) a Mihulčí dolinou oddělena od masívu Osobité v Západních Tatrách. Na svazích hory pramení množství potoků: na jihu Blatná, na západě Zábiedovčík, na severu Brezovica a na severovýchodě Čierny potok. Skorušina tvoří svorník, z něhož vybíhají čtyři hřbety: na jihozápad k vrcholu Mikulovka (1193 m), na severozápad k vrcholu Javorinky (1123 m), na severovýchod k vrcholu Brezový vrch (1136 m) a na jihovýchod k vrcholu Blatná (1143 m). Na částečně odlesněném vrcholu stojí 13 m vysoká ocelová rozhledna a turistický přístřešek.\n\n\n"}
{"id": "865096", "url": "https://cs.wikipedia.org/wiki?curid=865096", "title": "Neurode", "text": "Neurode\n\nNeurode je název několika obcí:\n\n"}
{"id": "865102", "url": "https://cs.wikipedia.org/wiki?curid=865102", "title": "Steinau", "text": "Steinau\n\nSteinau může být:\n\nněmecké označení obcí, měst a řek\n\n\n\n"}
{"id": "865108", "url": "https://cs.wikipedia.org/wiki?curid=865108", "title": "Třída Sassnitz", "text": "Třída Sassnitz\n\nTřída Sassnitz byla třída raketových člunů východoněmecké Volksmarine. Do konce studené války a sjednocení Německa byla do služby zařazena pouze první jednotka \"Sassnitz\". \"Sassnitz\" a další dva dostavěné čluny byly předány Německé federální pobřežní stráži. Dva z člunů tam, v pozměněné podobě, slouží dodnes.\n\nDalší tři nedokončené trupy byly prodány Polsku, kde byly dostavěny jako raketové čluny třídy \"Orkan\".\n\nTřídu stavěla loděnice VEB Peenewerft ve Wolgastu. Pro východoněmecké námořnictvo jich mělo být postaveno až 12 jednotek, přičemž další by byly předány SSSR a Polsku. Realizaci programu zastavil konec studené války a zánik NDR. Do té doby bylo rozestavěno devět lodí. V podobě raketového člunu byla dostavěna pouze první jednotka \"Sassnitz\", kterou převzalo Německé námořnictvo. Loď byla roku 1991 vyřazena a převedena k Německé federální pobřežní stráži, kde byla přejmenována na \"Neustrelitz\". K pobřežní stráži se dostaly i další dvě jednotky třídy, pojmenované \"Sellin\" a \"Binz\" (loď byla přejmenována na \"Bad Düben\"). Zatímco \"Sellin\" byla později prodána, \"Neustrelitz\" a \"Bad Düben\" byly v polovině 90. let rozsáhle přestavěny.\n\nJednotky třídy \"Sassnitz\":\nHlavňovou výzbroj tvořil jeden dvouúčelový 76,2mm kanón AK-176 v dělové věži na přídi a jeden 30mm obranný systém AK-630. Hlavní údernou výzbroj představovalo osm protilodních střel Ch-35 (byly odstraněny v roce 1990). K obraně proti letadlům sloužil jeden čtyřnásobný protiletadlový raketový komplet Strela-2M. Pohonný systém tvořily tři diesely M-520, roztáčející trojici lodních šroubů. Nejvyšší rychlost dosahovala 37 uzlů.\n\nV 90. letech byly \"Neustrelitz\" a \"Bad Düben\" přestavěny a modernizovány. Výzbroj byla omezena na dva 7,62mm kulomety. Do lodí byl instalován méně výkonný pohonný systém, tvořený dvěma diesely MTU 12V595 TE90. Nejvyšší rychlost poklesla na 24 uzlů.\n\n"}
{"id": "865109", "url": "https://cs.wikipedia.org/wiki?curid=865109", "title": "Čarodějnice z Endoru", "text": "Čarodějnice z Endoru\n\nČarodějnice z Endoru je biblická postava objevující se v 1. knize Samuelově. Na žádost prvního izraelského krále Saula oživí ducha zemřelého proroka Samuela. Saul tak koná proto, že se bojí nastávající bitvy s Filištínskými, ovšem rozzlobený Samuel neřekne králi nic o bitvě samotné, pouze mu sdělí, že spolu se svými syny zemře. Tak se skutečně stane a Saul zemře bez Boží přízně. O tu přišel svým konáním. Boží zákony porušil také tím, že endorskou čarodějnici vyhledal a požádal ji o \"vyvolání\" Samuela. Věštění bylo totiž bezbožným jednáním a Bible ho na řadě míst zakazuje. Ne však prorokování, kdy prorok (např. Samuel) byl považován za člověka inspirovaného Bohem. Saulovo jednání bylo paradoxní také z toho důvodu, že dříve nechal vyhnat všechny hadače a kouzelníky ze země.\n\n"}
{"id": "865112", "url": "https://cs.wikipedia.org/wiki?curid=865112", "title": "Termální lázně Chrastava", "text": "Termální lázně Chrastava\n\nTermální lázně Chrastava jsou veřejné lázně, které byly v roce 2012 otevřeny v blízkosti města Chrastava na Liberecku. Lázně využívají minerální vodu z vrtu, ta je následně ohřívána na teplotu 32 °C až 36 °C. Areál se nachází přímo u silnice první třídy I/13.\n\nS projektem výstavby chrastavských termálních lázní přišla společnost \"Dům pohody\" již v roce 2008. Lázně měly být původně otevřeny v červnu 2010, kvůli problémům s financováním a stavebním komplikacím se ale zahájení jejich provozu postupně odkládalo, nejprve na začátek roku 2011, následně na květen 2012.\n\nSlavnostní otevření lázní se nakonec uskutečnilo 3. prosince 2012 za účasti chrastavského starosty Michaela Canova a chrastavských občanů.\n\nVýstavba první etapy stála 100 milionů korun, přičemž šedesát z nich pokryla evropská dotace. Druhá etapa stavby, zahrnující dětský bazén nebo sportovní halu, by měla být dokončena na jaře 2013. Stát by měla dalších 120 milionů.\n\nHlavní areál lázní disponuje jedním vnitřním a dvěma venkovními bazény. Vnitřní bazén je naplněn vodou z vrtu o teplotě 32-35 °C. V objektu se nachází ještě vířivka, sauna, pára, turecké masáže hammam a relaxační multifunkční vany se širokým využitím. Občerstvení je zajištěno v suchém i vodním baru.\n\nSoučástí areálu jsou rovněž dva hotely a restaurace. Do budoucna je plánováno vybudování jízdárny, kempu nebo prostoru pro rybaření.\n\n"}
{"id": "865113", "url": "https://cs.wikipedia.org/wiki?curid=865113", "title": "Brány Skeldalu 2: Pátý učedník", "text": "Brány Skeldalu 2: Pátý učedník\n\nBrány Skeldalu 2: Pátý učedník je česká počítačová hra z roku 2002. Žánrem je hra mix RPG a adventury. Vytvořilo ji studio Napoleon Games, které vytvořilo první díl, ve spolupráci s Centauri Production. Jde o volné pokračování populární hry Brány Skeldalu z roku 1998. Oproti předchůdci došlo k změně žánru. To bylo často kritizováno fanoušky prvního dílu.\n\nHra se odehrává 10 let po událostech prvního dílu. Z hrdinů, kteří se vydali zničit věž na jihu Rovelandu se vrátil jediný – Wahargem. Ten byl oslavován jako hrdina a spasitel, proto mu král udělil mnoho pravomocí. Ten brzy ukáže, že již není tím hrdinou, co býval, a chová se jako tyran.\n\nEngeor, student magie na věhlasné univerzitě v Moharnu, se jednoho dne pohádá s přítelem, obdivovatelem Wahargema a otevřeně kritizuje Wahargemovu vládu. Přestože se s přítelem usmíří, jeho slova zaslechl i někdo jiný a Engeor je uvězněn. Tím začíná jeho dobrodružství.\n\n"}
{"id": "865119", "url": "https://cs.wikipedia.org/wiki?curid=865119", "title": "Sacrifice (album, Saxon)", "text": "Sacrifice (album, Saxon)\n\nSacrifice je dvacáté studiové album britské heavymetalové skupiny Saxon. Jeho nahrávání probíhalo ve studiu LS Studios v Yorkshire. Producenty jsou Biff Byford a Andy Sneap a album vyšlo 1. března 2013 v Evropě, 4. března ve Spojeném království a 26. března ve Spojených státech amerických.\n\n"}
{"id": "865121", "url": "https://cs.wikipedia.org/wiki?curid=865121", "title": "Sacrifice", "text": "Sacrifice\n\nSacrifice může být:\n\n"}
{"id": "865125", "url": "https://cs.wikipedia.org/wiki?curid=865125", "title": "Cearbhall Ó Dálaigh", "text": "Cearbhall Ó Dálaigh\n\nCearbhall Ó Dálaigh (12. února 1911 – 21. března 1978) byl irský politik. V období 1974-1976 zastával úřad prezidenta Irska. Rezignoval již po dvou letech kvůli sporu s vládou Liama Cosgravea.\n\nOd třicátých let měl dobré vztahy se stranou Fianna Fáil, zejména s předsedou této strany Éamonem de Valerou, který ho jmenoval generálním prokurátorem (1946–1948, 1951–1953) a roku 1953 – jakožto nejmladšího v historii – členem Nejvyššího soudu. Další vrcholný představitel Fianna Fáil Seán Lemass ho pak jmenoval předsedou Nejvyššího soudu (1961–1973). Když roku 1974 náhle zemřel prezident Erskine Hamilton Childers, dohodli se dvě hlavní politické síly Fianna Fáil (která o Dálaighovi jako prezidentském kandidátu uvažovala již předešlého roku) a Fine Gael, že jeho nástupcem zvolí právě nestraníka a uznávaného odborníka Dálaighe. Již po dvou letech se však dostal do vážného střetu s vládou tvořenou koalicí Fine Gael a labouristy. Vše začalo tím, že 23. července 1976 Irská republikánská armáda spáchala atentát na velvyslance Velké Británie Christophera Ewart-Biggse. Irská vláda Liama Cosgravea na to reagovala s rozhořčením a rozhodla se vyhlásit stanné právo. Dálaigh to však viděl jako protiústavní krok a předložil zákon o vyhlášení stanného práva k posouzení Nejvyššímu soudu. Když Nejvyšší soud zákon posvětil, i Dálaigh ustoupil a zákon 16. října 1976 podepsal. Ve stejný den však další akce IRA stála život policisty a ministři nepřímo obvinili prezidenta z podílu na této smrti, kvůli otálení s vyhlášením stanného práva. Vše vyvrcholilo proslulým incidentem 17. října v kasárnách Mullingar, kde ministr obrany Paddy Donegan před mnoha svědky velmi vulgárně (o míře vulgarity dodnes existují spekulace) prezidenta napadl. Prezident Dálaigh se cítil hluboce uražen a odmítl s Doneganem komunikovat, což byla patová situace vzhledem k tomu, že prezident je v Irsku (jako i v jiných státech) nejvyšším velitelem ozbrojených sil a ministr je, jakkoli velmi formálně, jeho podřízeným. Donegan se rozhodl nabídnout premiéru Cosgraveovi svou rezignaci, ten ji však odmítl, což Dálaigha zaskočilo a ještě více urazilo – 22. října 1976 podal demisi, aby \"hájil čest úřadu prezidenta\".\n\n"}
{"id": "865127", "url": "https://cs.wikipedia.org/wiki?curid=865127", "title": "Josef Jalůvka", "text": "Josef Jalůvka\n\nJosef Jalůvka (21. října 1955 - 12. června 2015) byl český politik, člen Občanské demokratické strany, na přelomu 20. a 21. století poslanec Poslanecké sněmovny, pak zastupitel Moravskoslezského kraje a náměstek hejtmana, starosta města Kopřivnice.\n\nPocházel z Kopřivnice. Byl ženatý, měl 5 dětí. Patřil mezi zakládající členy ODS.\n\nV komunálních volbách roku 1994, komunálních volbách roku 1998, komunálních volbách roku 2006 a komunálních volbách roku 2010 byl za ODS zvolen do zastupitelstva města Kopřivnice. Profesně se k roku 1998 uvádí jako starosta, roku 2006 jako podnikatel a k roku 2010 opět starosta. Post starosty zastával i po komunálních volbách v roce 2010. V podzimních komunálních volbách 2014 získal nejvyšší počet hlasů, ale rozhodl se, že bude jen řadovým zastupitelem.\n\nVe volbách v roce 1998 byl zvolen do poslanecké sněmovny za ODS (volební obvod Severomoravský kraj). Byl členem sněmovního výboru pro evropskou integraci. Na poslanecký mandát rezignoval v únoru 2001.\n\nDůvodem k rezignaci na poslanecké křeslo bylo jeho angažmá v krajské samosprávě po krajských volbách roku 2000. Stal se zástupcem hejtmana Moravskoslezského kraje pro oblast regionálního rozvoje. Ve sněmovně ho nahradila Jitka Kocianová. Křeslo v krajském zastupitelstvu obhájil i v krajských volbách roku 2004, krajských volbách roku 2008 a krajských volbách roku 2012. Od roku 2008 působil v klubu zastupitelů ODS jako jeho místopředseda. \n\nZemřel po dlouhé těžké nemoci 12. června 2015 ve věku nedožitých 60 let.\n\n"}
{"id": "865128", "url": "https://cs.wikipedia.org/wiki?curid=865128", "title": "Římskokatolická farnost – děkanství Úštěk", "text": "Římskokatolická farnost – děkanství Úštěk\n\nŘímskokatolická farnost – děkanství Úštěk (lat. i něm. \"Auscha\") je územní společenství římských katolíků v Úštěku a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nV Úštěku existovala plebánie již před rokem 1200. Matriky byly vedeny od roku 1623. V roce 1942 byla farnost povýšena na děkanství.\n\nZ důvodu efektivity duchovní správy byl vytvořen \"farní obvod\" (kolatura) farnosti Křešice, jehož součástí je i farnost-děkanství Úštěk, která je tak spravována \"excurrendo\".\n\nŘímskokatolická farnost – děkanství Úštěk\n\n"}
{"id": "865134", "url": "https://cs.wikipedia.org/wiki?curid=865134", "title": "Erskine Hamilton Childers", "text": "Erskine Hamilton Childers\n\nErskine Hamilton Childers (1. prosince 1905 – 17. listopadu 1974) byl irský politik. V letech 1973–1974 byl prezidentem Irska, zemřel ve funkci v důsledku srdečního selhání. Před převzetím prezidentského postu vystřídal mnoho vládních funkcí: ministra pošt a telegrafů (1951–1954, 1959–1961, 1966–1969), ministra zemědělství (1957–1959), ministra dopravy (1959–1969) a ministra zdravotnictví (1969–1973).\n\n"}
{"id": "865136", "url": "https://cs.wikipedia.org/wiki?curid=865136", "title": "Odbor kosmických technologií a družicových systémů Ministerstva dopravy ČR", "text": "Odbor kosmických technologií a družicových systémů Ministerstva dopravy ČR\n\nOdbor kosmických technologií a družicových systémů ( ) je odborem Ministerstva dopravy České republiky. Na základě usnesení vlády je odbor přímo odpovědný za řízení a koordinaci kosmických aktivit v České republice a je pro tyto aktivity také kontaktním bodem.\n\nOdbor kosmických technologií a družicových systémů zajišťuje v rámci Ministerstva dopravy České republiky projekty a závazky, kterými se ČR podílí na realizaci svých kosmických aktivit v rámci Evropské unie a Evropské kosmické agentury. Je také orgánem integrace navigačních a telekomunikačních technologií do dopravních struktur.\n\nSpoluprací a podporou českých průmyslových a akademických subjektů, orientovaných do oblasti kosmických technologií a aktivit, podporuje růst, konkurenceschopnost a prestiž České republiky v mezinárodním měřítku. \nOdbor se skládá z: \n\nOdbor zajišťuje provoz \"Českého kosmického portálu\", který slouží jako jednotný informační portál pro kosmické aktivity České republiky a přináší informace o těchto aktivitách v České republice i v zahraničí.\n\nV roce 2014 se uvažovalo o založení národní kosmické agentury, obdoby NASA. V roce 2018 se myšlenka dostala i k vládě.\n\n"}
{"id": "865137", "url": "https://cs.wikipedia.org/wiki?curid=865137", "title": "Lannův palác", "text": "Lannův palác\n\nLannův palác je mohutná nárožní stavba čp. 1030/II v novogotickém stylu stojící na rohu ulic Hybernská (č.9) a Havlíčkova (č.1) naproti budově Masarykova nádraží na Novém Městě, Praha 1. Je chráněn jako kulturní památka.\n\nRoku 1431 stály na této parcele čtyři středověké domy: Martina tkalce, Kateřiny vdovy po barchetníkovi, Matyáše měďnáře a Romana měďnáře. Pozemek s domy \"U břehů\" nebo \"U tří stupňů \"roku 1857 koupil Karel Vojtěch rytíř Lanna starší, stavební podnikatel a zakladatel oceláren na Kladně a dal zde vystavět moderní palác.\nRoku 1845 vypracoval přítel rytíře Lanny, architekt Josef Kranner, projekt na klasicistní novostavbu domu. Roku 1859 dodal Jan Ripota nové plány, které zejména v pojetí fasády pozměnil architekt Vojtěch Ignác Ullmann.\n\nV roce 1859 byla dokončena stavba paláce s obytnými a reprezentačními prostorami a obchody v přízemí. Iniciály majitele AL (Adalbert Lanna) jsou na žerdích pro prapory, jeho emblém stavebného podnikatele - skřížená kladívka - je ve štítech oken. Od roku 1876 začaly první přestavby domu, především v dispozici a interiérech. Autorem výzdoby interiérů je pravděpodobně Viktor Barvitius. V roce 1871 syn rytíře Lanny, Vojtěch Lanna mladší, koupil sousední klasicistní činžovní dům čp. 1032/II v Hybernské ulici 9 (novostavbu Josefa Brenna z roku 1845) a dal jej stavebně spojit se svým palácem, aby měl dostatek místa pro své umělecké sbírky. Dal zbudovat konírny a prokopat průjezd domu. Autory přestavby z let 1872–1873 byli architekt Josef Schulz a stavitel František Havel. Z původního mobiliáře domu, který je zachycen na 18 návrhových kolorovaných kresbách Josefa Schulze, se nic nedochovalo.\n\nV letech 1947–48 byl proražen nárožní průchod (loubí), až do Havlíčkovy ulice byl prodloužen později, v roce 1957.\n\nV roce 2015 proběhla komplexní rekonstrukce paláce, do té doby dlouho zanedbávaného, pro FINEP, od té doby je zčásti přístupný veřejnosti. Zároveň byla v přízemí otevřena Lannova kavárna\n\n\n\n"}
{"id": "865145", "url": "https://cs.wikipedia.org/wiki?curid=865145", "title": "The X Factour", "text": "The X Factour\n\nThe X Factour bylo koncertní turné britské heavymetalové skupiny Iron Maiden. Šlo o vůbec první koncertní turné skupiny s jejím novým zpěvákem Blazem Bayleym, který ve skupině nahradil předchozího zpěváka Bruce Dickinsona. Šlo o turné na podporu jejich alba \"The X Factor\". Zahájeno bylo 28. září 1995 v Jeruzalémě, kde skupina vystoupila vůbec poprvé ve své kariéře a skončilo 7. září 1996 v Monterrey v Mexiku. Několik koncertů bylo pro špatný Bayleyův hlas zrušeno.\n\n\n"}
{"id": "865150", "url": "https://cs.wikipedia.org/wiki?curid=865150", "title": "Konstantinos Stefanopulos", "text": "Konstantinos Stefanopulos\n\nKonstantinos Stefanopulos, (15. srpna 1926 Patra – 20. listopadu 2016 Athény) byl řecký pravicový politik. V letech 1995–2005 byl prezidentem Řecka. Předtím zastával řadu vládních funkcí: ministra vnitra (1974–1976), ministra sociálních služeb (1976–1977), ministra úřadu vlády (1977–1981). Byl představitelem strany Nová demokracie, roku 1985 však založil novou stranu Demokratická obnova, která zanikla roku 1994. V prezidentských volbách roku 1995 ho nominovala pravicová strana Politické jaro a podporovala ho i sociální demokracie (PASOK), v nepřímé prezidentské volbě mu ke zvolení stačilo 181 hlasů poslanců z 300. Za pět let byl však znovuzvolen jasnou většinou 269 hlasů.\n\n"}
{"id": "865153", "url": "https://cs.wikipedia.org/wiki?curid=865153", "title": "Ricardo María Carles Gordó", "text": "Ricardo María Carles Gordó\n\nRicardo María kardinál Carles Gordó (24. září 1926 Valencie − 17. prosince 2013) byl španělský římskokatolický kněz, emeritní arcibiskup Barcelony, kardinál.\nKněžské svěcení přijal 29. června 1951 ve Valencii. Po vysvěcení v působil v této arcidiecézi, podílel se na koordinaci místní organizace Katolické dělnické mládeže a pastoraci rodin.\nV červnu 1969 byl jmenován biskupem diecéze Tortosa, biskupské svěcení přijal 3. srpna téhož roku. V březnu 1990 se stal arcibiskupem Barcelony. Při konzistoři 26. listopadu 1994 ho papež Jan Pavel II. jmenoval kardinálem. Po dosažení kanonického věku rezignoval na řízení arcidiecéze, jeho nástupcem se stal dosavadní arcibiskup Tarragony Lluís Martínez Sistach.\n"}
{"id": "865158", "url": "https://cs.wikipedia.org/wiki?curid=865158", "title": "Výbor pro všeobecnou bezpečnost", "text": "Výbor pro všeobecnou bezpečnost\n\nVýbor pro všeobecnou bezpečnost (francouzsky \"Comité de sûreté générale\") byl exekutivní orgán Národního konventu během Velké francouzské revoluce. Jeho pravomoci se týkaly zajištění vnitřní bezpečnosti státu. Největšího vlivu dosáhl spolu s Výborem pro veřejné blaho během Hrůzovlády. Existoval v letech 1792-1795.\n\nDne 2. října 1792 Národní konvent odhlasoval vytvoření Výboru pro všeobecnou bezpečnost jakožto nástupce Vyšetřovacího výboru Ústavodárného národního shromáždění a Dohlížecího výboru legislativy. Bezpečnostní výbor se poprvé sešel 17. října 1792 a měl zpočátku 30 členů, z nichž byla každé dva měsíce polovina nově zvolena. Výbor zasedal v Hôtel de Brionne nedaleko Tuilerijského paláce.\n\nHora obvinila výbor z nedostatečného boje s protivníky Revoluce a proto požádala 21. ledna 1793 o jeho kompletní rekonstrukci. Montagnardi v něm poté rychle získali vliv. Po ovládnutí Bezpečnostního výboru jej využívali k boji se svými politickými oponenty.\n\nS vyčleněním Výboru pro veřejné blaho z Bezpečnostního výboru dne 6. dubna 1793 získali montagnardi další exekutivní orgán. To vedlo ke zintenzivnění boje mezi girondisty a montagnardy. Girondisté prosazovali v Národním konventu vznik speciálních komisí, jako např. Komise Dvanácti, s cílem zbavit oba výbory jejich hlavních kompetencí. Opatření Bažiny ale zůstala neúčinná, neboť její poslanci byli po lidovém povstání od 31. května do 2. června 1793 zbaveni moci. Bezpečnostní výbor byl po pádu girondistů reorganizován a jakobíni upevnili svou moc.\n\nOd 14. září 1793 měl Bezpečnostní výbor 12 členů, kteří byli až do thermidorského převratu (27. července 1794) každý měsíc nově voleni:\n\nTěchto dvanáct členů řídilo výbor v období Teroru. Scházeli se každý večer a jednou týdně diskutovali o politické situaci se členy Výboru pro veřejné blaho.\n\nBezpečnostní výbor byl nyní zodpovědný za policejní a soudní orgány. Byl oprávněn podávat žaloby na falšovatele asignátů, sledovat bezpečnost státu a bojovat proti agentům cizích zemí. Kromě toho také kontroloval prosazování zákonů a organizoval nebo vedl všechny hlavní procesy proti skutečným nebo domnělým nepřátelům Revoluce.\n\nPodle zákona o podezřelých osobách ze 17. září 1793 pověřil Výbor pro všeobecnou bezpečnost revoluční výbory pařížských sekcí vytvořením seznamů podezřelých osob, kteří by svým jednáním nebo vztahy nebo ústně či písemně vyjádřenými názory mohli být uznáni za přívržence tyranie, feudalismu a nepřátele svobody. To zahrnovalo všechny bývalé šlechtice a jejich příbuzné, kteří trvale neprokázali svůj závazek k revoluci a rovněž všechny reemigranty, kteří se vrátili zpět do Francie. Zatykače musela podepsat většina členů Výboru pro bezpečnost a stejně tak propuštění vězně muselo schválil nejméně šest členů.\n\nV listopadu 1793 se Výbor pro bezpečnost rozdělil do čtyř regionálních oddělení Paříže (sever a severovýchod, jihovýchod, západ a centrum) po třech členech. Zákonem ze dne 4. prosince 1793 převedl Národní konvent na Bezpečnostní výbor dohled na sekční revoluční výbory, potvrdil mu policejní moc a vedení kontaktních osob v Paříži a v provinciích.\n\nPoté, co Výbor pro veřejné blaho v dubnu 1794 založil vlastní policejní oddělení pro trestní stíhání zneužití úřadu v oblasti veřejné správy, došlo kvůli překrývání kompetencí k závažným neshodám mezi oběma výbory. Konflikt zesílil také proto, že Maximilien Robespierre veřejně napadl André Amara a Marca Vadiera, přesvědčené ateisty a obhájce odkřesťanštění, a prosazoval Kult Nejvyšší bytosti.\n\nZákon z 22. prairial roku II (10. června 1794) zesílil teror a zvýšil počet poprav nevinných obětí. Veřejné mínění dalo toto osobně za vinu Robespierrovi. Tím se téměř všichni členové Výboru pro bezpečnost, kteří se sami obávali trestu smrti gilotinou, přiklonili na stranu nepřátel Robespierra a připravili jeho pád 9. thermidoru II.\n\nThermidoriáni rozhodli 29. července 1794 nahrazovat čtvrtinu členů obou výborů vždy každý měsíc. Pravomoci Bezpečnostního výboru však zůstaly a výbor se stal hlavním výkonným orgánem. Dohlížel na policii a předkládal obžalované (včetně bývalých členů Výboru pro bezpečnost) nově zřízenému revolučnímu tribunálu. Svou činnost Výbor pro všeobecnou bezpečnost ukončil dne 26. října 1795 současně s rozpuštěním Národního konventu. V období Direktoria jej nahradilo ministerstvo policie.\n\n"}
{"id": "865164", "url": "https://cs.wikipedia.org/wiki?curid=865164", "title": "Římskokatolická farnost Konojedy", "text": "Římskokatolická farnost Konojedy\n\nŘímskokatolická farnost Konojedy (lat. \"Konogedium\") je územní společenství římských katolíků v Konojedech u Úštěku a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nNejstarší písemný doklad o lokalitě Konojedy pochází z roku 1057, kdy ji měla v duchovní správě litoměřická kapitula. Matriky byly vedeny od roku 1784. Farnost byla pak zřízena v roce 1786. Hřbitovní kostel sv. Havla v Bílém Kostelci se stal zříceninou v 70. letech 20. století.\n\nZ důvodu efektivity duchovní správy byl vytvořen \"farní obvod\" (kolatura) farnosti Křešice, jehož součástí je i farnost Konojedy, která je tak spravována \"excurrendo\".\n\nŘímskokatolická farnost Konojedy\n\n"}
{"id": "865169", "url": "https://cs.wikipedia.org/wiki?curid=865169", "title": "Petr Mareš (politik)", "text": "Petr Mareš (politik)\n\nPetr Mareš (* 15. ledna 1953 Praha) je český diplomat a bývalý politik, na přelomu 20. a 21. století poslanec Poslanecké sněmovny za Unii svobody a v letech 2003–2004 předseda této strany, místopředseda vlády Vladimíra Špidly.\n\nPo dobu jednoho roku studoval na historické fakultě Varšavské univerzity, pak přešel na Filozofickou fakultu Univerzity Karlovy (obor filosofie – dějepis). Zde promoval roku 1978 a roku 1983 tu obhájil doktorskou, později roku 1988 i kandidátskou práci. V období let 1980–1981 byl zaměstnán jako montér v podniku Strojinvestav Praha, pak v letech 1981-1984 coby vědecký aspirant a pak odborný pracovník v Ústavu československých a světových dějin ČSAV. Následně byl od roku 1987 do roku 1988 archivářem Všeodborového archivu a v období let 1988–1990 vědeckým pracovníkem oddělení dějin a teorie filmu v Československém filmovém ústavu. Od roku 1990 vyučoval na Fakultě sociálních věd Univerzity Karlovy. Byl zde tajemníkem katedry politologie, proděkanem pro studijní záležitosti a vedoucím oddělení amerických studií při Institutu mezinárodních studií. Absolvoval i zahraniční pedagogickou stáž, když v roce 1996 vyučoval v letním semestru na University of Calgary. Je autorem několika odborných a populárně naučných knih z oboru historie. Jako spoluautor se podílel na II. dílu knihy \"Dějiny zemí Koruny české\" vydané roku 1992 nakladatelstvím Paseka. U téhož vydavatelského domu publikoval v roce 1997 společně s Jiřím Fidlerem knihu \"Dějiny a NATO\" (Paseka 1997). Je ženatý, má dvě dcery a syna.\nPočátkem roku 1998 se zapojil do budování Unie svobody jako nové politické strany. Uvádí se tehdy jako člen jejího přípravného výboru, profesí vysokoškolský pedagog. V únoru 1998 se pak stal jejím místopředsedou. Ve volbách v roce 1998 byl zvolen do poslanecké sněmovny za Unii svobody (volební obvod Východočeský kraj). Byl předsedou sněmovního výboru pro vědu, vzdělání, kulturu, mládež a tělovýchovu a v letech 2001–2002 i volebního výboru. V parlamentu setrval do voleb v roce 2002.\n\nV následném funkčním období sice nezasedal v parlamentu, ale dále posiloval svůj vliv v Unii svobody a ve vládě. V období červenec 2002 – srpen 2004 působil jako místopředseda vlády Vladimíra Špidly (místopředseda vlády pro výzkum a vývoj, lidská práva a lidské zdroje). Na 8. republikovém shromáždění Unie svobody-DEU v lednu 2003 byl zvolen předsedou strany. Ani pak se ale nepodařilo zastavit propad preferencí a po volbách do EP roku 2004, které pro US-DEU dopadly katastrofálně, začali stranu opouštět někteří významní členové. Výrazným kritikem politiky Petra Mareše byl například Robert Kolář, který v květnu 2004 odešel z vedení US-DEU a přestal být i jejím členem. Na předsednickém postu setrval Mareš do června 2004, ve vládě zasedal do srpna téhož roku.\n\nPozději působil v diplomacii. V letech 2006 až 2010 byl českým velvyslancem v Nizozemsku. V roce 2010 prezident Václav Klaus odmítl jmenovat Mareše velvyslancem České republiky na Ukrajině. Od roku 2010 byl \"velvyslancem se zvláštním posláním\" pro Východní partnerství.\n"}
{"id": "865170", "url": "https://cs.wikipedia.org/wiki?curid=865170", "title": "Oxid ceritý", "text": "Oxid ceritý\n\nOxid ceritý je anorganická sloučenina (oxid) se vzorcem CeO. Je to jeden ze dvou oxidů ceru, patřícího mezi kovy vzácných zemin, konkrétně lanthanoidy.\n\nOxid ceritý se vyrábí redukcí oxidu ceričitého vodíkem při teplotě okolo 1 400 °C za vzniku na vzduchu stabilního CeO:\n\n2 CeO + H → CeO + HO.\n\nCeO se používá jako automobilový katalyzátor, slouží ke snižování obsahu oxidu uhelnatého ve výfukových plynech motorových vozidel.\n\nNejprve se vzdušným kyslíkem oxiduje CeO na CeO:\n\n2 CeO + O → 4 CeO,\n\noxid ceričitý se poté redukuje oxidem uhelnatým na oxid ceritý:\n\n2 CeO + CO → CeO + CO.\n\nSměs oxidu ceritého a oxidu cínatého v keramické formě se používá na osvětlování. Tento materiál pohlcuje ultrafialové záření o vlnové délce 320 nm a poté vyzařuje viditelné (fialové) světlo, jehož vlnová délka je 412 nm.\n\n"}
{"id": "865175", "url": "https://cs.wikipedia.org/wiki?curid=865175", "title": "Šota Čočišvili", "text": "Šota Čočišvili\n\nŠota Čočišvili (gruzínsky: შოთა ჩოჩიშვილი), (10. červenec 1950, Gvlevi, Sovětský svaz – 27. srpen 2009, Gori, Gruzie ) byl reprezentant Sovětského svazu v judu. V roce 1972 získal zlatou olympijskou medaili. Původem byl Oset.\n\n\nJako každý chlapec z gruzínské vesnice trávil volné chvíle zápasením v gruzínském zápase (kartuli tžidaoba). V roce 1964 po úspěchu krajanů Kiknadzeho a Čikviladzeho na olympijských hrách v Tokiu poprvé vyzkoušel judo. Pod vedením Gurama Papitašviliho se začátkem 70. let dostal do sovětské reprezentace, kterou vedl Vladimir Andrejev.\n\nV roce 1972 bojoval o pozici reprezentační jedničky s Jevgenijem Soloduchinem. Na mistrovství Evropy konaném v květnu se mělo rozhodnout kdo z nich bude startovat na olympijských hrách v Mnichově. Čočišvili prohrál ve čtvrtfinále s Parisim a ke všemu si hnul s krční páteří. Soloduchin bral bronz a nominaci vyhrál. Jenže pár dní před hrami dostal akutní zánět slepého střeva a nakonec do Mnichova odjel Čočišvili. Nesmrtelnost si získal ve druhém kole vítězstvím nad tehdejším suverénem Sasaharou a to krásným technickým judem. Něco podobného zopakoval v roce 2004 Elco van der Geest, ale ten zlatou medaili nakonec nezískal. Historii nezajímá, že měl v turnaji obrovské problémy s defenzivním stylem Brita Starbrooka, se kterým dokonce ve čtvrtfinále prohrál. Ve finále nad ním však zvítězil a stal se prvním sovětský/gruzínským olympijským vítězem v judu.\n\nZlatá olympijská medaile, milá a usměvavá tvář mu vynesla doma obrovskou popularitu. Tehdy se však začala naplno projevovat jeho slabší životospráva. V zemi, kde je prostřený stůl a přípitky na denním pořádku to měl složité. Nedokázal držet váhu a tak se stal specialistou na kategorii bez rozdílu vah. Ve finálových kolech většinou fyzicky na své soupeře nestačil a nikdy se mu nepodařilo vybojovat další zlatou medaili. Na mistrovství světa startoval pouze jednou. V roce 1975 kuriózně prohrál s Japoncem Uemurou ve třetím kole. Uemuru krásně hodil v polovině zápasu a rozhodčí zakřičel ippon. Domníval se, že je konec a těšil se na zemi. Najednou si uvědomil, že ho Japonec drží v osae-komi. Rozhodčí si totiž hodnocení rozmyslel a Japonci držení odpočítával. S Uemurou svedl vyrovnaný souboj za rok na olympijských hrách v Montrealu v semifinále. Rozhodčí nakonec poslali do finále Japonce. Bronzová medaile byla tehdy zklamáním.\n\nSportovní kariéru ukončil po sezoně 1977. V roce 1979 ho tehdejší reprezentační trenér Genadij Kaletkin přemlouval k návratu kvůli olympijských hrám v Moskvě. Cítil se však unavený vrcholovým sportem a nabídku odmítl. Osobností gruzínského sportu zůstal až do své předčasné smrti v roce 2009.\n\nJeho syn Ramaz pokračoval v jeho úspěších na přelomu tisíciletí.\n\n"}
{"id": "865178", "url": "https://cs.wikipedia.org/wiki?curid=865178", "title": "Sny robotů", "text": "Sny robotů\n\nSny robotů (anglicky \"Robot Dreams\") je sbírka vědeckofantastických povídek spisovatele Isaaca Asimova. Vyšla v roce 1986 v nakladatelství Berkley Books. Česky vyšla roku 1996 v nakladatelstvích Mustang a Knižní klub.\n\nJedná se o průřez autorovy povídkové tvorby, sborník obsahuje jednak některé rané povídky, tak i např. stejnojmennou povídku napsanou přímo pro tuto sbírku (povídka „Sny robotů“). Sbírka \"Sny robotů\" je příbuzným vydáním pozdější knihy \"Vize robotů\" (anglicky \"Robot Visions\").\n\n"}
{"id": "865190", "url": "https://cs.wikipedia.org/wiki?curid=865190", "title": "Christos Sartzetakis", "text": "Christos Sartzetakis\n\nChristos Sartzetakis, (* 6. dubna 1929) je řecký právník a politik. V letech 1985–1990 byl jakožto nestraník prezidentem Řecka. Předtím byl předsedou Nejvyššího soudu. Ač byl prezidentem zvolen za vlády socialistického premiéra Andrease Papandreoua, nikdy neskrýval své silně konzervativní a roajalistické zaměření.\n\n"}
{"id": "865193", "url": "https://cs.wikipedia.org/wiki?curid=865193", "title": "Jiří Milíčovský z Braunberka", "text": "Jiří Milíčovský z Braunberka\n\nJiří František Milíčovský z Braunberka byl český šlechtic éry druhé poloviny třicetileté války.\n\nRoku 1650 získal dědičně statek Novou Cerekvici v bývalém táborském kraji, okresu Pelhřimov, odkoupením části od Jana Krištofa z Leskovce (v sumě za 658 míšeňských kop) a části od Jiřího Adama a Františkovi bratřím Vratislavům, kterým právo na statek roku 1645 odkázal jejich synovec Vratislav I.\n\nDne 3. června 1686 se v Lišově uskutečnil sňatek urozeného pána Václava Josefa Záhorky, vlastního syna Jiříka Záhorky, toho času lišovského radního písaře se Zuzanou Barborou, pozůstalou dcerou po urozeném a statečném rytíři pánu Jiřím Františku Milíčovskému z Braunberka.\n\n"}
{"id": "865195", "url": "https://cs.wikipedia.org/wiki?curid=865195", "title": "Phoenixské ostrovy", "text": "Phoenixské ostrovy\n\nPhoenixské ostrovy () jsou skupina osmi atolů a dvou ponořených korálových útesů v centrálním Tichém oceánu, východně od Gilbertových ostrovů a západně od Liniových ostrovů. Jsou součástí republiky Kiribati, která zde v roce 2008 vyhlásila chráněné území Phoenixské ostrovy (Phoenix Islands Protected Area), jenž je s celkovou rozlohou 408 250 km² jednou z největších mořských chráněných oblastí na světě a od roku 2010 je zařazena mezi přírodní světové dědictví UNESCO. V tomto chráněném území bylo napočítáno okolo 200 druhů korálů, 500 rybích druhů, 18 mořských savců a 40 ptáků. K Phoenixským ostrovům bývají také zařazovány dva ostrůvky pod správou Spojených států (Howlandův a Bakerův ostrov, součást tzv. Menších odlehlých ostrovů, statut nezačleněného území Spojených států), které se nacházejí severně od hlavní skupiny ostrovů.\n\nKiribatské ostrovy se nacházejí v časovém pásmu UTC+13, americké v UTC-12. Veškeré ostrovy nejsou trvale obývány s výjimkou ostrova Canton, kde žije asi 40 obyvatel.\n"}
{"id": "865202", "url": "https://cs.wikipedia.org/wiki?curid=865202", "title": "Svaz komunistů Chorvatska", "text": "Svaz komunistů Chorvatska\n\nSvaz komunistů Chorvatska (srbochorvatsky Savez komunista Hrvatske/Савез комуниста Хрватске, do roku 1952 známý jako Komunistická strana Chorvatska srbochorvatsky Komunistička partija Hrvatske/Комунистичка партија Хрватске) byla republiková organizace SKJ na území SR Chorvatsko.\n\nOrganizace byla založena v roce 1937 v Samoboru pod názvem Komunistická strana Chorvatska. V té době působila v ilegalitě, neboť byla komunistická strana v jugoslávském království nelegální. KPH byla (podobně jako KPS) zamýšlena jako jeden z prvních kroků k rozbití jugoslávského státu a vybudování nezávislých národních, ale sovětských republik.\n\nV roce 1971 byly v řadách chorvatských komunistů provedeny v souvisosti s chorvatským jarem personální čistky a rozsáhlá obměna vedení. V 70. a 80. letech proto mezi chorvatskými komunisty převládal konzervativní proud, který tvrdě potíral jakékoliv snahy o liberalizaci poměrů. Zatímco v sousedním Slovinsku a Srbsku docházelo k mírnému, ale jistému uvolňování poměrů (ve Slovinsku existence opozičních platforem a v Srbsku kritické inteligence), Chorvatsku vládli místní komunisté pevnou rukou.\n\nNa 14. sjezdu SKJ odešli chorvatští představitelé demonstrativně ze sálu a přerušili tak kontakty se svojí mateřskou organizací, SKJ.\n\nV roce 1990 se po legalizaci pluralitního politického systému v Chorvatsku transformovala v \"Svaz komunistů Chorvatska - Stranu demokratických změn\". Později byla první část názvu odstraněna zcela. Chorvatští komunisté se chtěli v atmosféře rozsáhlých politických změn v Jugoslávii prezentovat jako evropská levicová strana a rozejít se s praxí minulosti. V prvních svobodných volbách utrpěli ovšem zdrcující porážku, získali pouze 14 % hlasů (zatímco vítězné Chorvatské demokratické společenství drtivě zvítězilo). Ideovým nástupcem SKH je od roku 1993 chorvatská Sociálně demokratická strana (Socijaldemokratska partija Hrvatske).\n\n"}
{"id": "865210", "url": "https://cs.wikipedia.org/wiki?curid=865210", "title": "Triboelektrický jev", "text": "Triboelektrický jev\n\nTriboelektrický jev je typ kontaktní elektrifikace, při které určité materiály získávají elektrický náboj poté, co přijdou třením do kontaktu s jiným materiálem. Tento jev může způsobit například tření skla a kožešiny, nebo vlasů o hřeben. Většina statické elektřiny se kterou se každodenně setkáváme je způsobena triboelektrickým jevem. Polarita a síla náboje se liší v závislosti na použitém materiálu, drsnosti povrchu, teplotě, tlaku a dalších okolnostech.\nTento jev není příliš předvídatelný a můžeme vytvářet jen velmi obecné závěry. Například jantar může získat elektrický náboj třením s materiálem jako vlna. Tato vlastnost, poprvé zaznamenána Thalétem z Milétu, dala vzniknout slovu \"elektřina\", z řeckého slova pro jantar - \"ēlektron\". Další příklady materiálů, které mohou získat určitý náboj při tření, zahrnují sklo třené s hedvábím, nebo pryž třená s kožešinou.\n\nMateriály jsou často uváděny v pořadí polarity přenosu náboje, když přijdou do kontaktu s jiným objektem. Čím větší je vzdálenost dvou materiálů v řadě, tím větší náboj mezi sebou vytvoří. Pokud se dva materiály nachází blízko sebe, předají si jen malý nebo žádný náboj. U kovů se podle nejnovějších testů vyskytují jen malé nebo neměřitelné rozdíly v elektronové afinitě.\n\nAčkoli mluvíme o tření, stačí, aby oba materiály přišly do styku a přenesly elektrony. Po kontaktu vznikne kolem některých částí dvou povrchů chemická vazba (adheze) a náboj se přenáší z jednoho předmětu na druhý, za účelem vyrovnání elektrochemických potenciálů. To vytváří nerovnováhu celkového náboje mezi dvěma předměty. Když se oddělí, některé vazebné atomy mají tendenci držet elektrony navíc a jiné se naopak elektronů snaží zbavit, ačkoli nerovnováha bude částečně zrušena. Kromě toho mohou některé materiály mezi sebou vyměňovat ionty s odlišnou pohyblivostí nebo části větších molekul.\nTriboelektrický jev souvisí s třením jenom v souvislosti s adhezí. Nicméně třením dvou materiálů se účinek o hodně zvyšuje kvůli častému dotýkaní a oddělování těchto materiálů. U materiálů s členitým povrchem může vlivem tření docházet k zahřívání, které způsobí buď znásobení přenosu náboje, nebo převrácení existující polarity. Nanoefekty na povrchu nejsou doposud plně objasněny, ale mikroskopie atomárních sil vykazuje výrazný pokrok v této oblasti fyziky.\nProtože povrch materiálu je nyní elektricky nabit – buď kladně, nebo záporně – jakýkoli kontakt s nenabitým vodivým předmětem nebo s předmětem s výrazně odlišným nábojem může způsobit vyrovnání elektrického náboje - výboj. Osoba pohybující se po koberci může nashromáždit náboj mnoha tisíc voltů, dostatečný pro vznik výboje delšího než centimetr. Nízká relativní vlhkost vzduchu zvyšuje napětí, při kterém dochází ke vzniku výboje tím, že roste schopnost izolačního materiálu udržet náboj a vlivem klesající vodivostí vzduchu, která brání disipaci nashromážděného náboje. Prosté svlékání nylonového oblečení může vytvořit výboj. Při cestování autem může docházet k hromadění náboje na řidiči a pasažérech kvůli tření mezi jejich oděvy a potahy sedadel. Tento náboj může vybit jiskrou mezi karoserií auta, tankovací pistolí, kliky atd. Přestože karoserie auta také shromažďuje statický náboj, (funguje jako Faradayova klec), může se vybít přes uhlík v pneumatikách. Když zůstane auto po zaparkování nabité, může přeskočit jiskra mezi pasažéry a karoserií ve chvíli, kdy se dotknou země.\nTento druh výboje je většinou neškodný, protože energie výboje ((V * C)/2) je velmi malá, za suchého počasí obvykle desetiny mikrojoulů a ve vlhkých podmínkách ještě mnohem méně. Nicméně tyto jiskry mohou vznítit hořlavé páry.\n\nLetící letadlo vytváří statický náboj třením vzduchu o povrch letadla. Statický náboj může být vybit statickými vybíječi.\nNASA dodržuje takzvaný \"Triboelektrický zákon\", podle kterého zruší start, pokud by startující stroj prolétal určitým typem oblačnosti. Průlet skrz výškovou oblačnost může vytvořit náboj, který ruší rádiovou komunikaci se strojem. To může bránit přenosu telemetrických údajů na zem, nebo pokud je to potřeba, vyslat signál ke stroji o zrušení letu.\n\nJev má významnou důležitost v průmyslu v oblasti bezpečnosti i potenciálního poškození výrobků. Statický výboj je zvláště nebezpečný u dopravníků zrní, kde může způsobit explozi prachu. Jiskra může vznítit hořlavé páry benzínu, éteru nebo methanu. Při velkoobjemové přepravě paliva, nebo při tankování letadel proto musí být cisterny vodivě propojeny před otevřením nádrže s palivem nebo kontaktem obsluhy s plnicí hubicí.\n\nJe nutné zajistit prostředky pro uzemnění vozíků přepravujících těkavé kapaliny, hořlavé plyny nebo kyslík v nemocnicích. Dokonce i tam, kde vzniká malý náboj, může dojít k tomu, že prachové částice jsou přitahovány k otíranému povrchu. Při výrobě textilu to může vést ke vzniku trvalých špinavých značek tam, kde dochází ke kontaktu látky s nashromážděným prachem vlivem statického náboje. Přitažlivost prachu může být snížena ošetřením izolačních ploch antistatickým čisticím prostředkem.\n\nNěkterá elektronická zařízení, zejména integrované obvody CMOS a tranzistory MOSFET mohou být neúmyslně zničeny statickým výbojem o vysokém napětí. Takové součásti jsou proto obvykle skladovány v ochranných vodivých obalech. Uzemnění pracovníka dotykem s pracovním stolem nebo použitím speciálního náramku je běžnou praxí při manipulaci s nezapojenými integrovanými obvody. Jiný způsob odstranění náboje je použitím vodivých materiálů, například pryžových matrací plněných sazemi v operačních sálech.\nZařízení osahující citlivé součásti musí být chráněna před běžným použitím, instalací a odpojením, čehož je dosaženo vestavěnou ochranou na externích konektorech podle potřeby. Těmi mohou být optoizolátory, méně citlivé tranzistory a statické obchvaty na bázi varistorů z kovových oxidů.\n"}
{"id": "865213", "url": "https://cs.wikipedia.org/wiki?curid=865213", "title": "Britney 2.0", "text": "Britney 2.0\n\nBritney 2.0 je druhá epizoda čtvrté série amerického hudebního televizního seriálu \"Glee\" a v celkovém pořadí šedesátá osmá epizoda tohoto seriálu. Napsal ji Brad Falchuk, režíroval ji Alfonso Gomez-Rejon a poprvé se vysílala ve Spojených státech dne 20. září 2012 na televizním kanálu \"Fox\". Jedná se o již druhou epizodu, která byla věnována jako pocta Britney Spears. V epizodě se objeví speciální hostující hvězda Kate Hudson v roli Cassandry July, Racheliny učitelky tance.\n\nV New Yorku si Rachel Berry (Lea Michele) a Kurt Hummel (Chris Colfer) pronajímají menší byt a společně se do něj nastěhují. Na Newyorské akademii dramatických umění (NYADA) je Rachel neustále ponižována svou učitelkou tance, Cassandrou July (Kate Hudson), která ji odmítne učit tango, protože si myslí, že Rachel postrádá sex appeal. Kurt odhaluje, že Cassandra kdysi byla na Broadwayi slibnou hvězdou, ale při prvním představení nezvládla nervy a vybouchla vzteky a nikdo jí zde nechtěl už nikdy zaměstnat.\n\nMezitím v Limě v Ohiu zpívá Brittany Pierce (Heather Morris) během roztleskávačského tréninku \"Hold It Against Me\" od Britney Spears. Přeruší ji ale trenérka Sue Sylvester (Jane Lynch), která ji kvůli jejím špatným známkám od roztleskávaček vyhazuje a na její místo dosazuje Kitty (Becca Tobin). Toto a ještě fakt, že na ní její přítelkyně Santana Lopez (Naya Rivera), studující na Univerzitě v Louisville, nemá čas, způsobí, že Brittany začne mít deprese. Školní výchovná poradkyně Emma Pillsbury (Jayma Mays) přesvědčí vedoucího sboru Willa Schuestera (Matthew Morrison), aby sbor New Directions opět zpíval písně od Britney Spears. Následně Artie Abrams (Kevin McHale) a Blaine Anderson (Darren Criss) vystoupí s mashupem písní od Britney Spears a Justina Biebera, \"Boys\" a \"Boyfriend\", věnovaný pro Brittany, která je opět Spears inspirována.\n\nNová členka Marley Rose (Melissa Benoist) se přizná Wadovi \"Unique\" Adamsovi (Alex Newell), že se jí líbí potížista Jake Puckerman (Jacob Artist), což je vede ke zpěvu písně \"Womanizer\", na konci které Jake pozve Marley na rande. Marley se s Jakem setkává na tribunách a během romantické chvilky zpívají mashup písní \"U Drive Me Crazy\" a \"Crazy\" od Aerosmith. Jake později uslyší dva studenty, kteří si utahují z Marley a její matky (Trisha Rae Stahl). Jake je konfrontuje, což vyústí ve rvačku. Will jejich bitku přeruší a odvádí Jaka do učebny pro sbor, kde se Jake setkává se svým nevlastním bratrem Noahem \"Puckem\" Puckermanem (Mark Salling), který nyní žije v Los Angeles. Puck se představí Jakovi a přesvědčuje ho, aby se přidal k New Directions, protože to v minulosti pomohlo i jemu samému.\n\nV New Yorku Rachel požádá o pomoc svého kamaráda a staršího spolužíka z NYADY, Brodyho Westona (Dean Geyer). Aby dokázala Cassandře, že umí být sexy, tak vystupuje se smyslným ztvárněním písně \"Oops!... I Did It Again\", tato verze bohužel na Cassandru nezapůsobí. Rachel ji obviní, že nenávidí své studenty, protože mají šanci v šoubyznysu, zatímco ona tu svou promrhala, což vede k tomu, že rozzuřená Cassandra vyhazuje Rachel ze své třídy. Brody později Rachel uklidňuje a pokusí se jí políbit, ale ona to odmítá, protože je stále zamilovaná do Finna Hudsona (Cory Monteith). Brody souhlasí, že Rachelin vztah bude respektovat, ale přizná, že je do ní zamilovaný. Rachel se Cassandře omluví a ta jí dovolí vrátit se zpět do třídy. Cassandra ji poté vysvětlí, že šoubyznys je svět s mnoha krutými pravdami a chce, aby na to Rachel i její ostatní studenti byli připraveni, a proto je na své studenty tak tvrdá.\n\nV Limě v Ohiu zpívají Tina Cohen-Chang (Jenna Ushkowitz), Sam Evans (Chord Overstreet) a Joe Hart (Samuel Larsen) akustickou verzi písně \"3\". Brittany se pokouší oholit si hlavu, ale zastaví ji Will. Předtím ještě na chodbě zmlátí školního reportéra Jacoba Bena Israela (Josh Sussman), který ji před tím lehce popichoval. Členové New Directions ji chtějí povzbudit, a proto ji navrhnou, aby na školním shromáždění zpívala sólo. Brittany namítá, že nemá dostatečně silný hlas a navrhuje, aby všichni zpívali na playback, což sboristé ze začátku zavrhují, ale nakonec se nechají přemluvit. New Directions zpívají na školním shromáždění \"Gimme More\", ale představení naprosto ztroskotá, díky nedostatku Brittaniny motivace a všichni studenti poznají, že celou dobu zpívala na playback. Z pískotem je vyhazují z jeviště a rozzlobený Will jim to vyčte v učebně sboru. Sam později pozve Brittany, aby se s ním setkala v posluchárně, kde Brittany přizná, že vystoupení zkazila, aby mohla mít více efektivní comeback a řekne mu, že jí chybí Santana. Sam řekne Brittany, že bude jejím kamarádem. Brittany se později zeptá Sue, zda by ji opět mohla přijmout k roztleskávačkám a dokazuje to svým zlepšením známek. Sue souhlasí pod podmínkou, že se její známky budou neustále zlepšovat, aby mohla odmaturovat.\n\nNásledující den Jake řekne Marley, že se přidává k New Directions a v současné době chodí s Kitty. Jake se přidává ke sboru a rozzlobená Marley v posluchárně zpívá \"Everytime\". Během písně také vidíme Brittany, která je sama v ložnici a čeká na videohovor od Santany, která se jí stále neozývá a Rachel, která zamalovává Finnovo jméno, které napsala na zeď bytu.\n\n"}
{"id": "865218", "url": "https://cs.wikipedia.org/wiki?curid=865218", "title": "Solo Dja Kabako", "text": "Solo Dja Kabako\n\nSolo Dja Kabako, též Solo Dja Kabaco, vlastním jménem Koné Souleymane (* 15. ledna 1974, Trechville, Pobřeží slonoviny) je zpěvák a hudebník z Burkiny Faso. Tvoří hudbu ve stylu world music založenou na západoafrické hudební tradici se sociálně zaměřenými texty. Je nevidomý a angažuje se ve prospěch potírání slepoty ve své domovině.\n"}
{"id": "865220", "url": "https://cs.wikipedia.org/wiki?curid=865220", "title": "Poprava Marie Antoinetty", "text": "Poprava Marie Antoinetty\n\nPoprava Marie Antoinetty se odehrála pomocí gilotiny dne 16. října 1793 ve 12.15 v Paříži na \"Place de la Révolution\" poté, co v půl páté ráno revoluční tribunál vynesl nad francouzskou královnu po dvoudenním procesu rozsudek trestu smrti.\n\nVe středu 16. října 1793 v 10 hodin dopoledne vstupují čtyři soudci a úředník revolučního tribunálu do cely v Conciergerie, kde je vězněna Marie-Antoinetta. Podruhé jí přečtou rozsudek, po přečtení jí kat Henri Sanson (syn Charlese-Henri Sansona, který popravil jejího manžela Ludvíka XVI.) sváže ruce za zády. Pak jí sundá čepec a ostříhá jí nakrátko vlasy, které budou posléze spáleny, aby nemohly sloužit jako relikvie. Marie Antoinette opouští Conciergerie doprovázená katem a jde na nádvoří Mai, kde na ni čeká vozík. Je to dřevěná deska umístěná na nápravách tažená dvěma koňmi druhu percheron. Ruce svázané za zády, Marie Antoinetta leze na žebřík s pomocí Henryho Sansona.\nOtec Girard, pastor od nemocnice sv. Landerika a občanský duchovní jmenovaný revolučním tribunálem ji doprovází jako zpovědník. Na rozdíl od Ludvíka XVI. neměla Marie Antoinetta možnost výběru kněze, a proto odmítla jeho služby. Kat se postaví na vozík za královnou, která sedí. Z nádvoří jede vozík pomalu ulicemi, které lemuje 30 000 vojáků. U vjezdu na \"Rue Saint-Honoré\" jsou slyšet výkřiky nenávisti a vozík na chvíli zastaví.\n\nKolem poledne se kára objeví na náměstí \"Place de la Révolution\" (dnešní \"Place de la Concorde\"). Marie Antoinette sestupuje bez pomoci se svázanýma rukama. Vylézá po žebříku na lešení opět bez pomoci a ztrácí jednu ze svých bot (která je nyní součástí sbírek Musée des Beaux-Arts v Caen). S druhou botou vystoupí na popraviště a její údajná poslední slova zní: „\"Monsieur, je vous demande pardon, je ne l'ai pas fait exprès\"“ („\"Pane, omlouvám se, neudělala jsem to schválně\".“) Neobrací se proslovem k lidu jako Ludvík XVI. o devět měsíců dříve. Spolupracuje při přivazování k desce. Ostří gilotiny spadne čtvrt hodiny po poledni. Henri Sanson vezme hlavu Marie Antoinetty a ukáže ji jásajícímu davu, který skanduje „\"Vive la République!“ „Vive la Liberté!“\" (Ať žije Republika! Ať žije svoboda!)\n\nÚmrtní list Marie Antoinetty byl vystaven dne 24. října 1793. Původní právní akt byl zničen při požáru městského archivu za Pařížské komuny v roce 1871, ale dochoval se v kopii, kterou pořídil některý archivář.\n\nMarie Antoinetta byla pohřbena na hřbitově Madeleine do společného hrobu se svým manželem Ludvíkem XVI. a zasypána vápnem. Dne 21. ledna 1815 byly její ostatky přeneseny do baziliky Saint-Denis. V roce 1816 nechal Ludvík XVIII. zhotovit v bazilice funerální pomník (autor Pierre Pétiot).\n\nNa hřbitově Madeleine, který byl zrušen, nechal Ludvík XVIII. vybudovat Kapli smíření, kterou v roce 1826 postavili architekti Louis-Hippolyte Lebas a Pierre-François-Léonard Fontaine. Kaple je vyzdobená dvěma sochami představujícími Ludvíka XVI. a Marii Antoinettu. Na místě bývalého hřbitova se dnes rozkládá \"Square Louis-XVI\".\n\n"}
{"id": "865224", "url": "https://cs.wikipedia.org/wiki?curid=865224", "title": "Institut klinické smrti", "text": "Institut klinické smrti\n\nInstitut klinické smrti je druhé řadové album kapely Törr.\n\n\n"}
{"id": "865225", "url": "https://cs.wikipedia.org/wiki?curid=865225", "title": "Jižní Korea na Letních olympijských hrách 2004", "text": "Jižní Korea na Letních olympijských hrách 2004\n\nJižní Koreu na Letních olympijských hrách v roce 2004 reprezentovala výprava 264 sportovců (145 mužů a 119 žen) ve 25 sportech.\n\n"}
{"id": "865227", "url": "https://cs.wikipedia.org/wiki?curid=865227", "title": "Hagetmau", "text": "Hagetmau\n\nHagetmau je francouzská obec v departementu Landes v regionu Akvitánie. V roce 2009 zde žilo 4 539 obyvatel. Je centrem kantonu Creully.\n\n"}
{"id": "865232", "url": "https://cs.wikipedia.org/wiki?curid=865232", "title": "Kostel Nanebevzetí Panny Marie (Krásný Les)", "text": "Kostel Nanebevzetí Panny Marie (Krásný Les)\n\nFarní kostel Nanebevzetí Panny Marie v Krásném Lese je pozdně barokní jednolodní stavba z konce 18. století, nacházející se v Ústeckém kraji na území vesnice, která je součástí obce Petrovice. Jde o kulturní památku postavenou v letech 1790 až 1795 stavitelem Michlem Rehnem na místě staršího hřbitovního kostela. Tento původní renesanční hřbitovní kostel z roku 1623 byl v roce 1639 vypálen a značně poškozen Švédy. – I přes opravy provedené v roce 1656 ale kostel zejména vlivem vlhka velice rychle zchátral.\n\nKostel má polokruhově ukončený presbytář, hranolovou průčelní věž a zaoblené nároží.\n\nVe věži se nachází historicky velmi cenný zvon bez srdce z r. 1667 od Mikuláše Löwa.\n\nBěhem 2. poloviny 20. století kostel zchátral, avšak na počátku 21. století prošel kompletní rekonstrukcí, ale pouze exteriéru. K roku 2012 se v kostele nekonají žádné náboženské obřady.\n\nMimo rozebraného torza hlavního oltáře Nanebevzetí Panny Marie a bočního oltáře sv. Jana Nepomuckého se v lodi kostela (na pravé straně) do dnešních dnů dochovala pouze rokoková kazatelna z konce 18. století. – Varhany (oceněné na Zemské výstavě) zhotovené pražským varhanářem H. Schiffnerem roku 1892 (opravovány v letech 1897, 1899 a zejména v roce 1928) byly v 80. letech 20. století prodány a převezeny někam na Moravu.\n\nMezi dnes již neexistující zajímavosti bezesporu patří skutečnost, že se v kostele měla nalézat pamětní deska císařského rady Josefa Rudolfa hraběte z Schönfeldu (zakladatele krásnolesenského špitálu v roce 1909 přestavěného na útulek) za níž byla uschováno v zaletované plechové kapsli jeho srdce.\n\nPůvodní hřbitov v bezprostředním okolí kostela byl zrušen v 19. století. – Z novodobého hřbitova nalézajícího se na dohled od kostela, na němž se již od roku 1969 z důvodu ochrany vodních zdrojů nesmí pohřbívat (posledním zde pohřbeným byla dne 28. května 1963 na poli zasažena bleskem p. Anna Donátová z čp. 20), se do dnešních dnů (tj. po likvidaci hřbitova těžkou technikou dne 15. října 1969) dochoval pouze centrální hřbitovní kamenno – železný kříž.\n\n"}
{"id": "865238", "url": "https://cs.wikipedia.org/wiki?curid=865238", "title": "Rychta (budova)", "text": "Rychta (budova)\n\nRychta byla v období feudalismu sídlem úředníka – rychtáře. \n\nVe městských rychtách úřadoval královský rychtář dohlížející na městskou radu. Úřad královského rychtáře ztrácel postupně na významu a jeho sídlo bylo někdy změněno na radnici (např. Stará radnice v Brně), nebo bylo přebudováno k jiným účelům. \n\nVýznamné bývalé městské rychty jsou například:\n\nNa vesnici byl rychtář vrchnostenským úředníkem, který především zajišťoval plnění vrchností vydávaných pokynů.\n\nNa některých panstvích zastávali rychtářský úřad obvykle dobří hospodáři, vážení a vzdělaní, kteří bývali k přijetí funkce vyzváni vrchností, později byli také voleni. Při předávání funkce se stěhovala „obecní almara“ s úředními spisy vždy do usedlosti nového rychtáře. Zpravidla se stavení takového (dočasného) sídla rychty svou velikostí, výstavností ani uspořádáním nelišilo od usedlostí ostatních hospodářů. Příkladem je rychta ve Zbečně. \n\nJmenovaným rychtářem byl např. František Jan Vavák, kronikář a rychtář v Milčicích.\n\nJiná situace vznikala tam, kde rychtářství bylo jakousi výsluhou a odměnou pro lokátora – zakladatele vsi. Rychtář měl tím zajištěny určité výsady. Např. roku 1441 vydal Čeněk ze Šárova na Lanškrouně privilegium na damníkovskou rychtu Václavu Hermanovi. K příslušenství této rychty patřil půllán rolí, mlýn o jednom kole a právo držet k rychtě řemeslníky, jako byl kovář, pekař, řezník, krejčí a švec. Navíc měl tento dědičný rychtář právo za určitý plat svobodně vařit a šenkovat pivo. Pozůstatky těchto rychtářských privilegií se v obci udržely až do 19 století.\n\nSídlo rychty v takovém případě nejenom zajišťuje dobrý chod rychtářského úřadu (velká světnice pro schůze), ale plní rovněž reprezentativní funkci. \n\nDědičným rychtářem byl např. Antonín Nývlt ze Rtyně v Podkrkonoší, čelný představitel selského povstání v roce 1775.\n\n\n\n\n"}
{"id": "865239", "url": "https://cs.wikipedia.org/wiki?curid=865239", "title": "Březno u Loun (skanzen)", "text": "Březno u Loun (skanzen)\n\nArcheologický skanzen Březno vznikl jako stanoviště experimentální archeologie na místě významné polykulturní lokality u Postoloprt v okrese Louny. Dlouhodobý průzkum zde doložil vývoj lidského osídlení od neolitu až po raný středověk. Výzkum probíhal v letech 1954–1973 a od roku 1981 zde fungovalo pracoviště experimentální archeologie, jehož cílem bylo ověření funkčnosti dobových nástrojů, technické náročnosti staveb, spotřeby materiálu, klíčivosti obilí ze zásobních jam nebo podmínek bydlení v létě a zimě.\n\nLokalita leží na okraji Žatecké pánve, která je součástí geomorfologického celku Mostecké pánve. Tato úrodná oblast je charakteristická dlouhými vegetačními periodami, nižšími průměrnými srážkami a příznivými průměrnými teplotami. Archeologická lokalita a archeoskanzen se nalézají u řeky Ohře, asi 700 m východně po jejím proudu od vsi Březno, části obce Postoloprty. Jedná se o nejnižší říční terasu, rovinu ve výšce 190–193 m n. m. Ohraničená je na západní straně Březenským vrchem, na severní straně tokem řeky, na východní a severovýchodní straně terénem stoupajícím k výšině nad Měleckým potokem, na jižní straně potom zvlněným terénem. Podloží je tvořeno převážně slínovci, které jsou zakryté valouny a říčními písečnými sedimenty, místně se objevuje spraš, případně písečná spraš. Kryopedimenty pleistocénního stáří zaujímají nevětší plochu okolí lokality a dodnes pozitivně ovlivňují úrodnost půd. Půdní vrstva je tvořena především černozemí a rendzinami.\n\nVyhodnocení a rekonstrukci přírodních podmínek v minulosti lokality bylo možné provést pro některá období pravěku.\n\nJindřich Petrlík v roce 1988 rekonstruoval hypotetickou podobu okolní krajiny v mladší a pozdní době bronzové na základě rozboru přírodních daností malých prostorových jednotek (tzv. nanochor) v okolí sídliště a jejich vývoje s přihlédnutím k výsledkům dendrologických, palynologických, zoologických a jiných rozborů nálezů z lokality. Na nejúrodnějších částech plošiny na kryopedimentech a slínech předpokládá existenci polí. V okolí vodotečí a v nivě řeky Ohře rostly lužní lesy, které mohly být částečně změněny na louky a pastviny. Zamokřený terén v nízko položených místech, stejně tak jako terén často podléhající záplavám, zřejmě zabraňoval zemědělskému využití. Tok Ohře vymezující lokalitu byl však posunut dále na sever od dnešních břehů. Pastviny se mohly také nalézat na svazích blízkých kopců. Okolní listnaté lesy tvořené duby, buky a habry zabíraly zřejmě souvislejší území.\n\nNa území o rozloze pěti hektarů byly odkryty objekty řady pravěkých kultur. Z neolitu pochází pozůstatky jedenácti dlouhých domů a jam (zásobní jámy, pece, těžba hlíny) z období kultury s lineární keramikou. Ze středního neolitu pochází nálezy závěrečné fáze kultury s vypíchanou keramikou, kterými je šestice sloupových domů, z nichž jeden byl ve skanzenu zrekonstruován. Z časného eneolitu pochází zbytky dvou mohyl s hroby a stopami po rituální orbě. Větší mohyla dosahovala délky nejméně 143,5 m, ale část jí zničila erozní činnost řeky Ohře. Lokalita byla osídlena také ve starší době bronzové, kdy se zde nacházelo sídliště, ze kterého bylo zdokumentováno jedenáct obytných staveb o rozměrech až 20 × 6 metrů, řada jam a dvě skupiny hrobů. Dále bylo doloženo osídlení lidem mohylových kultur z mladší doby bronzové a sídliště knovízské kultury, které zde existovalo po dobu 150–200 let.\n\nV mladším stupni doby stěhování národů zde až do poloviny šestého století existovalo sídliště s 21 polozemnicemi a pěti kůlovými stavbami, které pravděpodobně obývali germánští Langobardi. Na ně ve druhé polovině šestého století navázalo slovanské osídlení, které přetrvalo až do přelomu devátého a desátého století. Výjimečným nálezem z devátého století je dvouprostorový dům s kamennými základy.\n\nNedaleko se nachází hradiště Březno, které bylo v některých obdobích osídleno současně s tímto sídlištěm.\n\nVe skanzenu byla zrekonstruována řada objektů:\n\n\nSoučástí skanzenu je rekonstrukce slovanského domu ze šestého století postaveného v rámci experimentální činnosti v roce 1981. Půdorys domu má tvar obdélníku o rozměrech 4,4 × 4,2 metru se zaoblenými rohy. Podlaha domu je oproti okolnímu terénu zahloubená o osmdesát centimetrů a ve středech užších stran stojí kůly, které nesou konstrukci krovu sedlové střechy pokryté rákosem. Stěny vysoké 145 centimetrů tvoří kůlová konstrukce vyplétaná pruty omazanými hlínou. Celková výška domu od podlahy měří tři metry. Kůly a krov jsou vzájemně spojené houžvemi a dřevěnými kolíky. Z vybavení interiéru je doloženo ohniště postavené v severozápadním rohu, lůžko a lavice. Dům byl postaven pomocí dobových nástrojů. Při práci tří lidí se odhaduje, že by k jeho stavbě v šestém století potřebovali tři až čtyři týdny.\n\nPředpokládá se, že dům obývalo přibližně šest lidí, kteří trávili veškerý možný čas venku. Při experimentech s obýváním domu v zimním období se během několika týdnů vnitřní průměrná teplota ustálila na 13 °C i v době, kdy se venkovní teploty pohybovaly okolo −5 °C. V noci však vnitřní teplota klesala ke 4 °C. Spotřeba dřeva nutného k vytápění se v průměru pohybovala okolo 0,5 m³ týdně. Kouř z ohniště odcházel volně střechou nebo otvory při vrcholech štítů a obvykle se hromadil 1–1,2 metru nad podlahou.\n\nSkanzen je v návštěvních hodinách přístupný od března do prosince. Okolo vedou žlutě značená turistická trasa a cyklotrasa č. 6 z Března do Loun.\n\n\n"}
{"id": "865240", "url": "https://cs.wikipedia.org/wiki?curid=865240", "title": "Kniha roku Lidových novin 2012", "text": "Kniha roku Lidových novin 2012\n\nKniha roku Lidových novin 2012 je 22. ročník od obnovení ankety \"Lidových novin\" o nejzajímavější knihu roku 2012 (do ankety jsou také započítány hlasy pro knihy vydané koncem roku 2011). V anketě hlasovalo 219 z celkových zhruba 400 oslovených osobností a s 15 hlasy zvítězila kniha \"Jako bychom dnes zemřít měli\" Miloše Doležala. Hlasování se uzavřelo 30. listopadu 2012 a výsledky ankety vyšly ve zvláštní příloze \"Lidových novin\" 15. prosince 2012.\n"}
{"id": "865244", "url": "https://cs.wikipedia.org/wiki?curid=865244", "title": "Čierna hora (Levočské vrchy)", "text": "Čierna hora (Levočské vrchy)\n\nČierna hora (1289 m n. m.) je nejvyšším bodem Levočských vrchů. Nachází se na území bývalého vojenského obvodu Javorina asi 6 km východně od vsi Ihľany a 10 km jihovýchodně od Podolínce v okrese Kežmarok (Prešovský kraj). Na jejím úbočí pramení několik potoků: na severu Kolačkovský potok, na jihu Jakubianka a na jihovýchodě Šípková. Z nezalesněných částí hory se otevírají výhledy na nedaleké Tatry a širší okolí.\n\nNa vrchol nevedou žádné značené cesty. Výstup je možný po lesních cestách ze vsi Ihľany.\n\n"}
{"id": "865257", "url": "https://cs.wikipedia.org/wiki?curid=865257", "title": "Legenda (román)", "text": "Legenda (román)\n\nLegenda ( ), vydaná v roce 1984, je prvním a zároveň nejznámějším fantasy románem britského spisovatele Davida Gemmella. Jedná se o první titul později známé Drenajské ságy.\n\nGemmell začal dílo tvořit v roce 1976, kdy procházel testy na podezření z rakoviny. Dobyvatelé a odolávající pevnost jsou tak metaforou na boj s touto nemocí. Poté, co testy rakovinu neodhalily, Gemmell koncept odložil a vrátil se k němu až po doporučeních svého přítele v roce 1980. Knihu nazvanou Legenda mu v roce 1982 schválilo nakladatelství Century Hutchinson, načež došlo k jejímu prvnímu vydání v roce 1984.\n\nDěj knihy se odehrává v království Drenaj, jež musí čelit nezadržitelné invazi kočovných severských kmenů Nadirů, vedených jejich sjednotitelem a vládcem Ulrikem.\n\nHlavními hrdiny příběhu jsou zpočátku ne příliš statečný bojovník Regnak zvaný Rek a zestárlý, avšak nikdy neporažený, legendární drenaiský hrdina Druss. Okolnosti oba dva zavedou do pevnosti Dros Delnoch na hranicích království, kde se postaví do čela zoufalých obránců. Po mnoha krvavých bojích a přes jejich marný odpor však nakonec všech šest městských hradeb padne a nezastavitelné vojsko nadirských nájezdníků se probije až k srdci pevnosti. Tehdy však vůdce nájezdníků Ulrik své muže z boje odvolá, neboť obdrží zprávu o vzpouře svého synovce Jahingira a občanské válce mezi svými kmeny. Přeživší obránci tak mohou oslavit nečekaný triumf. \n\n"}
{"id": "865266", "url": "https://cs.wikipedia.org/wiki?curid=865266", "title": "Alexandre José Maria dos Santos", "text": "Alexandre José Maria dos Santos\n\nAlexandre José Maria kardinál dos Santos (18. března 1924 Zavala) je mosambický římskokatolický kněz, bývalý arcibiskup Maputa, františkán, kardinál.\n\nStudoval ve františkánských řádových školách v Portugalsku a Malawi. Vstoupil do řádu františkánů, v roce 1948 složil časné sliby, o tři roky později sliby věčné. Kněžské svěcení přijal 25. června 1953. Poté působil na františkánské misi v Inhambane w Mosambiku, byl rovněž rektorem nižšího semináře ve Vila Pery.\nV prosinci 1974 byl jmenován arcibiskupem Maputa, biskupské svěcení mu udělil 9. března 1975 kardinál Agnelo Rossi, prefekt Kongregace pro evangelizaci národů. Při konzistoři v červnu 1988 ho papež Jan Pavel II. jmenoval kardinálem. Po dosažení kanonického věku rezignoval v únoru 2003 na funkci arcibiskupa.\n\n\n"}
{"id": "865268", "url": "https://cs.wikipedia.org/wiki?curid=865268", "title": "Koda", "text": "Koda\n\nKoda může být:\n\n\n"}
{"id": "865270", "url": "https://cs.wikipedia.org/wiki?curid=865270", "title": "Wim Ruska", "text": "Wim Ruska\n\nWillem \"Wim\" Ruska, (29. srpna 1940, Amsterdam, Nizozemsko – 14. února 2015) byl nizozemský zápasník – judista a profesionál. V roce 1972 získal dvě zlaté olympijské medaile v judu.\n\n\nS bojovými uměními se seznámil jako mladý chlapec v docích, kde pracoval od 15 let jako námořník. První judistické základy mu dal začátkem 60. let jeden korejský obchodník působící toho času v Nizozemsku. Začal se účastnit turnajů a dostal se do blízkosti tehdejší evropské legendy Antota Geesinka. Po jeho boku vyrostl v přední světovou těžkou váhu a plynně navázal na jeho úspěchy potom co ukončil kariéru.\n\nPrakticky celou svojí karíeru byl právě s Geesinkem srovnávaný. Měl však odlišný styl boje, divácký atraktivní. Geesink vyčkával, Ruska znal pouze směr dopředu. Byl mnohem dynamičtější než Geesink, ale proti němu měl horší techniku. Techniku začal pilovat až ve vysokém věku a dál než ke kombinacím a kontrachvatům se nedostal. Měl masivní pravý úchop a z jeho hane-goši ve finále olympijských her v těžké váze mrazí dodnes.\n\nZajímavostí rozhodně je jeho počínaná v kategorii bez rozdílu vah. Ta byla vypisována poslední den turnaje (těžká váha první). Několikrát se stalo, že do soutěže, byť přihlášen nenastoupil. Svědčí to o jeho stylu boje, kdy se v těžké váze vydal naplno a nedokázal včas regenerovat. V roce 1972 na olympijských hrách v Mnichově mu paradoxně pomohl atentát na izraelské sportovce. Kategorie bez rozdílu vah se konala s několikadenním zpožděním. Ve čtvrtfinále sice prohrál se Sovětem Kuzněcoven, ale ve finále mu prohru vrátil. Stal se tak jediným držitelem dvou zlatých olympijských medailí z jedněch her mezi judisty. Navíc je posledním judistou, který vyhrál zlatou olympijskou medaili s porážkou.\n\nSportovní kariéru ukončil po olympijských hrách 1972 a několik sezon zkoušel štěstí v profesionálním ringu. V roce 2001 ho postihla těžká mozková příhoda jejímž následkům v roce 2015 podlehl.\n\n"}
{"id": "865274", "url": "https://cs.wikipedia.org/wiki?curid=865274", "title": "Finále Davis Cupu 1980", "text": "Finále Davis Cupu 1980\n\nPraha, Česko\n\nFinále Davis Cupu 1980 představovalo vyvrcholení 79. ročníku největší mužské týmové soutěže v tenisu. Ve finále interzonální části se střetly Československo a poražený finalista předchozího ročníku Itálie.\n\nFinále se konalo ve dnech 5. až 7. prosince 1980 ve Sportovní hale v Praze-Holešovicích (dnešní Tipsport arena).\n\nVítězem finále se stalo Československo, když porazilo Itálii 4:1 na zápasy. Pro Československo to byl historicky první triumf v této prestižní soutěži. Předtím hráli Čechoslováci finále pouze jednou, v roce 1975 podlehli ve Stockholmu Švédsku vedenému fenomenálním Bjornem Borgem 2:3 na zápasy.\n\nTýmy bojující o Davisův pohár byly rozděleny do čtyř kontinentálních zón - americké, evropské A, evropské B a východní. Vítězové jednotlivých zón se pak mezi sebou utkali v play-off o cennou trofej. Vítězem americké zóny se stala Argentina, evropskou zónu A vyhrála Itálie, evropskou zónu B Československo a východní zónu Austrálie. V semifinále pak Československo porazilo v Buenos Aires Argentinu 3:2 na zápasy a Itálie v domácím prostředí v Římě zdolala Austrálii rovněž 3:2 na zápasy.\nObhájcem titulu z předchozího ročníku byly Spojené státy americké, které tehdy ve finále v domácím prostředí v San Franciscu porazily Itálii hladce 5:0 na zápasy. Američané však ve finále americké zóny podlehli na antuce v Buenos Aires domácí Argentině 1:4 na zápasy.\n\nItálie byla zkušenějším týmem, finále hrála již pošesté. V roce 1976 Italové dokonce slavili celkový triumf, když ve finále v Santiago de Chile porazili domácí reprezentaci 4:1 na zápasy. K tomu si Italové mohli připočítat finálové účasti z let 1960, 1961, 1977 a 1979.\n\nČeskoslovensko bylo ve finále teprve podruhé. Poprvé Čechoslováci o \"salátovou mísu\" bojovali v roce 1975 ve Stockholmu s domácími Švédy. Československý tým v sestavě Jan Kodeš, Jiří Hřebec, Vladimír Zedník a František Pála tehdy podlehl 2:3 na zápasy. Švédy dovedl k triumfu vynikající Bjorn Borg, který vyhrál obě své dvouhry a navíc pomohl získat třetí bod ve čtyřhře.\n\nČeskoslovenský tým se před finále roku 1980 utkal v Davisově poháru s Itálií celkem osmkrát, s velmi aktivní bilancí 6 výher, 2 prohry. Nicméně poslední vzájemné utkání vyhrála Itálie, která v předchozím ročníku (1979) porazila Československo v interzonálním semifinále 4:1 na zápasy.\n\nItálie – Československo 3:2\n\nČeskoslovensko – Itálie 3:0\n\nItálie – Československo 2:3\n\nItálie – Československo 2:3\n\nČeskoslovensko – Itálie 3:2\n\nItálie – Československo 2:3\n\nČeskoslovensko – Itálie 4:1\n\nItálie – Československo 4:1\n\nDaviscupový tým Československa hrál ve finále teprve podruhé, poprvé pak v domácím prostředí. Předtím Čechoslováci hráli finále v roce 1975, kdy podlehli ve Stockholmu domácím Švédům v čele s Borgem 2:3 na zápasy.\n\nVe finále evropské zóny B porazili Čechoslováci v Bukurešti Rumuny 4:1 na zápasy. Interzonální semifinále se pak konalo v Buenos Aires, kde náš tým očekávali Argentinci vedení Guillermo Vilasem. V prvním zápase José Luis Clerc porazil Složila 3:2 na sety. Vzápětí však Vilas prohrál hladce ve třech setech s Lendlem. Druhý den Lendl se Šmídem vyhráli čtyřhru a třetí bod přidal opět Lendl v zápase proti Clercovi. Vilas sice poté porazil Složila, ale už jen snížil stav utkání na konečných 2:3 na zápasy. Čechoslováci tedy po pěti letech opět postoupili do finále.\n\nNehrajícím kapitánem byl Antonín Bolardt.\n\nDaviscupový tým Itálie byl poraženým finalistou předešlého ročníku, kdy Italové prohráli v San Franciscu finále se Spojenými státy jednoznačně 0:5 na zápasy.\n\nItalové přešli ve finále evropské zóny A přes Švédy (bez Borga) poměrem 4:1 na zápasy, v interzonálním semifinále pak v domácím prostředí v Římě porazili Austrálii 3:2 na zápasy.\n\nItalové již jednou Davis Cup vyhráli, v roce 1976 u toho byli Panatta, Barazzutti i Bertolucci. Italové tehdy ve finále porazili Chile v Santiago de Chile 4:1 na zápasy. Navíc měli na kontě další čtyři finálové účasti z let 1960, 1961, 1977 a 1979.\n\nNehrajícím kapitánem byl Vittorio Crotta.\n\n"}
{"id": "865276", "url": "https://cs.wikipedia.org/wiki?curid=865276", "title": "Jekatěrina Poistogovová", "text": "Jekatěrina Poistogovová\n\nJekatěrina Ivanovna Poistogovová, rozená Zavjalovová ( (\"Завья́лова\"), * 1. března 1991, Nižnij Novgorod, Nižněnovgorodská oblast) je ruská atletka, jež na Letních olympijských hrách v Londýně vybojovala bronzovou medaili v běhu na 800 metrů.\n\n9. listopadu 2015 doporučila nezávislá vyšetřovací komise Světové antidopingové agentury udělení doživotního zákazu sportovního působení.\n\n"}
{"id": "865277", "url": "https://cs.wikipedia.org/wiki?curid=865277", "title": "Petr Holeček", "text": "Petr Holeček\n\nPetr Holeček (* 21. května 1957 Kladno) je český politik a pedagog, od roku 2018 předseda senátorského Klubu Starostové a nezávislí, od roku 2016 senátor za obvod č. 28 – Mělník, v letech 2012 až 2013 poslanec Poslanecké sněmovny PČR, v letech 2008 až 2016 zastupitel Středočeského kraje, v letech 2006 až 2018 starosta města Kralupy nad Vltavou, člen hnutí STAN.\n\nNarodil se roku 1957 v Kladně. Po ukončení kralupského Dvořákova gymnázia v roce 1976 pokračoval studiem Pedagogické fakulty Univerzity Jana Evangelisty Purkyně v Ústí nad Labem. Následně vyučoval na základní škole Komenského v Kralupech nad Vltavou.\nOd první poloviny 90. let byl opakovaně místostarostou a v roce 2006 se stal starostou Kralup nad Vltavou. O dva roky později zasedl v zastupitelstvu Středočeského kraje. Ve volbách v roce 2016 post krajského zastupitele z pozice nestraníka za STAN obhájil. V listopadu téhož roku však na mandát rezignoval.\n\nV květnových parlamentních volbách 2010 kandidoval jako bezpartijní ve Středočeském kraji z šestého místa kandidátky TOP 09. Jako první náhradník pak 20. října 2012 nahradil poslance Luďka Jeništu, kterému zanikl poslanecký mandát zvolením do horní komory Parlamentu. Dne 24. října téhož roku složil poslanecký slib a stal se členem poslaneckého klubu TOP 09 a Starostové.\n\nVe volbách do Senátu PČR v roce 2016 kandidoval jako nestraník za hnutí STAN v obvodu č. 28 – Mělník. Se ziskem 23,26 % hlasů postoupil z prvního místa do druhého kola, v němž porazil poměrem hlasů 63,64 % : 36,35 % občanskou demokratku Veroniku Vrecionovou při volební účasti 14,34 %. Stal se tak senátorem.\n\nV komunálních volbách v roce 2018 obhájil jako člen hnutí STAN post zastupitele města Kralupy nad Vltavou. Kvůli svému angažmá v Senátu PČR se rozhodl ve funkci starosty města nepokračovat a dne 31. října 2018 jej vystřídal Marek Czechmann. V listopadu 2018 se stal novým předsedou senátorského Klubu Starostové a nezávislí, ve funkci nahradil Jana Horníka.\n\n"}
{"id": "865278", "url": "https://cs.wikipedia.org/wiki?curid=865278", "title": "Regency TR-1", "text": "Regency TR-1\n\nRegency TR-1 byl první sériově vyráběný tranzistorový rádiopřijímač na světě. Byl vyvinut ve Spojených státech amerických a začal se prodávat v roce 1954. Přijímač byl navržen ve spolupráci amerických společností Texas Instruments a IDEA. V průběhu jednoho roku od uvedení na trh bylo prodáno přibližně 100 000 těchto přijímačů. Přijímač demonstroval použití tranzistorů ve spotřební elektronice. Předtím byly tranzistory používány především pro vojenské nebo průmyslové účely. Přežívající exempláře Regency TR-1 jsou vyhledávány sběrateli.\n\nRoku 1954 společnost Texas Instruments navrhla a postavila prototyp tranzistorového rádiopřijímače a hledala společnost, která by byla ochotna přijímač vyrábět, aby byl zajištěn odbyt pro tranzistory Texas Instruments. Velké americké společnosti Radio Corporation of America, Philco a Emerson nabídku odmítly. Nabídku na výrobu TR-1 přijal tehdejší šéf společnosti IDEA Ed Tudor. Předpověděl, že během následujících tří let se prodá 20 mil. tranzistorových rádiopřijímačů.\n\nSpolečnost IDEA před zahájením výroby provedla výrazné změny v zapojení a konstrukci přijímače. Došlo ke snížení počtu součástek, včetně snížení počtu tehdy ještě drahých tranzistorů, což vedlo mj. ke zmenšení výstupního výkonu nízkofrekvenční části. Zapojení přijímače přepracoval inženýr společnosti IDEA Richard C. Koch. Některé části jeho obvodového řešení byly patentovány. \n\nPřijímače TR-1 začala vyrábět společnost IDEA ve své divizi Regency koncem října 1954. Prodávat se začaly v listopadu 1954 pod názvem Regency TR-1 za cenu cca 50 amerických dolarů, což zhruba odpovídá částce 410 dolarů v roce 2011. \n\nRegency TR-1 byl původně nabízen ve čtyřech barvách (černá, slonová kost, červena a šedá). Později byl vyráběn také v olivově zelené barvě a v dalších barvách, jako jsou levandulová, perlově bílá, tyrkysová a růžová. Volitelné příslušenství tvořilo sluchátko.\n\nVlastnosti přijímače Regency TR-1 byly úměrné možnostem tehdejší součástkové základny. \n\nPro přijímač musela být vyvinuta celá řada malých součástek, např. kulatý reproduktor o průměru 6,9 cm, malý ladicí kondenzátor, malý výstupní transformátor nízkofrekvenčního zesilovače, keramické kondenzátory, apod. Montáž součástek byla prováděna technikou plošných spojů. Pouzdro přijímače bylo vyráběno z nového typu plastické hmoty.\n\nDo přijímače byly zpočátku montovány germaniové tranzistory s nízkým mezním kmitočtem, které navíc vyžadovaly pro dobrou funkci poměrně vysoké napájecí napájecí napětí. Proto byla v přijímači použita destičková baterie se jmenovitým napětím 22,5 V a byl zvolen nízký mezifrekvenční kmitočet 262 kHz (obvyklá hodnota mezifrekvenčního kmitočtu rozhlasových přijímačů pro příjem signálu v pásmu středních vln bývá okolo 455 kHz). \n\nVýrobu potřebných součástek zajišťovala celá řada dodavatelů z různých míst USA. Tranzistory a transformátory vyráběla společnost Texas Instruments. Kondenzátory dodávaly International Electronics z Nashville, Erie Electronics z Pensylvánie a Centralab z Wisconsinu. Malé reproduktory vyráběla společnost Jensen Loudspeakers z Illinois a ladicí kondenzátory společnost Radio Condenser z New Jersey. Mezifrekvenční transformátory dodávala společnost Vokar z Michiganu. Plastové díly vyráběla Argus Plastics z Indiany. Materiál pro desky plošných spojů vyráběla společnost Richardson z Illinois.\n\nPřijímač je řešen jako superheterodyn. Na vstupu přijímače se nachází feritová anténa. Oproti původnímu prototypu přijímače, navrženému společností Texas Instruments, byly ve finální verzi Regency TR-1 použity jen čtyři tranzistory. Varianta pocházející od Texas Instruments měla samostatný směsovač a samostatný oscilátor. Inženýr společnosti IDEA Richard C. Koch jeden tranzistor ušetřil, protože použil kmitající směšovač (tranzistor T1 na obrázku). Vstupní a oscilátorový obvod jsou přelaďovány dvojitým ladicím kondenzátorem (na obrázku mají sekce kondenzátoru označení Ca, resp. Cb).\n\nMezifrekvenční zesilovač s mezifrekvenčním kmitočtem 262 kHz obsahuje dva tranzistory (T2 a T3). Přijímač má celkem tři mezifrekvenční transformátory (TR1, TR2, TR3). Na sekundární vinutí posledního transformátoru (TR3) je zapojen jednoduchý diodový demodulátor (dioda D). Pracovní bod prvního mezifrekvenčního tranzistoru (T2) je řízen stejnosměrnou složkou napětí z demodulátoru, což v určitém rozmezí velikosti signálu zajišťuje automatické vyrovnávání citlivosti přijímače (AVC).\n\nNa výstupu demodulátoru je zapojen potenciometr pro regulaci hlasitosti (potenciometr je na obrázku označen jako P). Následující nízkofrekvenční zesilovač má pouze jeden tranzistor (T4), protože Koch jeden ze dvou tranzistorů obsažených v původním prototypu přijímače vypustil. V obvodu kolektoru tranzistoru T4 se nachází výstupní nízkofrekvenční transformátor (VT), který impedančně přizpůsobuje reproduktor, či sluchátko.\n\nNázory na tranzistorový přijímač Regency TR-1 byly ve své době rozporuplné. Chválen byl nízký odběr proudu z baterie - typicky pouze 4 mA, což odpovídá dvaceti až třiceti hodinám provozu. U tehdejších přenosných přijímačů, založených na elektronkách, byla doba provozu pouze několik málo hodin. Kromě doby provozu na baterii a malých rozměrů, popř. hmotnosti byly další parametry – jako je citlivost, selektivita a kvalita reprodukce – kritizovány.\n\nRoku 1956 se objevil nový model Regency TR-4, v němž se již používala standardní destičková baterie s  napětím 9 V. Cena tohoto přijímače byla v roce 1958 cca 30 amerických dolarů. Roku 1960 se tranzistorové přijímače značky Regency přestaly vyrábět, protože podlehly tlaku nižších cen importovaných japonských výrobků.\n\n"}
{"id": "865279", "url": "https://cs.wikipedia.org/wiki?curid=865279", "title": "Kaple Nejsvětější Trojice (Plzeň)", "text": "Kaple Nejsvětější Trojice (Plzeň)\n\nKaple Nejsvětější Trojice je součástí kostela Nanebevzetí Panny Marie, nacházejícího se v areálu bývalého františkánského kláštera v Plzni.\n\nKaple byla v roce 1611, na popud Jana Skribonia z Horšova, který zde má i náhrobek, přistavěna k severní stěně gotického presbyteria kostela Nanebevzetí Panny Marie, jehož tři okna byla touto přístavbou zazděna. Kaple je orientována shodně jako kostel. Tvořena je půlkruhovým kněžištěm s oknem v čele a dvěma půlkruhovými výklenky po stranách a dále obdélnou lodí se dvěma okny v severní stěně. Vstup do kaple je z presbyteria kostela zdobeným portálem uzavřeným mříží. 13.12.1717 požádal Ignác Wisinger o možnost vymalovat oltář pro tuto kapli, což mu bylo městskou radou umožněno. Po druhé světové válce byla v kapli na oltáři umístěna Černá Panna Marie z Hájku, původně do kláštera v Hájku přivezená z italského Loreta. Po rekonstrukci se soška vrátila do Loretánské kaple tohoto bývalého františkánského kláštera.\n\n\n"}
{"id": "865281", "url": "https://cs.wikipedia.org/wiki?curid=865281", "title": "Jan Josef z Vrtby", "text": "Jan Josef z Vrtby\n\nJan Josef z Vrtby (1669 – 14. září 1737), psal se: \"Wrtba, z Wrtby\", byl český šlechtic, hrabě, rytíř Řádu Zlatého rouna, nejvyšší purkrabí Království českého a mecenáš umění.\n\nJan Josef hrabě z Vrtby se narodil roku 1669 jako člen šlechtického rodu pánů z Vrby, byl synem Jana Františka z Vrtby a jeho manželky Barbory Kokorzowské z Kokorzowsza. V roce 1690 se oženil se svou sestřenicí Zuzanou Antonií hraběnkou z Heissensteina, která mu přinesla značný pozemkový majetek. Kvůli blízkému příbuzenskému vztahu bylo ke svatbě třeba svolení papeže, což dokazuje nakolik Jan Josef o manželství stál (to ale nemusí znamenat, že stál také o nevěstu). Manželství zůstalo bezdětné a hrabě z Vrtby se po smrti své ženy roku 1715 už znovu neoženil, ačkoli mu bylo teprve 46 let a byl bezdětný. Snad tedy svou manželku opravdu miloval. Po její smrti nacházel útěchu zejména v umění, oblíbil si zvláště operu. Stal se mecenášem architektů, sochařů, malířů a hudebníků. Mezi umělce, které podporoval, patřil i benátský hudební skladatel Antonio Vivaldi. Zámek Konopiště, který koupil roku 1716, kvůli své bezdětnosti odkázal synovi svého bratra Františku Václavovi z Vrtby.\nJan Josef z Vrtby byl od roku 1712 nejvyšším purkrabím Pražského hradu, roku 1721 obdržel nejvyšší habsburské vyznamenání, když byl jmenován rytířem Řádu zlatého rouna, byl prezidentem apelačního soudu a roku 1723 získal úřad dědičného pokladníka Království českého. Ve své době byl nejmocnějším mužem Českého království.\n\nKe zděděné části obce Dolní Nusle přikoupil druhou část a na místě dnešního Náměstí Bratří Synků a nuselské ulice Na Zámecké vystavěl jednopatrový zámek, zbořený koncem 19. století.\n\nIhned po jmenování do čela české politické reprezentace roku 1712, zahájil velkorysou přestavbu rodového paláce na Malé Straně spojenou především s výstavbou přilehlé zahrady na úpatí Petřína, dnes známou jako Vrtbovská zahrada. Hrabě z Vrtby zde zaplatil jedny z nejlepších českých umělců své doby. Jednalo se o architekta Františka Maxmiliana Kaňku, sochaře Matyáše Bernarda Brauna a malíře Václava Vavřince Reinera. Stavební práce v zahradě byl dokončeny k roku 1720, malířská a sochařská výzdoba byla doplňována v následujících letech a snad byla hotová k příležitosti korunovace Karla VI. českým králem.\n\nByl donátorem 2. kaple poutní cesty od pražské Lorety do kláštera v Hájku. Kaple byly stavěny v letech 1720–1724.\n\n"}
{"id": "865282", "url": "https://cs.wikipedia.org/wiki?curid=865282", "title": "Sezima z Vrtby", "text": "Sezima z Vrtby\n\nSezima Jan z Vrtby (1578 – 6. března 1648) byl český šlechtic, zakladatel hraběcí linie Vrtbů.\n\nNarodil se jako syn Jana Prostiborského z Vrtby a Magdaleny z Říčan.\n\nByl třikrát ženat, poprvé s Dorotkou z Říčan, podruhé s Juditou Španovskou z Lisova a naposledy s Barbarou Eusebií Moritorovou z Martinic. Měl s nimi několik synů a dcer.\n\nRoku 1624 byl za svou věrnost císařem Ferdinandem II. povýšen do hraběcího stavu. Zastával některé zemské úřady, byl např. královským hofmistrem, nejvyšším zemským sudím či nejvyšším zemským komorníkem.\n\nNákupem konfiskovaných statků připojil k Vrtbě a Červenému Hrádku Kosovu Horu s Vojkovem, Vrchotovy Janovice, Křešice, Beztahov, Votice, Křimice a Nezašov.\n"}
{"id": "865290", "url": "https://cs.wikipedia.org/wiki?curid=865290", "title": "Aepisaurus", "text": "Aepisaurus\n\nAepisaurus („vznešený ještěr“) byl býložravým dinosaurem (sauropodem), který dosahoval délky asi 15 metrů. Žil v době před asi 125 až 112 milióny let (geologický věk apt a alb) na území dnešní jihovýchodní Francie (departement Vaucluse). Byl popsán francouzským paleontologem Paulem Gervaisem již roku 1852 a patří tak k vůbec prvním popsaným neptačím dinosaurům v kontinentální Evropě a vlastně i na světě. Byla z něj známa pouze jedna fosilizovaná pažní kost (humerus), dlouhá 90 cm a široká 33 a 25 cm resp. na rozšířených koncích. Dnes už je ztracena a existuje pouze její odlitek. Proto o tomto sauropodovi mnoho informací nemáme.\n\nJe jisté, že šlo o velkého býložravého dinosaura s dlouhým krkem a ocasem, poměrně malou hlavou a čtyřmi sloupovitými končetinami. Přesnější systematické zařazení nebo podrobnější anatomické informace však budou k dispozici pouze v případě objevení dalšího fosilního materiálu.\n\n"}
{"id": "865295", "url": "https://cs.wikipedia.org/wiki?curid=865295", "title": "Římskokatolická farnost Bohušovice nad Ohří", "text": "Římskokatolická farnost Bohušovice nad Ohří\n\nŘímskokatolická farnost Bohušovice nad Ohří (lat. \"Bauschovicium\") je územní společenství římských katolíků v Bohušovicích nad Ohří a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nNejstarší písemný doklad o lokalitě Bohušovice nad Ohří pochází z roku 1057, kdy ji měla v duchovní správě litoměřická kapitula, což zmiňuje zakládací listina litoměřické kapituly. Před rokem 1384 zde byla plebánie. Po třicetileté válce byla inkorporována ke Strahovskému klášteru. Od roku 1715 byly vedeny matriky a fara byla obsazena samostatným duchovním správcem. V roce 2018 bylo přesunuto původní sídlo farnosti z toho důvodu, že farnost je spravována excurrendo, z adresy: Tylovo náměstí 53, Bohušovice nad Ohří na adresu: Zámek 1, Doksany.\n\nZ důvodu efektivity duchovní správy byl vytvořen \"farní obvod\" (kolatura) farnosti Doksany, jehož součástí je i farnost Bohušovice nad Ohří, která je tak spravována \"excurrendo\".\n\n\n"}
{"id": "865296", "url": "https://cs.wikipedia.org/wiki?curid=865296", "title": "Jižní Korea na Letních olympijských hrách 2000", "text": "Jižní Korea na Letních olympijských hrách 2000\n\nJižní Koreu na Letních olympijských hrách v roce 2000 reprezentovala výprava 281 sportovců (175 mužů a 106 žen) ve 26 sportech.\n\n"}
{"id": "865297", "url": "https://cs.wikipedia.org/wiki?curid=865297", "title": "Carlo Furno", "text": "Carlo Furno\n\nCarlo kardinál Furno (2. prosince 1921, Bairo Canavese – 9. prosince 2015, Řím) byl italský římskokatolický kněz, vatikánský diplomat, kardinál.\n\nKněžské svěcení přijal 25. června 1944. Poté působil v diecézi Ivrea a následně pokračoval ve studiích v Turíně a v Římě (mj. na Papežské diplomatické akademii). Od roku 1953 pracoval v diplomatických službách Svatého stolce, působil na nunciaturách v Kolumbii, Ekvádoru a na Apoštolské delegatuře v Jeruzalémě. Od roku 1962 pracoval ve státním sekretariátu.\n\nDne 1. srpna 1973 byl jmenován nunciem v Peru a titulárním arcibiskupem, biskupské svěcení přijal 16. září téhož roku. Nunciem byl také v Libanonu (1978–1982), Brazílii (1982–1992) a Itálii (1992–1994). Při konzistoři 26. listopadu 1994 ho papež Jan Pavel II. jmenoval kardinálem. Jako kardinál plnil řadu čestných funkcí. Byl velmistrem Řádu Božího Hrobu (od prosince 1995 do června 2007) a arciknězem baziliky Santa Maria Maggiore v Římě (1997 až 2004).\n\nZemřel 9. prosince 2015 v Římě.\n\n\n"}
{"id": "865300", "url": "https://cs.wikipedia.org/wiki?curid=865300", "title": "Eduard Held", "text": "Eduard Held\n\nEduard Held (13. března 1864 Nový Šidlov – 3. května 1937 Zákupy) byl podnikatel a předválečný starosta města Zákupy.\n\nPodnikat začal v roce 1880 zprvu jako malý živnostník se sběrem starého papíru, který po úpravě používal po roce 1882 pro výrobu papírových sáčků. Firmu založil roku 1884..Na zákupském náměstí (dnes náměstí Svobody) získal se synem budovu bývalého hostince a začali zde roku 1888 s výrobou ve větším. Po roce 1910 budovu přestavěl a později zde vybudoval řadu přístaveb. V období I. republiky v budově, nazývané dodnes Heldovka zaměstnával s pomocí svých synů až 200 lidí. Rozšířil sortiment o karnevalové a jiné druhy zboží.\n\nByl starostou města Zákupy v letech 1901 až 1906 a znovu v letech 1912–1928, tedy zhruba 20 let. V roce 1928 byl jmenován čestným občanem Zákup. Byl německé národnosti a Němcům, tvořících v Zákupech naprostou většinu, svými rozhodnutími napomáhal. Jsou známá jeho protičeská rozhodnutí v letech 1918–1919.\n\nStarostou se poté stal jeho nejstarší stejnojmenný syn, který na svůj post rezignoval 18. března 1938.\n\nEduard Held je pohřben na zákupském hřbitově v dodnes zachovalém rodinném hrobě. Dožil se 73 let. Spolu s ním jsou zde pohřbeni např. Eduard Held jun. (také starosta), který zde byl pochován 14. února 1945 ve věku 51 let. Zemřel na infarkt den po náletu na Drážďany. Dále Antonie Heldová, která se dožila 96 let a zemřela 30. 3. 1898, Anna Heldová zemřela dle údajů na náhrobní desce 1. 7. 1911 ve věku 46 let.\n\n\n"}
{"id": "865301", "url": "https://cs.wikipedia.org/wiki?curid=865301", "title": "Seznam svazů travinné a keříčkové vegetace v Česku", "text": "Seznam svazů travinné a keříčkové vegetace v Česku\n\nSeznam svazů travinné a keříčkové vegetace v Česku je zpracován (včetně pojetí syntaxonů) dle publikace Chytrý a kol. (2007) a představuje přehled svazů (typů rostlinných společenstev) řazených do travinné a keříčkové vegetace na území Česka.\n\nPřehled je zpracován pomocí fytocenologických jednotek hlavní úrovně (ranku), kdy nejnižší hlavní jednotkou je asociace, jí nadřazený je pak svaz, nad svazem je řád (pro zjednodušení nejsou zde řády uvedeny) a nejvyšší jednotkou je třída. Vědecký název syntaxonu se řídí podle závazných pravidel, která jsou uvedena v mezinárodním kódu fytocenologické nomenklatury. Český název je pak pouze co nejstručnější a zároveň nejvýstižnějším popisem této vegetace a nepodléhá takovým závazným pravidlům. Celý tento seznam se ovšem vztahuje pouze na území České republiky. Proto zde uvedené třídy (nebo jiné jednotky) mají často další podřazené syntaxony, které zde nejsou uvedeny, protože se vyskytují pouze mimo ČR.\n\n"}
{"id": "865305", "url": "https://cs.wikipedia.org/wiki?curid=865305", "title": "Alturas", "text": "Alturas\n\nAlturas (dříve Dorris Bridge, Dorris' Bridge, Dorrisville) je správním městem okresu Modoc County v Kalifornii. V roce 2010 zde žilo 2 827 obyvatel. Alturas leží v nadmořské výšce 1322 metrů. Městem protéká řeka Pit.\n"}
{"id": "865306", "url": "https://cs.wikipedia.org/wiki?curid=865306", "title": "Konstantinos Tsatsos", "text": "Konstantinos Tsatsos\n\nKonstantinos Tsatsos, (1. července 1899 - 8. října 1987) byl řecký diplomat, právník a politik. V letech 1975–1980 byl prezidentem Řecka, druhým prezidentem tzv. třetí helénské republiky, která vznikla po pádu vojenské junty. Předtím, v letech 1974–1975, zastával funkci ministra kultury. Byl představitelem pravicové strany Nová demokracie. Napsal řadu významných knih o právní teorii, ale vyšly i jeho práce filozofické či vyloženě literární.\n\n"}
{"id": "865310", "url": "https://cs.wikipedia.org/wiki?curid=865310", "title": "Jonony", "text": "Jonony\n\nJonony (\"angl. ionones\") jsou navzájem blízce příbuzné chemické látky, které jsou součástí tzv. růžových ketonů (\"rose ketones\"), mezi které patří také damaskony a damaskenony. Jsou to produkty rozkladných procesů probíhajících na karotenoidech, kde vlastní rozklad je řízen karoten-dioxygenázou zejména Beta-karoten-9',10'-dioxygenázou (BCDO2). Jonony patří mezi aromatické sloučeniny, které lze nalézt v mnoha silicích (tedy esenciálních resp. éterických olejích) jako např. v růžovém oleji. \"Beta\"-jonon výrazně přispívá k typické vůni růží, a to navzdory jeho nízké koncentraci obsažené v jejích květech. Dále je tento \"beta\"-jonon významnou vonnou surovinou, která nachází své uplatnění v kosmetickém průmyslu (parfumerie). Podobně kombinace \"alfa\"-jononu s \"beta\"-jononem vytváří typickou fialkovou vůni, a proto je spolu s dalšími látkami tato kombinace rovněž využívána v kosmetickém průmyslu.\n\nDůležitá je skutečnost, že karoteny (\"alfa\", \"beta\", \"gama\") a xantofyl \"beta\"-kryptoxantin obsahují \"beta\"-jonon, který hraje důležitou roli v přeměně zmíněných karotenů na samotný vitamín A. Tato přeměna karotenů na vitamín A je daná trávícími procesy uvnitř organismů, které jsou schopny metabolizovat rostlinnou stravu. Ty karotenoidy, kterým v molekule chybí \"beta\"-jonon, nejsou schopny vytvářet vitamín A (\"alfa\" i \"gama\" jonon nejsou schopny přetvoření na vit. A).\n\nObecně platí, že karotenoidy jsou prekurzory řady významných vonných sloučenin, které se uplatňují v řadě rostlin. Platí to i pro vytváření jononů, které vznikají enzymatickým působením karoten-dioxygenázy zkráceně CCD = (\"carotenoid cleavage dioxygenase\"/karotenoidy štěpící dioxygenáza). Jde o enzymy, které se nacházejí např. v květech rostlin. Jako příklady CCD lze uvést: RdCCD1, který je přítomný v růži damašské (\"Rosa damascena\") nebo PhCCD1, který je v Petúnii zahradní (\"Petunia hybrida\"). Na následujícím obrázku je uvedeno schéma biosyntézy jononů.\n\nJako příklad biosyntézy jononů může posloužit nedávná studie zahrnující výzkum květenství Olivy libovonné (\"Osmanthus fragrans\" Lour. var. \"aurantiacus\"). Tato rostlina se vyznačuje tím, že produkuje zdaleka nejvíc různých vonných látek odvozených právě od karotenoidů. V rámci genetického výzkumu květů této rostliny byl objeven enzym OfCCD1 (Of = \"Osmanthus fragrans\" CCD = \"carotenoid cleavage dioxygenase\" / karotenoidy štěpící dioxygenáza), který štěpí přítomné karotenoidy mj. na jonony. Aktivita karotenoidů, vonných látek a samotného enzymu významně závisela na denní době (růst aktivity v přítomnosti světla). Ve chvíli, kdy byla produkce enzymu (jeho transkripce) na vrcholu, obsah karotenoidů zůstával nízký či dokonce mírně klesal. Vypouštění jononů bylo rovněž závislé na světle (vyšší aktivita během dne), ačkoliv aktivita jononů klesala pomaleji než pokles transkripce OfCCD. Protože celková hladina karotenoidů v květech z jednoho dne na druhý byla vyšší, ale hladina vonných látek poklesla, a to i při stejné transkripci OfCCD, lze se domnívat, že s postupem času se mění dostupnost karotenoidů (jako substrátu) uvnitř buněk květů. Jiné vysvětlení předpokládá roli regulačních mechanismů ovlivňující produkci (resp. formování) těkavých norisoprenoidů. Relativní podíl obou jononů (\"alfa\" i \"beta\") k ostatním vonným látkám je nejvyšší v podvečerních a večerních hodinách, což je zřejmě příčinou výrazné vonné aktivity Olivovníku libovonného právě v této době.\n\nJonony mohou být syntetizovány z citralu a acetonu pomocí oxidu vápenatého (CaO), který slouží jako zásaditý katalyzátor. Tato syntéza je příkladem tzv. aldolové kondenzace, po které následuje přesmyk.\n\nNejprve dochází k nukleofilní adici karbaniontu acetonu 3, který z něj vznikl odštěpením jednoho z protonů v zásaditém prostředí (zásaditá katalýza) 1 a tento karbaniont reaguje s karbonylovou skupinou citralu 4. Produkt aldolové kondenzace 5 odštěpuje vodu přes enolátový iont a vzniká tak pseudojonon 7.\n\nReakce dále pokračuje kyselou katalýzou, při které reakuje proton s dvojnou vazbou 7 a vzniká tak karbokationt 8. Posunem vazebných elektronů v molekule dochází k přesmyku karbokationtu, což vede k vytvoření šestičlenného kruhu 9. Na závěr dochází k odštěpení protonu (atomu H) z molekuly pomocí Brønstedovy báze (molekuly Y) a vznikají tak 2 produkty – 10, který obsahuje konjugovaný systém 3 dvojných vazby a 11, který obsahuje pouze 2 dvojné vazby v konjugovaném systému. \n"}
{"id": "865311", "url": "https://cs.wikipedia.org/wiki?curid=865311", "title": "Sounds of the Universe", "text": "Sounds of the Universe\n\nSounds of the Universe je dvanácté studiové album Depeche Mode. Bylo vydáno Mute Records 20. dubna 2009. Producentem byl jako v případě alba Playing the Angel Ben Hillier.\n\nPři nahrávání byl, stejně jako v případě předchozího alba, kladen důraz na analogové syntezátory, což Dave Gahan komentoval: \"\"Tohle je nový Martinův fetiš, protože všechny tyhle věcičky nakoupil na eBay. Už určitě koupil dobrou polovinu všech dostupných analogových přístrojů.\"\"\n\nPři turné podporující toto album, v květnu 2009, byl Gahanovi diagnostikován zhoubný nádor v močovém měchýři. Podstoupil několik operací, nádor byl nakonec úspěšně odstraněn. Následovaly pak další zdravotní problémy, např. natrhlý lýtkový sval či poškozené hlasivky, v důsledku toho bylo mnoho koncertů zrušeno.\n\nVšechny skladby složil Martin Gore, pokud není uvedeno jinak.\n"}
{"id": "865312", "url": "https://cs.wikipedia.org/wiki?curid=865312", "title": "Hvězdárna a planetárium v Hradci Králové", "text": "Hvězdárna a planetárium v Hradci Králové\n\nHvězdárna a planetárium Hradec Králové se nachází na jižním okraji města Hradce Králové. V současnosti sídlí v objektu hvězdárny také pobočka Českého hydrometeorologického ústavu – Solární a ozonová observatoř a část Ústavu fyziky atmosféry Akademie věd ČR. \n\nHvězdárna stojí na hřebeni na rozhraní městských částí Nový Hradec Králové (k. ú. Kluky) a Třebeš, poloha hlavní kupole je 15°50'21\" východní délky, 50°10'38\" severní šířky, ve výšce asi 287 metrů nad mořem. Její základní výstavba probíhala v letech 1947 až 1961. Hvězdárna disponuje větším množstvím přístrojového i materiálního vybavení (včetně velkých dalekohledů, Foucaultova kyvadla, různých modelů a vzorků), přednáškovým a projekčním kinosálem pro sto osob a například také možná nejstarším dosud plně funkčním planetáriem na území Česka z 50. let 20. století.\n\nPočátkem roku 2015 bylo na královéhradecké hvězdárně otevřeno také zcela nové digitální planetárium, které výrazně rozšiřuje možnosti popularizace astronomie i přírodních věd jako takových. Projekce Velvet Zeiss patří k nejlepším z hlediska kontrastu (1:2 500 000) a na projekční ploše o šířce 12,5 metru tak mohou diváci vidět velmi dobrý obraz s „nejlepší tmou“.\n\nV okolí hvězdárny byly v roce 2005 vytvořeny dvě naučné vycházkové stezky – planetární a galaktická, které zobrazují naše vesmírné „okolí“ ve velmi zmenšeném měřítku. Počátek mají vždy přímo u budovy hvězdárny a pokračují dál do okolí Hradce Králové nebo jeho těsné blízkosti. Planetární má 13 zastavení, měřítko 1 : 1 miliardě a celkovou délku (od Slunce po trpasličí planetu Pluto) 6,5 km. Galaktická stezka s 12 zastaveními má měřítko 1 : 180 biliardám a její celková délka je 9,5 km.\n\n"}
{"id": "865315", "url": "https://cs.wikipedia.org/wiki?curid=865315", "title": "Andrew – člen naší rodiny", "text": "Andrew – člen naší rodiny\n\nAndrew – člen naší rodiny (v anglickém originále \"Bicentennial Man\") je americký romantický sci-fi film z roku 1999 režiséra Chrise Columbuse. Čerpá z románu Isaaca Asimova a Roberta Silverberga \"Pozitronový muž\" (1993), jehož předlohou byla Asimova noveleta „Dvěstěletý člověk“ z roku 1976. Film vypráví o touze domácího robota NDR-114 pojmenovaného Andrew stát se člověkem. \n\nV budoucnosti je běžné vlastnit domácího robota. Richard Martin pořídí své rodině model NDR-114, který je pojmenován Andrew. Robot se záhy stane oblíbeným v rodině nejen pro svou výkonnost, ale i pro ostatní neobvyklé stránky jeho osobnosti – smysl pro humor, estetické cítění, přemýšlivost, učenlivost a další. Zamiluje si ho i malá Amanda, která z něj zpočátku měla strach a byla k němu nedůvěřivá.\n\nAndrew se postupem doby (i díky Richardovi) zdokonaluje a polidšťuje a jeho touha stát se kompletním člověkem narůstá. Pořídí si bankovní konto, začne se oblékat a bydlet ve vlastním domě a časem dostane od Richarda Martina svobodu. Vydává se na cestu po světě, chce nalézt podobně smýšlející roboty. Narazí na pana Burnse, vynálezce, který je ochoten mu pomoci s přebudováním jeho kovového těla na organické. Andrew se po letech vrací k rodině Martinových. Z malé Amandy vyrostla krásná žena, což Andrew vnímá. Schází mu jediná věc k tomu, aby se stal úplným člověkem – schopnost stárnout.\n\n"}
{"id": "865317", "url": "https://cs.wikipedia.org/wiki?curid=865317", "title": "Pavel Zemek-Novák", "text": "Pavel Zemek-Novák\n\nPavel Zemek-Novák (* 14. října 1957) vlastním jménem Pavel Novák, je český hudební skladatel, pedagog a hobojista.\n\nStudiu skladby společně se hrou na hoboj se věnoval na brněnské konzervatoři. Ve studiu kompozice pokračoval na Janáčkově akademii múzických umění ve třídě Miloslava Ištvana. Promoval v roce 1988. Hudební vzdělání si doplnil stipendijním pobytem v Paříži a v londýnské Royal College, kde studoval mezi lety 1992-1993 u George Benjamina.\n\nV letech 1997-1998 byl na doktorandské stáži v Paříži jako žák spektralisty Gérarda Griseye (1946-1998). Stal se tak stal patrně prvním z českých skladatelů, kteří měli možnost setkat se s tvůrci jednoho z nejaktuálnějších kompozičních směrů současnosti. Provozně náročné a vysoce zvukově komplikované partitury spektralistů mohly na Zemka-Nováka zapůsobit co se vnímání zvuku týče, jako skladatel se však vydal cestou směřující zpět k redukci zvukového pásma a k celistvosti zvuku tónu. Osm let byl zaměstnán jako první hobojista v orchestru Janáčkova divadla v Brně. Od roku 1987 je profesorem skladby a hudební teorie na Brněnské konzervatoři. Tam také začal učit hru na hoboj, kterou byl však, stejně jako profesionální kariéru v tomto oboru, nucen ukončit ze zdravotních důvodů.\n\nKompoziční dílo Zemka-Nováka dílo čítá přes sto komorních a orchestrálních skladeb pro různá obsazení. Stylově pro ně razil název kompozice s redukovaným kontrastem. Dnes jsou nejcharakterističtější jeho monofonní kompozice a kompozice s eliminováním disonantních intervalů. Na přelomu 80. a 90. let prošel Zemek-Novák obdobím závažné nemoci, které se v jeho přístupu ke kompozici odrazilo příklonem k takřka výhradně duchovní tematice děl. Zemek-Novák vyšel technicky z Ištvanovy Metody montáže izolovaných prvků v hudbě, ale patrně i na základě posledních Ištvanových teoretických aktivit (texty o jednohlasu v soudobé hudbě) se od této techniky postupně vzdálil k vlastní, vycházející z průzkumu možností unisona (jednohlasu). Zemek-Novák je v rytmice, faktuře hudby, ale i v polyfonii a formě ovlivněn gotickou a celkově středověkou západní hudbou. Silná katolická víra a svobodomyslný přístup k technologii kompozice Zemka-Nováka sbližuje se skladatelem Františkem Gregorem Emmertem. Na rozdíl od Emmerta se však Zemek-Novák ve svém díle přiklání k redukcionistickému pojetí faktury a k práci se samotným zvukem. Zemek-Novák nabyl přesvědčení, že nové využití monofonie může vyvést západoevropskou hudbu z krize. Postupně unisona použil nejen na skladbách drobných, pro malé obsazení, ale i na rozsáhlých orchestrálních kompozicích. Unisono Zemek-Novák chápe velmi volně, vrství jej nejčastěji v intervalu oktáv, kvart a kvint (na způsob středověkého organa), ale rovněž jej variuje heterofonní technikou, takže leckdy v jeho unisonových kompozicích vznikají překvapivě komplexní souzvukové výslednice. Kromě techniky unisona je u Zemka-Nováka velmi častá volná modální technika, v rytmice s oblibou využívá lomených násobných rytmů (ve smyslu \"neúplných\" triol, kvartol apod.), zajímavé je také jeho formování, které postuloval svou metodou redukovaného kontrastu - s oblibou dělí dílo na mnoho částí hraných attacca, případně označených stejným tempem (\"Prestissimo, Prestissimo, Prestissimo, Prestissimo, Prestissimo\"). Typickou formou pro Zemka-Nováka je velmi pozvolná gradace směřující v jedné rozsáhlé hudební větě od nejjednodušších zvuků k nejsložitějšímu hudebnímu pletivu ve značně vysokých tempech. Z hlediska sémiotiky a postmoderního formování vůbec jsou pozoruhodné skladebné parafráze a transkripce například Lisztových klavírních parafrází a transkripcí. V posledních letech k předešlým přistupuje již zmíněná technika redukce \"disonantních\" intervalů (ve smyslu středověkého názvosloví o disonancích a konsonancích a z hlediska zákonů akustiky), nicméně i tam vykazují \"konsonantní\" skladby Zemka-Nováka zcela soudobý hudební výraz a to nejenom po leckdy příkré souzvukové stránce, ale i z hlediska práce s hudebním timbrem anebo samotnou fakturou. \n\nZemek-Novák je opakovaně vyzdvihován jako jeden z nejvýznamnějších a nejprogresivnějších českých skladatelů artificiální hudby své generace. Mnohé z jeho skladeb byly provedeny významnými interprety v zahraničí, v poslední době se jeho tvorba zejména v Anglii těší velké pozornosti.\n\n\n\n"}
{"id": "865319", "url": "https://cs.wikipedia.org/wiki?curid=865319", "title": "Vrtba", "text": "Vrtba\n\nVrtba je zaniklý hrad v okrese Plzeň-sever v Plzeňském kraji. Nachází se na jižním okraji osady Vrtbo v nadmořské výšce 490 m n. m. Je zapsán jako kulturní památka. Ke zbytkům hradu vede odbočka z modře značené turistické značky z Hubenova.\n\nJe možné, že lokalita byla osídlena již v pravěku. Přestože terén byl výrazně pozměněn stavbou středověkého hradu, odpovídá její charakter eneolitickým výšinným sídlištím. Z jihovýchodní části hradního valu také pochází nález keramického střepu nádoby se slámovým povrchem.\n\nHrad byl postaven na přelomu třináctého a čtrnáctého století příslušníky rodu Hroznatovců. První písemná zmínka uvádí roku 1316 jako majitele Sezemu z Vrtby. Rod pánů z Vrtby hrad vlastnil až do druhé poloviny patnáctého století. V roce 1511 byl majetkem pánů z Rabštejna, od kterých ho roku 1538 koupil Šebestián Markvart z Hrádku a v roce 1555 ho spojil s dolnobělským panstvím. Vrtba potom rychle zpustla a roku 1659 se zde uvádí pouze hospodářský dvůr.\n\nStaveniště hradu na nízkém pahorku obklopovaly tři rybníky, které tak přispívaly k jeho obraně. Vlastní hrad měl pětiboký půdorys a byl chráněn mohutným valem a příkopem, které jsou jeho nejlépe částí. Přístupová cesta vedla od severu, kde vstoupila na val. Po jeho koruně pokračovala do jižní části hradu, odkud po mostě překročila příkop a vstoupila do hradního jádra. Podobu zástavby jádra nelze určit, protože jeho plocha je pokryta velkým množstvím jam po dobývání kamene. Pouze v jihovýchodní části se nachází drobný beztvarý zbytek zdiva.\n\n\n"}
{"id": "865320", "url": "https://cs.wikipedia.org/wiki?curid=865320", "title": "Aliso Viejo", "text": "Aliso Viejo\n\nAliso Viejo je město v okrese Orange County ve státě Kalifornie. V roce 2000 zde žilo 40 166 obyvatel a k roku 2010 již 47 823 obyvatel.\n"}
{"id": "865323", "url": "https://cs.wikipedia.org/wiki?curid=865323", "title": "Voliéra", "text": "Voliéra\n\nVoliéra (z francouzského \"volière\") je prostorná klec pro chov ptáků v zajetí. Voliéra je tvořena podezdívkou, na níž je přidělána klec z různých materiálů. Voliéry se nacházejí v parcích a zahradách, na zámcích a v zoologických zahradách.\n\n"}
{"id": "865334", "url": "https://cs.wikipedia.org/wiki?curid=865334", "title": "Zerav", "text": "Zerav\n\nZerav (\"Thuja\"), zvaný též túje, je rod dřevin z čeledi cypřišovité původem ze Severní Ameriky a Asie (Čína, Japonsko, Korea). Zahrnuje 5 druhů. Jsou to vždyzelené, jednodomé jehličnany kuželovitého tvaru, dosahující výšek 20–60 m, ojediněle i více. Jsou vzhledově podobné cypřiškům, s nimiž jsou blízce příbuzné. Sesterským rodem je zeravinec (\"Thujopsis\"), v minulosti též řazený spolu s několika dalšími drobnými rody do rodu \"Thuja\".\n\nListy jsou šupinovité, těsně k sobě přitisklé, velmi drobné (v řádech milimetrů). Jsou tmavozelené, vespodu obvykle světlejší, vyrůstají na větévkách vějířovitého tvaru. Šištice jsou drobné, podlouhle vejcovité, dozrávající v prvním roce; malá semena mají dvě úzká boční křídla.\n\nNejřastěji rostou na vlhkých až bažinatých lesních stanovištích. Jsou vesměs značně tolerantní k zástinu i k vzdušnému znečištění.\nSeveroamerické druhy\n\n\nVýchodoasijské druhy\n\n\nZeravy jsou pěstovány jako okrasné jehličnany, často na hřbitovech jako součást smutečních výsadeb. Dobře snáší sestřih, jsou proto hojně používány do živých plotů. Pryskyřice se využívala v medicíně (odtud anglický název \"arborvitae\", strom života), rozměrnější druhy jsou i významnými dřevařsky využitelnými stromy.\n\n\n \n"}
{"id": "865342", "url": "https://cs.wikipedia.org/wiki?curid=865342", "title": "Wheels of Steel", "text": "Wheels of Steel\n\nWheels of Steel je druhé studiové album britské heavymetalové skupiny Saxon. Jeho nahrávání probíhalo v únoru 1980 v londýnském studiu Ramport Studios. Producenty alba byli členové skupiny Saxon a Pete Hinton. Album vyšlo v květnu 1980 u vydavatelství Carrere Records.\n\nAutoři všech skladeb jsou Biff Byford, Graham Oliver, Paul Quinn, Steve Dawson a Pete Gill.\n"}
{"id": "865347", "url": "https://cs.wikipedia.org/wiki?curid=865347", "title": "Povlečení", "text": "Povlečení\n\nPovlečení (též ložní prádlo) jsou výměnné textilie sloužící k obalování matrací a lůžkovin (polštář, peřina a další.). Základem jsou prostěradlo, povlak na přikrývku a povlak na polštář. V širším smyslu pak mezi lůžkoviny můžeme počítat ještě doplněk v podobě ochranného potahu na matraci (chránič matrace, matracový chránič) a přehoz přes postel.\n\nPovlečení má trojí funkci, je ochranou proti znečištění matrace a lůžkovin, zvyšuje tepelný komfort lůžka a plní i funkci estetickou. Povlečení je velmi důležité z hygienických důvodů, protože se člověk během spánku potí a také se mu odlupují mikroskopické šupinky odumřelé pokožky. Tyto pak spolu s potem znečišťují použité textilie. Odumřelé šupinky pokožky jsou potravou pro roztoče, jejichž exkrementy pak mohou u citlivých osob vyvolat alergické reakce. Z tohoto důvodu je důležitá pravidelná výměna povlečení. To by mělo být uzpůsobeno k snadnému\npřevlékání a mělo by být snadno čistitelné, pokud možno pratelné na vyšší teplotu. Existují i speciální povlečení či povlaky pro lidi s alergií na prachové roztoče, které chrání před kumulací roztočů a jejich alergenů uvnitř lůžkovin. Ty jsou ošetřeny buďto chemicky, nebo jsou z velmi hustě tkané textilie. Nejmodernější varianta ochrany jsou netkané textilie z nanovláken. Povlečení může sloužit i k estetickým účelům, může dokreslovat atmosféru pokoje, přispívat k útulnosti místnosti.\n\nTradičními materiály pro výrobu povlečení jsou přírodní vlákna a z nich zejména bavlna, len a přírodní hedvábí. Nejužívanějším z nich je bavlna, která je pak často v různých poměrech kombinována s materiály syntetickými, zejména s polyesterem.\n\nNejběžnějším zapínáním povlečení jsou zejména knoflíky, ať už nitěné či plastové, dále pak zipy, tkanice a zvláště v ubytovacích zařízeních jen prosté přehyby tvořící kapsu, do níž se přikrývka či polštář vloží (tzv. \"hotelový uzávěr)\".\n\nPovlečení lze prát v automatické pračce při teplotě max 40 °C. Nižší prací teploty prodlužují životnost povlečení. Povlečení by se mělo prát naruby a zapnuté. Je možné následně využít sušičku a žehlit naruby při teplotě žehličky do 200 °C. Krepové povlečení se nežehlí vůbec. Při žehlení povlečení s plastovými částmi jako je knoflík nebo zip je třeba dbát zvýšenou opatrnost na to, aby žehlička nepřišla do kontaktu s těmito částmi.\n"}
{"id": "865350", "url": "https://cs.wikipedia.org/wiki?curid=865350", "title": "Disruptor", "text": "Disruptor\n\nDisruptor může být:\n"}
{"id": "865352", "url": "https://cs.wikipedia.org/wiki?curid=865352", "title": "Představený", "text": "Představený\n\nPředstavený (rusky \"Предстоя́тель\", z řeckého \"προϊςτάμενος\" nebo \"πρόεδρος\") je obecné, dogmaticky správné označení v pořadí prvního biskupa pomístní pravoslavné církve. Představeným Ruské pravoslavné církve je patriarcha moskevský a celé Rusi (v současnosti jím je patriarcha Kiril).\n\nPředstavený je také označení pro zástupce nebo představeného kláštera či chrámu (srov. „převor“, „opat“).\n\nV typikonu a dalších bohoslužebných pokynech se výrazem \"představený/предстоятель\" označuje biskup nebo kněz, vedoucí (či vykonávající) libovolnou obecnou (kolektivní) bohoslužbu.\n\nPředstavený - Podle zákona o státní službě je \"představeným\" státní zaměstnanec, který je oprávněn vést podřízené státní zaměstnance, ukládat jim služební úkoly, organizovat, řídit, kontrolovat výkon jejich služby a dávat jim k tomu příkazy. Za \"představeného\" se považuje i fyzická osoba která je oprávněna na základě zákona dávat státnímu zaměstnanci příkazy k výkonu služby (politik - člen vlády). Představeným může být i příslušník bezpečnostního sboru nebo voják z povolání. Představený si ze svých přímo podřízených určí jednoho, který je jeho zástupcem.\n\n"}
{"id": "865356", "url": "https://cs.wikipedia.org/wiki?curid=865356", "title": "Power &amp; the Glory", "text": "Power &amp; the Glory\n\nPower & the Glory je páté studiové album britské heavymetalové skupiny Saxon. Jeho nahrávání probíhalo v roce 1982 ve studiu Axis Sound Studio v Atlantě v americkém státě Georgie. Producentem alba byl Jeff Glixman a vyšlo v březnu 1982 u vydavatelství Carrere Records. Jde o první studiové album skupiny, na kterém hrál bubeník Nigel Glockler.\n\nAutory všech skladeb jsou Biff Byford, Paul Quinn, Graham Oliver, Steve Dawson a Nigel Glockler.\n"}
{"id": "865359", "url": "https://cs.wikipedia.org/wiki?curid=865359", "title": "Gizo (Šalomounovy ostrovy)", "text": "Gizo (Šalomounovy ostrovy)\n\nGizo je město na Šalomounových ostrovech. Je hlavní město Western Province a zároveň druhé nejvýznamnější město. Leží na ostrově Ghizo a 380 km SZ od Honiary. Má kolem 10 000 obyvatel a je plně elektrifikováno. Jsou zde i asfaltové silnice a samozřejmě je po celém ostrově i provoz automobilů. Na východ od města na malém ostrově leží letiště Gizo, na které jsou až několikrát denně provozovány lety z Honiary a zpět společností Solomon Airlines. Gizo je jinak turistickým cílem potápěčů a najdeme v něm i hotely.\n"}
{"id": "865360", "url": "https://cs.wikipedia.org/wiki?curid=865360", "title": "Mariana Viktorie Španělská", "text": "Mariana Viktorie Španělská\n\nMariana Viktorie Španělská (31. březen 1718 – 15. leden 1781) byla španělská princezna a portugalská královna jako manželka portugalského krále Josefa I. Byla nejstarší dcerou Filipa V. Španělského a jeho druhé manželky Alžběty Farnese.\n\nJako malé dítě byla Mariana zasnoubená s mladým Ludvíkem XV. Francouzským, ale sňatek se kvůli jejímu nízkému věku neuskutečnil a Mariana se v roce 1725 vrátila do Španělska. Španělský dvůr toto odmítnutí vzal jako urážku a napětí mezi oběma zeměmi zvyšoval i odmítavý postoj madridského dvora k Luise Alžbětě Orleánské, vdově po Ludvíkovi I. Španělském, který vládl jen několik měsíců.\n\nV roce 1729 se Mariana provdala za syna portugalského krále Jana V. Josefa. Její nevlastní bratr Ferdinand se zároveň oženil s Marií Barbarou z Braganzy, sestrou portugalského prince. Cílem pochopitelně bylo zlepšit vztahy a upevnit pouto mezi oběma sousedícími zeměmi.\n\nMariana Viktorie byla milovnicí hudby a lovu a až do doby manželova nástupu na trůn její titul zněl brazilská princezna. Mezi manželi zřejmě bylo silné pouto, přesto měl Josef k nelibosti své manželky milenky. Marianin manžel se stal králem v roce 1750, ona sama pak jako matka Marie I. Portugalské zastávala roli regentky v posledních měsících manželova života (zemřel v roce 1777) a byla rádkyní své dcery během její vlády.\n\nPo nástupu své dcery na trůn Mariana zhruba na rok odjela do rodného Španělska, kterému v té době vládl její starší bratr Karel III. Napomohla k dohodě o dalším dvojitém sňatku mezi rody vládnoucími ve Španělsku a v Portugalsku. Jednalo se o sňatek Karlova syna Gabriela s Marianinou vnučkou Marianou Viktorií Portugalskou a Karlovy vnučky Šarloty Španělské s Marianiným vnukem Janem.\n\nKe konci života Mariana trpěla revmatismem a srdeční poruchou. Zemřela v roce 1781 v Lisabonu.\n\n\n"}
{"id": "865364", "url": "https://cs.wikipedia.org/wiki?curid=865364", "title": "Lata (město)", "text": "Lata (město)\n\nLata je hlavní město provincie Temotu na Šalomounových ostrovech. Nachází se na ostrově Nendo či Santa Cruz v souostroví Santa Cruz.\n\nV roce 2007 zde žilo 553 obyvatel. Ve městě je několik nocleháren, kde je možné přespat. Je zde také poštovní úřad a řada obchodů. Ve městě se nachází i hlavní nemocnice provincie Temotu.\n\nZe zdejšího malého letiště létají pravidelné spoje na ostrov Makira a do hlavního města Šalomounových ostrovů Honiary. Lodní doprava je nepravidelná, lze se však odtud dostat lodí do Honiary či na některý z vnějších ostrovů.\n\n"}
{"id": "865365", "url": "https://cs.wikipedia.org/wiki?curid=865365", "title": "Mamo Wolde", "text": "Mamo Wolde\n\nDemisse „Mamo“ Wolde (12. června 1932 Diri Jille – 26. května 2002 Addis Abeba) byl etiopský atlet, běžec na dlouhé tratě, olympijský vítěz v maratonu v roce 1968.\n\nOd svých 19 let žil v etiopské metropoli jako člen císařské gardy, kde se dostal do rukou finského trenéra Oliho Niskanena. Čtyřikrát se účastnil olympijských her. V Melbourne (1956) startoval ve třech disciplínách, ale v každé byl vyřazen již v rozběhu: v běhu na 800 m byl ve svém rozběhu sedmý (1:58,0), v běhu na 1500 metrů jedenáctý (3:51,0) a nepostoupil ani s týmem Etiopie ve štafetě 4x400 metrů (pátý v rozběhu v čase 3:29,93).\n\nNa olympijských hrách v roce 1960 v Římě nestartoval. V šedesátých letech se přeorientoval na delší tratě. Už v roce 1962 se stal časem 28:55,6 leaderem afrických tabulek sezóny v běhu na 10 000 metrů. Ve stejném roce se pokusil, společně se svým krajanem, olympijským vítězem v maratonu z roku 1960 Abebe Bikilou, překonat tehdy již 11 let starý světový rekord Emila Zátopka v hodinovce (20 052 metrů). Na dráze v Kodani se jim to sice nepovedlo (Bikila uběhl za hodinu 19 946 metrů, Wolde o jeden metr méně), ale zařadili se na druhé a třetí místo dlouhodobých světových tabulek v této disciplíně.\n\nNa olympiádě v Tokiu v roce 1964 skončil Mamo Wolde v etiopském národním rekordu čtvrtý v běhu na 10 000 metrů, maraton nedokončil. Mamo Wolde vzpomíná, že mu v průběhu běhu na 10 000 metrů Australan Ron Clarke nechtěně zasadil úder rukou do boku. Wolde po něm upadl, zvedl se, ale nedohnal už ztrátu a přišel o medaili, na kterou si podle vlastních slov už tehdy troufal. Po skončení běhu se ukázalo, že zranění je vážnější, než se zprvu zdálo, a k maratonu nastoupil jen se sebezapřením a proti kategorickému zákazu lékařů. Ti, jak se posléze ukázalo, měli pravdu a Wolde pro bolesti nebyl schopen v maratonu pokračovat dál.\n\nNejvětšího úspěchu dosáhl na olympiádě v Mexiku v roce 1968. Nejdříve získal stříbrnou medaili v běhu na 10 000 metrů, potom časem 14:29,75 postoupil z rozběhu na 5000 metrů, ale finálového běhu se nezúčastnil. Na závěr mexických her zvítězil v maratonu a vybojoval tak pro Etiopii třetí zlatou olympijskou medaili za sebou – poté, co obhájce vítězství z olympijských her 1960 a 1964, Abebe Bikila, musel ve stejném běhu vzdát pro zranění. Na olympijské hry do Mexika přicestoval s Woldem také jeho česky mluvící trenér Nigussie Roba, absolvent pražské Fakulty tělesné výchovy a sportu (1960-1967), který se v Mexiku osobně setkal s akreditovanými československými sportovními novináři a který v roce 1980 zavítal do Československa se svým dalším etiopským svěřencem, Mirutsem Yifterem, pozdějším dvojnásobným olympijským vítězem.\n\nMamo Wolde se svým vítězstvím v Mexiku stal nejstarším běžeckým vítězem v celé novodobé olympijské historii. O tento primát ho připravil až na olympijských hrách 1984 v Los Angeles portugalský vítěz mužského maratonu, Carlos Lopes, který měl v době této olympiády již přes 37 let.\n\nOlympijskou medailovou sbírku zkompletoval na další olympiádě v Mnichově v roce 1972, kde v maratonu doběhl v osobním rekordu třetí. Ve svých 40 letech se stal nejstarším medailistou v historii běžeckých disciplín na olympijských hrách – a tento primát mu patří dodnes. V Mnichově absolvoval i svůj třetí olympijský start v běhu na 10 000 metrů, ale čas 28:45,4 na postup do finále nestačil.\n\nZlatou medaili v maratonu vybojoval také na Afrických hrách v roce 1973, pořádaných v nigerijském Lagosu (2:27:32). Už na předchozích Afrických hrách v roce 1965 v Brazzaville získal bronzovou medaili v běhu na 5000 metrů (14:18,6), ve kterém ho porazili pozdější olympijští vítězové Kipchoge Keino a Naftali Temu.\n\nV letech 1962-1973 startoval v sedmnácti maratonech, z nichž čtyři vyhrál.\n\nPo skončení aktivní atletické kariéry se stal jedním z reprezentačních trenérů etiopských atletů.\n\nSnad žádný jiný atletický olympijský vítěz neprošel během svého života tolika strmými vzestupy a pády jako Mamo Wolde. Do vězení se poprvé dostal už v roce 1960, když se v etiopském hlavním městě Addis Abebě uskutečnil pokus o státní převrat. V čele vzbouřenců stál velitel císařské gardy, generál Mengistu Nevai. Muž, který byl velkým přítelem a podporovatelem sportu, do jehož jednotky se Mamo Wolde po příchodu do hlavního města přihlásil a který také Woldeho zařadil do armádního atletického družstva. Povstání bylo ovšem tvrdě potlačeno a Mengistu Nevai byl veřejně popravem. Mezi uvězněnými se ocitli také Mamo Wolde a Abebe Bikila. Za Bikilu se zaručili někteří důstojníci a za tři dny byl volný. Mamo Wolde seděl ve vězení ještě další měsíc, ale díky Bikilově snaze se na svobodu dostal i on.\n\n\n\n"}
{"id": "865366", "url": "https://cs.wikipedia.org/wiki?curid=865366", "title": "Jižní Korea na Letních olympijských hrách 1996", "text": "Jižní Korea na Letních olympijských hrách 1996\n\nJižní Koreu na Letních olympijských hrách v roce 1996 reprezentovala výprava 301 sportovců (189 mužů a 111 žen) ve 25 sportech.\n\n"}
{"id": "865369", "url": "https://cs.wikipedia.org/wiki?curid=865369", "title": "Římskokatolická farnost Brozany nad Ohří", "text": "Římskokatolická farnost Brozany nad Ohří\n\nŘímskokatolická farnost Brozany nad Ohří (lat. \"Brozana\") je územní společenství římských katolíků v Brozanech a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nV místě byla kolem roku 1100 založena plebánie. Rok obnovení farnosti není znám. Matriky však byly vedeny od roku 1664. V roce 2018 bylo přesunuto původní sídlo farnosti z toho důvodu, že farnost je spravována excurrendo, z adresy: Brozany nad Ohří čp. 1 na adresu: Zámek 1, Doksany.\n\nZ důvodu efektivity duchovní správy byl vytvořen \"farní obvod\" (kolatura) farnosti Doksany, jehož součástí je i farnost Brozany nad Ohří, která je tak spravována \"excurrendo\".\n\n\n"}
{"id": "865374", "url": "https://cs.wikipedia.org/wiki?curid=865374", "title": "Motörizer", "text": "Motörizer\n\nMotörizer je devatenácté studiové album britské heavymetalové skupiny Motörhead, vydané v srpnu 2008 u vydavatelství Steamhammer/SPV. Jeho producentem byl Cameron Webb a skupina Motörhead. Autorem obalu alba je Mark De Vito. Je na něm erb a v něm čtyři znaky: anglický (odkud pochází Lemmy), velšský (Phil Campbell) a švédský (Mikkey Dee).\n\n"}
{"id": "865385", "url": "https://cs.wikipedia.org/wiki?curid=865385", "title": "Sacrifice (album, Motörhead)", "text": "Sacrifice (album, Motörhead)\n\nSacrifice je dvanácté studiové album britské heavymetalové skupiny Motörhead, vydané v červenci 1995 u vydavatelství CMC International a Steamhammer/SPV. Jde o poslední studiové album skupiny, nahrané v čtyřčlenné sestavě; Würzel ze skupiny odešel po dokončení tohoto alba.\n\n"}
{"id": "865399", "url": "https://cs.wikipedia.org/wiki?curid=865399", "title": "Houžev", "text": "Houžev\n\nHoužev, nářečně též hužva, (množ. č. houžve, hužve) je vazebný prvek, druh provazu vyrobený ze zkroucených prutů, větví, kořenů nebo kmínků stromů s osekanými větvemi. Buď to jsou nerozdrcené svazky mladých proutků (např. pomlázka), nebo se svazky rozdrtí, čímž vzniká jemnější provaz. Takových provazů se používalo od pravěku k vázání předmětů k sobě nebo k jejich obepínání.\n\n\n\n\n"}
{"id": "865413", "url": "https://cs.wikipedia.org/wiki?curid=865413", "title": "Alameda", "text": "Alameda\n\nNázvem Alameda se označuje město v okresu Alameda County ve státu Kalifornie. Podle sčítání obyvatelstva v roce 2010 zde žilo 73 812 obyvatel. Celková rozloha města činí 60 čtverečních kilometrů. Leží na ostrovech Alameda island a Bay farm island. Sousedí s Oaklandem a se Sanfranciským zálivem. Město bylo založeno v roce 1854.\n\nOficiální webové stránky města\n"}
{"id": "865424", "url": "https://cs.wikipedia.org/wiki?curid=865424", "title": "Kyselina pimelová", "text": "Kyselina pimelová\n\nKyselina pimelová je dikarboxylová kyselina (obsahuje dvě karboxylové skupiny) se sedmi atomy uhlíku v molekule. Její sumární vzorec je CHO.\n\nMolekula kyseliny pimelové obsahuje o jednu methylenovou skupinu více než kyselina adipová, která je prekurzorem mnoha polyesterů a polyamidů.\n\nBiosynteticky vznikajícím derivátem této karboxylové kyseliny je aminokyselina lysin.\n\nKyselina pimelová se vyrábí reakcí cyklohexanonu a kyseliny salicylové.\n\n"}
{"id": "865428", "url": "https://cs.wikipedia.org/wiki?curid=865428", "title": "Punč", "text": "Punč\n\nPunč je název pro široké spektrum nápojů, ať nealkoholických či alkoholických, které většinou obsahují ovoce či ovocnou šťávu. Pochází z Indie, odkud byl v 17. století dovezen do Anglie a dále pak se rozšířil do dalších zemí. Na večírcích a oslavách se často podává v širokých nádobách, „bowlích\", ve střední Evropě je velmi populární během vánočních svátků.\n\nSlovo punč má původ v hindském výrazu pánč s významem \"pět\", protože původně se zhotovoval z pěti přísad: z alkoholu, cukru, citrónu, vody a čaje či koření.\n\nZ Indie se do Anglie dostal díky námořníkům a zaměstnancům Britské Východoindické společnosti na začátku 17. století, a odtud putoval do dalších evropských zemí. Pokud se podává ve společnosti, bývá zvykem, že obsahuje menší množství alkoholu než klasické koktejly. Termín punč je poprvé v britských listinách zanesen roku 1632, kdy byla většina punčů zhotovována z vína či brandy, nicméně kolem roku 1655 se začal používat jamajský rum a zrodil se punč, jak jej známe dnes.\n\nV současnosti výrobci punče dodávají na trh mnoho druhů „ovocných punčů\", což jsou většinou červeně zbarvené nápoje, v českých zemích především v období kolem Vánoc. Navzdory názvu však většina z nich obsahuje pouze malé množství ovocné šťávy a hlavními přísadami jsou cukr, kyselina citrónová a umělá dochucovadla. Nealkoholické varianty, jež se převážně podávají dětem či dospělým, kteří alkohol nepijí, obsahují směs ovocných nápojů jako jsou džusy, vodu, čaj a sladidla, například cukr nebo med.\n\nDalší druhy punče mohou obsahovat víno, gin nebo jiné lihoviny, často spolu s množstvím ovocných šťáv nebo dalšími nealko nápoji. Velké množství punčů se vyrábí s přídavkem rumu.\n\nPunč si velmi oblíbili vysokoškolští studenti. Jejich směsi často obsahují velké množství alkoholu a zhotovují se z levných přísad. Někdy se i zcela vypustí přidání vody a alkohol se přidává až do obsahu 30 % či více.\n\nV Česku se do punče z červeného či bílého vína, který se většinou připravuje či kupuje na Vánoce, přidává trocha rumu a cukru, plátky pomeranče či citronu, rozinky, oříšky a skořice s badyánem. Je neméně populární jako svařené víno a na předvánočních trzích lze ochutnat množství různých druhů punče, včetně nealkoholických.\n\nV Karibiku a zemích v Pacifiku a Indickém oceánu bývá punč aperitivem. V Koreji je tradičním punčem sudžeonggwa vyráběná ze sušeného kaki, skořice a zázvoru. V Mexiku se podává „agua loca\" („bláznivá voda\"), což je velmi sladký punč připravovaný z fermentované cukrové třtiny, mezcalu či tequily smíchané s „aguas frescas\" (slazený nealkoholický nápoj z ovoce, obilovin a vody). Díky vysokému obsahu cukru se může stát, že člověk při popíjení nevnímá obsah alkoholu a rychle se opíjí, pročež bývá tento nápoj oblíbený mezi mladými lidmi.\n\nV Německu se punčem (něm. \"Punsch\") nazývá směs několika ovocných šťáv s přídavkem vína či lihoviny a nesmí při tradičních německých vánočních oslavách chybět. „Feuerzangenbowle\" je punč z červeného vína a hořícího rumu, jímž se polévá Zuckerhut („cukrový klobouk\"), velká homole cukru umístěná ve „Feuerzange\".\n\n\n"}
{"id": "865430", "url": "https://cs.wikipedia.org/wiki?curid=865430", "title": "Apetito", "text": "Apetito\n\nApetito je český smetanový sýr, vyráběný v Hodoníně od roku 1973. Vyrábí se několik variant tohoto měkkého taveného sýra. Značka „Apetito“ je chráněná.\n\nTavené smetanové sýry se vyrábí v Hodoníně od roku 1973. Tamní mlékárna byla tehdy státním podnikem Lacram, dnes je součástí společnosti TPK, a ta je součástí francouzské společnosti Bongrain.\n\nZnačka Apetito byla v 14. září 1993 zaregistrována pod ochrannou známkou. Konkurenční společnosti začaly na trh dodávat sýry Apettitto (s dvěma t) a Apetita, proto docházelo k opakovaným soudním sporům.\n\nNa trhu jsou sýry této značky k dostání v různých baleních (měkké, v krabičkách různých tvarů), jako jedna porce či více kusů, v plátcích, nověji i v sáčkovém balení (omáčky). Sýry jsou buďto čistě smetanové, či obohacené o příchutě (bylinky, šunka, houby atd.). Také nově vyráběné sýrové omáčky v sáčcích jsou dodávány na český a zahraniční trh s různých variantách. Řada sýrů určených pro děti (Apetito Béďa) je bez konzervantů, obohacená vápníkem a vitamíny.\n\n"}
{"id": "865431", "url": "https://cs.wikipedia.org/wiki?curid=865431", "title": "Taxi Club", "text": "Taxi Club\n\nTaxi Club byl spotřebitelský klub uživatelů taxi služeb působící v Praze. Cca od roku 2015 je neaktivní, webové stránky jsou nefunkční. Sdružoval uživatele taxi a díky tomu vyjednával skupinové slevy. Členem Taxi Clubu se člověk stal stažením aplikace. V prosinci 2012 vyhrála mobilní aplikace Taxi Clubu první místo v soutěži diváků na přehlídce AppParade. Pro platformu Android byla k dispozici aplikace. Pro uživatele iPhone byl k dispozici mobilní web.\n\n"}
{"id": "865443", "url": "https://cs.wikipedia.org/wiki?curid=865443", "title": "Albína Honzáková", "text": "Albína Honzáková\n\nAlbína Honzáková (7. dubna 1877, Kopidlno – 11. července 1973, Praha) byla středoškolská profesorka, jedna z předních pracovnic českého ženského hnutí a editorka feministické literatury.\n\nNarodila se v rodině Jana Honzáka a jeho ženy Anny roz. Hlaváčové. Otec, městský a osobní lékař hraběte Ervína Šlika, byl vážený občan a významný osvětový pracovník v Kopidlně na Jičínsku. Albína měla pět sourozenců. Albínina o dva roky starší sestra Anna Honzáková (první česká žena – MUDr. – která promovala v roce 1902 na UK v Praze ) začala svá studia na prvním středoevropském dívčím gymnáziu Minerva v Praze (1890–1895). V té době (po smrti otce v roce 1889 v Kopidlně) se rodina Honzákova přestěhovala do Prahy. Ve svých patnácti letech se Albína rozhodovala mezi pedagogickým ústavem, pěveckou kariérou nebo studijní cestou jako Anna. Do \"Soukromé střední školy dívčí spolku Minervy\" nastoupila do třídy-přípravky v roce 1892. Po této přípravce přesto, že v ní byla dobrou žačkou, se podruhé ucházela o přijetí do Ústavu pro vzdělání učitelek v Praze. Nevzali ji, a tak pokračovala ve studiu na dívčím gymnáziu.\nPo maturitě (s vyznamenáním) na chlapeckém Akademickém gymnáziu začala studovat filozofickou fakultu Univerzity Karlovy. V pražském Klementinu v roce 1897 patřila do první osmičky českých studentek – imatrikulantek. Nejen historii, geografii a filozofii poslouchala na přednáškách, kde své znalosti studentům předávali tehdejší výteční a známí profesoři T. G. Masaryk, Josef Pekař a další, např.:\n\nV červnu 1902 univerzitní studia ukončila státními zkouškami z obecného a rakouského dějepisu a zeměpisu. S odstupem času obhájila disertační práci a v červnu 1914 získala doktorát – PhDr. jako osmnáctá česká žena v historii Filozofické fakulty UK.\n\nAlbína Honzáková ještě při svém vysokoškolském studiu začala ve školním roce 1900/1901 vyučovat na gymnáziu Minerva dějepis a zeměpis, a také někdy docházela učit češtinu a němčinu. Po univerzitním studiu se zde stala členkou pedagogického sboru; v roce 1907 jako profesorka a 1914 jako definitivní učitelka profesorka s doktorátem. Aktivní pedagožka nejen spravovala školní historické sbírky, ale usilovala také o změny při vyučování. Například na \"2. sjezdu českých učitelek\", v sekci „O vyšším vzdělání učitelstva“ přišla už v roce 1904 s ideou, že geografie nejsou jen hory, řeky, atd., ale také lidé, dějiny, kultura, národnosti a způsob života. Navrhovala vést žákyně k diskusním debatám. Svým zvláštním charismatem a příjemným zjevem si od studentek vysloužila přezdívku Pallas Athéna. Intuitivně zaváděla nové metody vyučování, jimiž si u žákyň získávala mimořádnou oblibu. Sama o sobě napsala, že dala své síly ideálu svobodné výchovy. Jedna ze žákyň ještě z dob c.a k. Rakouska-Uherska vzpomínala: \"„Byla živá jako oheň a nadšení samo… Celá třída musela spolupracovat, navazovat na starší poznatky a vyhledávat nové souvislosti. Cítím ještě dnes tu rozkoš rychlého myšlení, kdy hbité tempo vyučování působilo jako osvěžující lázeň nebo duševní tělocvik. Člověk byl po hodině čilejší než před ní.“\" U svého povolání zde setrvala celých 34 let a z jejích tříd vyšly dvě generace ženské inteligence, jež obohatily český kulturní, společenský a vědecký prostor.\nNapř.:\n\nKromě výuky v dívčím gymnáziu, jako jedna z předních pracovnic českého ženského hnutí, působila v \"Minervě, spolku pro ženské studium.\" V letech 1914–1918 se postupně lycea měnila v reálná gymnázia. Vznikl tím problém pro lycejní učitelky, které svojí aprobací nestačily pro gymnaziální nároky výuky. Dr. Honzáková měla pravdu, když v této pedagogické otázce propagovala a navrhovala již v roce 1906 úplné vysokoškolské vzdělání těchto učitelek.\nV roce 1919 odjela dr. Honzáková na Slovensko do Trenčína. Zde jeden rok pomáhala slovenskému školství se změnami po vzniku ČSR.\nProstřednictvím ženských organizací vysokoškolačky hájily své zájmy. Například na \"Sdružení akademicky vzdělaných žen\", založené v roce 1908, navázalo mnohem aktivnější \"Sdružení vysokoškolsky vzdělaných žen\" (SVVŽ). To v roce 1922 dr.Honzáková spoluzaložila se svými spolužačkami, jakož i s bývalými žákyněmi a s Andělou Kozákovou-Jírovou. V něm se angažovaly nejen sestry Honzákovy a zanedlouhou též JUDr.Milada Horáková, ale i nemnoho mužů, kteří podporovali feministické hnutí, např.: T. G. Masaryk a chemik, profesor UK Jaroslav Heyrovský. Tři roky byla Albína Honzáková jeho předsedkyní a Anděla Kozáková deset let místopředsedkyní. V dubnu 1925 oznámila Honzáková rezignaci na funkci předsedkyně SVVŽ a 5. dubna 1925 odjela s českou političkou a aktivistkou v úsilí za lidská práva Františkou Plamínkovou do USA na sjezd \"Mezinárodní ženské rady\", který se konal ve Washingtonu. Navštívily i jiná města, kde přednášely, např. Los Angeles.\nDoma v Čechách dále působila jako pedagožka. Plnila i svůj další úkol – archivovat a vydávat doklady o počátku a rozvoji vzdělání českých žen. Ale čas přinesl také fakt, že PhDr. Albína Honzáková v roce 1933 ze zdravotních důvodů přerušila vyučování a 30. 5. 1934 následoval její odchod do penze.\n\nDr.Honzáková nebyla ani v penzi zcela nečinná. Například v únoru 1935 vysílal Český rozhlas její přednášku o volebním právu žen. Letní pobyt v zeleném ústraní v obci Dobřichovice střídala s rušnější Prahou, v posledních letech života u neteře Milady Petříkové. Dne 24. dubna 1947 se naposledy účastnila valné hromady spolku Minerva; i nadále však měla zájem o společenský život. Od půlky třicátých let vedla korespondenci nejen s některými z gymnaziálních spolužaček, například:\nale i s bývalými žákyněmi.\n\nDne 8. dubna 1967 se konal v sále Státní banky Československé přátelský večer u příležitosti devadesátých narozenin paní profesorky. Přítomno bylo hodně gratulantek, a to nejen jejích kolegyň a žákyň Minervy.\nZnámá PhDr. Albína Honzáková zemřela 11. července 1973 ve věku 96 let.\n\n\n"}
{"id": "865446", "url": "https://cs.wikipedia.org/wiki?curid=865446", "title": "Jarmila Švabíková", "text": "Jarmila Švabíková\n\nZasloužilá umělkyně Jarmila Švabíková (18. srpna 1906 Vídeň – 12. března 1969 Praha) byla česká herečka.\n\nStudovala na brněnské Státní konzervatoři, kterou ukončila v roce 1924. První angažmá získala v avantgardním souboru \"Českého studia\" Vladimíra Gamzy (1924–1925), později působila krátce v pražských divadlech a v roce 1927 hrála v České komorní scéně Jiřího Plachého. Vystupovala také v  Českém divadle v Olomouci.\n\nV letech 1929–1930 a pak znovu 1933 až 1938 působila v Osvobozeném divadle, na přelomu třicátých a čtyřicátých let minulého století (1938–1941) hrála v souboru Divadla Vlasty Buriana společně s Jaroslavem Marvanem, Václavem Tréglem, Čeňkem Šléglem a dalšími. Dva roky strávila v Divadle Uranie (1941–1942), v letech 1942 až 1954 pak byla členkou souboru Divadla na Vinohradech, resp. Divadla československé armády. Později působila v Městských divadlech pražských (1954–1969).\n\nStala se manželkou herce Josefa Grusse. Její mladší sestra Zdeňka Švabíková, provdaná Kožíková, manželka spisovatele Františka Kožíka, byla rovněž herečkou.\n\nJe pochována v rodinném hrobě Františka Kožíka na pražském Vinohradském hřbitově.\n\n\n\n\n\n"}
{"id": "865447", "url": "https://cs.wikipedia.org/wiki?curid=865447", "title": "Bahasa (rozcestník)", "text": "Bahasa (rozcestník)\n\nBahasa je malajské a indonéské slovo pro „jazyk“, které pochází ze sanskrtského slova „भाषा“ (bhāṣā), což znamená „mluvený jazyk“. V mnoha moderních jazycích v jižní Asii a jihovýchodní Asii, které byly ovlivněny sanskrtem nebo pálím, tento pojem znamená obecně „jazyk“.\n\nTo může odkazovat na:\n\n"}
{"id": "865458", "url": "https://cs.wikipedia.org/wiki?curid=865458", "title": "Poslanecký klub Občanské demokratické strany", "text": "Poslanecký klub Občanské demokratické strany\n\nPoslanecký klub Občanské demokratické strany v současném 8. volebním období Poslanecké sněmovny vznikl po volbách do Poslanecké sněmovny PČR v roce 2017. V současné době má klub 23 členů. Po volbách roku 2013 jich měl 16, ale v lednu 2014 opustil poslanec Jiří Pospíšil stranu a tím pádem také poslanecký klub. Klub měl tedy jen 15 členů. Jiří Pospíšil byl ale ve volbách do Evropského parlamentu v květnu 2014 zvolen europoslancem jako nestraník na kandidátce TOP 09 a Starostů. Mandát ve Sněmovně mu měl zaniknout 30. 6. 2014, Pospíšil se ho ale 20. 6. 2014 sám vzdal. Klub měl tedy opět 16 členů, Pospíšila ve funkci poslance PČR nahradil Vladislav Vilímec. V roce 2019 byl z klubu vyloučen Václav Klaus mladší, na protest proti tomu se rozhodla klub opustit také Zuzana Majerová Zahradníková. \n\nKlub vznikl po vytvoření ODS v roce 1991, kdy se k ODS přihlásilo 39 poslanců Federálního shromáždění a 33 poslanců v České národní radě. Ve volbách do Federálního shromáždění v roce 1992 bylo zvoleno za ODS 76 poslanců a do České národní rady 66 poslanců. Po rozdělení ČSFR se Česká národní rada transformovala na Poslaneckou sněmovnu, a klub ODS se tak stal s počtem 66 poslanců nejsilnějším klubem.\n\nNejdéle působícím poslancem je Marek Benda (Původně za KDS – tato strana však šla do voleb v roce 1992 s ODS v koalici)\n\n"}
{"id": "865464", "url": "https://cs.wikipedia.org/wiki?curid=865464", "title": "Proces s Marií Antoinettou", "text": "Proces s Marií Antoinettou\n\nProces s Marií Antoinettou bylo soudní řízení revolučního tribunálu od 15. do 16. října 1793, při kterém byla francouzská královna shledána vinnou ze zločinu velezrady a spiknutí proti státu. Po dvoudenním procesu byl vynesen trest smrti, který byl vykonán téhož dne.\n\nDne 10. srpna 1792 zaútočili republikáni na Tuilerijský palác, kde byl internován Ludvík XVI. se svou rodinou. Na mimořádném zasedání Národního shromáždění bylo rozhodnuto o umístění královské rodiny do kláštera feuillantů a 13. srpna byla převezena do pařížského Templu. Dne 20. září 1792 poprvé zasedalo nově zvolené shromáždění pod názvem Národní konvent, který odhlasoval zrušení monarchie a o dva dny později vyhlásil První francouzskou republiku. V prosinci 1792 Národní konvent odsoudil Ludvíka XVI. k trestu smrti. Poprava byla vykonána 21. ledna 1793 na \"Place de la Révolution\".\n\nJiž od královy popravy požadovala levice v Konventu též smrt pro královnu. Dne 3. října 1793 Jacques Nicolas Billaud-Varenne požádal poslance Konventu, aby postavili Marii Antoinettu před revoluční tribunál. Dne 5. října 1793 Konvent odhlasoval dekret nařizující, že revoluční tribunál bude bezodkladně a bez přerušení soudit vdovu Kapetovou.\n\nProtože písemné důkazy k obžalobě neexistovaly, bylo nutno stavět na výpovědích svědků. Dne 6. října byla sestavena komise, kterou tvořili pařížský starosta Jean-Nicolas Pache, prokurátor Komuny Pierre-Gaspard Chaumette, dva členové generální rady a jeden policejní úředník. Komise se odebrala do Templu, aby vyslechla Ludvíka XVII. kvůli obvinění incestu s matkou. Další den komise vyslechla jeho sestru Marii Terezii a jeho tetu Alžbětu Filipínu, které zpochybnily tvrzení dítěte.\n\nDne 12. října 1793 byla sama Marie Antoinetta předvolána k neveřejnému výslechu před revoluční tribunál do Conciergerie. Předsedou tribunálu byl Martial Joseph Armand Herman, Robespierrův chráněnec, a přítomen byl i veřejný žalobce Antoine Quentin Fouquier-Tinville. Marii Antoinettě bylo kladeno za vinu několik bodů, které byly později rozvinuty během procesu: vztah královny s Rakouskem, přehnané výdaje při rozmařilém životě, negativní vliv na Ludvíka XVI., ale také její role v několika sporných epizodách Velké francouzské revoluce: banket 1. října 1789, útěk do Varennes a masakr v Tuileriích (10. srpna 1792).\n\nPo výslechu se jí předseda zeptal, zdali požaduje obhájce. Protože Marie Antoinetta odpověděla, že žádného nezná, tribunál jí přiděl dva obhájce ex offo – Clauda Françoise Chauveau-Lagarda a Guillauma Alexandra Tronssona.\n\nOba obhájci byli přiděleni Marii Antoinettě 13. října, ale proces má být zahájen již druhý den ráno v osm hodin. Claude François Chauveau-Lagarde požádal o třídenní lhůtu, což Národní konvent zamítl, aniž by se žádostí zabýval.\n\nDne 15. října 1793 v osm hodin ráno se v soudní budově shromáždil velký dav lidí, kteří chtěli vidět Marii Antoinettu před revolučním tribunálem. Ta byla uvedena k židli umístěné viditelně na malém stupni. Naproti seděl Armand Herman obklopený svými asistenty (Étienne Foucault, Joseph Donzé de Verteuil a Marie Joseph Emmanuel Lanne). Po straně seděl žalobce Fouquier-Tinville a dvanáct porotců.\n\nÚředník Fabricius přečetl osm stran obžaloby. Poté začal výslech svědků. Během čtyř setkání za dva dny bylo předvoláno 40 osob, ale nikdo z nich nepřinesl rozhodující svědectví.\n\nV časných ranních hodinách 16. října žalobce Fouquier-Tinville zahájil svou řeč, ve které napadl argumenty obhajoby. Obhájce Claude François Chauveau-Lagarde mluvil dvě hodiny o údajném spiknutí s cizí mocností a Tronsson vyvrátil obvinění ohledně vnitřního nepřítele. Žalobce Fouquier-Tinville ukončil proslovy obhájců a soud nechal královnu odejít. Prezident poté přednesl řeč, která je druhou obžalobou, takže rozhodnutí poroty bylo formální. Její členové odpověděli „ano“ na všechny čtyři otázky, týkající se královniny viny z napomáhání nepříteli a účasti na spiknutí proti Republice. Fouquier-Tinville požadoval trest smrti. Předseda Herman se poté zeptal Marie Antoinetty, zda má nějaké připomínky k vedení žaloby státním zástupcem. Královna zavrtěla záporně hlavou. Herman se obrátil na obhájce. Chauveau-Lagarde mlčel a Tronson-Ducoudray dodal, že jeho služby k vdově Kapetové jsou skončeny.\n\nPrezident oznámil, že Marie Antoinetta, řečená Habsbursko-Lotrinská, vdova po Ludvíku Kapetovi se odsuzuje k trestu smrti, který bude vykonán na \"Place de la Révolution\" a rozsudek bude vytištěn a oznámen v celé Republice.\n\nVe čtyři hodiny ráno 16. října opustila Marie Antoinetta sál revolučního tribunálu. Její poprava byla vykonána v poledne téhož dne.\n\n"}
{"id": "865467", "url": "https://cs.wikipedia.org/wiki?curid=865467", "title": "Ondrejisko", "text": "Ondrejisko\n\nOndrejisko (1270 m n. m.) je nejvyšším bodem Slovenského ráje. Nachází se v jihozápadní části pohoří asi 8 km severozápadně od Dobšiné a 5 km východně od Telgártu na území okresu Rožňava (Košický kraj). Částečně zalesněná hora poskytuje výhled na Slovenský ráj, Nízké Tatry (Kráľova hoľa) a Vysoké Tatry. Za dobrých podmínek je vidět i Spišský hrad.\n\n\n"}
{"id": "865468", "url": "https://cs.wikipedia.org/wiki?curid=865468", "title": "Seznam pravoslavných metropolitů českých zemí a Slovenska", "text": "Seznam pravoslavných metropolitů českých zemí a Slovenska\n\nArcibiskup pražský (nebo prešovský), metropolita Pravoslavné církve v českých zemích a na Slovensku (slovensky: \"metropolita Pravoslávnej církvi v českých krajinách a na Slovensku\", ukrajinsky: \"Архієпископ празький, митрополит Православної церкви чеських земель та Словаччини\") je oficiální titul představeného pravoslavné církve v českých zemích a na Slovensku, jedné z nejmladších autokefálních církví.\n\n"}
{"id": "865480", "url": "https://cs.wikipedia.org/wiki?curid=865480", "title": "Overkill (album)", "text": "Overkill (album)\n\nOverkill je druhé studiové album britské heavymetalové skupiny Motörhead, vydané v březnu 1979 u vydavatelství Bronze Records. Jeho producenty byli Jimmy Miller a Neil Richmond. Autorem obalu alba je Joe Petagno.\n\n"}
{"id": "865481", "url": "https://cs.wikipedia.org/wiki?curid=865481", "title": "Silnice II/422", "text": "Silnice II/422\n\nSilnice II/422 je silnice II. třídy propojující okresy Břeclav, Hodonín a Uherské Hradiště v Jihomoravském a Zlínském kraji. Vede zhruba paralelně se silnicí I/55 a je dlouhá 70 km.\n\n\n\n\nÚsek silnice II/422 mezi Valticemi a Lednicí je zcela přímý a vedený památkově chráněnou Bezručovou alejí. Lze jej považovat za silniční osu Lednicko-valtického areálu.\n\n\n"}
{"id": "865485", "url": "https://cs.wikipedia.org/wiki?curid=865485", "title": "Jižní Korea na Letních olympijských hrách 1992", "text": "Jižní Korea na Letních olympijských hrách 1992\n\nJižní Koreu na Letních olympijských hrách v roce 1992 reprezentovala výprava 226 sportovců (154 mužů a 72 žen) ve 24 sportech.\n\n"}
{"id": "865486", "url": "https://cs.wikipedia.org/wiki?curid=865486", "title": "The Inner Sanctum", "text": "The Inner Sanctum\n\nThe Inner Sanctum je sedmnácté studiové album britské heavymetalové skupiny Saxon. Jeho nahrávání probíhalo v roce 2006 ve studiu Gems 24 Studio v Bostonu v Lincolnshire. Jeho producentem byl Charlie Bauerfeind a vyšlo v březnu 2007 u vydavatelství SPV/Steamhammer.\n\n"}
{"id": "865497", "url": "https://cs.wikipedia.org/wiki?curid=865497", "title": "Black Star Riders", "text": "Black Star Riders\n\nBlack Star Riders je britská rocková superskupina, vzniklá v prosinci 2012. Skupinu založili členové skupiny Thin Lizzy, kteří se rozhodli nahrát nové album a nechtěli ho vydat pod názvem Thin Lizzy z úcty k jejímu původnímu frontmanovi Philu Lynottovi. Skupina Thin Lizzy by měla i nadále občasně koncertovat, tato nová skupina však bude přednější.\n\nVe skupiny hrají čtyři členové skupiny Thin Lizzy − kytaristé Scott Gorham a Damon Johnson, baskytarista Marco Mendoza a zpěvák a kytarista Ricky Warwick. Další dva členové Thin Lizzy − bubeník Brian Downey a hráč na klávesové nástroje Darren Wharton se rozhodli nestát se členy této skupiny. Downey si chce dát přestávku od koncertování a Wharton se chce soustředit na svou skupinu Dare a práci ve filmu. Nového klávesistu skupina nepřibrala, na místo bubeníka přišel Jimmy DeGrasso, kteří již dříve spolupracoval s umělci, jako jsou Megadeth, Suicidal Tendencies, Alice Cooper a další.\n\nBěhem ledna 2013 skupina nahrála své první studiové album nazvané \"All Hell Breaks Loose\". Nahrávání probíhalo v Los Angeles v Kalifornii a role producenta se ujal Kevin Shirley. Album pak vyšlo v květnu téhož roku u vydavatelství Nuclear Blast. V létě 2013 skupina odehraje koncerty na různých festivalech, následovat bude celosvětové turné. V roce 2014 ze skupiny odešel Marco Mendoza a nahradil jej Robbie Crane. Druhé album nazvané \"The Killer Instinct\" vyšlo v únoru 2015 a jeho producentem byl Nick Raskulinecz.\n\n\n"}
{"id": "865498", "url": "https://cs.wikipedia.org/wiki?curid=865498", "title": "Billy West", "text": "Billy West\n\nWilliam Richard \"Billy\" West (* 16. dubna 1952) je americký dabér a hudebník. Znám je dabingem v The Howard Stern Show, The Ren & Stimpy Show, Doug, nebo seriálu Futurama. Dále nadaboval například Bugse Bunnyho a Pepka námořníka.\n"}
{"id": "865503", "url": "https://cs.wikipedia.org/wiki?curid=865503", "title": "Electric Lady Studios", "text": "Electric Lady Studios\n\nElectric Lady Studios je nahrávací studio na Greenwich Village v New Yorku. Založil ho v roce 1970 kytarista Jimi Hendrix a jeho architektem byl John Storyk. Mimo Hendrixe v tomto studiu nahrávali například AC/DC, Ozzy Osbourne, Kiss, Blondie, Patti Smith, The Clash, The Magnetic Fields, Mike Oldfield nebo Nas.\n\n"}
{"id": "865505", "url": "https://cs.wikipedia.org/wiki?curid=865505", "title": "Nejvyšší bod v Paříži", "text": "Nejvyšší bod v Paříži\n\nNejvyšší bod v Paříži se nachází na severu města v 18. obvodu na vrcholku kopce Montmartre. Druhým nejvyšším nivelačním bodem je kopec Belleville. Urbanistický plán města Paříže rozlišuje nejvyšší body na veřejném prostranství (domaine public routier communal) a na soukromém území (domaine privé).\nPřirozenými kulminačními body v Paříži podle územního plánu jsou:\n\n\nNa území města se nachází několik návrší ze sádrovce a vápence.\nNa levém břehu:\n\nNa levém břehu jsou nejvyššími přirozenými body:\n\n"}
{"id": "865521", "url": "https://cs.wikipedia.org/wiki?curid=865521", "title": "Delfo Cabrera", "text": "Delfo Cabrera\n\nDelfo Cabrera Gómez (2. dubna 1919 Armstrong, Santa Fe, Argentina – 2. srpna 1981 Alberti, Buenos Aires, Argentina) byl argentinský atlet, běžec na dlouhé tratě, olympijský vítěz v maratonu z roku 1948.\n\nV mládí hrál fotbal, po vítězství Juana Carlose Zabaly v olympijském maratonu v roce 1932 se začal věnovat atletice. V roce 1938 se stal poprvé mistrem Argentony v běhu na 5 000 metrů (celkem za svou kariéru se mu to podařilo devětkrát).\n\nSvého životního úspěchu dosáhl na olympiádě v Londýně v roce 1948. Maratonský závod zde měl velmi dramatický průběh. Prakticky celý závod vedl Étienne Gailly z Belgie, který také jako první vběhl na olympijský stadion. Zde už však byl zcela vyčerpaný, takže v posledních stovkách metrů ho předběhl jak pozdější vítěz Delfo Cabrera, tak také druhý v cíli Thomas Richards z Velké Británie.\n\nV dalších letech Cabrera ještě zvítězil v maratonu na Panamerických hrách v roce 1951. Na olympiádě v Helsinkách, kde na maratonské trati triumfoval Emil Zátopek, skončil Cabrera šestý. S vrcholovým sportem skončil v roce 1954.\n\n"}
{"id": "865532", "url": "https://cs.wikipedia.org/wiki?curid=865532", "title": "Babí lom (Kyjovská pahorkatina)", "text": "Babí lom (Kyjovská pahorkatina)\n\nBabí lom (místními nazývaný \"Strážovský kopec\" nebo \"Stražovják\") je nejvyšším vrcholem Kyjovské pahorkatiny nad obcí Strážovice v okrese Hodonín, vysoký 417 m n. m. V mírně zvlněné krajině je dobře viditelný z velké vzdálenosti. Je zde umístěn vysílač Českých Radiokomunikací. Z větší části zalesněný vrchol je přístupný po asfaltové silnici z obce Strážovice nebo zeleně značenou turistickou cestou ze stejné obce či ze Sobůlek. Dobrý výhled je především jižním směrem. V posledních letech byla plánována výstavba velké rozhledny na vrcholu, ale ta se zatím neuskutečnila.\n\nNa severozápadním úbočí vrchu se dochovaly povrchové stopy po historické těžbě železné rudy v podobě prohlubní po povrchové těžbě, propadlin, hald a ústí štol. Těžily se zde konkrece limonitu a pelosideritu o velikosti až jeden metr krychlový. Vytěžená ruda se odvážela ke zpracování do Bojkovic a později snad i do Strážovic.\n\nPodle ústní tradice bývaly na kopci zapalovány strážné ohně, které varovaly místní obyvatelstvo při blížícím se nebezpečí, jako např. vpádem nepřátelských vojsk. Odtud patrně mohl vzniknout název kopce a osady. Nové pojmenování \"Babí lom\" dalo název i zdejšímu mikroregionu.\n"}
{"id": "865541", "url": "https://cs.wikipedia.org/wiki?curid=865541", "title": "Biff Byford", "text": "Biff Byford\n\nBiff Byford (* jako Peter Rodney Byford; 15. ledna 1951 Honley, West Yorkshire, Anglie) je britský heavymetalový zpěvák. V roce 1976 spolu s kytaristy Grahamem Oliverem a Paulem Quinnem, baskytaristou Stevem Dawsonem a bubeníkem Petem Gillem založil skupinu Son of a Bitch. O dva roky později se skupina přejmenovala na Saxon a Byford v ní působí dodnes. V roce 1999 se podílel na EP \"Taragon\" skupiny Freedom Call. V roce 2007 vydal autobiografii \"Never Surrender\". Ve stejném roce spolupracoval se skupinou Helloween na jejich albu \"Gambling with the Devil\". Se skupinou spolupracoval znovu v roce 2010 na albu \"7 Sinners\".\n"}
{"id": "865542", "url": "https://cs.wikipedia.org/wiki?curid=865542", "title": "Bahnička vejčitá", "text": "Bahnička vejčitá\n\nBahnička vejčitá (\"Eleocharis ovata\") je jednoděložná rostlina z rodu bahnička, jejímž přirozeným prostředím jsou obnažené břehy rybníků, slepá ramena řek či pravidelně zaplavované sníženiny.\n\nV Severní Americe roste na západě i východě USA i na jihu Kanady. Známá je i v západní a střední Evropě, od Středomoří až po Baltské moře. Na Pyrenejském poloostrově, na jihu Itálie, v Řecku a v Bulharsku chybí. Z východní Evropy zasahuje až do Asie.\n\nV ČR se vyskytuje roztroušeně, od nížin až po podhorské oblasti, v poslední době však ubývá.\nBahnička vejčitá je trsnatá jednoletá rostlina s 5 až 35 cm vysokou tenkou bezlistou lodyhou. V dolní části má purpurové listové pochvy, listová čepel není vyvinuta. Květy jsou uspořádány do 2 až 8 mm dlouhého vrcholového klásku (asi z 30 květů) a mívají 2 až 3 tyčinky a blizny. Kvete v červnu až srpnu.\n\n\n\n \n"}
{"id": "865543", "url": "https://cs.wikipedia.org/wiki?curid=865543", "title": "Repisko (Spišská Magura)", "text": "Repisko (Spišská Magura)\n\nRepisko ( , 1259 m n. m.) je nejvyšším bodem Spišské Magury. Nachází se v západní části pohoří nad osadou Podspády asi 6 km západně od Ždiaru a 5 km severovýchodně od Tatranské Javoriny na území okresu Kežmarok (Prešovský kraj). Z nezalesněných částí hory se otevírají výhledy na západní část Spišské Magury, Belianské Tatry a širší okolí.\n\nNa vrchol nevedou žádné turistické trasy. Nejsnadněji sem lze vystoupit po neznačené lesní cestě ze sedla Pod Príslopom přes horu Príslop.\n\n"}
{"id": "865544", "url": "https://cs.wikipedia.org/wiki?curid=865544", "title": "Lacus Timoris", "text": "Lacus Timoris\n\nLacus Timoris (česky Jezero strachu) je protáhlé měsíční moře s nepravidelným okrajem jižně od bažiny Palus Epidemiarum (Bažina epidemií) na přivrácené straně Měsíce, které má nejdelší rozměr cca 130 km. Střední selenografické souřadnice jsou 39,4° J a 28,0° Z. Mezinárodní astronomická unie jej pojmenovala v roce 1978.\n\nJe obklopeno horskými masivy, na východě leží kráter Haidinger. U jižního okraje se nachází kráter Epimenides.\n\n\n"}
{"id": "865548", "url": "https://cs.wikipedia.org/wiki?curid=865548", "title": "Doug Scarratt", "text": "Doug Scarratt\n\nDoug Scarratt (* jako Douglas Scarratt; 8. září 1959) je britský heavymetalový kytarista. V roce 1996 nahradil Grahama Olivera ve skupině Saxon; prvním studiovým albem skupiny, na kterém se podílel je \"Unleash the Beast\" z roku 1997. V roce 2001 vydal společné album s bubeníkem skupiny Saxon Nigelem Glocklerem nazvané \"Mad Men and English Dogs\".\n"}
{"id": "865552", "url": "https://cs.wikipedia.org/wiki?curid=865552", "title": "Palus Epidemiarum", "text": "Palus Epidemiarum\n\nPalus Epidemiarum (česky Bažina epidemií) je protáhlé měsíční moře s nepravidelným okrajem jihovýchodně od Mare Humorum (Moře vláhy) a jihozápadně od Mare Nubium (Moře oblaků) na přivrácené straně Měsíce, které má plochu cca 27 000 km². Střední selenografické souřadnice jsou 32,0° J a 27,5° Z. V moři se nacházejí měsíční brázdy, východní část protíná široká Rima Hesiodus, v západní části se křižují brázdy Rimae Ramsden pojmenované podle blízkého kráteru Ramsden, který leží u západního okraje bažiny. Více na severovýchod leží malý kráter Marth s dvojitým okrajovým valem. Na jihu se nalézá nevelký kráter Elger, severovýchodně od něj pak lávou zatopený Capuanus, na jehož dně se nachází skupina dómů. Na východním okraji Palus Epidemiarum leží kráter Cichus a za ním zbytky zatopeného kráteru Weiss. Jižně od bažiny leží Lacus Timoris (Jezero strachu). Bažinu od Mare Nubium oddělují dva výrazné krátery Campanus a Mercator.\n\n\n"}
{"id": "865557", "url": "https://cs.wikipedia.org/wiki?curid=865557", "title": "Kozí kameň", "text": "Kozí kameň\n\nKozí kameň (1255 m n. m.) je nejvyšším bodem Kozích chrbtů. Nachází se v centrální části pohoří nad vsí Vikartovce asi 7 km jihovýchodně od Štrby a 5 km jihozápadně od Svitu na území okresu Poprad (Prešovský kraj).\n\n\n"}
{"id": "865563", "url": "https://cs.wikipedia.org/wiki?curid=865563", "title": "Kapciózní otázka", "text": "Kapciózní otázka\n\nKapciózní otázka je taková otázka, která je klamavá, úskočná a předstírající nepravdivé skutečnosti. \n\nV soudním řízení jde v rámci dokazování o otázku nepřípustnou, nelze vyslýchanému účastníkovi nebo svědkovi předstírat skutečnosti, které jsou nepravdivé či které zatím nejsou potvrzeny. Vyslýchaný by byl sváděn k odpovědi, kterou si vyslýchající přeje a tím by se snížila důkazní hodnota získané výpovědi. Kromě toho by byla snížena i autorita soudu. Kapciózní otázky jsou v rozporu se zákonem a jejich použití tak může vést až k neuznání jimi získaného důkazu.\n\n"}
{"id": "865565", "url": "https://cs.wikipedia.org/wiki?curid=865565", "title": "Belleville (Seine)", "text": "Belleville (Seine)\n\nBelleville je název bývalé obce v departementu Seine, která byla v roce 1860 připojena k Paříži. Dnes na ni upomíná jméno administrativní čtvrtě Belleville\n\nBelleville je se svými 128 m nadmořské výšky druhým nejvyšším bodem v Paříži hned po Montmatru. Původní obec vytvořená v roce 1789 hraničila na severu s Buttes-Chaumont, na západě s pařížskými hradbami v úrovni dnešního \"Boulevardu de Belleville\", na jihu s obcí Ménilmontant a na východě se zámkem Saint-Fargeau a s obcí Le Pré-Saint-Gervais. Během 19. století se ovšem velmi rozrostla.\n\nPrvní písemná zmínka o místě pochází ze 7. století, kdy se nazývalo \"Savies\" (v tehdejším jazyce divoká hora). Merovejští králové zde měli panství. První Kapetovci, především Jindřich I., obdarovávali zdejšími pozemky pařížské kláštery, jako např. Saint-Martin-des-Champs. Kopec a vesnice \"Savies\" se ve středověku nazývaly \"Portronville\" a později \"Belleville-sur-Sablon\". V roce 1543 zde byla založena farnost, vznikly zde větrné mlýny.\n\nBěhem Velké francouzské revoluce vznikla samostatná obec Belleville. Její radnice se nacházela v bývalé tančírně \"L'île d'Amour\" v dnešní ulici \"Rue de Belleville\" naproti kostelu Saint Jean-Baptiste de Belleville. V letech 1800–1859 vzrostl velkou rychlostí počet obyvatel až na 70 000, takže se Belleville stal 13. největším městem Francie a druhým v departementu Seine, hned po Paříži.\n\nV Belleville bydleli jak dělníci pracující v lomech na vápenec, tak i vinaři mající své vinice v Ménilmontant. Až do Restaurace Bourbonů bylo na úpatí kopce hned za branami Paříže mnoho tančíren a barů hojně navštěvovaných Pařížany. Protože se město nacházelo mimo daňové hranice Paříže, bylo v Belleville levnější víno.\n\nSamostatná obec zanikla k 1. lednu 1860, kdy byla připojena k Paříži. Území bylo rozděleno mezi 19. a především 20. obvod.\n\n"}
{"id": "865567", "url": "https://cs.wikipedia.org/wiki?curid=865567", "title": "Marek Hamšík", "text": "Marek Hamšík\n\nMarek Hamšík (* 27. července 1987, Banská Bystrica, Československo) je slovenský fotbalový záložník a reprezentant, od roku 2007 působí v italském klubu SSC Neapol. Účastník Mistrovství světa 2010 v Jihoafrické republice, kde byl kapitánem slovenského národního týmu, a EURA 2016 ve Francii. Na kontě má více než 100 startů v dresu slovenského reprezentačního A-mužstva.\n\nZa roky 2007 a 2008 vyhrál cenu Petra Dubovského, která se na Slovensku uděluje nejlepšímu slovenskému hráči do 21 let. V letech 2009, 2010, 2013, 2014, 2015 a 2016 vyhrál slovenskou anketu Fotbalista roku. Jeho fotbalovým vzorem je Pavel Nedvěd. Jeho mladší bratranec Raymundo Hamšík se věnuje také fotbalu.\n\nOtec Richard Hamšík hrával fotbal za FK Dukla Banská Bystrica, matka hrávala házenou, stejně jako sestra Michaela, která byla i ve slovenské reprezentaci do 17 let.\n\nMarek Hamšík vyrůstal v Banské Bystrici, ale nikdy nehrál za místní klub FK Dukla Banská Bystrica. Začínal ve svých pěti letech v menším klubu FK JUPIE Banská Bystrica-Podlavice, kde působil až do svých 14 roků (od června 2014 nese název JUPIE Futbalová škola Mareka Hamšíka). V Jupii ho vedl trenér Ivan Štulajter, který zpozoroval jeho nesmírný talent. Marek měl přehled o dění na celém hřišti, měl stoprocentní přístup, nic nezanedbával a jeho hra nepostrádala lehkost. Marek Hamšík byl na testech ve Spartě Praha, která o něj měla zájem, ale z přestupu nakonec sešlo.\n\nZ JUPIE Banská Bystrica-Podlavice přestoupil v roce 2002 ještě jako dorostenec do bratislavského Slovanu, se kterým získal slovenský dorostenecký titul. Dělal rychlé pokroky a své vrstevníky převyšoval, nebyly mu cizí ani individuální tréninky v době svého volna. Do A-mužstva Slovanu se dostal v roce 2004 (Slovan hrál tou dobou 2. slovenskou ligu), debutoval 24. července v zápase s MFK Zemplín Michalovce. O dva týdny později 7. srpna vstřelil svůj první gól během domácího utkání s Tatranem Prešov, Slovan vyhrál 4:1.\n\nHamšík nakonec odehrál celkem 6 zápasů, ve kterých střelil jeden gól. Poté přestoupil ve svých 17 letech za 500 000 eur do Itálie do klubu Brescia Calcio hrajícího Serii A.\n\nPrvní zápas za Brescii odehrál 20. března 2005 proti domácímu mužstvu AC ChievoVerona, když nastoupil na hřiště v 65. minutě. Brescia prohrála 1:3. Brescia skončila v konečném pořadí Serie A na 19. pozici a sestoupila do druhé nejvyšší italské ligy Serie B. V sezóně 2005/06 odehrál Hamšík ve druhé lize 24 ligových zápasů, klub skončil na 10. místě. Následující sezónu 2006/07 vsítil Hamšík 10 gólů během 40 zápasů.\n\nV klubu strávil celkem 3 povedené roky a poté přestoupil do dalšího italského mužstva SSC Neapol.\n\n28. června 2007 přestoupil za 5,5 milionu eur do mužstva SSC Neapol, nováčka v Serii A. Podepsal zde pětiletý kontrakt. Jeho prvním ostrým zápasem bylo utkání proti Ceseně v prvním kole italského poháru. Neapol vyhrála 4:0, Marek připravil první gól a druhý sám vstřelil. V lize se poprvé trefil 16. září 2007 proti Sampdorii Janov (2:0). Za svou první sezónu (2007/08) vstřelil 9 gólů v 37 zápasech, což z něj činilo nejlepšího klubového střelce.\n\nV sezóně 2011/12 vyhrál s Neapolí italský pohár Coppa Italia. Ve finále proti Juventusu vstřelil v 83. minutě druhý gól utkání, které skončilo vítězstvím Neapole 2:0.\n\n14. února 2013 v jarní vyřazovací části Evropské ligy 2012/13 nastoupil ve druhém poločase v šestnáctifinále proti českému mužstvu FC Viktoria Plzeň, které vyhrávalo po první půli 1:0. Marek Hamšík hru výrazně oživil, měl i několik velmi dobrých střeleckých příležitostí, ale branku nevstřelil ani ji nepřipravil. Plzeň zvítězila v Neapoli 3:0. O týden později k odvetě v Plzni nenastoupil, Neapol prohrála poměrem 0:2 a z pohárové soutěže vypadla. V Serii A se vedlo Markovi mnohem lépe, Neapol dlouhou dobu naháněl vedoucí Juventus FC v boji o titul, nakonec skončil na konečné druhé příčce zajišťující přímý postup do Ligy mistrů 2013/14.\n\nNový trenér Neapole Španěl Rafael Benítez, který přišel před sezónou 2013/14, ustanovil Hamšíka kapitánem mužstva. V úvodním kole Serie A 2013/14 25. srpna 2013 vstřelil Marek dva góly proti hostujícímu týmu Bologna FC 1909, navíc měl podíl i na třetím. Neapol zvítězila 3:0. Dva góly vstřelil i v následujícím ligovém kole proti domácímu AC ChievoVerona, pomohl k výhře 4:2. 2. listopadu 2013 vstřelil vítězný gól Neapole při výhře 2:1 nad týmem Calcio Catania. S Neapolí nepostoupil ze základní skupiny F do vyřazovacích bojů Ligy mistrů 2013/14, italský tým v ní obsadil třetí místo, přestože měl stejný počet bodů (12) jako první Borussia Dortmund a druhý Arsenal FC. 23. listopadu v ligovém utkání s Parmou musel po devíti minutách na hřišti odstoupit kvůli poraněnému chodidlu. Šlo o zapálený nerv a hráč byl mimo hru do konce roku 2013. Do prvního zápasu po potížích nastoupil 15. ledna 2014 v 60. minutě osmifinále Coppa Italia proti Atalantě Bergamo (výhra 3:1). Po zranění se však potýkal se slabší formou, kouč Benítez jej nasazoval nepravidelně. V sezoně 2013/14 vyhrál italský pohár Coppa Italia (svůj druhý v dresu SSC), ve finále Neapol porazila Fiorentinu 3:1.\n\nV sezoně 2014/15 se Neapoli nepodařilo proniknout do základní skupiny Ligy mistrů UEFA, Marek Hamšík se tak představil v základní skupině I Evropské ligy (EL), kde se kampánský tým střetl s AC Sparta Praha (ČR), ŠK Slovan Bratislava (SR) a BSC Young Boys (Švýcarsko). V utkání v Bratislavě 2. října 2014 proti Slovanu hrál de facto na „domácí“ půdě (ze Slovanu odešel do Itálie) a byl nejlepším mužem na hřišti. Při výhře 2:0 jeden gól vstřelil a na druhý přihrával Gonzalo Higuaínovi, při střídání byl navíc odměněn potleskem domácích fanoušků. Gól vstřelil Slovanu i v domácí odvetě (výhra 3:0). S Neapolí postoupil do jarního šestnáctifinále EL.\n22. prosince 2014 získal s Neapolí italský Superpohár po výhře v penaltovém rozstřelu nad Juventusem, hrálo se v katarském Dauhá. Neapol získala trofej podruhé ve své historii a po 24 letech, před Hamšíkem zdvihal v roce 1990 pohár nad hlavu tehdejší kapitán týmu Diego Maradona.\n\nV ročníku 2015/16 dosáhl na metu 300 odehraných zápasů v italské Serii A. S klubem se stal vicemistrem této soutěže za vítězným Juventusem Turín.\n\n4. února 2017 ve 23. kole Serie A proti mužstvu Bologna FC 1909 vstřelil svůj premiérový hattrick a pomohl tak svému týmu k vysoké výhře 7:1. Po něm ztrácel již pouze 6 gólů na nejlepšího kanonýra klubu, legendárního Argentince Diega Maradonu.\n\nKlubové zásahy Diega Maradony (celkem 115 do roku 1991) dorovnal 16. prosince 2017 při výhře 3:1 proti FC Turín. Stošestnáctý gól, který jej katapultoval do čela historického žebříčku nejlepších střelců Neapole, vsítil o týden později 23. prosince. K výhře 3:2 nad Sampdorií Janov pomohl vítězným gólem.\n\nMarek Hamšík působil v některých slovenských mládežnických výběrech. V reprezentačním výběru do 17 let se účastnil kvalifikace na evropský šampionát U17. Ve výběru do 19 let usiloval se spoluhráči o postup na Mistrovství Evropy U19. Byl také součástí týmu do 21 let.\n\nOd roku 2007 hraje za A-mužstvo Slovenska. Debutoval v přátelském zápase 13. února 2007 proti Polsku ve španělském městě Jerez de la Frontera, který skončil remízou 2:2. Slovenský trenér Ján Kocian jej poslal na hřiště v 81. minutě.\nZúčastnil se i Mistrovství světa 2010 v Jihoafrické republice, kde vedl slovenský tým jako kapitán.\n\n14. listopadu 2012 nastoupil v přátelském utkání v Olomouci proti České republice. Slovenský národní tým prohrál 0:3. 6. února 2013 nastoupil v Bruggách proti domácí Belgii. Slovensko sahalo po remíze, ale nakonec utkání prohrálo 1:2 gólem z 90. minuty. 22. března 2013 nastoupil v domácím kvalifikačním zápase v Žilině proti Litvě, který skončil remízou 1:1. Slovensko si tímto výsledkem značně zkomplikovalo situaci v kvalifikační skupině G na MS 2014 v Brazílii. Marek se neprosadil ani 26. března 2013 v přátelském utkání proti Švédsku, které skončilo bezbrankovou remízou. V srpnu 2013 jej povolal nový trenér Slovenska Ján Kozák k přátelskému střetnutí s domácím Rumunskem (14. srpna, remíza 1:1). 6. září 2013 nastoupil na stadionu Bilino Polje v Zenici proti domácí Bosně a Hercegovině, slovenský celek zvítězil 1:0 (a zároveň připravil první porážku bosenského týmu v tomto kvalifikačním cyklu). Toto vítězství také znamenalo uchování určité naděje na postup Slovenska na MS 2014 v Brazílii. V odvetě 10. září 2013 v Žilině vstřelil Bosně gól, ale Slovensko podlehlo svému balkánskému soupeři 1:2 a ztratilo naději alespoň na baráž o Mistrovství světa 2014 v Brazílii. 15. listopadu 2013 na Městském stadionu ve Vratislavi proti domácímu Polsku dvakrát přihrával svým spoluhráčům na gól, Slovensko porazilo reprezentaci svého severního souseda 2:0.\n\n9. října 2014 byl u vítězství 2:1 v kvalifikačním zápase na EURO 2016 proti Španělsku. Ačkoli měl předtím jisté zdravotní problémy, na jeho hře to vůbec nebylo znát. Hamšík podal stejně jako celý tým velice kvalitní výkon, Slovensko po úvodní výhře nad Ukrajinou vyhrálo i nad úřadujícími mistry Evropy Španěly a potvrdilo tak výborný vstup do kvalifikace. O tři dny později 12. října se zaskvěl dvěma góly do sítě domácího Běloruska, čímž jen stvrdil svou formu. Oba góly byly pohotové střely uvnitř pokutového území, první po přihrávce Vladimíra Weisse a druhá po odrazu od tyče. Se slovenskou reprezentací slavil 12. října 2015 postup na EURO 2016 ve Francii (historicky první pro Slovensko v éře samostatnosti).\n\nNa světovém šampionátu 2010 v Jižní Africe se Slovensko dostalo do osmifinále, kde podlehlo pozdějšímu vicemistrovi Nizozemsku 1:2. Marek Hamšík byl na tomto vrcholovém turnaji kapitánem. V základní skupině F v prvním zápase proti Novému Zélandu (15. června 2010) dovedl svůj tým k remíze 1:1. V utkání proti Paraguayi (20. června 2010) se Slovensku nedařilo a prohrálo jej 0:2, Marek odehrál kompletní počet minut. Třetí zápas proti Itálii (24. června 2010) skončil cenným vítězstvím 3:2, které slovenskému mužstvu zaručilo účast v osmifinále na úkor Itálie a Nového Zélandu. V osmifinále odehrál Hamšík také kompletní počet minut, Slovensko prohrálo 1:2 a s turnajem se rozloučilo.\n\nTrenér Ján Kozák jej vzal na EURO 2016 ve Francii, kam se Slovensko probojovalo poprvé v éře samostatnosti. První utkání proti Walesu Slovensko s Hamšíkem v základní sestavě prohrálo 1:2. Ve druhém zápase proti Rusku přispěl gólem k důležitému vítězství 2:1. V posledním zápase základní skupiny proti Anglii se zrodila remíza 0:0. Slovenští fotbalisté skončili se 4 body na třetím místě tabulky, v osmifinále se představili proti reprezentaci Německa (prohra 0:3), a s šampionátem se rozloučili. Marek Hamšík odehrál všechny 4 utkání svého mužstva na šampionátu.\n\nGóly Marka Hamšíka za A-mužstvo Slovenska\n\n\n"}
{"id": "865579", "url": "https://cs.wikipedia.org/wiki?curid=865579", "title": "Apolonie Rozálie Vratislavová z Mitrovic", "text": "Apolonie Rozálie Vratislavová z Mitrovic\n\nHraběnka Apolonie Rozálie Vratislavová z Mitrovic (19. února 1666, Praha – 30. září 1747, Praha) byla česká šlechtična z rodu Vratislavů z Mitrovic, manželka hraběte Ferdinanda Leopolda Šporka.\n\nPodle dosud zjištěných zpráv se narodila 19. února 1666, ale historici si dosud nejsou jisti, kdo byli její rodiče – tuto skutečnost ztěžuje nedostatek dobových materiálů a také rozvětvenost rodu. Pravděpodobně jimi byli Petr Ladislav Arnošt Vratislav z Mitrovic a jeho manželka Anežka Eliška Bechyňová z Lažan. V té době ještě nestál Vratislavský palác, takže se pravděpodobně narodila v jednom z měšťanských domů, které měl rod v nájmu. Rodina v té době vlastnila statek Starý Knín, který v roce 1669 Petr Vratislav prodal a vzápětí zakoupil Staré Mitrovice. Bližší informace o dětství Apolonie nejsou známy.\n\nDalší informace máme až od 19. září 1687, kdy se v Praze provdala za hraběte Ferdinanda Leopolda Šporka, bratra barokního mecenáše Františka Antonína Šporka. Ferdinand Leopold v té době vlastnil panství Heřmanův Městec a Hořiněves, navíc zastával funkci nejvyššího královského lovčího. Na druhou stranu od dětství trpěl sklony k agresivitě a sadismu, kromě toho také holdoval alkoholu. Apolonie se tuto pravděpodobně skutečnost dozvěděla krátce po svatbě. Novomanželé se usadili na zámku v Heřmanově Městci, což po předchozím životě v panském domě (staromitrovická tvrz v té době již nebyla obyvatelná) byla pro Apolonii změna.\n\nBěhem deseti let manželství se jim narodilo šest dětí, přičemž jediná dcera a nejstarší syn zemřeli nedlouho po porodu. Další syn zemřel v dětství. Apolonie spolu se třemi syny (Jan Michal 1692-13.1.1738, Jan Josef 22.11.1693-1749, Jan Rudolf 27.3.1695-21.1.1759) pak musela snášet výtržnosti a útisk ze strany Ferdinanda Leopolda. Ten se v roce 1693 poprvé ocitl před soudem, když k smrti ukopal svého štolbu. Od soudu odešel pouze s podmínkou, navíc musel úřadům zaplatit pokutu 1500 zlatých. V roce 1698 se manželé ocitli u soudu, když Apolonie požádala u pražské arcibiskupské konzistoře o rozvod. V protokolu, který byl při projednávání sepsán, se můžeme dozvědět informace o atmosféře, která vládla na zámku v Heřmanově Městci, ale také svědectví, jak se Ferdinand Leopold snažil přinutit kuchaře, aby manželce přimíchal do polévky prudký jed. Tato skutečnost se nakonec ukázala jako nejzásadnější informací a soud tak Apolonii vyhověl a manželství rozvedl.\n\nKrátce po skončení soudu se Apolonie Rozálie přestěhovala se svými dětmi na zámek Hořiněves. V roce 1699 byla okolnostmi přinucena obrátit se na místodržitelství s žádostí o uvalení kurately na Ferdinanda Leopolda. K tomu došlo ovšem až v roce 1702, poté co pobodal dalšího svého štolbu. V té době se na její stranu postavil i František Antonín Špork a právě jemu byla svěřena správa panství. Ferdinand Leopold byl zatčen, odvezen do Kladska, odkud však po krátké době uprchl (pravděpodobně do Halle či Lipska). V roce 1704 se mu za pomoci právníka Václava Neumanna z Puchholzu a úplatku 40 000 podařilo vymoci si u císaře zrušení kurately. Krátce poté se podílel na výtržnostech v Karlových Varech a po návratu do Heřmanova Městce nechal zničit vše, co tu František Antonín zařídil. O těchto a dalších činech informují časté stížnosti Apolonie Rozálie, která měla strach o majetek, který měl připadnout jejich dětem. Zároveň také žádala o uvalení další kurately, ovšem ta byla díky úplatku u císařského dvora dlouhou dobu odkládána a to i přes excesy, kterých se její manžel dopouštěl. Mezi ně patřila např. střelba na kočár sedleckého opata Jindřicha Snopka či událost, při které nařídil svým vyzbrojeným podruhům a pacholkům vyhnat z Heřmanova Městce Františka Antonína, který za ním přijel na návštěvu. Navíc se mu podařilo přesvědčit bratra, že Apolonie je jen hamižná intrikánka, které jde pouze o jeho majetek.\n\nV roce 1706 se situace mezi ní a Františkem Antonínem ještě více vyostřila. Na jejího manžela Ferdinanda Leopolda byla uvalena nová kuratela a odvezen na léčení do Prahy a následně do lázní Baden v Rakousku. Správou panství byla pověřena právě Apolonie. Druhá kuratela skončila v roce 1710 a 18. dubna roku 1711 Ferdinand zemřel. Následně se František Antonín obrátil na soud a žádal o vydání majetků svého zemřelého bratra. Teprve po několika letech, zřejmě po uvědomění si, že již nebude mít mužského potomka, se s Apolonií usmířil. Apolonie se pak musela postarat o své dospívající syny, kterým dokázala zajistit vzdělání a umožnila jim absolvovat kavalírské cesty. V roce 1714 se její nejstarší syn Jan Josef ujal správy panství a ona se se pak stáhla do soukromí. Zemřela 30. září 1747 v Praze a dožila se tak na tu dobu úctyhodného věku 81 let.\n\n"}
{"id": "865581", "url": "https://cs.wikipedia.org/wiki?curid=865581", "title": "Excalibur/Gladiátor", "text": "Excalibur/Gladiátor\n\nExcalibur / Gladiátor jsou skladby prvního singlu kapely Arakain. Byl nahrán na jaře roku 1987 ve studiu Smetanova divadla.\n\n\n"}
{"id": "865582", "url": "https://cs.wikipedia.org/wiki?curid=865582", "title": "Poslanecký klub Věcí veřejných", "text": "Poslanecký klub Věcí veřejných\n\nPoslanecký klub Věcí veřejných vznikl 31. května 2010 (6. vol. období PS PČR). Na začátku volebního období měl klub 24 členů, před rozpuštěním Sněmovny v srpnu 2013 už to bylo jen 11 členů. Poslanecký klub tvořili poslanci a poslankyně zvolení do Poslanecké sněmovny Parlamentu České republiky za stranu Věci veřejné.\n\nStrana Věci veřejné dostala ve volbách do Poslanecké sněmovny 10,88% hlasů, za které VV dostaly 24 poslaneckých mandátů. Klub VV byl ustaven 31. května 2010. 12. července 2012 se staly VV koaliční stranou společně s ODS a TOP 09. V průběhu volebního období opustila klub řada poslanců. V roce 2011 opustili klub poslanci Jaroslav Škárka, Kristýna Kočí a Stanislav Huml, který následně vstoupil do Klubu ČSSD. Další poslanci opustili klub v dubnu 2012, kdy došlo ze strany VV k vypovězení koaliční smlouvy s ODS a TOP 09. Následně došlo k odtržení části klubu pod vedením 1. místopředsedkyně VV a místopředsedkyní vlády Karolínou Peake. Strana Věci veřejné následně přešla do opozice. Poslanci, kteří odešli z klubu společně s místopředsedkyní vlády Karolínou Peake (poslanci: Lenka Andrýsová, Dagmar Navrátilová, Viktor Paggio, Jiří Rusnok, Jana Suchá, Martin Vacek, Radim Vysloužil) se rozhodli vládu nadále podporovat a vytvořili politickou stranu LIDEM. V roce 2012 ještě opustili klub poslanci Josef Dobeš a Milan Šťovíček, kteří také podporovali vládu Petra Nečase. Po těchto odchodech zůstalo v klubu 11 poslanců (z toho 2 poslankyně).\n\n"}
{"id": "865584", "url": "https://cs.wikipedia.org/wiki?curid=865584", "title": "Bains-les-Bains", "text": "Bains-les-Bains\n\nBains-les-Bains je francouzská obec v departementu Vosges v regionu Grand Est. V roce 2009 zde žilo 1 332 obyvatel.\n\n"}
{"id": "865585", "url": "https://cs.wikipedia.org/wiki?curid=865585", "title": "Tranzistorový přijímač", "text": "Tranzistorový přijímač\n\nTranzistorový přijímač (hovorově \"tranzistorák\") je rozhlasový přijímač, jehož elektronické obvody jsou založeny na tranzistorech, hovorově obecně synonymum pro malé přenosné rádio. Po uvedení prvního sériově vyráběného tranzistorového přijímače na trh v roce 1954 získaly tranzistorové rádiopřijímače velkou popularitu. V období let 1960 až 1970 se jich vyrobilo ve světě velké množství. Tranzistorové přijímače v kapesním provedení s bateriovým napájením umožnily poslech rozhlasového vysílání prakticky kdekoliv v dosahu rozhlasových vysílačů.\n\nBellovy laboratoře představily v roce 1947 první tranzistor. Byl to výsledek práce vědeckého týmu, který tvořili William Shockley, Walter Houser Brattain a John Bardeen. V polovině roku 1948 společnost uspořádala tiskovou konferenci, na níž byl představen prototyp jednoduchého tranzistorového přijímače.\n\nV následujících letech představila řada společností prototypy tranzistorových přijímačů, ale žádný z nich se nedostal do sériové výroby. Například v roce 1953 bylo předvedeno v Düsseldorfu na veletrhu rozhlasu funkční celotranzistorové rádio německé firmy Intermetall, ale nedostalo se do výroby. Společnost Radio Corporation of America představila prototyp tranzistorového rádia již roku 1952, ale sériovou výrobu nezahájila.\n\nPoužití tranzistorů jako zesilovacích prvků znamenalo, že rádiopřijímače byly menší a měly nižší spotřebu energie než elektronkové přijímače. Z hlediska spotřeby energie je důležité, že tranzistory na rozdíl od elektronek nepotřebují žhavení. Co se týče obvodového řešení, spočívá hlavní odlišnost v tom, že vstupní impedance bipolárního tranzistoru je nízká, zatímco vstupní impedance elektronky je naopak vysoká.\n\nPrvní sériově vyráběný tranzistorový přijímač na světě, Regency TR-1, byl výsledkem spolupráce amerických společností Texas Instruments a IDEA. V roce 1954 společnost Texas Instruments vyvinula a postavila prototyp přijímače. Začala hledat výrobce, ale žádná z velkých amerických společností, které působily v oblasti elektroniky, nabídku na výrobu nepřijala. Nakonec začala tranzistorové přijímače vyrábět menší společnost IDEA.\n\nKapesní tranzistorový přijímač Regency TR-1 byl dán do prodeje během listopadu roku 1954. Přijímač měl jen čtyři tranzistory. Jeden tranzistor pracoval jako kmitající směšovač, další dva zesilovaly mezifrekvenční signál a poslední byl zapojen jako nízkofrekvenční zesilovač.\n\nRok po uvedení Regency TR-1 na trh, tedy ke konci roku 1955, se počet prodaných přijímačů přiblížil k číslu 100 000. Co se týče vzhledu a velikosti, byl Regency TR-1 dobře přijat. Recenze výkonnosti TR-1 už nevyzněly tak příznivě.\n\nV srpnu 1955 vstoupila na americký trh tehdy ještě poměrně malá japonská společnost Tokyo Telecommunications Engineering Corporation s pětitranzistorovým přijímačem TR-55 pod novou značkou Sony.\n\nSony byla první japonská společnost, schopná sériově vyrábět všechny komponenty potřebné k výrobě tranzistorových rádiopřijímačů. Přijímače TR-55 se neprosadily a podle odhadu jich bylo vyrobeno jen asi pět až deset tisíc. Ani další přijímač Sony TR-7 se příliš neprodával.\n\nKe konci roku 1957 došlo ke změně situace. V USA byl představen nový kapesní tranzistorový přijímač Sony TR-63, který značně překonával Regency TR-1. Sony TR-63 měl menší rozměry než Regency TR-1 a byl navržen pro nižší napájecí napětí, takže mu stačila k napájení 9V destičková baterie. Stejně jako původní Regency TR-1 byl nabízen v několika barvách.\n\nDo USA bylo dovezeno přibližně 100 000 přijímačů Sony TR-63, což už představovalo určitou konkurenci pro americké výrobce. Následně začaly být do USA dováženy tranzistorové přijímače dalších japonských výrobců (Toshiba, Sharp, apod.). V roce 1959 bylo ve Spojených státech amerických prodáno více než 6 000 000 japonských tranzistorových přijímačů, což vedlo mj. k zastavení výroby přijímačů Regency.\n\nV bývalém Československu byly v roce 1955 k dispozici germaniové nízkofrekvenční tranzistory domácí výroby. Novější řada, zahrnující nízkofrekvenční i vysokofrekvenční tranzistory, se objevila roku 1958. Téhož roku podnik TESLA Přelouč zahájil výrobu tranzistorového přenosného kabelkového přijímače T58 (TESLA 2800B). \n\nPřijímač T58 měl feritovou anténu, reproduktor o průměru 95 mm a byly v něm použity plošné spoje. Obsahoval celkem devět germaniových tranzistorů a jednu diodu. Zapojení přijímače bylo navrženo se samostatným směšovačem (tranzistor 154NU70) a oscilátorem (rovněž tranzistor 154NU70). Třítranzistorový mezifrekvenční zesilovač byl osazen tranzistory 153NU70, diodový demodulátor hrotovou diodou 1NN40 a nízkofrekvenční zesilovač jedním tranzistorem 104NU70 a třemi tranzistory 103NU70. Přijímač byl určen pro příjem rozhlasu v pásmu středních vln a postačovalo mu napájecí napětí 6 V.\n\nPo kabelkovém přijímači T58 se v Československu roku 1960 začal vyrábět také kapesní tranzistorový přijímač, určený pro příjem v pásmu středních vln, s označením T60 (TESLA 2701B). \n\nPočet tranzistorů se oproti staršímu a většímu přijímači T58 snížil. Přijímač byl navržen s kmitajícím směšovačem (tranzistor 156NU70), dvoustupňovým mezifrekvenčním zesilovačem (dva tranzistory 155NU70), diodovým demodulátorem (dioda 1NN41) a čtyřtranzistorovým nízkofrekvenčním zesilovačem (tranzistory 103NU70). Napájení přijímače zajišťovala standardní 9V destičková baterie. Rozměry přijímače T60 (128 × 80 × 40 mm) vyšly konstruktérům o něco větší než u amerického Regency TR-1 (127 × 76 × 32 mm).\n\nČeskoslovenské tranzistorové přijímače následně prošly modernizací. Začaly se používat křemíkové tranzistory, magnetostrikční filtry soustředěné selektivity, elektrolytické kondenzátory s axiálními vývody a nakonec také integrované obvody. Příkladem může být kapesní přijímač z roku 1970, nazvaný IN70 (TESLA 2715B). \n\nPostupně došlo k ukončení výroby československých kapesních tranzistorových přijímačů a domácí produkci nahradil dovoz ze zahraničí. Jeden z posledních československých sériově vyráběných, a současně obvodově nejjednodušších, kapesních tranzistorových přijímačů je Puk (TESLA 2715B). \n\n"}
{"id": "865586", "url": "https://cs.wikipedia.org/wiki?curid=865586", "title": "Seravezza", "text": "Seravezza\n\nSeravezza je italské město v Toskánsku v provincii Lucca, 7 km od pobřeží Ligurského moře. Nachází se v nížinné oblasti Versilia v blízkosti Apuánských Alp na soutoku řek Serra a Vezza. Patronem města je svatý Vavřinec, jehož svátek se každoročně 10. srpna slaví.\n\n"}
{"id": "865590", "url": "https://cs.wikipedia.org/wiki?curid=865590", "title": "Hôtel de Brionne", "text": "Hôtel de Brionne\n\nHôtel de Brionne, též Hôtel d'Armagnac byl městský palác v Paříži. Nacházel se na pravém břehu v prostoru dnešní ulice \"Rue de Rivoli\" v 1. obvodu.\n\nPalác Brionne nechal vybudovat jako své sídlo Ludvík Lotrinský, hrabě z Armagnacu, Charny a Brionne, který byl hlavním správcem francouzských královských koníren (grand écuyer de France). Stavba vznikla v krátké době před rokem 1676. Funkci správce královských koníren po něm v roce 1712 převzal jeho syn Charles, hrabě d'Armagnac, který rovněž sídlil v paláci. To vysvětluje souběžné užívání názvů paláce Brionne a Armagnac, nicméně posléze převážilo pouze označení hôtel de Brionne.\n\nPalác byl nejspíše oddělen od sousedního hôtel de La Vallière v roce 1772, ale za vlády Ludvíka XVI. byly budovy stavebně spojeny.\n\nZa Velké francouzské revoluce sídlil v tomto paláci od 25. listopadu 1791 do 2. února 1796 Výbor pro všeobecnou bezpečnost.\n\nPalác byl zbořen kolem roku 1806, ve stejné době jako další domy v ulici \"Rue du Carrousel\", která zcela zanikla. Na místě se rozkládají mříže Tuilerijských zahrad až do úrovně ulice \"Rue de Rohan\" a poté galerie podél \"Rue de Rivoli\". Tyto budovy byly dokončeny v roce 1869.\n"}
{"id": "865591", "url": "https://cs.wikipedia.org/wiki?curid=865591", "title": "Mentální rezervace", "text": "Mentální rezervace\n\nMentální rezervace (lat. \"reservatio mentalis\") je vnitřní výhrada právně jednajícího, kterou neprojeví navenek a kterou tak druhá strana nemůže odhalit. Proto se k ní při posuzování platnosti právního jednání vůbec nepřihlíží. Jde o jeden z případů neshody vůle a jejího vnějšího projevu, podobným případem je simulovaný právní úkon. Ten je však jen předstírán, právně jednající jej učinit vůbec nechtěl, u mentální rezervace ale učiněn být chtěl, byť s vnitřní výhradou, tedy bez vůle způsobit všechny jeho právní následky.\n\nMůže jít např. o uzavření smlouvy s tím, že jedna strana si mlčky a sama pro sebe vyhradí právo od ní kdykoli bez dalšího odstoupit. Taková výhrada samozřejmě nemá právních následků, když druhá strana měla vůli uzavřít smlouvu v projeveném znění a o mentální rezervaci nevěděla. Podstatné je totiž jen to, co je možné hodnotit objektivními hledisky, vůle, kterou účastník ve skutečnosti projevil. Pokud by vnitřní výhrada směřovala k podvodu na druhém účastníkovi, jen z tohoto důvodu by nešlo o automaticky neplatný právní úkon. Z principu zachování právní jistoty vyplývá, že záleží pouze na druhém účastníkovi, zda bude trvat na uzavřené smlouvě, nebo zda se dovolá její relativní neplatnosti.\n"}
{"id": "865593", "url": "https://cs.wikipedia.org/wiki?curid=865593", "title": "Disintegration", "text": "Disintegration\n\nDisintegration je osmé studiové album anglické rockové skupiny the Cure, vydané 1. května 1989 vydavatelstvím Fiction Records. Nahrávka je návratem k temnému zvuku gotického rocku, jaký skupina hrála počátkem osmdesátých let. Tím, jak se zpěvák a kytarista skupiny Robert Smith blížil ke třicítce, cítil narůstající tlak navázat na popové úspěchy něčím trvalejším. To, spolu s nechutí k získané popularitě, vedlo Smithe k návratu k halucinogenním drogám, což mělo velký vliv na konečnou podobu alba. The Cure nahrávali Disintegration v Hookend Recording Studio v Checkendonu, Oxfordshire, s koproducentem Davidem M. Allenem od konce roku 1988 do února 1989. Během nahrávání byl kvůli problémům s alkoholem z kapely vyhozen zakládající člen Lol Tolhurst.\nNavzdory strachu vydavatelství, že album bude propadák, se Disintegration stalo komerčním vrcholem The Cure. Umístilo se na třetím místě ve Spojeném království a dvanácté ve Spojených státech. Disintegration zůstává nejprodávanějším albem skupiny s více než třemi miliony prodaných nosičů. Album sklidilo úspěch i u kritiky - umístila se na 326. místě prestižního žebříčku Rolling Stone - 500 nejlepších alb všech dob.\n\nTexty složil frontman skupiny Robert Smith, na hudbě se podílela celá kapela The Cure (Smith/Gallup/O'Donnell/Thompson/Williams)\n\n"}
{"id": "865596", "url": "https://cs.wikipedia.org/wiki?curid=865596", "title": "Kellie Wellsová", "text": "Kellie Wellsová\n\nKellie Wellsová (* 16. července 1982, Richmond, Virginie) je americká atletka, sprinterka, která se věnuje krátkým překážkovým běhům.\n\nPoprvé na sebe výrazněji upozornila dne 30. ledna 2011 na Floridě ve městě Gainesville, když výkonem 7,37 sekundy vyrovnala halový světový rekord Jackie Joynerové-Kerseeové na méně často vypisované trati, běhu na 55 metrů překážek. 16. dubna 2011 při Memoriálu Toma Jonese v témže městě se ji podařilo zaběhnout trať 100 metrů s překážkami v čase 12,35 s. Její čas však nemohl být zapsán do dlouhodobých tabulek, když ji do zad foukal nepovolený vítr o síle 3,7 m/s. Na Mistrovství světa v atletice 2011 v jihokorejském Tegu se probojovala do finále, když v semifinále obsadila časem 12,79 s celkové 7. místo. Finálový závod však nedokončila, když na šesté překážce klopýtla a následně spadla.\n\nNejvětší dosavadní úspěch své kariéry vybojovala na Letních olympijských hrách v Londýně v roce 2012. V rozběhu zvítězila časem 12,69 s a celkově obsadila 3. místo ze 46 závodnic, které doběhly do cíle. V semifinálovém kole si časem 12,51 s vylepšila sezonní maximum a znovu obsadila celkové třetí místo. Ve finále dokázala ze svého semifinálového výkonu ubrat další tři setiny a výkonem 12,48 sekundy si vytvořila nový osobní rekord. Tento čas ji zároveň stačil k zisku bronzové olympijské medaile. Stříbro získala její krajanka Dawn Harperová, olympijská vítězka z roku 2008 a zlatou medaili získala Sally Pearsonová z Austrálie, která časem 12,35 s zaběhla nový olympijský rekord.\n\n\n"}
{"id": "865597", "url": "https://cs.wikipedia.org/wiki?curid=865597", "title": "Hřib olivovožlutý", "text": "Hřib olivovožlutý\n\nHřib olivovožlutý (\"Boletus pachypus\" ) je nejedlá houba z čeledi hřibovitých. Řadí se do sekce \"Calopodes\" a je blízce příbuzný hřibu kříšti (\"Boletus calopus\" ). Klasifikace tohoto druhu není jednotná, pokud není uvedeno jinak, je v rámci tohoto článku prezentována podle pojetí mykologa Aurela Dermeka.\n\n\n\nRůzní mykologové klasifikují druh \"Boletus pachypus\" odlišně, mnozí jej považují za totožný s hřibem kříštěm (\"Boletus calopus\") v aktuálně rozšířeném pojetí. Pojetí autorů, kteří jej považují za samostatný druh, se často liší a popisy se do různé míry překrývají.\n\nJosef Velenovský rozlišoval tři blízce příbuzné druhy: hřib kříšť (\"Boletus pachypus\"), hřib červenka (\"Boletus calopus\") a hřib olivový (\"Boletus olivaceus\"). Jejich popis se odlišuje především vybarvením třeně a chutí dužniny: kříšť (\"Boletus pachypus\") podle Velenovského má třeň červený, pouze nahoře žlutý a velmi hořkou chuť, červenka (\"Boletus calopus\") má třeň celý nachově červený, chuť sladkou a hřib olivový, neboli hořký, (\"Boletus olivaceus\" syn. \"Boletus tesselatus\" ) má třeň nahoře žlutý, dole (resp. uprostřed) červený, chuť hořkou a je drobnější (klobouk do 60 milimetrů).\n\nJan Macků rozlišoval dva druhy: hřib kříšť (\"Boletus pachypus\" ) se třeněm nahoře žlutým, dole červeným a hořkou chutí a hřib červenka (\"Boletus calopus\" ) s červeným třeněm (chuť neuváděl).\n\nFrantišek Smotlacha rozlišoval červenku (\"Boletus calopus\" Sm.) jako formu hřibu satanovitého se sytě červeným třeněm a chutnou dužninou. Jako podobný (ale samostatný druh) uváděl kříšť (\"Boletus pachypus\" ) s třeněm červeným jen uprostřed, nahoře žlutým, dole hnědým - a bronzovou formu kříště - hřib olivový (\"Boletus olivaceus\" )\n\nAurel Dermek uváděl, že mnozí současníci považují hřib olivovožlutý (\"Boletus pachypus\" ) za barevnou odchylku hřibu kříště (\"Boletus calopus\" ). Podle odlišných znaků ho ale klasifikoval jako samostatný druh (popis níže).\n\nKlobouk dosahuje 60 - 100 milimetrů, nejdříve polokulovitý, později klenutý, v mládí je okraj podvinutý, v dospělosti zvlněný. Povrch je suchý, jemně plstnatý, olivově plavý až olivově hnědý.\n\nRourky jsou 5 - 8 milimetrů dlouhé, nejprve bledě žluté, později zelenožluté, na řezu modrající. Póry mají okrouhlý tvar, jsou drobné, v mládí bleděžluté, později sytě žluté až chromové, vždy bez zeleného odstínu. Na otlacích modrozelenají.\n\nTřeň dosahuje 60 - 120 × 20 - 35 milimetrů, má válcovitý až kyjovitý tvar, na bázi zaoblený. Zbarvení pod kloboukem je sytě žluté, dále bledě žlutý a přechází do špinavě hnědé. Žlutou zónu od bledě žluté odděluje červený pásek o šířce 3 - 10 milimetrů. Povrch třeně kryje síťka ohrověhnědé barvy.\n\nDužnina má bělavé zbarvení, na řezu lehce modrá. Konzistence je tvrdá, vůně nenápadná, chuť odporně hořká.\n\nVýtrusy dosahují 11 - 15 × 4,5 - 5,5 μm, jsou hladké, elipsoidně vřetenovité, okrově olivové. Výtrusný prach je hnědavě olivový.\n\nRoste v jehličnatých i listnatých lesích, ale výrazně vzácněji než hřib kříšť. Fruktifikuje od července do září. Rozšíření není zatím blíže prozkoumané. Velenovský uváděl výskyt hřibu olivového v jedlinách, smíšených lesích a bučinách.\n\n"}
{"id": "865601", "url": "https://cs.wikipedia.org/wiki?curid=865601", "title": "Pálffyovská zahrada", "text": "Pálffyovská zahrada\n\nPálffyovská zahrada se nachází v Praze na Malé Straně pod Hradem. Na severu sousedí se zahradou Na Valech, na jihu navazuje na objekt Pálffyovského paláce. Ze západu sousedí se zahradou Ledeburskou a z východu s Kolovratskou. Jedná se o barokní zahradu založenou Annou Marií z Füstenberka v roce 1751. Nese jméno hraběte Eduarda Pálffy z Erdödu, který roku 1881 koupil palác dnes zvaný \"Pálffyovský\". Funkčně se dělí na Malou (která obsahuje ovocný sad) a Velkou (má více dekorativní charakter). Dnes je zahrada součástí placené expozice palácových zahrad. Společně s Pálffyovským palácem je chráněna jako kulturní památka České republiky.\n\nV místech, kde byla roku 1751 založena tato barokní zahrada, tehdy po vzoru italských zahrad, se před tím nacházel pravděpodobně zpustlý svah. Důvodem tomu byla obranná funkce Hradu. V 10. století zde však existuje svatováclavská vinice. K její destrukci však asi došlo záhy.\n\nV roce 1949 byl vypracován projekt obnovy zahrad a paláců v této lokalitě vedený architektem Josefem Čihákem. Na jeho základě bylo přistoupeno k jejich obnově. Další opravy následovaly v roce 1981, kdy se zajišťovaly hlavně stěny. Mezi lety 1989–1995 pak došlo k další obnově Malé Pálffyovské zahrady společně se sousední zahradou Ledebourskou. Následovala rekonstrukce Velké Pálffyovské, Kolovratské a Malé Fürstenberské zahrady, která skončila v roce 1999. Úpravy byly financovány nadací Prague Heritage Fund, zřízenou pod patronací prince Charlese a tehdejšího prezidenta Václava Havla.\n\nZahrady jsou zařízlé v prudkém svahu pod Hradem. Jsou tvořeny zděným terasami, schodišti, trávníky, cestami, sochařskou dekorací a vegetací v podobě stromů, keřů, bylin a popínavých rostlin.\n\nZahrada sestává z několika teras, kde rostou ovocné stromy. Na hranici s Velkou Pálffyovskou zahradou je dlouhé schodiště spojující jednotlivé terasy. V horní části, kde se nachází průchod do ostatních zahrad, se nalézá výklenek se sochou nahé ženy. Zpřístupněna veřejnosti byla společně s Ledeburskou zahradou v roce 1995.\n\nVelká zahrada je také tvořena několika terasami, které podpírá zdivo. Vegetace zde má ale dekorativní charakter. Na první etáži se nachází trávníky a uprostřed kulatá fontána se soškou tritona (železo). Naproti fontáně je ve zdi barokní portál se slunečními hodinami. Dekorovaný nápis na hodinách je latinsky: (volně přeloženo: \"Jasný buď po světě den a hnusné zaplašuj stíny\"). Po obou stranách portálu jsou pak na zdi pnoucí rostliny.\n\nDruhá etáž obsahuje opět trávníky s dekorativními a pnoucími rostlinami, včetně laviček pro odpočinek. Této části dominuje šnekové schodiště vstupující na třetí etáž. Od třetí etáže pak je schodiště venkovní a vyvýšené. Dělí 4. etáž na dvě půlky a vstupuje na trávník 5. patra, kde se zanořuje do tunelovitého schodiště pokračujícího do 6. patra. Na 5. terase je východně na hranici s Malou Pálffyovskou zahradou malá nepřístupná, zdí a výškou oddělená parcela.\n\nPoslední 6. patro je tvořeno vyhlídkovou částí. Ta je dekorována stromy v květináčích. Za vyhlídkovou částí se nachází stěna oddělující zahradu se zahradou Na Valech. Napravo a nalevo pak průchody do ostatních tzv. „palácových“ zahrad. Uprostřed je pamětní deska ke znovuotevření zahrad v roce 1997.\n"}
{"id": "865604", "url": "https://cs.wikipedia.org/wiki?curid=865604", "title": "Jan Willenberg", "text": "Jan Willenberg\n\nJan Willenberg (23. červen 1571, Třebnice – ~3. října 1613, Praha) byl autor dřevořezů, grafik a kreseb. Po mládí stráveném na Moravě se přesunul do rudolfinské Prahy, kde vytvořil hlavní část svého díla.\n\nTvořil topograficky dobré veduty měst hradů a zámků. Známá je například jeho série vedut českých měst z roku 1602. Jeho díla zachycují místa v Čechách, na Moravě, ve Slezsku, na Slovensku a v Rakousku. Díky spolupráci na Harantově knize \"Putování aneb cesta...\" ztvárnil také cizokrajné lokace, zvířata a lidi z oblasti Středomoří.\n\nBrzy po smrti se však na umělce zapomnělo. Až na začátku 20. století se znovu objevil zájem o jeho dílo, když roku 1901 doktoři Antonín Podlaha a Isidor Zahradník vlastním nákladem vydali pod názvem \"Jana Willenberga Pohledy na města, hrady a památné stavby král. Českého z počátku XVII. století\" výběr perokreseb uchovávaných ve Strahovském klášteře. Willenbergovy veduty se staly cenným ikonografickým pramenem, využívaným zejména v historické geografii a kunsthistorii.\n\nJan Willenberg, někdy také Johann Willenberger, se narodil v slezské Třebnici ( ) u Vratislavi, která v tu dobu přináležela svazku České koruny. Rodina se poměrně brzy přestěhovala do moravského Přerova. Už jako jedenáctiletý od roku 1582 pracoval pro olomouckou tiskárnu Fridricha Milichthalera, potom byl mezi lety 1595–1600 zaměstnán v klášterní tiskárně premonstrátů v Louce. V roce 1600 se přestěhoval do Prahy.\n\nZde byl zaměstnán v tiskárně Daniela Sedlčanského, Jana Schumanna a v nigrinovské tiskárně. Dále pracoval pro známou tiskárnu Adamů z Veleslavína, Daniela Adama a jeho syna Samuela Adama.\n\nVytvořil dřevořezy pro díla Bartoloměje Paprockého \"Zrcadlo slavného markrabství moravského\" (1593) a \"Diadochus\" (1602). Dále ilustrace pro Harantovu cestopisnou knihu \"Putování aneb cesta z Království českého do Benátek a odtud po moři do země Svaté, země judské a dále do Egypta\" (1608). Tvořil i portréty císařů, například Rudolfa II., Matyáše Habsburského a dalších.\n\n"}
{"id": "865617", "url": "https://cs.wikipedia.org/wiki?curid=865617", "title": "Statistiky ATP World Tour 2012", "text": "Statistiky ATP World Tour 2012\n\nStatistiky ATP World Tour 2012 představují konečný přehled vyhraných titulů, pořadí hráčů na světovém žebříčku, největších výdělků a sledovaných parametrů herní činnosti v sezóně 2012, nejvyšší úrovně mužského profesionálního tenisu.\n\nSvětovou jedničkou ve dvouhře byl na konci sezóny podruhé v řadě klasifikován Srb Novak Djoković. Pozici prvního hráče ve čtyřhře obhájil Američan Mike Bryan.\n\nNejvíce turnajů ve dvouhře vyhrál Španěl David Ferrer (7) a ve čtyřhře pak Bob a Mike Bryanovi (7).\n\nV pořadí států bylo nejúspěšnější Španělsko, když jeho hráči získali 14 titulů ve dvouhře a celkově 31 turnajových vítězství.\n\nNásledující hráči získali první turnajové vítězství na okruhu ATP ve dvouhře, čtyřhře či smíšené čtyřhře:\n\nNásledující hráči obhájili titul ve dvouhře, čtyřhře či smíšené čtyřhře:\n\nTabulky obsahují klasifikaci 20 nejlepších hráčů ve dvouhře, čtyřhře a nejlepších deseti párů na žebříčku ATP ke konci ATP World Tour 2012. Uveden je počet dosažených bodů, odehraných turnajů, nejvyšší (max) a nejnižší (min) postavení během roku, respektive změna na žebříčku v intervalu 2011–2012. Šedý podklad hráče představuje přímou účast na Turnaji mistrů, z něhož se Rafael Nadal odhlásil pro poranění kolena.\n\n\"Seznam hráčů s nejvyššími výdělky v ATP World Tour 2012. Částky jsou uváděny v amerických dolarech.\"\n\n\n\n\n\n\n\n\n\n\n\n\n\n\n\"Statistiky nejlepších hráčů ve sledovaných parametrech herní činnosti sezóny 2012. Hodnoty jsou vyjma statistik es uváděny v procentech. Stav k 5. listopadu 2012.\"\n\n\"Zisk bodů do žebříčku ATP v sezóně 2012 vycházel z kategorie turnaje a fáze, ve které hráč vypadl.\"\n\n"}
{"id": "865621", "url": "https://cs.wikipedia.org/wiki?curid=865621", "title": "Cieslar", "text": "Cieslar\n\nPříjmení Cieslar či Cieślar nosí více osobností:\n"}
{"id": "865626", "url": "https://cs.wikipedia.org/wiki?curid=865626", "title": "Ivan Březina", "text": "Ivan Březina\n\nIvan Březina (* 17. ledna 1955 Praha) je český architekt. V 70. letech vystudoval České vysoké učení technické v Praze. Mezi jeho hlavní realizace patří rekonstrukce malostranských objektů, zejména zahrad a dále budova konzervatoře Jana Deyla (2002).\n"}
{"id": "865632", "url": "https://cs.wikipedia.org/wiki?curid=865632", "title": "Juan Carlos Zabala", "text": "Juan Carlos Zabala\n\nJuan Carlos Zabala (11. října 1911 Rosario – 24. ledna 1983 Buenos Aires) byl argentinský atlet, běžec na dlouhé tratě, olympijský vítěz v maratonu v roce 1932.\n\nV mládí se nejdříve věnoval fotbalu a basketbalu, od šestnácti let atletice. Svůj první maraton absolvoval ve dvaceti letech v Košicích, kde zvítězil a vylepšil o osm minut traťový rekord. \nO rok později, v roce 1932, startoval na olympiádě v Los Angeles. V maratonském závodě se neustále držel v čelní skupině, 4 kilometry před cílem se od ní odpoutal a zvítězil o 19 sekund.\n\nPřed olympiádou v Berlíně v roce 1936 vytvořil světový rekord v běhu na 20 kilometrů časem 1.04:00,2. Na olympijských hrách startoval nejdříve v běhu na 10 000 metrů, kde skončil šestý. Poté se postavil na start maratonu, závod však nedokončil.\n\n"}
{"id": "865634", "url": "https://cs.wikipedia.org/wiki?curid=865634", "title": "Boughera El Ouafi", "text": "Boughera El Ouafi\n\nAhmed Boughèra El Ouafi (15. října 1898 Ould-Djleb – 18. října 1959 Paříž) byl francouzský atlet alžírského původu, maratonec, olympijský vítěz z roku 1928.\n\nNarodil se v malé vesnici v Alžírsku, které tehdy patřilo k Francii. Během vojenské služby startoval na atletických závodech v Paříži, kde udělal dobrý dojem a nastoupil do kvalifikace před olympiádou v roce 1924. Kvalifikoval se na olympiádu, kde startoval v maratonu a obsadil sedmé místo.\n\nNa následující olympiádě v Amsterdamu v roce 1928 nastoupil opět na start maratonského závodu. Při něm až do 30. kilometru běžel v přední polovině startovního pole a v závěru začal předbíhat závodníky vedoucí skupiny. Zvítězil s náskokem 26 sekund před Manuelem Plazou z Chile. Byl prvním olympijským vítězem v maratonu, který pocházel z Afriky.\n\nPo vítězství startoval na závodech v USA. Peníze, které získal jako odměnu, ho zbavily statusu amatéra. Závěr života prožil v nedostatku. Zemřel násilnou smrtí, byl zastřelen v pařížské kavárně členy alžírské Fronty národního osvobození poté, co jim odmítl podporu.\n"}
{"id": "865635", "url": "https://cs.wikipedia.org/wiki?curid=865635", "title": "Albin Stenroos", "text": "Albin Stenroos\n\nOskar Albinus „Albin“ Stenroos (25. února 1889 Vehmaa – 30. dubna 1971 Helsinki) byl finský atlet, běžec na dlouhé tratě, olympijský vítěz v maratonu z roku 1924.\n\nPoprvé běžel maraton ve dvaceti letech v roce 1909, kdy skončil třetí na mistrovství Finska. Později startoval především v bězích na dráze a neběžel maraton až do olympijského startu v roce 1924. Mistrem Finska v běhu na 10 000 metrů se stal poprvé v roce 1910, v následujících letech získal řadu dalších titulů v bězích na 5 a 10 kilometrů a v přespolním běhu.\n\nNa olympiádě ve Stockholmu v roce 1912 získal bronzovou medaili v běhu na 10 000 metrů a stříbrnou medaili v přespolním běhu družstev. V roce 1915 vytvořil světový rekord v běhu na 30 kilometrů časem 1.48:06,2, který zlepšil v roce 1924 na 1.46:11,6. V roce 1923 zaběhl nejlepší světový čas na 20 km 1.07:11,2.\n\nSvého životního úspěchu dosáhl na olympiádě v Paříži v roce 1924. Po patnácti letech nastoupil opět k maratonskému závodu a zvítězil s náskokem téměř šesti minut před druhým závodníkem, Italem Romeo Bertinim. S vrcholovým sportem skončil v roce 1927.\n"}
{"id": "865636", "url": "https://cs.wikipedia.org/wiki?curid=865636", "title": "Achille Silvestrini", "text": "Achille Silvestrini\n\nAchille kardinál Silvestrini (23. října 1923 Brisighella – 29. srpna 2019) byl italský římskokatolický kněz, vatikánský diplomat, kardinál.\n\nStudoval na Univerzitě v Boloni, Papežské lateránské univerzitě a Papežské diplomatické akademii. V roce 1953 nastoupil do diplomatických služeb Svatého stolce. Nejdříve působil na státním sekretariátu jako expert pro země jihovýchodní Asie. V letech 1958 až 1969 byl osobním sekretářem dvou státních sekretářů – Domenico Tardiniho a Amleto Giovanni Cicognaniho. Od roku 1969 pracoval v radě veřejných správ, účastnil se řady setkání a mezinárodních konferencí. Podílel se mj. na všech etapách přípravy Konference o bezpečnosti a spolupráci v Evropě v Helsinkách a Ženevě v 70. letech 20. století. Od července 1973 byl podsekretářem Rady pro veřejné záležitosti církve, přednášel také na Papežské diplomatické akademii.\n\nV květnu 1979 byl jmenován sekretářem zmíněné rady a titulárním arcibiskupem. Biskupské svěcení mu udělil 27. května téhož roku papež Jan Pavel II. V letech 1979 až 1984 vedl jednání s italskou vládou o revizi Lateránských smluv. Při konzistoři 28. června 1988 ho Jan Pavel II. jmenoval kardinálem. V červenci 1988 se stal prefektem Tribunálu Apoštolské signatury, od května 1991 stál v čele Kongregace pro východní církve. Plnil zároveň čestnou funkci velkého kancléře Papežské orientálního institutu. Na tyto funkce rezignoval v listopadu 2000. Jeho nástupcem se stal Ignác Moussa I. Daúd.\n\n\n"}
{"id": "865637", "url": "https://cs.wikipedia.org/wiki?curid=865637", "title": "Adderall", "text": "Adderall\n\nAdderall (dříve obetrol) je amfetamin a psychostimulant používaný ke zvýšení mentální bdělosti a aktivity. Používá se k léčbě hyperkinetické poruchy (ADHD) a v menší míře k potlačení narkolepsie. Adderall zvyšuje tvorbu dopaminu, neurotransmiteru s velkým významem pro chování. Pod názvem obetrol byl zpočátku předepisován i jako lék na hubnutí, neboť potlačuje chuť k jídlu. Dnes se k těmto účelům nepředepisuje, nicméně je někdy zneužívána studenty jako droga zvyšující pozornost a omezující únavu. Vedlejší účinky mohou zahrnovat nejen bolest břicha, nepravidelný puls a chronickou nespavost. Snadno se vypěstuje psychická závislost.\n\nV důsledku dochází u pacientů s ADHD k zvýšení schopnosti soustředit se. Chemicky se jedná o směs čtyř amfetaminových a dextroamfetaminových solí a obvykle se podává formou tablet či tobolek.\n"}
{"id": "865640", "url": "https://cs.wikipedia.org/wiki?curid=865640", "title": "Béla (kráter)", "text": "Béla (kráter)\n\nBéla je protáhlý lunární kráter či rozsedlina nacházející se na přivrácené straně Měsíce na úpatí pohoří Montes Apeninnus (Apeniny). Jeho rozměry jsou 11×2 km, pojmenován byl v roce 1976 podle maďarského mužského jména (Béla) a slovanského ženského jména (Běla).\n\nV těsné blízkosti leží další malé krátery Taizo, Jomo a Carlos. U této čtveřice netypických kráterů (počítaje i Bélu) začíná měsíční brázda Rima Hadley, která se vine po úpatí k hoře Mons Hadley Delta a pak se stáčí na severovýchod do bažiny Palus Putredinis (Bažina hniloby).\n\n"}
{"id": "865641", "url": "https://cs.wikipedia.org/wiki?curid=865641", "title": "Ulrico Aostalli de Sala", "text": "Ulrico Aostalli de Sala\n\nUlrico Aostalli de Sala, v počeštělé podobě \"Oldřich Avostalis\" (1525 – 10. května 1597 Praha) byl italský stavitel, architekt a zednický mistr působící v Čechách.\n\nUlrico Aostalli se asi roku 1546 usadil v Praze. Původně byl členem družiny Giovanniho Marii Aostalliho, kterého pak roku 1567 nahradil v úřadu zednického mistra Pražského hradu.\n\nV 50. a 60. letech realizoval řadu návrhů architekta Bonifáce Wolmuta, pod jehož dohledem pak stavěl např. patro Královského letohrádku nebo nedalekou Velkou míčovnu. V letech 1560–1564 podle jeho plánů pracoval na zámku v Lysé nad Labem, byl činný i v Brandýse nad Labem.\n\nJeho účast je doložena i na přestavbě zámku Karlova Koruna v Chlumci nad Cidlinou a v Litomyšli. V 70. letech vystřídal ve vedení stavby litomyšlského zámku Giovanni Battistu Aostalliho a zámek pak dotvořil do dnešní podoby. V téže době vyhotovil plány pro přestavbu Pardubického zámku a pro Viléma z Rožmberka rozšířil jeho palác na Pražském hradě.\n\nZemřel 10. května 1597 a byl pochován ve východním křídle ambitu kláštera augustiniánů u sv. Tomáše na Malé Straně.\n\nUlrico Aostalli se pod vedením architekta Bonifáce Wohlmuta podílel na následujících stavbách:\n\nSamostatněji si snad počínal při práci na těchto stavbách:\n\nUlrico Aostalli de Sala byl též označován jako Ulrich de Safosa, v české literatuře bývá též někdy uváděn též jako Oldřich Avostalis atp.\n\n"}
{"id": "865642", "url": "https://cs.wikipedia.org/wiki?curid=865642", "title": "Jižní Korea na Letních olympijských hrách 1988", "text": "Jižní Korea na Letních olympijských hrách 1988\n\nJižní Koreu na Letních olympijských hrách v roce 1988 reprezentovala výprava 401 sportovců (269 mužů a 132 žen) ve 27 sportech.\n\n"}
{"id": "865643", "url": "https://cs.wikipedia.org/wiki?curid=865643", "title": "Jomo (kráter)", "text": "Jomo (kráter)\n\nJomo je elipsovitý lunární kráter nacházející se na přivrácené straně Měsíce na úpatí pohoří Montes Apeninnus (Apeniny). Má průměr 7,4 km, pojmenován byl v roce 1979 podle afrického mužského jména.\n\nV těsné blízkosti leží další malé krátery Taizo, Béla a Carlos. U této čtveřice netypických kráterů (počítaje i Jomo) začíná měsíční brázda Rima Hadley, která se vine po úpatí k hoře Mons Hadley Delta a pak se u místa přistání americké vesmírné expedice Apollo 15 stáčí na severovýchod do bažiny Palus Putredinis (Bažina hniloby).\n\n"}
{"id": "865644", "url": "https://cs.wikipedia.org/wiki?curid=865644", "title": "Pluspetice", "text": "Pluspetice\n\nPluspetice (lat. \"pluspetitio\") označovala v římském právu neoprávněný nárok žalobce a pravidelně vedla ke ztrátě soudní žaloby. Uplatňovala se v přísném formulovém procesu a nastávala tehdy, když žalobce požadoval něco jiného či více, než na co měl podle práva nárok.\n\nPodle toho, v čem byl žaloba neoprávněná, se rozlišovaly celkem čtyři druhy pluspetice:\n"}
{"id": "865647", "url": "https://cs.wikipedia.org/wiki?curid=865647", "title": "Carlos (kráter)", "text": "Carlos (kráter)\n\nCarlos je protáhlý lunární kráter nacházející se na přivrácené straně Měsíce na úpatí pohoří Montes Apeninnus (Apeniny). Má průměr 4,7 km, pojmenován byl v roce 1976 podle španělského mužského jména.\n\nV těsné blízkosti leží další malé krátery Taizo, Béla a Jomo. U této čtveřice netypických kráterů (počítaje i Carlose) začíná měsíční brázda Rima Hadley, která se vine po úpatí k hoře Mons Hadley Delta a pak se u místa přistání americké vesmírné expedice Apollo 15 stáčí na severovýchod do bažiny Palus Putredinis (Bažina hniloby).\n\n"}
{"id": "865648", "url": "https://cs.wikipedia.org/wiki?curid=865648", "title": "Michail Stasinopulos", "text": "Michail Stasinopulos\n\nMichail Stasinopoulos (27. července 1903 – 31. října 2002) byl řecký právník a politik. V letech 1974-1975 byl prezidentem Řecka. Byl prvním, byť dočasným, prezidentem tzv. Třetí helénské republiky, která vznikla po pádu vojenské junty roku 1974. Byl představitelem pravicové politické strany Nová demokracie. V letech 1951-1958 byl rektorem Univerzity Pantheon v Athénách, v padesátých letech zastával též vládní funkce – ministra úřadu vlády a ministra práce. Napsal řadu právních studií, ale i literárních děl, překládal též poezii a prózu z francouzštiny.\n\n"}
{"id": "865649", "url": "https://cs.wikipedia.org/wiki?curid=865649", "title": "Taizo (kráter)", "text": "Taizo (kráter)\n\nTaizo je protáhlý měsíční kráter nacházející se na přivrácené straně Měsíce na úpatí pohoří Montes Apeninnus (Apeniny). Má průměr 8 km, pojmenován byl v roce 1979 podle japonského mužského jména.\n\nV těsné blízkosti leží další malé krátery Jomo, Béla a Carlos. U této čtveřice netypických kráterů (počítaje i Taizo) začíná měsíční brázda Rima Hadley, která se vine po úpatí k hoře Mons Hadley Delta a pak se u místa přistání americké vesmírné expedice Apollo 15 stáčí na severovýchod do bažiny Palus Putredinis (Bažina hniloby).\n\n"}
{"id": "865651", "url": "https://cs.wikipedia.org/wiki?curid=865651", "title": "Nicklas Danielsson", "text": "Nicklas Danielsson\n\nNicklas Danielsson (* 7. prosince 1984) je švédský hokejový útočník. V současné době hraje za tým Lausanne HC. Byl draftován týmem Vancouver Canucks v 5.kole (celkově 160.) v roce 2003.\n\n"}
{"id": "865653", "url": "https://cs.wikipedia.org/wiki?curid=865653", "title": "The Break-Up", "text": "The Break-Up\n\nThe Break-Up je čtvrtá epizoda čtvrté série amerického hudebního televizního seriálu \"Glee\" a v celkovém pořadí sedmdesátá epizoda tohoto seriálu. Napsal ji Ryan Murphy, režíroval Alfonso Gomez-Rejon, poprvé se vysílala ve Spojených státech dne 4. října 2012 a obsahuje rozchod nejméně jednoho ze seriálových nejdéle zavedených párů a vztahy dalších párů jsou testovány podle vzdálenosti a dalších faktorů.\n\nV New Yorku se Rachel Berry (Lea Michele) znovu setkává se svým bývalým snoubencem Finnem Hudsonem (Cory Monteith), který byl vyhozen z armády. Rachel ho provází po Newyorské akademii dramatických umění (NYADA), což způsobí Finnovi, že se cítí, jako by tam vůbec nepatřil. Mezitím v Limě v Ohiu se Blaine Anderson (Darren Criss) cítí zanedbávaný svým přítelem Kurtem Hummelem (Chris Colfer), který je zaneprázdněný prací ve \"Vogue.com\" a podvede ho. Finn a Blaine zpívají \"Barely Breathing\" od Duncana Sheika a Blaine, který se cítí provinile, se rozhodne překvapit Kurta tím, že ho v New Yorku navštíví.\n\nFinn, Rachel, Kurt a Blaine navštíví místní bar, kde se setkávají studenti NYADY a kde Finn narazí na Brodyho Westona (Dean Geyer). Finn je podezřívavý ohledně vztahu Brodyho a Rachel, a tak je podpoří, aby společně zpívali \"Give Your Heart a Break\" od Demi Lovato. Následuje je Blaine, který vystupuje s upřímnou akustickou verzí \"Teenage Dream\" od Katy Perry. Venku Finn a Kurt konfrontuje Rachel a Blaina a Rachel se přizná, že políbila Brodyho, zatímco Blaine se přizná, že Kurta podváděl, což vede oba páry, aby zpívaly \"Don't Speak\" od No Doubt, zatímco se vrací do Rachelina a Kurtova bytu.\n\nNásledující den Finn odjíždí bez toho, aby to řekl Rachel a vrací se do Limy, kde navštíví vedoucího sboru Willa Schuestera (Matthew Morrison) a v jeho přítomnosti začne plakat. Finn je představen novým členům New Directions a navrhuje, že by jako školní muzikál měli předvést \"Pomádu\", což ohromí Willa. Will později sdělí své snoubence, školní výchovné poradkyni Emmě Pillsbury (Jayma Mays), že byl přijat k modrému panelu vlády, aby zlepšil celostátně učení umění, ale vyžaduje to, aby se na šest měsíců přestěhoval do Washingtonu. Emma se zdráhá opustit Limu na tak dlouhou dobu, aby doprovázela Willa a pohádají se, ale nerozejdou se.\n\nSantana Lopez (Naya Rivera) navštěvuje svou přítelkyni Brittany Pierce (Heather Morris) a dozví se, že se přidala ke kroužku, který založila roztleskávačka Kitty (Becca Tobin), který je o přípravě na konec věta. Kittyin přítel Jake Puckerman (Jacob Artist), pozve Marley Rose (Melissa Benoist) na jednu ze schůzek, ale začne být zklamaný, když ho Kitty využije, aby mohla dělat škodolibé žerty na jednu ze členek. Jake se nakonec rozhodne s Kitty rozejít poté, co ji uvidí, jak ubližuje Marley, ale také ignoruje Marleyiny návrhy o schůzku.\n\nSantana věnuje Brittany píseň \"Mine\" od Taylor Swift a s Brittany se shodují, že jejich vztah nefunguje. Navrhuje, ať mají otevřený vztah a řekne, že se doopravdy nerozešly, což nechá Brittany zničenou. Blaine se neustále pokouší kontaktovat Kurta, ten s ním ale nechce mluvit a stává se nejistým ohledně jejich vztahu.\n\nRachel, která letěla z New Yorku do Limy, konfrontuje Finna v posluchárně McKinleyovy střední školy, kde ho nazve nedospělým a zbabělcem za to, že se po několik měsíců skrýval. Řekne mu, že ho miluje, ale nemůže udržet jejich současných vztah a rozchází se s ním i přes Finnově tvrzení, že jí chtěl dát svobodu. Naposledy ho políbí a odchází. Poté, co odejde, Finn zpívá \"The Scientist\" od Coldplay a přestavuje si, že to s ním zpívají i Rachel, Kurt, Blaine, Santana, Brittany, Will a Emma.\n\nVedlejší role, objevující se v této epizodě, jsou školní výchovná poradkyně Emma Pillsbury (Jayma Mays), členové sboru Joe Hart (Samuel Larsen), Wade \"Unique\" Adams (Alex Newell), Marley Rose (Melissa Benoist) a Jake Puckerman (Jacob Artist), roztleskávačka Kitty Wilde (Becca Tobin), student z NYADY Brody Weston (Dean Geyer) a zaměstnanec \"Vogue.com\" Chase Madison (Dan Domenech).\n\nŠest písní z epizody bylo vydáno jako singly, včetně \"Barely Breathing\" od Duncana Sheika v podání Crisse a Monteitha; \"Don't Speak\" od No Doubt v podání Colfera, Crisse, Monteitha a Michele; \"The Scientist\" od Coldplay; \"Give Your Heart a Break\" od Demi Lovato v podání Michele a Geyera, \"Mine\" od Taylor Swift v podání Rivery a akustickou verzi \"Teenage Dream\" od Katy Perry v podání Crisse.\n\nScény z epizody se natáčely na lokacích v New Yorku o víkendu 11. a 12. srpna 2012, i včetně scény procházející parkem v písni \"Don't Speak\".\n\nJeště před vysíláním epizody, ji tvůrce seriálu Ryan Murphy označil slovy \"nejlepší epizoda, jakou jsme kdy dělali\".\n\n"}
{"id": "865654", "url": "https://cs.wikipedia.org/wiki?curid=865654", "title": "Julienne (kráter)", "text": "Julienne (kráter)\n\nJulienne je malý měsíční impaktní kráter nacházející se na přivrácené straně Měsíce na úpatí pohoří Montes Apeninnus (Apeniny). Má průměr 1,8 km, pojmenován byl v roce 1976 podle francouzského ženského jména.\n\nKolem něj se vine měsíční brázda Rima Hadley, která začíná u čtveřice kráterů Taizo, Béla, Jomo a Carlos. Východo-jihovýchodně se nachází hora Mons Hadley Delta, směrem na západ se rozkládá Palus Putredinis (Bažina hniloby).\n\nNedaleko kráteru Julienne poblíž brázdy Rima Hadley je místo přistání americké vesmírné expedice Apollo 15.\n"}
{"id": "865657", "url": "https://cs.wikipedia.org/wiki?curid=865657", "title": "Římskokatolická farnost Lovosice", "text": "Římskokatolická farnost Lovosice\n\nŘímskokatolická farnost Lovosice (lat. \"Lobosicium\") je územní společenství římských katolíků v Lovosicích a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nNejstarší písemný doklad o duchovní správě lokality Lovosice pochází z roku 1057, kdy ji měla v držení litoměřická kapitula. Před rokem 1248 zde byla již plebánie. Matriky byly vedeny od roku 1629. Až do roku 1945 byla většina farníků německy mluvících, česky mluvila jen menšina a v češtině se neuměl modlit, jak uvádí lovosické farní záznamy, ani místní duchovní správce. V důsledku vysídlení německého obyvatelstva po II. světové válce se změnila i demografie a farnost se stala česky mluvící.\n\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Lovosic. Jsou jimi farnosti:\n\nŘímskokatolická farnost Lovosice\n\n"}
{"id": "865658", "url": "https://cs.wikipedia.org/wiki?curid=865658", "title": "Airy (kráter na Měsíci)", "text": "Airy (kráter na Měsíci)\n\nAiry je měsíční impaktní kráter se značně členěným okrajovým valem nacházející se na přivrácené straně Měsíce v pevninské oblasti s množstvím kráterů východně od Mare Nubium (Moře oblaků). Má průměr 37 km, pojmenován je podle britského astronoma G. B. Airyho.\n\nLeží v řetězci kráterů (postupně od severu) Vogel, Argelander, Airy. Jiho-jihovýchodně leží kráter Donati.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "865660", "url": "https://cs.wikipedia.org/wiki?curid=865660", "title": "Argelander (kráter)", "text": "Argelander (kráter)\n\nArgelander je měsíční impaktní kráter nacházející se na přivrácené straně Měsíce v pevninské oblasti s množstvím kráterů východně od Mare Nubium (Moře oblaků). Má průměr 34 km, pojmenován je podle německého astronoma Friedricha W. A. Argelandera.\n\nLeží v řetězci kráterů (postupně od severu) Vogel, Argelander, Airy.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "865663", "url": "https://cs.wikipedia.org/wiki?curid=865663", "title": "Paul Quinn", "text": "Paul Quinn\n\nPaul Quinn (* jako Paul Anthony Quinn; 26. prosince 1951 Barnsley, Anglie) je britský heavymetalový kytarista. V roce 1976 spolu se zpěvákem Biffem Byfordem, kytaristou Grahamem Oliverem, baskytaristou Stevem Dawsonem a bubeníkem Petem Gillem založil skupinu Son of a Bitch. O dva roky později se skupina přejmenovala na Saxon a Quinn v ní působí dodnes. Spolu s Byfordem je jejím jediným členem, který ve skupině působí bez přestávky a hrál na všech jejích albech.\n"}
{"id": "865665", "url": "https://cs.wikipedia.org/wiki?curid=865665", "title": "Vogel (kráter na Měsíci)", "text": "Vogel (kráter na Měsíci)\n\nVogel je měsíční impaktní kráter nacházející se na přivrácené straně Měsíce v pevninské oblasti s množstvím kráterů východně od Mare Nubium (Moře oblaků). Má průměr 27 km a hloubku 2,8 km, pojmenován je podle německého astronoma Hermanna C. Vogela.\n\nLeží v řetězci kráterů (postupně od severu) Vogel, Argelander, Airy. Severo-severozápadně leží rozlehlý starý kráter Albategnius.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "865666", "url": "https://cs.wikipedia.org/wiki?curid=865666", "title": "Kockica", "text": "Kockica\n\nKockica (česky doslova Kostka) je vícepatrová budova v Záhřebu, která v letech 1968 – 1991 sloužila jako sídlo Svazu komunistů Chorvatska. Budova byla vystavěna podle návrhu architekta Ivana Vitiće z roku 1961. Její oficiální název byl \"Zgrada društveno-političkih organizacija\" (Budova společensko-politických organizací), nicméně díky svému vzhledu a neobratnosti jugoslávského komunistického slovníku jí brzy začali místní říkat jednoduše \"kostka\".\n\nBudova se nachází v jihozápadní části města, její adresa je \"Posavlje 14\" (na břehu řeky Sávy) a je dobře viditelná i z Nového Záhřebu, který se nachází hned za řekou.\n\nV současné době využívají budovu státní instituce. Těmi jsou především chorvatské Ministerstvo námořnictví, dopravy a infrastruktury, dále pak také Ministerstvo práce a sociálního zajištění.\n\n"}
{"id": "865667", "url": "https://cs.wikipedia.org/wiki?curid=865667", "title": "Vogel", "text": "Vogel\n\nVogel nebo Vogl [\"fógl\"] může znamenat:\n\n\n\n"}
{"id": "865669", "url": "https://cs.wikipedia.org/wiki?curid=865669", "title": "Millville (Utah)", "text": "Millville (Utah)\n\nMillville je město v okresu Cache County ve státě Utah ve Spojených státech amerických. K roku 2010 zde žilo 1 829 obyvatel. S celkovou rozlohou 6,1 km² byla hustota zalidnění 248 obyvatel na km².\n"}
{"id": "865670", "url": "https://cs.wikipedia.org/wiki?curid=865670", "title": "Kamas", "text": "Kamas\n\nKamas je město v okresu Summit County ve státě Utah ve Spojených státech amerických. K roku 2000 zde žilo 1 274 obyvatel. S celkovou rozlohou 4 km² byla hustota zalidnění 307,5 obyvatel na km².\n"}
{"id": "865671", "url": "https://cs.wikipedia.org/wiki?curid=865671", "title": "Willard (Utah)", "text": "Willard (Utah)\n\nWillard je město v okresu Box Elder County ve státě Utah ve Spojených státech amerických. K roku 2010 zde žilo 1 772 obyvatel. S celkovou rozlohou 18,7 km² byla hustota zalidnění 110,6 obyvatel na km². Pojmenováno bylo podle Willarda Richardse.\n"}
{"id": "865672", "url": "https://cs.wikipedia.org/wiki?curid=865672", "title": "Lewiston (Utah)", "text": "Lewiston (Utah)\n\nLewiston je město v okresu Cache County ve státě Utah ve Spojených státech amerických. K roku 2010 zde žilo 1 766 obyvatel. S celkovou rozlohou 66,5 km² byla hustota zalidnění 28,3 obyvatel na km². Leží na hranicích se státem Idaho.\n"}
{"id": "865674", "url": "https://cs.wikipedia.org/wiki?curid=865674", "title": "Naples (Utah)", "text": "Naples (Utah)\n\nNaples je město v okresu Uintah County ve státě Utah ve Spojených státech amerických. K roku 2010 zde žilo 1 300 obyvatel. S celkovou rozlohou 16,9 km² byla hustota zalidnění 76,8 obyvatel na km².\n"}
{"id": "865675", "url": "https://cs.wikipedia.org/wiki?curid=865675", "title": "Lyceum Edgara Allana Poea", "text": "Lyceum Edgara Allana Poea\n\nLyceum Edgara Allana Poea ( \"Lycée Edgar-Poe\") je soukromá střední škola, jež sídlí v Paříži, na adrese 2 rue du Faubourg Poissonnière, v 10. obvodě, blízko kina Le Grand Rex a stanice metra Bonne Nouvelle. Je pojmenována po americkém spisovateli Edgaru Allanu Poeovi. Od stejnojmenné ulice v pařížském 19. obvodu je značně vzdálená.\n\nMotto školy zní: „\"L’intéret pour l’élève développe l’intérêt de l’élève\"“ (Zájem o studenta rozvíjí studentův zájem). Ředitelkou školy je paní Evelyne Clinetová. V roce 2011 se škola umístila na prvním místě mezi středními školami z Paříže a regionu Île-de-France ve výsledcích maturit.\nLyceum Edgara Allana Poea bylo založeno v roce 1965 jako \"Cours Edgar-Poe\" a bylo francouzským státem uznáno 26. února 1980.\n\n\n"}
{"id": "865678", "url": "https://cs.wikipedia.org/wiki?curid=865678", "title": "Tramvajová lanovka v Belleville", "text": "Tramvajová lanovka v Belleville\n\nTramvajová lanovka v Belleville (francouzsky \"Tramway funiculaire de Belleville\") byla kabelová tramvaj v Paříži, součást městské tramvajové sítě, provozovaná v letech 1891–1924. V roce 1935 ji nahradila linka 11 pařížského metra.\n\nJednalo se o hybridní systém spojující lanovku a tramvaj. Linka měla vést především po ulici \"Rue de Belleville\", jejíž šířka nepřesahuje 7 m a je klikatá. Tím bylo nutno přijmout technická omezení: jednokolejná trať s pěti výhybnami, úzkorozchodná kolej s rozchodem 1000 mm, která musela být v minimální vzdálenosti 3 m od chodníku.\nDráha spojovala centrum města se čtvrtí Belleville na východě Paříže. Trať začínala na \"Place de la République\", odkud vedla do ulice \"Rue du Faubourg-du-Temple\", překřížila \"Boulevard de la Villette\" a pokračovala ulicí \"Rue de Belleville\" do kopce až ke konečné u kostela Saint-Jean-Baptiste de Belleville, kde se dnes nachází stanice metra Jourdain. Trať byla dlouhá 2,044 km a měla šest stanic. \n\nVozy byly taženy kabelem uloženým uprostřed kolejnice. Trakční kabel o průměru 29 mm se skládal z jádra vyztuženého konopím a šesti ocelových lan. Vzhledem ke své délce 4,2 km vážil kabel 12,6 tuny. Na obou koncích tratě byla v podzemí kola o průměru 2,50 m, přes která se otáčel trakční kabel. Ten pak procházel dalšími kladkami, které zajišťovaly trvalé napnutí kabelu a vyvažovaly jeho případné napínání. Tento nekonečný kabel byl poháněn dvěma parními systémy o síle padesáti koní umístěnými v depu v ulici \"Rue de Belleville\" č. 97. Při běžném provozu byl v chodu jen jeden parní stroj a druhý sloužil jako záloha.\n\nV provozu bylo 21 vozů o délce pěti metrů a šířce 1,60 m s kapacitou 22 cestujících (z toho bylo 14 míst k sezení na podélných lavicích). Vozy za dobu svého užívání neprošly žádnou modernizací, byly osvětleny acetylenovými lampami a v zimě nebyly vzhledem ke krátké době jízdy vyhřívány.\n\nVozidla byla vybavena rukojetí, kterou řidič upnul svěrač do tažného kabelu a tím se vozidlo rozjelo. Kabel se pohyboval rychlostí 3 m za sekundu (10,8 km/h) za dne a 3,5 m za sekundu (12,6 km/h) ve večerních hodinách, kdy byl menší provoz. \n\nMěsto Belleville postavené na kopci stejného jména za hranicemi Paříže zažilo v průběhu 19. století silný populační růst. Po připojení obce k Paříži v roce 1860 vzrostla potřeba zajistit dělnické čtvrti Belleville dobré dopravní spojení s centrem města. Na konci roku 1880 bylo rozhodnuto o vybudování tramvajové linky tažené kabelem, která byla schopna vyjet do prudkého svahu kopce. Ale na rozdíl od San Francisca a dalších amerických měst se širokými rovnými ulicemi, kde se nový systém zaváděl, šířka pařížských ulic umožňovala vybudovat jen jednokolejnou trať s několika výhybnami, navíc poměrně klikatou.\n\nV roce 1886 požádal o koncesi stavební inženýr Fournier. Po dlouhém jednání města Paříže, Ministerstva veřejných prací, Ministerstva vnitra a Ministerstva komunikací a mostů a přes protesty Omnibusové společnosti, která v tom viděla porušení svého monopolu, pařížská rada rozhodla 31. prosince 1887 povolit kabelovou tramvaj, obdobné ve velkých amerických městech jako Cincinnati, Chicago, New York a San Francisco.\nLinka byla 24. ledna 1889 vyhlášena veřejně prospěšnou pod dohledem generální rady departementu Seine. Smlouva mezi departementem a inženýrem Fournierem byla podepsána 5. srpna 1890. V ní se město zavázalo postavit trať za cenu ve výši jednoho miliónu franků a ing. Fournier trať provozovat za roční poplatek 50 000 franků. Pro tento účel založil \"Společnost Bellevillské lanovky\" (Compagnie du funiculaire de Belleville).\n\nStavebními pracemi byl pověřen městský inženýr Fulgence Bienvenüe a byly dokončeny za šest měsíců. Nicméně výstavba trakčního systému byla složitá, neboť v Evropě byla první. Tramvajová lanovka byla uvedena do provozu 25. srpna 1891.\n\nLinka zaznamenala rychlý úspěch: v roce 1895 odbavila 4 411 000 cestujících. Kapacita linky začala rychle nedostačovat, protože nebylo možné zvýšit kvůli jednokolejné trati počet souprav. Také zvýšený provoz by byl zvláště nebezpečný pro chodce a silniční dopravu. Proto bylo rozhodnuto zapojit dva vagóny do jedné soupravy a rozšířit nástupiště. V roce 1902 tak linka přepravila rekordních 5 241 000 pasažérů.\n\nDne 31. května 1910 koncese skončila, město Paříž poté provozovalo trať ve vlastní režii. Linka byla v provozu i během první světové války, po ní si však vyžadovala rozsáhlou modernizaci. Provoz byl ukončen 18. července 1924 a tramvaje nahradila autobusová linka. Infrastruktura tramvajové lanovky byla zničena, vozy byly odvezeny do Issy-les-Moulineaux. V roce 1935 byla ve stejné trase otevřena linka 11 pařížského metra, která zajišťuje hlavní dopravní spojení této oblasti s centrem dodnes.\n\nDopravní nehody byly poměrně vzácné, především v souvislosti s opotřebením hnacího kabelu. Natržený kabel se občas omotal kolem rukojeti, což zabránilo vozidlu v zastavení. Ovšem strmost \"Rue de Belleville\" způsobila některé závažnější nehody. K největší došlo 6. ledna 1906, kdy praskl držák lana a vozidlo se utrhlo. Vůz poté nekontrolovatelně jel \"Rue de Belleville\" přes \"Rue des Pyrenées\" až nabral přibližně rychlost 120 km/h a v ulici \"Rue du Faubourg-du-Temple\" vykolejil. Cestující v panice vyskakovali za jízdy, celkem bylo 17 zraněných. V letech 1907 a 1909 tramvaj nemohla včas zabrzdit a došlo ke srážce s vozidly na křižovatce ulice \"Rue des Pyrénées\". V lednu 1914 se přetrhl kabel a jeden z vozů sjíždějící právě po \"Rue de Belleville\" dojel až na náměstí \"Place de la République\". Při této nehodě byl zraněno 14 osob.\n\nTramvajová lanovka obsluhovala dělnickou čtvrť a z toho důvodu byla cena jízdného velmi nízká – 0,10 franku. Tato sazba se ještě na snižovala na polovinu během ranní a večerní špičky. I přes velmi nízké ceny měla dopravní společnost díky hustotě provozu nejvyšší zisky na kilometr v Paříži.\n\nProvoz se nezměnil po celou dobu existence: vozy jezdily každých 11 minut od pěti do šesti ráno a poté každých šest minut od šesti až do půl jedné ráno. Celkový počet jízd denně činil 364 v zimě a 382 v létě.\n\n"}
{"id": "865679", "url": "https://cs.wikipedia.org/wiki?curid=865679", "title": "Argelander", "text": "Argelander\n\nSlovo Argelander může znamenat příjmení nebo být použito v jiných názvech:\n"}
{"id": "865681", "url": "https://cs.wikipedia.org/wiki?curid=865681", "title": "Kanton Chaville", "text": "Kanton Chaville\n\nKanton Chaville (fr. \"Canton de Chaville\") je francouzský kanton v departementu Hauts-de-Seine v regionu Île-de-France. Tvoří ho čtyři obce.\n\n"}
{"id": "865682", "url": "https://cs.wikipedia.org/wiki?curid=865682", "title": "Jižní Korea na Letních olympijských hrách 1984", "text": "Jižní Korea na Letních olympijských hrách 1984\n\nJižní Koreu na Letních olympijských hrách v roce 1984 reprezentovala výprava 175 sportovců (116 mužů a 59 žen) ve 19 sportech.\n\n"}
{"id": "865684", "url": "https://cs.wikipedia.org/wiki?curid=865684", "title": "Chorvatské Záhoří", "text": "Chorvatské Záhoří\n\nChorvatské Záhoří (chorvatsky Zagorje, či také Hrvatsko Zagorje) je oblast Chorvatska mezi Záhřebem, slovinskou hranicí, Mezimuřím a Podrávskem. Název Záhoří vychází z faktu, že se celá oblast nachází „za horou“ Medvednica, která představuje fyzickou severní hranici chorvatské metropole Záhřebu. \n\nMístní obyvatelstvo hovoří kajkavským nářečím chorvatštiny, které se dělí na celou řadu dialektů a má blízko ke slovinskému jazyku.\n\nV 16. století se do oblasti Záhoří stěhovalo obyvatelstvo, které prchalo před střety válek s Turky. Ty zachvátily většinu území dnešního Chorvatska a jediné Záhoří bylo dostatečně daleko od míst bojů. Kromě sedláků a prostého lidu se do této oblasti přestěhovala také šlechta, která zde dala vybudovat řadu svých sídel - hradů a zámků. Postupem času vznikly rozestrkané a řídce osídlené vesnice. Války s Turky byly finančně nesmírně náročné, což znamenalo vysokou povinnost odvodů vůči místnímu obyvatelstvu, které se bouřilo. Selské bouře byly v této oblasti časté a nejznámější z nich, kterou vedl Matija Gubec, byla dokonce předmětem historického románu spisovatele Augusta Šenoy.\n\nV druhé polovině 19. století se díky rozvoji průmyslu intenzivně rozvíjela ta sídla, která se nacházela v nejníže položených oblastech, v okolí řek. Dobře se dařilo textilnímu průmyslu. V roce 1886 byla zprovozněna železnice Zaprešić–Varaždin, údolím řeky Krapiny. Podobně, jako tomu však bylo v jiných oblastech dnešního Chorvatska na přelomu 19. a 20. století, i v Záhoří se projevil faktor přelidnění zemědělských oblastí. Bylo stále těžší se uživit, což vedlo k silnému vystěhovalectví z oblasti. Záhořané se tak stěhovali do Záhřebu, střední Slavonie, ale také i do zahraničí. V 60. letech 20. století došlo v oblasti k útlumu těžby, což zvýšilo míru nezaměstnanosti v regionu. V současné době má Záhoří hustotu osídlení okolo 110 obyvatel/km².\n\nChorvatské Záhoří přestavuje mírně zvlněnou krajinu. Kromě Medvednice se v jeho centrální části nachází ještě vrchovina Ivančšica. Nejvyšší vrcholy obou formací však nepřekonávají 1100 m. Dvě menší pahorkatiny, které se v oblasti nacházejí, nesou název Maceljsko gorje a Kalničko gorje.\n\nÚzemí chorvatského Záhoří přetíná na dvě poloviny severo-jižním směrem řeka Krapina, v jejímž údolí je vedena kromě zmíněné železniční trati také i dálnice spojující Záhřeb a Maribor.\n\nChorvatské Záhoří je v současné době administrativně rozděleno na tři celky: Záhřebskou, Varaždinskou a Krapinsko-zagorskou župu. Jako region spíše kulturní nemá Záhoří definovány jasné hranice, a tak také není znám přesný počet jeho obyvatel. Odhaduje se nicméně, že v něm žije okolo 200 000 lidí. \n\nV současné době si chorvatské Záhoří zachovalo svůj rurální charakter. 4/5 záhořských sídel pod 500 obyvatel. Z hlediska turistického se na chorvatské Záhoří hledí jako na oblast se značným potenciálem. Jako jedna z mála regionů v Chorvatsku má výrazně středoevropský ráz; nacházejí se zde četné hrady a zámky. Mezi nejznámější hrady patří například Trakošćan, či Veliki Tabor. Poslední zmíněný je zapsaný, spolu s historickým centrem Varaždinu, na listině památek UNESCO. Varaždinske, Stubičke, Tuheljke a Krapinske Toplice jsou navíc lázeňská města.\n\nZ etnografického hlediska je záhořský region velmi bohatý. V různých městech se nacházejí četná muzea a skanzeny. \n\nV 19. století sepsal chorvatský realistický spisovatel August Šenoa známý historický román Seljačka Buna, který se na území Záhoří odehrává. \n\nV době existence komunistické Jugoslávie se v oblasti pořádal pochod \"Titovým rodným krajem\", který vedl ze Záhřebu záhořskou krajinou až do jeho rodiště v Kumrovci. \n\n\n\n"}
{"id": "865685", "url": "https://cs.wikipedia.org/wiki?curid=865685", "title": "Renáta Czadernová", "text": "Renáta Czadernová\n\nRenata Czadernová (* 2. ledna 1985, Frýdek-Místek) je česká moderátorka, bývalá modelka a II. vicemiss České republiky 2006.\n\nV letech 2000–2004 studovala na Gymnáziu Fr. Hajdy v Ostravě. V době studia na gymnáziu pracovala v Týdeníku Ostrava a v roce 2004 absolvovala stáž ve zpravodajství České televize, kde pracovala jako asistentka v pořadech \"Tak neváhej a toč\" a \"Bludiště\". Poté studovala na Fakultě humanitních studií Univerzity Karlovy.\n\nNa podzim 2005 se přihlásila do české soutěže krásy Miss České republiky 2006, kde získala titul II. vicemiss (vítězkou se stala Taťána Kuchařová). Poté reprezentovala Česko na mezinárodní soutěži krásy Miss Intercontinental 2006 na Bahamách, kde se ale neumístila. V roce 2006 se také stala redaktorkou/reportérkou pořadu \"Extra\" v televizní stanici Prima.\n\nV roce 2007 začala moderovat Televizní noviny na TV Nova, kde tvořila dvojici s Pavlem Dumbrovským, poté s Kristýnou Kloubkovou a naposled s Petrem Suchoněm. Z důvodu Renátiny mateřské dovolené ji v televizi od sklonku roku 2016 zastupovala Petra Svoboda. V květnu 2017 (po skončení mateřské) se vrátila na obrazovku.\n\nV červenci 2010 se po šestileté známosti provdala za kameramana Davida Ochmana. Manželství bylo – po těžké manželské krizi – roku 2014 rozvedeno. Od té doby žije s jistým marketingovým podnikatelem, s nímž má dceru Adélku, narozenou 16. 12. 2016.\n\n"}
{"id": "865688", "url": "https://cs.wikipedia.org/wiki?curid=865688", "title": "Mont Campbell", "text": "Mont Campbell\n\nMont Campbell (* jako Hugo Martin Montgomery Campbell; 30. prosince 1950 Ismá'ílíja, Egypt) je britský hudebník. V letech 1969-1972 a znovu v roce 1974 byl členem skupiny Egg. Ještě před Egg spolupracoval se skupinou Uriel (Arzachel) (1968-1969). Po krátkém působení ve skupině Gilgamesh se stal členem skupiny National Health. Ani toto však nevydrželo dlouho a ze skupiny odešel ještě před nahráním jejich prvního alba. Podílel se na společném albu skupin Henry Cow a Slapp Happy s názvem \"Desperate Straights\" a Hatfield and the North \"The Rotters' Club\".\n\nJe členem hnutí Subud.\n"}
{"id": "865691", "url": "https://cs.wikipedia.org/wiki?curid=865691", "title": "Katarína Manová", "text": "Katarína Manová\n\nIng. Bc. Katarína Manová (* 13. července 1988, Bratislava) je slovenská modelka a Miss Intercontinental 2006.\n\nV roce 2005 se přihlášila do soutěže Miss Europe - Junior, která se konala 15. října 2005 v Tipsport Aréně v Liberci a stala se I. vicemiss z 23 dívek z celé Evropy. A ještě získala tituly Miss Photo a Miss Sympatie.\n\nStala se I. vicemiss Universe Slovenské republiky 2006.\n\nV roce 2006 reprezentovala Slovensko na mezinárodní soutěži krásy Miss Intercontinental, jejíž finále se konalo 15. října 2006 na bahamské Nassau a tuto soutěž vyhrála. Původně však měla jet na mezinárodní soutěže krásy Miss Earth, ale nakonec ji ředitelka soutěže vyslala na Miss Intercontinental. Poté rok žila v Německu a plnila povinnosti Miss Intercontinental.\n\nVystudovala Vysokou školu ekonomickou v Bratislavě.\n"}
{"id": "865692", "url": "https://cs.wikipedia.org/wiki?curid=865692", "title": "Jižní Korea na Letních olympijských hrách 1976", "text": "Jižní Korea na Letních olympijských hrách 1976\n\nJižní Koreu na Letních olympijských hrách v roce 1976 reprezentovala výprava 50 sportovců (38 mužů a 12 žen) ve 5 sportech.\n\n"}
{"id": "865694", "url": "https://cs.wikipedia.org/wiki?curid=865694", "title": "Jižní Korea na Letních olympijských hrách 1972", "text": "Jižní Korea na Letních olympijských hrách 1972\n\nJižní Koreu na Letních olympijských hrách v roce 1972 reprezentovala výprava 42 sportovců (32 mužů a 10 žen) ve 8 sportech.\n\n"}
{"id": "865695", "url": "https://cs.wikipedia.org/wiki?curid=865695", "title": "Jižní Korea na Letních olympijských hrách 1968", "text": "Jižní Korea na Letních olympijských hrách 1968\n\nJižní Koreu na Letních olympijských hrách v roce 1968 reprezentovala výprava 54 sportovců (41 mužů a 13 žen) ve 11 sportech.\n\n"}
{"id": "865696", "url": "https://cs.wikipedia.org/wiki?curid=865696", "title": "Jaan Poska", "text": "Jaan Poska\n\nJaan Poska (24. ledna 1866 – 7. března 1920) byl estonský politik a právník, první ministr zahraničních věcí Estonska.\n\nV roce 1890 graduoval na Právnické fakultě Tartuské univerzity. Potom pracoval jako advokát v Tallinnu. Během let 1913 až 1917 byl starostou tohoto města. Během výkonu funkce podporoval reformy, jako například reformu zdravotnictví, a založil dvě školy. V dubnu 1917 se stal gubernátorem Autonomní gubernie Estonsko za vlády ruské Prozatímní vlády. Dne 28. listopadu 1917 odmítl Maapäev (estonský zemský sněm) uznat novou vládu bolševiků a prohlásil sám sebe za nejvyšší zákonnou moc Estonska. Estonská republika formálně vyhlásila svou nezávislost dne 24. února 1918, přesto byla fakticky okupována vojsky Německého císařství až do konce první světové války. Stejného dne byl Poska jmenován ministrem zahraničních věcí nové republiky. Pohyboval se v Západní Evropě, kde se snažil získat diplomatické uznání Estonska, a poté se zúčastnil pařížská mírové konference. Vedl vyjednávání míru se Sovětským Ruskem, které vyústilo v mírovou dohodu z Tartu podepsanou 2. února 1920.\n\nZa svou činnost během bojů o nezávislost Estonska byl vyznamenán Křížem svobody 1. třídy za civilní zásluhy (3. řada).\n"}
{"id": "865697", "url": "https://cs.wikipedia.org/wiki?curid=865697", "title": "Jižní Korea na Letních olympijských hrách 1964", "text": "Jižní Korea na Letních olympijských hrách 1964\n\nJižní Koreu na Letních olympijských hrách v roce 1964 reprezentovala výprava 154 sportovců (128 mužů a 26 žen) ve 17 sportech.\n\n"}
{"id": "865700", "url": "https://cs.wikipedia.org/wiki?curid=865700", "title": "Jižní Korea na Letních olympijských hrách 1956", "text": "Jižní Korea na Letních olympijských hrách 1956\n\nJižní Koreu na Letních olympijských hrách v roce 1956 reprezentovala výprava 35 sportovců (35 mužů a 0 žen) ve 7 sportech.\n\n"}
{"id": "865701", "url": "https://cs.wikipedia.org/wiki?curid=865701", "title": "Jižní Korea na Letních olympijských hrách 1952", "text": "Jižní Korea na Letních olympijských hrách 1952\n\nJižní Koreu na Letních olympijských hrách v roce 1952 reprezentovala výprava 19 sportovců (18 mužů a 1 žena) ve 6 sportech.\n\n"}
{"id": "865702", "url": "https://cs.wikipedia.org/wiki?curid=865702", "title": "Kanton Clamart", "text": "Kanton Clamart\n\nKanton Clamart (fr. \"Canton de Clamart\") je francouzský kanton v departementu Hauts-de-Seine v regionu Île-de-France. Tvoří ho pouze obec Clamart.\n"}
{"id": "865703", "url": "https://cs.wikipedia.org/wiki?curid=865703", "title": "Kanton Clichy", "text": "Kanton Clichy\n\nKanton Clichy (fr. \"Canton de Clichy\") je francouzský kanton v departementu Hauts-de-Seine v regionu Île-de-France. Tvoří ho pouze centrum a sever obce Clichy. Jižní část patří do kantonu Levallois-Perret-Nord.\n"}
{"id": "865704", "url": "https://cs.wikipedia.org/wiki?curid=865704", "title": "Jižní Korea na Letních olympijských hrách 1948", "text": "Jižní Korea na Letních olympijských hrách 1948\n\nJižní Koreu na Letních olympijských hrách v roce 1948 reprezentovala výprava 46 sportovců (45 mužů a 1 žena) ve 7 sportech.\n\n"}
{"id": "865705", "url": "https://cs.wikipedia.org/wiki?curid=865705", "title": "Kanton Garches", "text": "Kanton Garches\n\nKanton Garches (fr. \"Canton de Garches\") je francouzský kanton v departementu Hauts-de-Seine v regionu Île-de-France. Tvoří ho dvě obce.\n\n"}
{"id": "865708", "url": "https://cs.wikipedia.org/wiki?curid=865708", "title": "Aldrin (kráter)", "text": "Aldrin (kráter)\n\nAldrin je malý měsíční kráter nacházející se na přivrácené straně Měsíce na jihozápadním okraji Mare Tranquillitatis (Moře klidu) poblíž rovníku. Má průměr 3,4 km, pojmenován je podle amerického astronauta Edwina E. Aldrina z vesmírné expedice Apollo 11, která přistála nedaleko. Členy expedice byli i Neil Armstrong a Michael Collins. Mezinárodní astronomická unie udělala v případě astronautů výjimku a pojmenovala po nich krátery na Měsíci (obvykle se nepojmenovávají po žijících osobách). Kráter Collins leží východně od Aldrina, kráter Armstrong ještě dále na východ na 25° poledníku východní délky. Jižně se táhne široká brázda soustavy Rimae Hypatia, západně leží dvojice kráterů Sabine a Ritter.\n\nNež Mezinárodní astronomická unie přejmenovala kráter Aldrin na současný název, měl označení Sabine B. Poblíž dopadla americká vesmírná sonda Ranger 8 (1965) a přistála sonda Surveyor 5 (1967).\n\n"}
{"id": "865711", "url": "https://cs.wikipedia.org/wiki?curid=865711", "title": "Aldrin (rozcestník)", "text": "Aldrin (rozcestník)\n\nAldrin může znamenat:\n\n"}
{"id": "865712", "url": "https://cs.wikipedia.org/wiki?curid=865712", "title": "Collins (kráter)", "text": "Collins (kráter)\n\nCollins je malý měsíční kráter nacházející se na přivrácené straně Měsíce na jihozápadním okraji Mare Tranquillitatis (Moře klidu) poblíž rovníku. Má průměr 2,4 km, pojmenován je podle amerického astronauta Michaela Collinse z vesmírné expedice Apollo 11, která přistála nedaleko. Členy expedice byli i Neil Armstrong a Edwin Eugene Aldrin, kteří oproti Michaelu Collinsovi přistáli i na povrchu Měsíce. Mezinárodní astronomická unie udělala v případě astronautů výjimku a pojmenovala po nich krátery na Měsíci (obvykle se nepojmenovávají po žijících osobách). Kráter Aldrin leží západně od Collinse, kráter Armstrong východně na 25° poledníku východní délky. Jižně se táhne široká brázda soustavy Rimae Hypatia, více západně leží dvojice kráterů Sabine a Ritter.\n\nNež Mezinárodní astronomická unie přejmenovala kráter Collins na současný název, měl označení Sabine D. Poblíž dopadla americká vesmírná sonda Ranger 8 (1965) a přistála sonda Surveyor 5 (1967).\n\n"}
{"id": "865713", "url": "https://cs.wikipedia.org/wiki?curid=865713", "title": "Armstrong (kráter)", "text": "Armstrong (kráter)\n\nArmstrong je malý měsíční kráter nacházející se na přivrácené straně Měsíce na jihozápadním okraji Mare Tranquillitatis (Moře klidu) poblíž rovníku. Má průměr 4,6 km, pojmenován je podle amerického astronauta Neila Armstronga z vesmírné expedice Apollo 11, která přistála nedaleko. Členy expedice byli i Michael Collins a Edwin Eugene Aldrin. Mezinárodní astronomická unie udělala v případě astronautů výjimku a pojmenovala po nich krátery na Měsíci (obvykle se nepojmenovávají po žijících osobách). Kráter Collins leží západně od Armstronga, kráter Aldrin ještě více na západ na 22° poledníku východní délky. Za nimi se nachází dvojice kráterů Sabine a Ritter, jižně se táhne široká brázda soustavy Rimae Hypatia.\n\nNež Mezinárodní astronomická unie přejmenovala kráter Armstrong na současný název, měl označení Sabine E. Poblíž dopadla americká vesmírná sonda Ranger 8 (1965) a přistála sonda Surveyor 5 (1967).\n\n"}
{"id": "865714", "url": "https://cs.wikipedia.org/wiki?curid=865714", "title": "Kanton Malakoff", "text": "Kanton Malakoff\n\nKanton Malakoff (fr. \"Canton de Malakoff\") je francouzský kanton v departementu Hauts-de-Seine v regionu Île-de-France. Tvoří ho pouze město Malakoff.\n"}
{"id": "865715", "url": "https://cs.wikipedia.org/wiki?curid=865715", "title": "Black Mesa (videohra)", "text": "Black Mesa (videohra)\n\nBlack Mesa (původně Black Mesa: Source) je first-person shooter videohra vyvinutá a vydaná studiem Crowbar Collective. Jedná se o remake videohry \"Half-Life\" (1998), který běží na herním enginu Source. Dne 14. září 2012 byla \"Black Mesa\" vydána jako bezplatný mod a společnost Valve (tvůrce \"Half-Life\") schválila jeho komerční vydání. Předběžně byla \"Black Mesa\" zpřístupněna v listopadu 2015 a plné vydání hry je plánováno na 5. březen 2020.\n\n\"Black Mesa\" byla vyvinutá zhruba 40 členným týmem dobrovolníků. Podnět k vývoji \"Black Mesy\" dala nespokojenost a zklamání z \"\", oficiální konverze \"Half-Life\" do enginu Source. Hra byla oznámena 1. ledna 2005, ale vývoj doprovázela řada komplikací, které zapříčinily značné množství odkladů. Původní plán počítal s maximálně tříletou dobou vývoje, která se protáhla na 8 let.\n\nPo vydání se hře dostalo vesměs pozitivních ohlasů a na serveru Metacritic vykazuje průměrné hodnocení 86%.\n"}
{"id": "865716", "url": "https://cs.wikipedia.org/wiki?curid=865716", "title": "Kanton Meudon", "text": "Kanton Meudon\n\nKanton Meudon (fr. \"Canton de Meudon\") je francouzský kanton v departementu Hauts-de-Seine v regionu Île-de-France. Tvoří ho pouze město Meudon.\n"}
{"id": "865718", "url": "https://cs.wikipedia.org/wiki?curid=865718", "title": "Kanton Montrouge", "text": "Kanton Montrouge\n\nKanton Montrouge (fr. \"Canton de Montrouge\") je francouzský kanton v departementu Hauts-de-Seine v regionu Île-de-France. Tvoří ho pouze město Montrouge.\n"}
{"id": "865719", "url": "https://cs.wikipedia.org/wiki?curid=865719", "title": "Kanton Puteaux", "text": "Kanton Puteaux\n\nKanton Puteaux (fr. \"Canton de Puteaux\") je francouzský kanton v departementu Hauts-de-Seine v regionu Île-de-France. Tvoří ho pouze město Puteaux.\n"}
{"id": "865720", "url": "https://cs.wikipedia.org/wiki?curid=865720", "title": "Kanton Saint-Cloud", "text": "Kanton Saint-Cloud\n\nKanton Saint-Cloud (fr. \"Canton de Saint-Cloud\") je francouzský kanton v departementu Hauts-de-Seine v regionu Île-de-France. Tvoří ho pouze město Saint-Cloud.\n"}
{"id": "865721", "url": "https://cs.wikipedia.org/wiki?curid=865721", "title": "Kanton Suresnes", "text": "Kanton Suresnes\n\nKanton Suresnes (fr. \"Canton de Suresnes\") je francouzský kanton v departementu Hauts-de-Seine v regionu Île-de-France. Tvoří ho pouze město Suresnes.\n"}
{"id": "865723", "url": "https://cs.wikipedia.org/wiki?curid=865723", "title": "Kanton Vanves", "text": "Kanton Vanves\n\nKanton Vanves (fr. \"Canton de Vanves\") je francouzský kanton v departementu Hauts-de-Seine v regionu Île-de-France. Tvoří ho pouze město Vanves.\n"}
{"id": "865725", "url": "https://cs.wikipedia.org/wiki?curid=865725", "title": "Christian Wiyghan Tumi", "text": "Christian Wiyghan Tumi\n\nChristian Wiyghan kardinál Tumi (15. října 1930 Kikaikelaki) je kamerunský římskokatolický kněz, bývalý arcibiskup Doualy, kardinál.\n\nStudoval v seminářích v Kamerunu, Nigérii a na Teologické fakultě Univerzity v Lyonu. Na Katolické univerzitě ve Fribourgu získal doktorát z filozofie. Kněžské svěcení přijal 17. dubna 1966. Působil jako kněz v diecézi Kumbo, po návratu ze studií v Evropě byl mj. rektorem semináře a předsedou kněžské rady v arcidiecézi Bamenda.\n\nV prosinci 1979 byl jmenován biskupem diecéze Jagua, biskupské svěcení mu udělil 6. ledna 1980 papež Jan Pavel II. Ten ho také v listopadu 1982 jmenoval arcibiskupem-koadjutorem arcidiecéze Garua. Řízení arcidiecéze se ujal v březnu 1984. Působil také v čele Kamerunské biskupské konference.\n\nPři konzistoři 28. června 1988 byl jmenován kardinálem. V srpnu 1991 se stal arcibiskupem arcidiecéze Douala. Jeho rezignaci přijal papež Benedikt XVI. 17. listopadu 2009, který do čela arcidiecéze jmenoval Samuela Kledu.\n\n\n"}
{"id": "865726", "url": "https://cs.wikipedia.org/wiki?curid=865726", "title": "Leigh Whannell", "text": "Leigh Whannell\n\nLeigh Whannell (* 17. ledna 1977, Melbourne, Victoria, Austrálie) je australský scenárista, producent a herec. V 18 letech byl přijat na filmovou školu v Melbourne díky jeho talentu na psaní a vyprávění různých příběhů. Během studia se seznámil s Jamesem Wanem, který stejně jako Leigh měl do budoucna plán natočit film. K tomu Leighovi dopomohla nějaká doba strávená v nemocnici kvůli bolestem hlavy a právě tam začal psát scénář k jednomu z jeho nejúspěšnějších filmů — \"\" z roku 2004. Získal ocenění v Teen Choice Awards 2005 v kategorii Scream Scene.\n\n\n"}
{"id": "865730", "url": "https://cs.wikipedia.org/wiki?curid=865730", "title": "Kanton Rueil-Malmaison", "text": "Kanton Rueil-Malmaison\n\nKanton Rueil-Malmaison (fr. \"Canton de Rueil-Malmaison\") je francouzský kanton v departementu Hauts-de-Seine v regionu Île-de-France. Tvoří ho pouze část města Rueil-Malmaison, zbývající území města se nachází v kantonu Garches.\n"}
{"id": "865732", "url": "https://cs.wikipedia.org/wiki?curid=865732", "title": "Kanton Sceaux", "text": "Kanton Sceaux\n\nKanton Sceaux (fr. \"Canton de Sceaux\") je francouzský kanton v departementu Hauts-de-Seine v regionu Île-de-France. Tvoří ho dvě obce.\n\n"}
{"id": "865734", "url": "https://cs.wikipedia.org/wiki?curid=865734", "title": "Delta-S 128", "text": "Delta-S 128\n\nDelta-S 128 ( \"Дельта-С 128\") je počítač z řady počítačů Delta-S kompatibilních s počítači Sinclair ZX Spectrum. Počítač Delta-S 128 je variantou počítače Sinclair ZX Spectrum 128K+.\n\nPočítač byl vyráběn od roku 1990. Jako zobrazovací zařízení je možné připojit jak televizor tak RGB monitor. Počítač je založen na obvodu КБ01ВГ1-2. Počítač není sám o osobě vybaven hudebním čipem AY-3-8912, tento čip je obsažen v disketovém řadiči, který se k počítači připojuje jako samostatné zařízení.\n\n\n"}
{"id": "865735", "url": "https://cs.wikipedia.org/wiki?curid=865735", "title": "Delta Disk", "text": "Delta Disk\n\nDelta Disk je disketová jednotka pro počítač Sinclair ZX Spectrum vyráběná v Česku. Objevila se v roce 2000. Na rozdíl od disketového řadiče MB02 je Delta Disk včetně dvou disketových mechanik a napájecího zdroje umístěný v jedné jednotce.\n\nK počítači se disketová jednotka připojuje prostřednictvím interface, který obsahuje průchozí sběrnici. Operační systém je obsažen v 32 KiB ROM. Disketová jednotka používá svoji vlastní paměť RAM, takže pro svoje potřeby nevyužívá žádnou část paměti počítače. Velikost paměti RAM je 8 KiB, disketová jednotka z ní využívá asi 1 KiB, zbývající část může využít uživatel pro své programy.\n\nDisketová jednotka se z Basicu ovládá pomocí následujících příkazů:<ref name=\"Delta disk/ZX Magazín\"></ref>\n\nCharakteristiky disketové jednotky jsou:\n\nPro stránkování paměti disketová jednotka používá port 247.\n\n"}
{"id": "865738", "url": "https://cs.wikipedia.org/wiki?curid=865738", "title": "Bachávágín Bujadá", "text": "Bachávágín Bujadá\n\nBachávágín Bujadá nebo Bujadá Bachává (6. prosince 1945 – 2016) byl mongolský zápasník.\n\nPochází z ajmagu Chovd z ojratské (torgutské) kočovné rodiny. Od dětství se věnoval tradičnímu mongolskému zápasu böch. V mongolské volnostylařské, sambistické a judistické reprezentaci se pohyboval od druhé poloviny šedesátých let dvacátého století. Připravoval se v Ulánbátaru jako student Mongolské národní univerzity (MUIS). Patřil k průkopníkům juda v Mongolsku.\n\nV roce 1972 startoval na olympijských hrách v Mnichově v pololehké váze do 63 kg. Pro Mongoly to byla první účast na větší judistické soutěži. Před olympijským turnajem shazoval do této váhy 15 kg. Aby tuto porci kilogramů fyzicky a psychicky zvládnul, dostal od kolegy zápasníka Ojdova lék v Rusku známý jako gracedin (diazepam). V úvodním kole porazil Američana Kennethu Okadu nasazenou pákou submisí, ale zároveň začal cítit bolest v rameni. Ve čtvrtfinále se utkal s Japoncem Takao Kawagučim. V polovině zápasu Kawagučiho strhnul technikou ko-uči-gake k zemi a nasadil páku. Japonec se však z páčení dostal, ale po dalším boji na zemi (ne-waza) ho pro změnu chytil do osaekomi (držení). Kawaguči se z držení zachránil vysoukáním se mimo hrací plochu tatami za cenu dvou zlomených žeber. Po ošetření se zbytek hrací doby Kawaguči pouze bránil a zápas skončil nerozhodně. Na řadu přišlo hantei (praporky) a verdikt sudích pro jeho soupeře. Z oprav se probojoval do finálového kola. V semifinále finálového kola proti Francouzi Jean-Jacques Mounierovi ho po nerozhodném stavu rozhodčí poslali praporky do finále opět proti Japonci Kawagučim. Finálový souboj měl odlišný průběh než čtvrtfinálový. Od úvodu na Kawagučiho nestačil, koncem úvodní minuty se nechal kombinací ko-uči-gari kučiki-taoši povalit na zem a do držení. Získal stříbrnou olympijskou medaili, o kterou záhy přišel kvůli dopingové kontrole.\n\nV roce 1976 startoval po trestu za doping na olympijských hrách v Montrealu, kde vypadl po verdiktu sudích na praporky s Maďarem Józsefem Tuncsikem. Po ukončení sportovní kariéry v roce 1978 se věnoval trenérské práci. Vydal několik metodických příruček k tréninku juda.\n\nDne 4. září 1972 získal stříbrnou olympijskou medaili a ještě před turnajem musel odevzdat vzorek moči, který odevzdávali všichni startující. Po turnaji se kontrolovaly vzorky vítězů medailí a dvou namátkou vybraných. Druhý den IJF vydalo zprávu, že jeho vzorek byl pozitivní. Mlžilo však o podrobnostech. Údajně mu byla odebrána medaile a výsledky mu byly sděleny. V měsíčníku Judo Times z října 1972 je uvedeno, že Mongolovi verdikt nikdo nesdělil údajně z důvodů nejasných výsledků analýzy a jazykové bariéry. Dle jeho slov mu medaile skutečně byla odebrána, ale po dvou dnech mu ji funcionáři vrátili s tím, že je vše v pořádku. Odjel jako hrdina domů a až po čase po něm byla medaile požadována přes MOV. V roce 1973 se konalo mistrovství světa v judu ve Švýcarsku. Zde bylo Mongolům dáno ultimátum, že pokud medaili nevrátí, tak jejich judisté se nesmí mezinárodních turnajů účastnit. Bujadá totiž střírbnou medaili nevracel. Za neochotu medaili vrátit dostal tříletý zákaz startu.\n\nO jaký doping se v jeho případě jednalo IJF/MOV upřesnila až po pár týdnech po olympijských hrách. Jednalo se o zvýšené množství kofeinu, ale nebylo uvedeno množství. Dopingové kontroly byly v těch časech na počátku a je třeba si uvědomit, že MOV měla ty dny zcela jiné starosti kvůli teroristickému útoku na izraelské sportovce. Bujadá stříbrnou medaili vrátil a podrobnosti o kontrole jeho vzorku vzal čas. V roce 2006 žádal o přezkoumání, zveřejnění podrobností své dopingové zprávy a vrácení medaile. Té se již nedožil. Zemřel v roce 2016.\n\n\n"}
{"id": "865739", "url": "https://cs.wikipedia.org/wiki?curid=865739", "title": "Klony počítačů ZX80 a ZX81", "text": "Klony počítačů ZX80 a ZX81\n\nPočítače kompatibilní s počítači ZX80 a ZX81 byly vyráběny nejen společnostmi Sinclair Research a Timex Sinclair. Toto je seznam neoficiálních klonů.\n\nPočítač CZ 1000 je počítač vyráběný společností Tadeo Czerveny S.A. Počítač je totožný s počítačem Timex Sinclair 1000, pouze místo loga \"Timex Sinclair 1000\" je označen logem \"Czerweny CZ 1000\".\n\nCZ 1000 plus je novější verze počítače CZ 1000 zabudovaná do nového obalu a navíc vybavená tlačítkem reset a interfacem pro joystick.\n\nPočítač CZ 1500 je počítač totožný s počítačem Timex Sinclair 1500, pouze místo loga \"Timex Sinclair 1500\" je označen logem \"Czerweny CZ 1500\".\n\nCZ 1500 plus je počítač totožný s počítačem CZ 1000 plus, pouze místo 2 KiB paměti RAM obsahuje 16 KiB paměti RAM.\n\nVarianta počítače ZX81 vyráběná společností Centro de Desenvolvimento de Systemas Electrônicos Ltda. Paměť RAM počítače může být rozšířena na 32 nebo 48 KiB. Klávesnice počítače je proti počítači Zx81 rozšířena o numerickou část. Počítač je vybaven sériovým interfacem.\n\nPočítač vyráběný společností Engebrás Eletrônica e Informática Ltda.. Počítač obsahuje 8 KiB paměti ROM a 16 KiB paměti RAM, která je pomocí interních 16KiB modulů rozšiřitelná až na 48 KiB. Počítač má vestavěný sériový interface.\n\nPočítač vyráběný společností Prológica Microcomputadores Ltda. Počítač je vybavený 8 KiB paměti ROM a 16 Kib paměti RAM. Paměť počítače už dále nemůže být rozšířena. Paměť ROM je ve skutečnosti paměť EPROM typu 2732. Klávesnice počítače má dvě klávesy Shift a dvě klávesy Reset. Pro vyresetování počítače je nutné stisknout obě klávesy Reset současně. Počítač je zmíněn v názvu knihy \"Onde E Comosao Armazenadas as Variaveis NA Memoria Do ZX81/TS1000/Tk82c/CP200\" (\"Kde a jak jsou strukturovány proměnné v paměti počítačů ZX81/TS1000/Tk82c/CP200\").\n\nTK80 je varianta počítače ZX80 společnosti Microdigital Eletrônica Ltda. Počítač je vybaven 4 KiB paměti ROM a 1 KiB paměti RAM, kterou je možné rozšířit až na 16 KiB.\n\nTK82 je varianta počítače ZX80 s rozšířenou pamětí RAM na 2 KiB. Kromě toho byl počítač vybaven interfacem pro joystick, zvukovým generátorem a možností ukládat data na magnetofonovou pásku vyšší rychlostí. Velikost paměti ROM je 4 KiB. Paměť RAM je rozšiřitelná na 16 KiB.\n\nTK82C je varianta počítače TK82 s pamětí ROM rozšířenou na 8 KiB. Programové vybavení počítače bylo doplněno o práci s desetinnými čísly a byly přidány matematické funkce. K počítačům TK82 a TK82-C existuje termotiskárna Microdigital TK Printer.\n\nTK83 je varianta počítače ZX81 vybavená 2 KiB paměti RAM rozšiřitelnými až na 64 KiB a interfacem pro joystick. Počítač může ukládat data na magnetofonovou kazetu rychlostí 300 baudů a 4200 baudů. Počítač má stejné rozměry a vzhled jako počítač ZX81, liší se pouze barvou, která může být buď béžová nebo stříbrná. Na rozdíl od svého vzoru počítač nemá obvod ULA, jeho funkce je sestavena ze standardních diskrétních logických obvodů.\n\nTK85 je poslední počítač kompatibilní s počítačem ZX81 vyráběný společností Microdigital Eletrônica. Jedná se v podstaě o klon počítače Timex Sinclair 1500, stejně jako tento počítač je vybaven 16 KiB paměti RAM. Počítač má vestavěný interface pro joysticky a volitelně mohl obsahovat tříkanálový zvukový generátor. Velikost paměti ROM je 10 KiB, 8 KiB ROM je ekvivalentní paměti ROM počítače ZX81, v přidaných 2 KiB ROM se nacházejí doplňkové rutiny pro manipulaci s řetězci a grafikou, obsluhu joysticku a zvuku a rychlejší nahrávání dat z magnetofonu.\n\nNE-Z80 je varianta počítače ZX80 vyráběná společností Nova Electrônica. Stejně jako ZX80 je NE-Z80 vybaven 4 KiB paměti ROM a 1 KiB paměti RAM. Paměť ROM je tvořena obvodem EPROM 2735, paměť RAM je tvořena dvěma obvody 2114. Paměť počítače je možno rozšířit na 16 KiB.\n\nJe nástupce počítače NE-Z80, klon počítače ZX81. Na rozdíl od svého vzoru je vybaven větší pamětí RAM o velikosti 2 KiB.\n\nRingo R470 je varianta počítače ZX81 vyráběná společností Ritas do Brazil. S počítačem ZX81 ale není úplně kompatibilní. Počítač je vybaven pamětí RAM o velikosti 16 Kib, pamětí ROM o velikosti 8 KiB a interfacem pro tiskárnu a elektrický psací stroj. Paměť ROM může být rozšířena až na 16 KiB a paměť RAM až na 48 KiB. K počítači je možné přímo připojit tiskárnu nebo elektrický psací stroj, modem, hudební generátor, programátor pamětí EPROM a joystick.\n\nPočítač je známý také pod názvy Power 3000, Marathon 32K, Futura 8300, DEF 3000, Your Computer, IQ8300, BASIC 2000, BASIC 3000, PC 2000, PC 8300. Počítač má navíc proti počítači ZX81 zvukový generátor a interface pro joystick. Má změněná některá klíčová slova (např. LOG místo LN), jiná klíčová slova jsou přidána navíc (TEMPO, MUSIC, SOUND, BEEP, NOBEEP, and INK, PAPER, BORDER - poslední tři slouží pro ovládání externího barevného modulu)\n\nItalská varianta počítače ZX80.\n\nPočítač je variantou počítaže ZX80 s možností rozšíření paměti na 2 KiB. Počítač byl kvůli prohře v soudním sporu se Sinclairem stažen z trhu. Po té, co se společnost microace dohadla se Sinclairem, byla počítači rozšířena ROM na 8KiB a počítač byl prodáván jako varianta počítače ZX81.\n\nZXGate je varianta počítače ZX81 realizovaná ve FPGA.\n\nZX96 je počítač založený na počítači ZX81 s rozšířenou pamětí (Giant Expansion - 32 KiB EPROM, 8 KiB EEPROM, 56 KiB RAM). K počítači byl vytvořen řadič disketových jednotek, interface pro připojení PC klávesnice a LCD displeje, řadič pevného disku, I/O karta obsahující tři obvody Z80 PIO a jeden obvod 8251 a rozšíření paměti RAM o 4 MiB.\n\nZX97 je varianta počítače ZX81 navržená Wilfem Rigterem s možností rozšířit paměť až na 192 KiB (160 KiB baterií zálohované opaměti RAM a 32 KiB paměti EPROM). Počítač je vybaven paralelním portem a rozšířenými možnostmi v textovém i grafickém režimum např. neomezený počet znaků UDG a grafiku v rozslišení 256 x 192 pixelů.\n\nJako ZX97 je označována i varianta počítače ZX81 Bodo Wenzela kompletně relizovaná ve FPGA Xilinx XC3042.\n\nPůvodní prototyp počítače ZX97 Wilfa Rigtera se skládá se skládá ze tří desek plošného spoje, proto vznikla varianta ZX97 Lite. Počítač umožňuje nastavit barvu okraje obrazu a pozadí textu. Proti počítači ZX81 má ZX97 Lite navíc několik klíčových slov jazyka BASIC.\n\n"}
{"id": "865741", "url": "https://cs.wikipedia.org/wiki?curid=865741", "title": "Revenge (počítačová hra)", "text": "Revenge (počítačová hra)\n\nRevenge je nedokončená hra pro počítače Sinclair ZX Spectrum a kompatibilní (například Didaktik). Jedná se o hru českého původu, autorem je Jiří Koudelka, který ji napsal pod přezdívkou \"George K.\" Dokončeno bylo pouze demo této hry. Vydavatelem hry měla být společnost Proxima - Software v. o. s.\n\nHra je střílečka, kde hráč ovládá raketu letící vesmírem. Hráč má k dispozici celkem tři rakety. Po zničení třetí hráčovy rakety hra končí.\n\nHru je možné ovládat Kempston joystickem nebo Sinclair joystickem. Hra počítá i s Kempston joystickem připojeným pomocí interface 8255 v disketové jednotce Didaktik 40. Na ZX Spectru 128K má hra i funkci replay.\n\n"}
{"id": "865743", "url": "https://cs.wikipedia.org/wiki?curid=865743", "title": "Zastupitelstvo Olomouckého kraje", "text": "Zastupitelstvo Olomouckého kraje\n\nZastupitelstvo Olomouckého kraje je zastupitelstvem kraje, ve kterém dle zákona o krajích (č. 129/2000 Sb.) zasedá 55 zastupitelů, jelikož Olomoucký kraj má více než 600 000 obyvatel. Volební období zastupitelstva je čtyřleté. Zastupitelstvo se schází podle potřeby, minimálně však jedenkrát za tři měsíce. Zastupitelstvo zasedá ve velkém zasedacím sále Magistrátu města Olomouce v Hynaisově ulici č. 10. Zastupitelstvo volí jedenáctičlennou krajskou radu.\n\n\nKoalici v Radě kraje tvoří ANO, ČSSD a ODS (dohromady 30 zastupitelů v zastupitelstvu). Hejtmanem Olomouckého kraje se v tomto volebním období stal Oto Košta, kterého v únoru 2017 vystřídal Ladislav Okleštěk (oba za ANO).\n"}
{"id": "865755", "url": "https://cs.wikipedia.org/wiki?curid=865755", "title": "Smrekovica (Branisko)", "text": "Smrekovica (Branisko)\n\nSmrekovica (1 200 m n. m.) je nejvyšším bodem Braniska. Nachází se v severní části pohoří nad vesnicemi Poľanovce a Vyšný Slavkov asi 10 km severovýchodně od Spišského Podhradie na území okresu Levoča (Prešovský kraj). Vrchol poskytuje omezené výhledy na Spiš, Šariš a Levočské vrchy. Za dobré viditelnosti jsou vidět i Tatry.\n\n\n"}
{"id": "865759", "url": "https://cs.wikipedia.org/wiki?curid=865759", "title": "Actibump", "text": "Actibump\n\nSystém aktivního snižování rychlosti (také automatický zpomalovací práh, aktivní zpomalovací práh,nebo automatický příčný práh) je zařízení umístěné ve vozovce, které snížením své části selektivně zpomaluje silniční vozidla překračující povolenou rychlost. Princip zařízení je založen na psychologickém efektu na řidiče z přejetí snížené části zařízení. Obvykle se používá v kombinaci s dopravními značkami omezujícími rychlost. Výška snížení je optimalizována tak, aby došlo jen k upozornění řidiče na překročenou rychlost a byl umožně bezpečný průjezd i motocyklistům a cyklistům. Systém aktivního snižování rychlosti umožňuje komfortní průjezd vozidlům městské hromadné dopravy. Vozidla s právem přednosti v jízdě mohou dálkovým ovládáním zamezit aktivaci. Jediný v současné době existující Systém aktivního snižování rychlosti je dodáván na náš trh pod obchodní značkou Actibump. Náklady na zařízení jsou obdobné jako při výstavbě širokého zpomalovacího prahu s technologickou kvalitou pro zvýšenou zátěž.\n\nSystém aktivního snižování rychlosti není ve smyslu §26 vyhlášky 30/2001Sb. definováno jako dopravní zařízení, tudíž jeho instalace v České republice nepodléhá schválení podle §124 odstavec (2) písmeno c zákona o provozu na pozemních komunikacích 361/2000Sb. Instalace na pozemních komunikacích v České republice je v souladu s platnou legislativou. \n\nSystém aktivního snižování rychlosti snižuje o 85% počet vozidel překračujících povolenou rychlost.\n\nSystém aktivního snižování rychlosti se skládá ze zařízení měřícího rychlost vozidel, průmyslového PC a mechanické části umístěné ve vozovce. Systémy aktivního snižování rychlosti bývají zvýrazňovány svislým dopravním značením. Údržba spočívá v čištění jednou za rok. Provoz v zimním období je spolehlivý, zařízení nevadí ani silné mrazy, mrznoucí déšť nebo sníh. Vozy zimní údržby komunikací projíždí přes Systém aktivního snižování rychlosti bez potíží, jelikož ze zařízení nad úroveň vozovky nic nevystupuje. Životnost zařízení několikanásobně přesahuje standardní příčný práh a předpokládá se v desítkách let.\n\nSystémy aktivního snižování rychlosti se užívají zejména před přechody pro chodce jako ochrana chodců, při vjezdu do obcí a měst pro zpomalení vozidel a uvnitř měst pro zvýšení plynulosti provozu. Před přechody pro chodce, které jsou umístěny na dlouhé rovné komunikaci, na rovných vjezdech do obcí a na provozem zatížených komunikacích uvnitř měst s vyšší úrovní provozu nelze v mnoha případech použít žádné jiné opatření zpomalující provoz než Systém aktivního snižování rychlosti.\n\nJelikož Systém aktivního snižování rychlosti zpomaluje selektivně jen vozidla překračující povolenou rychlost, eliminuje tak kontroverze standardního zpomalovacího prahu. Zpomalení standardním zpomalovacím prahem považují někteří řidiči za nepřiměřené. Výrazně zvyšují opotřebení vozidel (nápravy a tlumiče pérování). Obyvatelům může vadit zvýšení hlučnosti i prašnosti průjezdu vozidel, prodloužení doby jejich průjezdu a zvýšení množství spalovacích zplodin vlivem zpomalení a opětovného rozjezdu každého vozidla. Pokud jsou zpomalovací prahy umístěny na čerstvě rekonstruovanou komunikaci, bývá upozorňováno na paradox, že výsledný efekt je podobný stavu před opravou, kdy řidiče nutil k pomalé jízdě špatný stavební stav komunikace. Ztížen je i úklid sněhu, při němž může docházet k poškozování prahů i úklidové techniky.\n\nBritská automobilová asociace údajně provedla výzkum srovnání spotřeby paliva při stálé rychlosti 30 mph (48 km/h) oproti jízdě přes standardní zpomalovací prahy a zjistila vzrůst spotřeby ze 4,9 na 9,1 litrů/100 km. Při prostém snížení rychlosti ze 30 na 20 mph (32 km/h) stoupla spotřeba jen o 10 %. Podobný výzkum údajně provedla britská Laboratoř dopravního výzkumu, podle níž na silnicích se zpomalovacími prahy jsou zvýšeny emise oxidu uhelnatého až o 82 % a oxidu dusného až o 37 %.\n\nV současnosti existuje jen jediný typ Systému aktivního snižování rychlosti, který je vyráběn ve Švédsku a na českém trhu prodáván pod obchodní značkou Actibump.\n\n\n"}
{"id": "865760", "url": "https://cs.wikipedia.org/wiki?curid=865760", "title": "Aneta Sychrová", "text": "Aneta Sychrová\n\nAneta Sychrová (* 2. dubna 1987, Ústí nad Orlicí) je česká modelka, finalistka České Miss 2008 a IV. vicemiss na Miss Intercontinental 2008.\n\nAneta Sychrová studovala na gymnáziu v Ústí nad Orlicí (2002-2006). Poté studovala na České zemědělské univerzitě v Praze, na Provozně ekonomické fakultě obor Agricultural Economics and Management, který je vyučovaný v anglickém jazyce.\n\nV roce 2008 se zúčastnila české soutěže krásy Česká Miss, kde se probojovala do finále, ale neumístila se. Poté naší zemi reprezentovala na světové soutěži krásy Miss Intercontinental, jejíž finále se konalo 24. října 2008 v polském Zabrze. Zde se umístila na krásném 5. místě (TOP 5) a ještě získala ocenění \"Best Body\" za nejkrásnější postavu. Garderóbu ji navrhovala módní návrhářka Petra Pilařová.\n\nV roce 2010 se stala vítězkou soutěže Miss Agro 2010, kterou pořádá ČZU. Následně se také stala vítězkou soutěže Miss zlatého moku ČR 2010, která se konala 22. října 2010 na slavnostním Galavečeru v Městském divadle v Žatci (reprezentovala pivní značku Suchdolský Jeník studentského pivovaru České zemědělské univerzity v Praze).\n"}
{"id": "865764", "url": "https://cs.wikipedia.org/wiki?curid=865764", "title": "Palus Putredinis", "text": "Palus Putredinis\n\nPalus Putredinis (česky Bažina hniloby) je měsíční moře ve východní části Mare Imbrium (Moře dešťů), jihovýchodně od výrazného kráteru Archimedes a jižně od kráteru Autolycus na přivrácené straně Měsíce, které má průměr cca 180 km. Střední selenografické souřadnice jsou 27,4° S a 0,0° (nultý poledník). Jihovýchodní okraj tvoří pohoří Montes Apenninus (Apeniny), na západě se rozkládá pohoří Montes Archimedes (jižně od mateřského kráteru).\n\nV západní části bažiny se nachází trosky lávou zatopeného kráteru Spurr, podél jižního okraje se táhnou měsíční brázdy Rimae Archimedes. Na východě lze nalézt klikatou brázdu Rima Hadley (u níž přistála americká vesmírná expedice Apollo 15), která začíná u čtveřice malých kráterů Jomo, Taizo, Béla a Carlos. Severněji se vinou brázdy Rimae Fresnel. Poblíž kráteru Autolycus dopadla 13. září 1959 sovětská sonda Luna 2.\n\nPalus Putredinis pojmenoval (stejně jako většinu ostatních měsíčních moří) italský astronom Giovanni Battista Riccioli, jehož nomenklatura z roku 1651 se stala standardem.\n\n\n"}
{"id": "865765", "url": "https://cs.wikipedia.org/wiki?curid=865765", "title": "La Línea de la Concepción", "text": "La Línea de la Concepción\n\nLa Línea de la Concepción je město ve španělské autonomní oblasti Andalusie. Leží v provincii Cádiz na šíji spojující pevninu s Gibraltarem, s kterým je ekonomicky i kulturně provázáno. Na jihozápadě je ohraničeno plážemi Gibraltarské zátoky, na jihovýchodě plážemi Alboránského moře a jinak svou severní částí hraničí s městem San Rogue, jehož bylo až do roku 1870 součástí.\n\nMá rozlohu bezmála dvacet kilometrů čtverečních a v roce 2010 zde žilo skoro 65 tisíc obyvatel.\n\nKdyž v rámci Války o španělské dědictví dobyla v roce 1704 společná výprava Anglie a Holandska (vracející se z neúspěšného dobývání Barcelony do Lisabonu) Gibraltar, odešlo původní španělské obyvatelstvo do nedalekého města San Roque, původně s nadějí, že se budou moci brzy vrátit zpět. Utrechtský mír v roce 1713 ovšem potvrdil, že vládu nad Gibraltarem mají nadále uplatňovat Angličané. Španělé se s takovým vývojem nechtěli smířit a král Filip V. nechal pevnost v roce 1727 oblehnout v rámci marné snahy o její dobytí. Když se dobytí nezdařilo, rozhodl se zde vybudovat trvalé hraniční opevnění, které by oddělilo Gibraltar od pevniny. Výstavba probíhala v letech 1731 až 1735 a právě nedaleká obydlí rodin pracovníků a dodavatelů představovala první zárodek budoucího města. Samotné opevnění přitom rozbořili 14. února 1810 Britové, kteří v rámci Španělské války o nezávislost stáli na straně Španělů proti Napoleonovi Bonapartemu a báli se, že opevnění využije blížící se francouzské vojsko.\n\nI po rozboření opevnění ovšem město dále prosperovalo jakožto hraniční sídlo v závislosti na Gibraltaru, který zásobovalo potravinami a naopak nabízelo jeho obyvatelům různé služby. Dlouho bylo přímou součástí města San Rogue, ale obyvatelé se časem začali dožadovat správní samostatnosti a tak se 17. ledna 1870 stalo samostatným správním celkem. Ve stejném roce 20. července zvolili zástupci občanů prvního starostu a první zasedání obecní rady jednomyslně schválilo název \"La Línea de la Concepción\".\n\nV roce 1913 král Alfons XIII. povýšil obec na \"město\".\n\nI v průběhu 20. století zůstávalo město těsně provázané s nedalekým Gibraltarem a když Francisco Franco 8. června 1969 jako odpověď na novou gibraltarskou ústavu nařídil uzavřít hranici, tisíce místních lidí tím přišly o práci.\n\nKlíčovou součástí opevnění budovaného v třicátých letech 18. století a zničeného na počátku 19. století byly dvě velké pevnosti, \"Santa Bárbara\" na východním konci a \"San Felipe\" na západním konci. Zatímco z pevnosti \"San Felipe\" mnoho nezbylo, rozvaliny pevnosti \"Santa Bárbara\" je možné si prohlédnout.\n\n\"El Museo del Istmo\" se nachází v nejstarší zachovalé budově města: bývalém vojenském velitelství, jehož nejstarší části byly postaveny v letech 1863-1865.\n\nStadion pro býčí zápasy pro 6000 diváků byl postavený v letech 1880-1883 a je dobrou ukázkou místní dobové architektury.\n\nSocha zpěváka Camaróno de la Isla, který zde strávil část svého života, se nachází v západní části města. Vytvořil ji Nacho Falgueras.\n\n"}
{"id": "865767", "url": "https://cs.wikipedia.org/wiki?curid=865767", "title": "Horror punk", "text": "Horror punk\n\nHorror punk (někdy také horror rock) je hudební žánr, který v sobě spojuje gotické a punk rockové zvuky s morbidními vizemi a texty, které jsou často ovlivněny horory. Žánr je podobný a někdy zastřený deathrockem, i když deathrock má sklony víc k gothic zvuku, zatímco horror punk má sklony ke zvuku doo-wopu 50. let a rockabilly, připomínající éru rozkvetu sci-fi a hororových béčkových filmů.\n\nSkupina Misfits je označována jako zakladatel horror punku; vydáním série singlů a EP od roku 1977 předtím než vydali své první studiové album \"Walk Among Us\" v roce 1982.\n\nHorror hardcore je termín vytvořený Dwidem Van Hellion a označuje směs horror punku a hardcore punku. Album \"Earth AD\" skupiny Misfits a prvotní vydání následující Glenn Danzigovy skupiny Samhain vykonávala tento styl. Skupiny Septic Death a Integrity rovněž tvořily tento žánr.\n\nHorror metal je termín označující heavy metalovou hudbu s hororovými tématy. Skupiny, které spadají pod tento styl jsou Ripper,King Diamond, Mercyful Fate, Necrophagia, The Vision Bleak, Murderdolls a Motionless in White.\n\n\n"}
{"id": "865772", "url": "https://cs.wikipedia.org/wiki?curid=865772", "title": "127 (číslo)", "text": "127 (číslo)\n\nSto dvacet sedm je přirozené číslo. Následuje po číslu sto dvacet šest a předchází číslu sto dvacet osm. Řadová číslovka je \"stý dvacátý sedmý\" nebo \"stosedmadvacátý\". Římskými číslicemi se zapisuje CXXVII.\n\nSto dvacet sedm je\n\nJelikož 127 = 2-1 a 7 je také Mersennovo prvočíslo, je 127 dvojité Mersennovo prvočíslo.\n\n\n\n\nSilnice II/127 je česká silnice II. třídy vedoucí na trase Trhový Štěpánov – II/112 – Pravonín – Načeradec\n\n"}
{"id": "865773", "url": "https://cs.wikipedia.org/wiki?curid=865773", "title": "Frank Stokes", "text": "Frank Stokes\n\nFrank Stokes může být:\n\n"}
{"id": "865776", "url": "https://cs.wikipedia.org/wiki?curid=865776", "title": "Lacus Excellentiae", "text": "Lacus Excellentiae\n\nLacus Excellentiae (česky Jezero vznešenosti nebo Jezero vyniknutí nebo Jezero znamenitosti) je měsíční moře s nepravidelným okrajem jižně od Mare Humorum (Moře vláhy) na přivrácené straně Měsíce, které má nejdelší rozměr cca 150 km. Střední selenografické souřadnice jsou 35,7° J a 43,6° Z.\n\nUvnitř jezera leží kráter Clausius, jihozápadně se nachází obří kráter Schickard. \n\nNázev přijala Mezinárodní astronomická unie v roce 1976.\n\n\n\n"}
{"id": "865777", "url": "https://cs.wikipedia.org/wiki?curid=865777", "title": "Furry Lewis", "text": "Furry Lewis\n\nFurry Lewis (6. března 1893 Greenwood, Mississippi, USA − 14. září 1981 Memphis, Tennessee, USA) byl americký bluesový zpěvák a kytarista. Svou kariéru zahájil ve dvacátých letech. V roce 1981 dostal zápal plic a následně zemřel na srdeční selhání ve věku 88 let. V roce 2012 byl posmrtně uveden do Blues Hall of Fame.\n"}
{"id": "865781", "url": "https://cs.wikipedia.org/wiki?curid=865781", "title": "Matt Murphy", "text": "Matt Murphy\n\nMatt Murphy může být:\n\n"}
{"id": "865782", "url": "https://cs.wikipedia.org/wiki?curid=865782", "title": "Strednica", "text": "Strednica\n\nStrednica (1129 m n. m.) je nejvyšším bodem Podtatranské brázdy. Nachází se 3 km západně od Ždiaru a 4 km východně od Tatranské Javoriny na území okresu Poprad (Prešovský kraj). Na severu sousedí s horou Príslop (1214 m, oddělena sedlem Pod Príslopom) ve Spišské Maguře, na jihu s horou Javorinka (1505 m, oddělena bezejmenným sedlem) v Belianských Tatrách. Západní svahy spadají do údolí Javorinky, východní do údolí Bielé. Vrchol je porostlý lesem a neposkytuje žádný výhled.\n\nNa vrchol je možné vystoupit po neznačené lesní cestě ze sedla Pod Príslopom.\n\n"}
{"id": "865785", "url": "https://cs.wikipedia.org/wiki?curid=865785", "title": "Protiva z Doubravice", "text": "Protiva z Doubravice\n\nProtiva z Doubravice (někdy uváděn jako Protiven ze Zábřeha) byl moravský šlechtic, který byl stejného erbu, jako páni z Vildenberka. \n\nPůvod a historie tohoto pána jsou nejasné. Zatímco někteří historici se domnívají, že se jedná o předka zakladatele rodu z Vildenberka Půty z Vildenberka, jiní soudí, že tento šlechtic zemřel bezdětný. Stejně není zcela jasné, kterou Doubravici Protiva vlastnil, zda Doubravici nad Svitavou, Doubravici u Moravičan, či nejspíše obě dvě. \n\nPoprvé se Protiva uvádí roku 1275, kdy byl zeměpanským správcem královského hradu v severomoravském Zábřehu. V roce 1278 svěřuje fojtství v Šilperku (Štíty) se zdejším hradem fojtovi Eberhardovi v tzv. \"Protivenovu privilegiu\". Jako svědek se uvádí v roce 1293. V této době patrně nechal postavit hrad v Doubravici. 30. září 1297 Protiva z Doubravice zčásti prodal a zčásti daroval blíže neurčené statky, získané od krále a ležící po obou březích řeky Bečvy, templářskému mistru Ekkovi. Na této listině mj. svědčili i Zdeslav a Albrecht ze Šternberka.\n\nProtiva patřil k významné šlechtě, roku 1305 zastával úřad moravského zemského číšnika. Naposledy se Protiva z Doubravice uvádí roku 1308.\n"}
{"id": "865787", "url": "https://cs.wikipedia.org/wiki?curid=865787", "title": "Masakr na Sandy Hook Elementary School", "text": "Masakr na Sandy Hook Elementary School\n\nMasakr na Sandy Hook Elementary School je označení pro masovou vraždu, která se odehrála ráno v pátek 14. prosince 2012 na základní škole Sandy Hook v Newtownu v Connecticutu. Dvacetiletý Adam Lanza nejprve doma zastřelil svou matku a následně odjel do 8 km vzdálené základní školy, kde zastřelil 26 lidí, z toho 20 dětí ve věku 6-7 let., z nichž 18 zemřelo na místě a dvě v nemocnici. U střelce, který následně spáchal sebevraždu, byly nalezeny tři zbraně.\n\nPachatel pocházel z rozvedeného manželství. Žil u matky, která byla rozvodem dobře zajištěná a nemusela pracovat (původní informace médií, že matka ve škole pracovala, byly mylné). Matka byla vášnivou sběratelkou zbraní a podle některých sousedů oba své syny učila střílet. Adam Lanza navštěvoval několik škol, včetně Sandy Hook Elementary, kde došlo ke střelbě. Ve třinácti letech u něj byl diagnostikován Aspergerův syndrom (forma autismu), který zřejmě zapříčinil jeho samotářskou povahu, a poruchy chování, kvůli kterým dostával antidepresiva. Na žádost matky však byla léčba medikamenty záhy ukončena. Kvůli psychickým problémům vystudoval střední školu dálkově a po jejím ukončení postupně přestal vycházet z domu a přijímat potravu. Jeho tělesnou stavbu lékaři později označili za anorektickou. Sbíral informace o masových vraždách, zejména o masakru na střední škole v Columbine, a vytvořil si seznam incidentů utříděný podle počtu obětí. V den vraždy se vyzbrojil samonabíjecí puškou a dvěma pistolemi. V autě zaparkovaném před školou policie později našla ještě nepoužitou samonabíjecí brokovnici a spoustu nepoužité munice. V domě pachatele, vedle mrtvoly jeho matky, se našla použitá opakovací malorážka (všechny zbraně a munice patřily matce).\n\nPo příjezdu ke škole, zhruba v 9:30, si pachatel prostřílel cestu přes zamčené skleněné dveře. První tři oběti, ředitelka školy, zástupkyně a školní psycholožka, přiběhly přilákané nezvyklým hlukem. Pouze zástupkyně vyvázla se střelným zraněním na noze, křikem i pomocí interkomu varovala ostatní kolegy a telefonicky oznámila střelbu policii. Pachatel vstoupil do kanceláře školy, nikoho ze zaměstnanců schovaných za stoly však nespatřil a vrátil se do haly, kde postřelil další učitelku (policie neodhalila totožnost zraněné). Následně pachatel vstoupil do třídy poblíž vchodu (místnost č. 8), kde zastřelil učitelku, asistentku učitelky a 15 prvňáčků, kteří se nahrnuli do zadní části třídy, kde byly toalety. Většina obětí byla zasažena několikrát. Masakr přežila jediná holčička, která se skrčila v rohu místnosti. Poté vrah vešel do sousední, rovněž první třídy (místnost č. 10), kde také zastřelil učitelku, asistentku a 5 prvňáčků. Pravděpodobně během znovunabíjení zbraně ze třídy uteklo 9 dětí. Další dvě děti přežily schované na záchodě. Do žádné další místnosti, kde byly děti, se už pachatel nedostal, zřejmě proto, že učitelky a školník zamkli a zabarikádovali dveře, nebo jej vyrušil příjezd policie. \n\nPolicie byla o střelbě informována v 9:35 a přibližně o 4 minuty později dorazila ke škole první policejní hlídka. Vzápětí nato (kolem 9:40) policisté slyšeli poslední výstřel. Přibližně v 9:45 policisté vnikli do budovy a ve třídě č. 10 našli tělo pachatele, který pravděpodobně spáchal sebevraždu, když uslyšel policejní sirény. Během necelých deseti minut vystřelil více než 150 ran z pušky a sebe zastřelil pistolí. Při prohledávání místa činu policisté našli dvě zraněné děti, které však následně zraněním podlehly.\n\nBěhem zásahu policie zadržela v okolí školy čtyři podezřelé muže. Všechny následně propustila, když se šetřením prokázalo, že střelec byl pouze jeden a o svém činu předem s nikým nemluvil. Později téhož dne byl zadržen také starší bratr pachatele, Ryan Lanza, který však v domě matky už asi dva roky nebydlel. Jeho zatčení zapříčinily jak fámy o druhém střelci, tak zřejmě i jeho vlastní doklady, které měl bratr v době spáchání činu u sebe.\n\nTentýž den vystoupil americký prezident Barack Obama v televizi, kde se emotivně se slzami v očích k incidentu vyjádřil.\n\nV důsledku masakru Školní rada v Newtownu požádala o policejní ochranu všech základních škol. Přítomnost policisty ve škole je v některých státech USA obvyklá, Newtown však byl považován za bezpečné město, neboť za posledních 10 let zde došlo jen k jediné vraždě.\n\nDěti se už do školy nevrátily. Během vyšetřování chodily do školy v sousedním městě a v roce 2013 byla základní škola Sandy Hook rozhodnutím zastupitelů města Newtownu zbourána, aby dětem tuto událost nepřipomínala. Rovněž tak byl zbourán dům, kde bydlel vrah s matkou. V roce 2016 byla škola znovu otevřena, téměř na místě původního objektu byla postavena nová ekologická budova, změněny byly příjezdové cesty i parkoviště tak, aby místo ničím masakr dětem nepřipomínalo.\n"}
{"id": "865790", "url": "https://cs.wikipedia.org/wiki?curid=865790", "title": "Aslı Çakır Alptekinová", "text": "Aslı Çakır Alptekinová\n\nAslı Çakır Alptekinová, nepřechýleně Aslı Çakır Alptekin (* 20. srpna 1985, Antalya) je turecká atletka, běžkyně na 1500 metrů. Dříve se též specializovala na steeplechase a v začátcích své kariéry také na přespolní běh.\n\nV roce 2004 měla na juniorském mistrovství světa v italském Grossetu pozitivní dopingový nález na zakázané látky a později byla potrestána dvouletým zákazem startů. Ten začal platit od 22. září 2004 a vypršel 21. září 2006. Její výsledky, kterých dosáhla po 15. červenci byly zároveň anulovány.\n\nV roce 2008 reprezentovala na Letních olympijských hrách v Pekingu. Na trati 3000 metrů překážek se ji nepodařilo postoupit z úvodního rozběhu. Rozběhem neprošla také o rok později na MS v atletice v Berlíně. V roce 2010 se rozhodla pro změnu disciplíny a její specializací se stává běh na 1500 metrů. Na evropském šampionátu v Barceloně skončila ve finále na 5. místě. Na světovém šampionátu v jihokorejském Tegu v roce 2011 skončila v semifinále na celkovém 22. místě a do dvanáctičlenného finále nezasáhla. V témže roce vybojovala v běhu na 1500 metrů první cenný úspěch, když získala na světové letní univerziádě v čínském Šen-čenu zlatou medaili.\n\nNa halovém MS 2012, které se konalo v Istanbulu vybojovala bronzovou medaili. Ve finále trať zaběhla v čase 4:08,74, čímž vytvořila nový národní rekord. Dne 1. července 2012 se stala v Helsinkách mistryní Evropy v běhu na 1500 metrů (4:05,31). Stříbro získala její mladší krajanka Gamze Bulutová, která byla v cíli o 73 setin později a bronz Ukrajinka Anna Miščenková. Na Letních olympijských hrách v Londýně patřila mezi kandidátky na medaili. Ve finálovém závodě, kde se rozhodovalo v posledních metrech nakonec vybojovala v čase 4:10,23 zlatou olympijskou medaili. Stříbro, stejně jako na ME v Helsinkách získala Gamze Bulutová, která byla o 17 setin pomalejší a bronz brala etiopská rodačka reprezentující Bahrajn Marjam Jusuf Džamálová, která na vítězku ztratila 51 setin.\n\nAlptekinová se stala nečekaně olympijskou vítězkou poté, co si během sezóny 2012 zlepšila osobní rekord o téměř devět sekund. V jejím biologickém pasu byly následně nalezeny abnormální krevní hodnoty, které podle IAAF ukazují na manipulaci s krví. Turecký svaz sice svou běžkyni v roce 2013 obvinění z dopingu zbavil, IAAF se však odvolala k CAS a trvala na jejím postihu. V roce 2015 byla zbavena všech titulů a medailí, které získala a dostala osmiletý trest zákazu závodění.\n\n27.9.2017 - Turecká mílařka Asli Cakir Alptekinová, jež má za sebou už dva tresty za užití zakázaných látek, opět neprošla dopingovou kontrolou. Za třetí provinění v kariéře ji národní atletický svaz potrestal doživotním zákazem startů. Informovala o tom agentura Anadolu\n\n\n"}
{"id": "865794", "url": "https://cs.wikipedia.org/wiki?curid=865794", "title": "Lacus Mortis", "text": "Lacus Mortis\n\nLacus Mortis (česky Jezero smrti) je měsíční moře v oblasti mezi Mare Serenitatis (Moře jasu) na jihu a Mare Frigoris (Moře chladu) na severu na přivrácené straně Měsíce. Na jihu hraničí s jezerem Lacus Somniorum (Jezero snů), na jejich rozhraní leží těsně vedle sebe dva krátery Plana a Mason. Lacus Mortis má průměr cca 150 km a plochu 21 000 km², jeho střední selenografické souřadnice jsou 45,1° S a 27,3° V. Plocha jezera připomíná rozsáhlý zatopený kráter, ze kterého se zachovaly pouze části okrajového valu, nejvíce na západě.\n\nDominantou oblasti je výrazný kráter Bürg ležící uvnitř jezera, západně od něj se táhnou měsíční brázdy Rimae Bürg.\n\nLacus Mortis pojmenoval (stejně jako většinu ostatních měsíčních moří) italský astronom Giovanni Battista Riccioli, jehož nomenklatura z roku 1651 se stala standardem.\n\n\n\n"}
{"id": "865797", "url": "https://cs.wikipedia.org/wiki?curid=865797", "title": "Ernst Schneider (vynálezce)", "text": "Ernst Schneider (vynálezce)\n\nErnst Leo Schneider (18. června 1894, Kyjov – 1. června 1975, Vídeň) byl strojní inženýr a vynálezce lodního šroubu Voith-Schneider. \n\nNarodil se v Kyjově gymnazijnímu profesorovi Franzi Schneiderovi a jeho manželce Henrietě. Rodiče pocházeli z Trutnova a obě jeho babičky byly Češky. \n\nDětství prožil v Gmundenu a Linci. Tam také maturoval. Po ukončení vojenské služby studoval strojírenství a elektrotechniku na Vysoké škole technické ve Vídni. Věnoval se plachtění a výzkumu cykloidních drah. V roce 1925 si nechal patentovat lodní šroub, který v sobě spojuje pohon i řízení. Ve spolupráci s firmou Voith se mu podařilo roku 1928 šroub zkonstruovat a použít na člunu \"Torqueo\". V roce 1930 instaloval dva takové šrouby do dunajského remorkéru \"Uhu\" a o tři roky později byla šroubem vybavena zaoceánská loď \"Makrele\". V roce 1932 svůj výzkum shrnul v práci \"Cykloidová křídla, kinematika, vztahy proudění a sil a všeobecné souvislosti\".\n"}
{"id": "865798", "url": "https://cs.wikipedia.org/wiki?curid=865798", "title": "Kenneth McArthur", "text": "Kenneth McArthur\n\nKennedy („Kenneth“) Kane McArthur (10. února 1881 Derwock − 13. června 1960 Potchefstroom) byl jihoafrický atlet, běžec na dlouhé tratě, olympijský vítěz v maratonu v roce 1912.\n\nNarodil se v Irsku, ve dvaceti letech emigroval do Jižní Afriky, kde se stal policistou. V roce 1906 začal trénovat. O dva roky později běžel svůj první maraton, ve kterém překvapivě zvítězil a porazil olympijského stříbrného medailistu Charlese Hefferona.\n\nOlympijský maraton ve Stockoholmu v roce 1912 se běžel ve velkém horku, nezvyklém pro švédské podnebí, bylo více než 40 stupňů. McArthur se na 15. kilometru propracoval do vedoucí skupiny běžců, ve které postupem doby zůstal pouze se svým krajanem Christopherem Gitshamem. Ten sice začal na 25. kilometru zvyšovat svůj náskok, v posledních kilometrech však už nestačil se silami. McArthur ho tak dostihl a nakonec zvítězil o téměř minutu v čase 2.36:54,8 (trať stockholmského maratonu ovšem měřila 40,2 km). O rok později utrpěl zranění a musel skončit s vrcholovým sportem.\n\n"}
{"id": "865801", "url": "https://cs.wikipedia.org/wiki?curid=865801", "title": "Seznam hejtmanů Olomouckého kraje", "text": "Seznam hejtmanů Olomouckého kraje\n\nHejtman Olomouckého kraje je osoba, zastávající funkci krajského hejtmana v Olomouckém kraji. Funkce byla vytvořena po prvních volbách do samosprávných krajů v roce 2000. Hejtmana volí 55členné zastupitelstvo Olomouckého kraje. Kompetence hejtmana: krizové řízení, vnější vztahy, investice a evropské projekty, finance a cestovní ruch. V současnosti zastává post hejtmana Ladislav Okleštěk z hnutí ANO 2011.\n\n"}
{"id": "865803", "url": "https://cs.wikipedia.org/wiki?curid=865803", "title": "Müllerova mapa Čech", "text": "Müllerova mapa Čech\n\nMüllerova mapa Čech je mapa německého kartografa Jana Kryštofa Müllera z roku 1720, zachycující Čechy v měřítku 1:132 000. Jde o největší starou mapu Čech – má dohromady 25 sekcí (každá 557×473 mm), které po složení tvoří obdélník o rozměru 2822×2403 mm. Zároveň je poslední a nejpodrobnější z Müllerových map (předtím vyhotovil mapy Uher a Moravy).\n\nMapování Müller zahájil v roce 1712 v Bechyňském kraji a dokončil jej v roce 1717. Samotného vydání mapy se již nedožil. Reliéf je znázorněn kopečkovou metodou se stínováním, velká pozornost je věnována říční síti, největší bohatostí mapy však je detailní zakreslení sídel a hospodářských činností. Mapa má také kvalitní uměleckou výzdobu, kterou navrhl Václav Vavřinec Reiner.\n\nTisk původní mapy se zachoval v několika exemplářích, navíc ji Müllerův pokračovatel Johann Wolfgang Wieland z praktických důvodů nechal vytisknout pouze s drobnými změnami a poněkud zmenšenou.\n\n"}
{"id": "865804", "url": "https://cs.wikipedia.org/wiki?curid=865804", "title": "Bunnahabhain", "text": "Bunnahabhain\n\nBunnahabhain (čti \"banahávn\" nebo \"bunahávn\") je skotská palírna whisky nacházející se ve stejnojmenné vesnici na severovýchodě ostrova Islay.\n\nPalírna byla vybudována roku 1881 bratry Greenleesovými spolu s vesnicí, ve které se usídlili její zaměstnanci. Ostatně dodnes většina obyvatel vesnice pracuje v této palírně. Palírna se původně nazývala Islay Distillery. Od roku 1887 patřila společnosti Highland Distilleries, ale v roce 2003 byla prodána společnosti Burn Stewart Distillers, která sama byla později koupena společností CL Financial Ltd., sídlicí na Trinidadu, a vlastnící palírny Tobermory a Deanston.\n\nWhisky z této palírny se výrazně liší od whisky z jiných palíren na ostrově tím, že má nejmenší příchuť rašeliny, která je jinak pro whisky z tohoto ostrova typická.\n\nPalírna také nepoužívá filtraci za studena, takže whisky se může jevit lehce zakalená. V Bunnahabhain tento krok zdůvodňují tím, že vynecháním filtrace si jejich whisky zachová určité přirozené složky podílející se na jejím aroma.\n\n"}
{"id": "865809", "url": "https://cs.wikipedia.org/wiki?curid=865809", "title": "Gamze Bulutová", "text": "Gamze Bulutová\n\nGamze Bulutová (* 3. srpna 1992, Eskişehir) je turecká atletka, běžkyně, která se věnuje středním tratím, zejména běhu na 1500 metrů.\n\nDne 1. července 2012 vybojovala na ME v atletice v Helsinkách stříbrnou medaili (4:06,04). Zlato získala její starší krajanka Aslı Çakır Alptekin, která cílem proběhla o 73 setin dříve a bronz Ukrajinka Anna Miščenková. Na Letních olympijských hrách v Londýně nepatřila mezi hlavní kandidátky na medaili. Přesto se však do finále probojovala druhým nejrychlejším semifinálovým časem. Výkonem 4:01,18 si navíc vylepšila osobní rekord. Ve finálovém závodě, kde se rozhodovalo v posledních metrech nakonec vybojovala v čase 4:10,40 stříbrnou olympijskou medaili. Zlato, stejně jako na ME v Helsinkách získala Aslı Çakır Alptekin, která byla o 17 setin rychlejší a bronz brala etiopská rodačka reprezentující Bahrajn Marjam Jusuf Džamálová, která na vítězku ztratila 51 setin.\nObě medaile z vrcholnýh akcí jí však byly později odebrány díky nesrovnalostem v biologickém pasu. \n\n\n"}
{"id": "865816", "url": "https://cs.wikipedia.org/wiki?curid=865816", "title": "Japonsko na Letních olympijských hrách 2008", "text": "Japonsko na Letních olympijských hrách 2008\n\nJaponsko se účastnilo Letní olympiády 2008. Zastupovalo ho 332 sportovců (167 mužů a 165 žen) ve 31 sportech.\n\n"}
{"id": "865819", "url": "https://cs.wikipedia.org/wiki?curid=865819", "title": "Antoni Zajkowski", "text": "Antoni Zajkowski\n\nAntoni Zajkowski (* 5. srpen 1948, Ełk, Polsko) je bývalý reprezentant Polska v judu, bojující v lehké váhové kategorii. V roce 1972 získal stříbrnou olympijskou medaili.\n\nJudo bylo v Evropě až na pár výjimek (Nizozemsko, Velká Británie) v 50. a 60. letech na nadšenecké úrovni (životní styl, láska k Japonsku). Po olympijských hrách v roce 1964 v Tokiu však zaznamenalo boom. Řada zemí začala vysílat své sportovce a trenéry do Japonska aby se s judem jako sportovní disciplínou obeznámili u tamních sensejů. Pro země v tehdejší západní Evropě to nebyl problém, ale země za železnou oponou takové dispozice neměly. Poláci to vyřešili šalamounsky, že ještě v 60. letech přivedli japonského experta do své vlasti. Jmenoval se Hiromi Tomita a začal spolupracovat s tehdejším trenérem reprezentace, nadšencem a budoucím guru polského juda Waldemarem Sikorskim. Postupně získali do svých řad adepty, které začali systematicky připravovat na vrcholné turnaje. V tomto směru měly ostatní země za železnou oponou, krom SSSR značné zpoždění (ČSSR skoro 10 let).\n\nZajkowski začal s judem potom co ho zaujaly obrázky z olympijských her v Tokyu (1964) a systematickému tréninku se začal věnovat po ukončení střední školy v roce 1967. Jeho velkou přednosti byla cílevědomost a pracovitost. Tréninkovými metodami Hiromi Tomity se údajně ještě dnes straší mladí judisté v Polsku. Obrovské tréninkové dávky začali nést ovoce začátkem 70. let kdy na mistrovství světa v roce 1971 vybojoval bronzovou medaili, když nestačil pouze na dva Japonce. Z judistických technik byl především znám výborným bojem na zemi (ne-waza).\n\nV roce 1972 odjížděl s očekáváním a početným týmem kolem sebe na olympijské hry do Mnichova. V prvním kole si snadno poradil s Nikaraguicem technikou kouchi-gari a ve druhém mu do poloviny zápasnické doby odolával Portorikánec. V polovině zápasu ho totiž povalil na zem a dostal do držení. Ve čtvrtfinále přišli taktické šachy s Francouzem Vialem. Po urputném boji nakonec Polák Francouze urval na zemi nasazenou pákou. V semifinále přišel poprvé zápas s Japoncem Nomurou. Zajkowski mu nedal kůži zadarmo. Nomura zkoušel své seoi-nage neustále a nakonec při jednom z pokusů chytil Poláka na zemi a udržel ho potřebný čas pro ukončení zápasu. V opravách nejprve na zemi udolal Maďara Hetényho a ve finálovém kole se utkal s Východoněmcem Hötgerem. Otevřený a agresivní zápas mezi dvěma výbornými Evropany museli rozsoudit rozhodčí a ti se přiklonili na stranu Poláka. Ten se ve finále opět utkal s Japoncem Nomurou. Zápas netrval ani 30s. Nomura si hodil Zajkowskiho na záda a poslal ho na lopatky. Polák tak vybojoval stříbro. Na Nomuru ten den skutečně neměl. By to obrovský úspěch, ale zároveň i poslední velký turnaj, na kterém se mu zadařilo.\n\nPo Mnichovské olympiádě mu přestávalo sloužit zdraví. Náročná příprava Japonského trenéra si vzala svojí daň. Začal mít chronické problémy s koleny. Když už se nestíhal připravit na olympijské hry v roce 1976 tak radši ukončil aktivní kariéru. Začal se věnovat judu jako trenér. Začátkem 80. let dostal nabídku jít trénovat judo do Švédska, které využil. Vrátil se koncem 80. let a podílel se na přípravě řady budoucích talentů polského juda, např. Pawła Nastuly.\n\n"}
{"id": "865821", "url": "https://cs.wikipedia.org/wiki?curid=865821", "title": "Římskokatolická farnost Milešov", "text": "Římskokatolická farnost Milešov\n\nŘímskokatolická farnost Milešov (lat. \"Milleschovium\") je územní společenství římských katolíků v Milešově a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nOd roku 1358 byla v Milešově plebánie. Nejstarší písemný doklad o lokalitě Milešov je z roku 1390. Farnost zde existuje od roku 1680. Od roku 1680 byly také vedeny matriky.\n\nDnešní farní kostel dal v letech 1675–1680 postavit tehdejší majitel milešovského panství, Zdeněk Kašpar Kaplíř ze Sulevic, známý jako obránce Vídně proti Turkům v r. 1683. V hrobce pod kostelem je také pohřben.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Lovosice, jehož součástí je i farnost Milešov, která je tak spravována \"excurrendo\".\n\nŘímskokatolická farnost Milešov\n\n"}
{"id": "865822", "url": "https://cs.wikipedia.org/wiki?curid=865822", "title": "Kamil Halbich", "text": "Kamil Halbich\n\nKamil Halbich (* 30. září 1966 Liberec) je český divadelní a filmový herec a dabér. Od podzimu 2010 je ženatý. Věnuje se golfu.\n\nNarodil se v Liberci, kde vystudoval místní gymnázium. V roce 1984 se poprvé objevil na divadelních prknech, v místním Divadle F. X. Šaldy, a to ve hře Podivné odpoledne doktora Zvonka Burkeho. Po maturitě odejel do Prahy na studium DAMU, kde ho vyučovala herectví Daniela Kolářová. Současně se začal objevovat v Divadle Na zábradlí a v Národním divadle. První větší rolí, ve které na sebe upozornil televizní diváky, byla postava poručíka Bílka v seriálu Chlapci a chlapi.\n\nDAMU úspěšně absolvoval v roce 1990. Od té doby hrál v Divadle Pod Palmovkou ve hrách Hamlet, Idiot, Jakub a jeho pán, v Divadle v Řeznické (například v Hello, Dolly), v Divadle Rokoko (Nic svatého) a v CD 94 (v Bouři). Mohli jsme ho vidět i na Letních shakespearovských slavnostech v představeních Večer tříkrálový, Zkrocení zlé ženy, Romeo a Julie.\n\nOd roku 1992 je členem souboru Švandova divadla na Smíchově, k vidění byl v inscenacích Brýle Eltona Johna (Bill), Ženitba (Podkolatov), Mobile Horror (Seppo). Hrál Hamleta, knížete Myškina v Idiotovi, Dona Juana, Pána v představení Jakub a jeho pán nebo ošklivého výrostka a chlapce č. 2 v Peer Gyntovi. V sezóně 2012-2013 hraje v představeních např. Řemeslníci (Manfred), Kurz negativního myšlení (Gard), Kdo je tady ředitel? (Ravn) nebo v Gottlandu.\n\n\n\n\n\n\n"}
{"id": "865823", "url": "https://cs.wikipedia.org/wiki?curid=865823", "title": "Seznam svazů ruderální a plevelové vegetace v Česku", "text": "Seznam svazů ruderální a plevelové vegetace v Česku\n\nSeznam svazů ruderální a plevelové vegetace v Česku je zpracován (včetně pojetí syntaxonů) dle publikace Chytrý a kol. (2009) a představuje přehled svazů (typů rostlinných společenstev) řazených do ruderální a plevelové vegetace na území Česka.\n\nPřehled je zpracován pomocí fytocenologických jednotek hlavní úrovně (ranku), kdy nejnižší hlavní jednotkou je asociace, jí nadřazený je pak svaz, nad svazem je řád (pro zjednodušení nejsou zde řády uvedeny) a nejvyšší jednotkou je třída. Vědecký název syntaxonu se řídí podle závazných pravidel, která jsou uvedena v mezinárodním kódu fytocenologické nomenklatury. Český název je pak pouze co nejstručnější a zároveň nejvýstižnějším popisem této vegetace a nepodléhá takovým závazným pravidlům. Celý tento seznam se ovšem vztahuje pouze na území České republiky. Proto zde uvedené třídy (nebo jiné jednotky) mají často další podřazené syntaxony, které zde nejsou uvedeny, protože se vyskytují pouze mimo ČR.\n\n"}
{"id": "865826", "url": "https://cs.wikipedia.org/wiki?curid=865826", "title": "Seznam německých představitelů pohádkových postav", "text": "Seznam německých představitelů pohádkových postav\n\nToto je seznam německých představitelů pohádkových princů:\n\nToto je seznam německých představitelek pohádkových princezen:\n\n"}
{"id": "865830", "url": "https://cs.wikipedia.org/wiki?curid=865830", "title": "Ku-Klux-Klan/Orion", "text": "Ku-Klux-Klan/Orion\n\nKu-Klux-Klan / Orion jsou skladby třetího singlu kapely Arakain. Byl nahrán v únoru – květnu roku 1989 ve studiu Propast. Vyšlo v rámci projektu Rockmapa Petra Jandy. V těchto měsících se zrovna nahrávaly skladby k albu Thrash the Trash. Rockmapa 13. Skladby Ku-Klux-Klan a Orion vznikly ke konci roku 1987, k nahrávaní singlu se dočkaly až v roce 1989. \n\n\n"}
{"id": "865832", "url": "https://cs.wikipedia.org/wiki?curid=865832", "title": "Obchodník se smrtí", "text": "Obchodník se smrtí\n\nObchodník se smrtí je název:\n\nv kinematografii:\n\nv literatuře:\n"}
{"id": "865852", "url": "https://cs.wikipedia.org/wiki?curid=865852", "title": "Filtrace za studena", "text": "Filtrace za studena\n\nFiltrace za studena je metoda používaná při výrobě whisky k odstranění drobných částic. Metoda se používá z estetických důvodů, jelikož se díky ní odstraní částice, které se jinak při určitých teplotách srážejí a způsobují lehký zákal. Nicméně mnozí znalci tvrdí, že whisky díky tomu přichází o množství chuťových odstínů.\n\nFiltrace se používá u whisky s obsahem alkoholu 46% nebo méně (u whisky s větším obsahem alkoholu se zákal neobjevuje, tudíž u ní nemá filtrace smysl) a spočívá v zchlazení whisky na teplotu 0 °C u jednosladové whisky, respektive -4 °C u míchané whisky. Důvod pro rozdílnou teplotu spočívá v tom, že u míchané whisky se používá whisky vyrobená z obilí, která přirozeně obsahuje méně mastných kyselin. Takto zchlazená whisky následně pod určitým tlakem prochází soustavou kovových a papírových filtrů, díky nímž se z whisky odstraní mastné kyseliny, estery a proteiny, které vznikají při destilaci a částečně se do whisky dostávají i během zrání v sudech.\n\nMezi faktory ovlivňující úroveň filtrace patří teplota, počet použitých filtrů, tlak a rychlost, kterou whisky filtry prochází.\n"}
{"id": "865856", "url": "https://cs.wikipedia.org/wiki?curid=865856", "title": "Gavota", "text": "Gavota\n\nGavota (gavotte) je starý francouzský tanec zpravidla v sudém taktu (4/4 nebo 2/2) a s dvoučtvrťovým předtaktím. Jeho tempo zpravidla je mírné, tedy ani příliš rychlé, ani vyloženě pomalé. Nejstarší dochovaný popis gavoty zanechal Thoinot Arbeau v roce 1589. Jako lidový tanec se gavota dodnes tančí v Bretani.\n\nV bretonských tancích se jedná o řadový (či kruhový) tanec na osm dob, obvykle s jednou synkopou (zdvojený krok) a jednou dobou (zpravidla osmou) vynechanou. Jedná se např. o tance Laridé gavotte, Kost ar C'hoat, Gavotte de Montagne, etc…\n\n"}
{"id": "865857", "url": "https://cs.wikipedia.org/wiki?curid=865857", "title": "Lacus Somniorum", "text": "Lacus Somniorum\n\nLacus Somniorum (česky Jezero snů nebo Jezero snění) je měsíční moře severovýchodně od Mare Serenitatis (Moře jasu) na přivrácené straně Měsíce. Na jihu hraničí s jezerem Lacus Mortis (Jezero smrti), na jejich rozhraní leží těsně vedle sebe dva krátery Plana a Mason. Lacus Somniorum má průměr cca 420 km a plochu 70 000 km², jeho střední selenografické souřadnice jsou 37,6° S a 30,8° V.\n\nDominantou oblasti je výrazný kráter Posidonius ležící na jižním okraji jezera, severněji se nachází kráter Daniell. Na opačném severním okraji leží kráter Grove. Jezerem křižují brázdy Rimae Daniell (na západě) a Rima G. Bond (na jihovýchodě poblíž zchátralého zatopeného kráteru Hall). Na hranici s Mare Serenitatis leží malý kráter Luther.\n\nLacus Somniorum pojmenoval (stejně jako většinu ostatních měsíčních moří) italský astronom Giovanni Battista Riccioli, jehož nomenklatura z roku 1651 se stala standardem.\n\n\n"}
{"id": "865864", "url": "https://cs.wikipedia.org/wiki?curid=865864", "title": "Vikingové (rozcestník)", "text": "Vikingové (rozcestník)\n\nViking nebo Vikingové může znamenat:\n\n\n\n"}
{"id": "865865", "url": "https://cs.wikipedia.org/wiki?curid=865865", "title": "Rychta (Kyjevská oblast)", "text": "Rychta (Kyjevská oblast)\n\nRychta () je malá víska ve Vyšhorodském rajónu, Kyjevské oblasti na Ukrajině.\n\nObec je spravována \"selsovětem\" () ve vesnici Bohdany (). V roce 2001 zde žilo 53 obyvatel.\n\nVesnice se nachází ve čtvrté (nepojmenované) zóně radioaktivního znečištění způsobeného Černobylskou havárií.\n"}
{"id": "865866", "url": "https://cs.wikipedia.org/wiki?curid=865866", "title": "Darío Castrillón Hoyos", "text": "Darío Castrillón Hoyos\n\nDarío kardinál Castrillón Hoyos (4. července 1929 Medellín – 18. května 2018) byl kolumbijský římskokatolický kněz, vysoký úředník římské kurie, kardinál.\n\nKněžské svěcení přijal 16. října 1952. Poté pokračoval ve studiích v Římě a Lovani (studoval kanonické právo a sociologii). Po návratu do vlasti působil jako kněz v diecézi Santa Rosa de Osos, katecheta a generální sekretář Kolumbijské biskupské konference.\n\nV červnu 1971 byl jmenován biskupem koadjutorem diecéze Pereira, biskupské svěcení přijal 18. července téhož roku. Ordinářem diecéze Pereira se stal 1. července 1976. V letech 1983 až 1987 byl generálním sekretářem a v letech 1987 až 1991 předsedou CELAM. V prosinci 1992 ho papež Jan Pavel II. jmenoval arcibiskupem arcidiecéze Bucaramanga. Od června 1996 přešel do práce v římské kurii. Stal se proprefektem Kongregace pro klérus a rezignoval proto na vedení arcidiecéze Bucaramanga.\nPři konzistoři 21. února 1998 byl jmenován kardinálem. Po kardinálské nominaci se stal plnoprávným prefektem kongregace a v dubnu 2000 byl navíc jmenován předsedou Papežské komise \"Ecclesia Dei\". Při konkláve v roce 2005 byl zmiňován mezi papabile – možnými kandidáty na papeže.\n\nV souvislosti s dovršením kanonického věku 75 let přijal papež Benedikt XVI. jeho rezignaci na funkci prefekta Kongregace pro klérus (novým prefektem se stal brazilský kardinál Cláudio Hummes).\n\n\n"}
{"id": "865868", "url": "https://cs.wikipedia.org/wiki?curid=865868", "title": "Císařská koruna Indie", "text": "Císařská koruna Indie\n\nCísařská koruna Indie (anglicky \"the Imperial Crown of India\") je koruna, která byla v roce 1911 vyhotovena pro Jiřího V., krále Spojeného království a indického císaře. Je schraňována spolu s korunovačními klenoty Spojeného království, avšak není jejich součástí. Byla korunovačním klenotem Indického císařství.\n"}
{"id": "865870", "url": "https://cs.wikipedia.org/wiki?curid=865870", "title": "Korunovace britských panovníků", "text": "Korunovace britských panovníků\n\nKorunovace britského panovníka (anglicky \"the coronation of the British monarch\") je obřad, během kterého je panovník Spojeného království korunován a jsou mu předány korunovační klenoty. Koná se obyčejně několik měsíců po smrti předchozího britského panovníka, kterou se následník či následnice trůnu stávají novým britským panovníkem. Obřad korunovace vede arcibiskup canterburský, nejvýše postavený duchovní Anglikánské církve, a probíhá ve Westminsterském opatství. Základními prvky obřadu je představení panovníka lidu a jeho nadšené přijetí lidem, přísaha panovníka podporovat zákony země a církev, pomazání panovníka olejem, korunovace panovníka spojená s předáním korunovačních klenotů a následné složení holdu britských poddaných nově korunovanému panovníkovi.\n\n\n\n Webové stránky westminsterského opatství k historii korunovací\n"}
{"id": "865871", "url": "https://cs.wikipedia.org/wiki?curid=865871", "title": "James Marsden", "text": "James Marsden\n\nJames Paul Marsden (* 18. září 1973, Stillwater, Oklahoma, Spojené státy americké) je americký herec, zpěvák a bývalý model značky Versace. Je známý pro ztvárnění superhrdiny Cyclopse ve filmové sérii X-Men a za své role v komerčně úspěšných filmech jako \"Hop\", \"Superman se vrací\", \"Hairspray\", \"Kouzelná romance\", \"Zápisník jedné lásky\" a \"27 šatů\".\n\nNarodil se ve Stillwateru v Oklahomě jako syn Kathleen (rozené Scholtz) a Jamese Luthera Marsdenových. Otec má titul Ph.D. a je profesorem zoologie a průmyslu na Kansaské státní univerzitě a matka je výživová poradkyně. Jeho rodiče se rozvedli, když mu bylo devět let. Má předky anglického, skotského, německého a francouzského původu.\n\nMá čtyři sourozence: dvě mladší sestry, Jennifer a Elizabeth a bratry, Jeffa a Roberta. Navštěvoval Hefner Middle School a Putnam City North High School v Oklahoma City a později šel na Oklahomskou státní univerzitu, kde studoval žurnalistiku televizního vysílání. Byl také členem bratrství Delta Tau Delta. Nicméně po roce a půl ze školy odešel a odstěhoval se do Los Angeles, aby se mohl věnovat herecké kariéře.\n\nJeho první práce přišla v několika epizodách televizního seriálu \"Chůva k pohledání\", kde si zahrál Eddieho, přítele Margaret Sheffieldové. Poté hrál v kanadském televizním seriálu \"Boogies Diner\", který se vysílal po jednu sezónu. S koncem sezóny hostoval v dalších televizních seriálech, jako \"Konečně zazvonilo, nová třída\" a \"Správná pětka\". Později se objevil v seriálu televize ABC, \"Second Noah\". Díky Edwardovi Nortonovi přišel o roli ve filmu \"Prvotní strach\" a odmítl hlavní roli ve snímku \"Klub 54\". Roli poté získal Ryan Phillippe. James si poté zahrál ve filmech \"Podezřelé chování\", vedle Katie Holmes a \"Fáma\", po boku Kate Hudson. Také se objevil v televizním seriálu \"Ally McBealová\", jako jeden z hlavních herců v první polovině páté série a prokázal zde i své pěvecké schopnosti.\n\nV roce 2004 se objevil v roli Noahova rivala v romantickém filmu \"Zápisník jedné lásky\". Byl zřejmě obsazen kvůli blízké podobnosti s Jamesem Garnerem, který hrál staršího Noaha, ale herec hrající mladšího Noaha (Ryan Gosling) mu nebyl vůbec podobný. V roce 2007 si Marsden zahrál Cornyho Collinse ve filmové adaptaci broadwayského muzikálu \"Hairspray\". Tím také přišel jeho hudební debut, když ve filmu zpíval dvě písně, „The Nicest Kids In Town“ a „(It's) Hairspray“. Jak film, tak i soundtrack byly kritiky velice chváleny. Jeho další role byla v disneyovském filmu, který kombinoval animovaný film i hraný, s názvem \"Kouzelná romance\" a zahrál si roli prince Edwarda. Pro film nazpíval jeden duet s Amy Adams na začátku filmu a dále duet s Idinou Menzel, který byl ale nakonec z filmu vystřižen. Film byl příznivě uznán kritiky a stal se i komerčním úspěchem, když celosvětově vydělal přes 340 milionů dolarů.\n\nV návaznosti na své úspěchy hrál v roce 2008 hlavní mužskou roli v romantické komedii \"27 šatů\", po boku Katherine Heigl. Film vydělal celosvětově 160 milionů dolarů. Také hrál v teenagerovské komedii \"Sex Drive\". Film sice příliš úspěšný nebyl, ale Marsdenův výkon byl velmi chválen. Za role v \"Kouzelné romanci\" a \"27 šatů\" také získal nominaci na cenu Teen Choice Awards.\n\nV roce 2009 ztvárnil hlavní mužskou postavu ve snímku \"The Box\", založené na krátkém příběhu „Button, Button“ od Richarda Mathesona, který byl dříve využit jako námět pro epizodu seriálu \"Pásmo soumraku\". Hrál zde společně s Cameron Diaz a Frankem Langellem, se kterým se již dříve setkal ve filmu \"Superman se vrací\". V roce 2010 byl obsazen vedle Chrise Rocka, Luka Wilsona, Dannyho Glovera a Columbuse Shorta do komedie \"Horší než smrt\", remaku stejnojmenné britské komedie z roku 2007.\n\nV lednu 2011 se objevil v sitcomu \"Taková moderní rodinka\" v roli bezdomovce a squatera u Cama a Mitchela. V dubnu téhož roku hrál hlavní roli ve velikonoční komedii \"Hop\". Později v tomtéž roce si zahrál hlavní roli ve \"Strašácích\", remaku stejnojmenného filmu z roku 1971, kde hlavní roli hrál Dustin Hoffman. Marsden se zde objevil vedle své kolegyně ze \"Superman se vrací\", Kate Boswoth a Alexanderem Skarsgårdem, se kterým se dříve potkal ve filmu \"Zoolander\".\n\nV roce 2012 měl vedlejší roli Crisse, lásky Liz Lemon, v šesté sérii televizního seriálu \"Studio 30 Rock\". V roce 2013 se objevil s Denzelem Washingtonem a Markem Wahlbergem v akčním filmu \"2 zbraně\". Později ztvárnil Johna Fitzgeralda Kennedyho v seriálu \"Komorník\". Následně hrál Rona Burgundyho, rivala postavy Willa Ferrella. v komedii \"Zprávař 2 - Legenda pokračuje\". Prostřednictvím camea si zopakoval roli Scotta Summerse ve filmu \"\". V roce 2014 ztvárnil ve filmu \"Co s láskou\", založenou na knize od Nicholase Sparkse, hlavní roli. Nahradil v ní tragicky zesnulého Paula Walkera.\n\nDne 22. července 2000 se oženil s Lisou Linde, dcerou countryového zpěváka a textaře Dennise Linde. Marsden a Linde spolu mají dvě děti, syna Jacka Holdena a dceru Mary James. Linde dne 23. září 2011 podala žádost o rozvod. Marsden má dalšího syna, Williama Lucu Costa-Marsdena, narozeného 14. prosince 2012, s bývalou přítelkyní Rose Costou.\n\nV dubnu 2010 byl přidán na zeď slávy ve městě Putnam od městské školní nadace.\n\nPoznámky:\n\n"}
{"id": "865877", "url": "https://cs.wikipedia.org/wiki?curid=865877", "title": "Plana (kráter)", "text": "Plana (kráter)\n\nPlana je měsíční impaktní kráter se středovou horou nacházející se na rozhraní Lacus Mortis (Jezero smrti) (severně) a Lacus Somniorum (Jezero snů) (jižně) na přivrácené straně Měsíce. Má průměr 44 km, pojmenován byl podle italského astronoma Giovanni A. A. Plany.\n\nV těsné blízkosti leží kráter Mason (východně), severně se v Jezeru smrti tyčí okrajové valy výrazného kráteru Bürg.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "865879", "url": "https://cs.wikipedia.org/wiki?curid=865879", "title": "Mason (kráter)", "text": "Mason (kráter)\n\nMason je měsíční lávou zatopený a částečně rozpadlý kráter nacházející se na rozhraní Lacus Mortis (Jezero smrti) (leží severně) a Lacus Somniorum (Jezero snů) (leží jižně) na přivrácené straně Měsíce. Má rozměry 33×43 km, pojmenován byl podle anglického astronoma Charlese Masona. Na jeho dně leží menší satelitní kráter Mason A (u severozápadního valu).\n\nV těsné blízkosti leží kráter Plana se středovou horou (západně), severně se v Jezeru smrti tyčí okrajové valy výrazného kráteru Bürg.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "865880", "url": "https://cs.wikipedia.org/wiki?curid=865880", "title": "Kostel Nejsvětějšího Jména Ježíš (Plzeň)", "text": "Kostel Nejsvětějšího Jména Ježíš (Plzeň)\n\nKostel Nejsvětějšího Jména Ježíš je barokní kostel v Plzni. Má hned několik zvláštností. Jednak se jedná o jeden ze čtyř kostelů v České republice s tímto patrociniem, ale jediný se vžitým názvem U Ježíška, a potom vlastníkem tohoto kostela nebyla nikdy církev, ale vždy náležel do soukromých rukou. Tato stavba je chráněnou nemovitou kulturní památkou.\n\nHistorie kostelíka Nejsvětějšího Jména Ježíš sahá zřejmě až do středověku. Prvně je stavba nakreslena na vedutě Jana Willenberga z roku 1602 jako čtverhraná stavbička s cimbuřím a jehlanovou střechou. Tehdy byla kaple ještě neznámého zasvěcení. Jisté je, jak bylo zjištěno při rekonstrukčních pracích v roce 2001, že kostelík narůstal postupně, od nejstarší čtverhrané svatyně, přes prodloužení v letech 1745-1746 až po přístavbu nové lodi na začátku 19. století. Nejstarší část dnes tvoří vstupní vestibul kostela. Není však znám žádný spolehlivý pramen objasňující informaci kdo a kdy nechal kapli postavit.\n\nPrvní zmiňovanou přestavbu kaple u své usedlosti nechal v letech 1745–1746 provést lékař a plzeňský primátor Petr Pavel Helffer. Budovaná kaple byla zasvěcena Pražskému Jezulátku. Důvod stavby byl především v úmyslu zřídit rodinnou hrobku. Architektem a stavitelem kaple resp. přestavby kaple, byl Matěj Ondřej Kondel, který byl tou dobou realizátorem některých staveb dle návrhu Jana Blažeje Santiniho-Aichla. Přestavba spočívala v přístavbě obdélného prostoru na jižní straně původní kapličky, se kterou byl spojen přestavbou původní okenní niky. Tak vznikl vítězný oblouk s archivoltou užší než svislá část, na kterou nasedá přes konzolovité voluty. Tím se prostor původní kaple stává lodí a nová přístavba presbyteriem. Pro novou přístavbu jsou typické vně elipsovitě vypouklé boční obvodové stěny. Nad nově vytvořeným presbytářem vznikla i vížka, která pravděpodobně po opravě a přestěhování nad nově vybudovanou část existuje dodnes. Ke svěcení kaple došlo pravděpodobně první lednovou neděli roku 1747.\n\nDne 1. srpna 1770 získali zdejší statek včetně okolních pozemků a rovněž tak i kapli manželé Matěj a Anna Deblerovi. Avšak již roku 1776 získal kapli, letohrádek a vše k tomu náležející Jakub Vilém Seitz, plzeňský zvonař, jehož žena Anna byla vdova po plzeňském zvonaři Pernerovi. Již v následujícím roce byl pro kapli v Seitzově dílně ulit nový zvon. V roce 1781 byla kapli udělena papežem Piem VI. na sedm let odpustková bula. Po smrti Jakuba Viléma Seitze v roce 1793 získali jmění rovným dílem jeho žena Anna a její syn z prvního manželství Petr Pavel Perner, který v závěji již následujícího roku získal po matce i druhou polovinu. Tak se roku 1794 stala vlastníkem kaple rodina Pernerů, která rovněž hodlala v kapli zřídit rodinnou hrobku. Pernerovi se však dosavadní hrobka pod kostelem zdála malá a proto se rozhodl pro rozšíření kaple a s tím i rozšíření hrobky pod ní. Tímto úkolem pověřil plzeňského stavitele Antonína Bartha, který práce v letech 1806 až 1807 realizoval. Stavba byla orientována východním směrem, čímž se napravila dosavadní chybná orientace oltáře na jižní straně. Dosavadní kaple se stala prakticky předsíní nově zbudovaného kostelíku. K vysvěcení plzeňským arciděkanem P. Tomášem Kordíkem došlo 2. ledna 1808.\n\nRoku 1870 byl Robert Perner nucen z finančních důvodů zahradu i s kostelíkem prodat manželům Matěji a Josefě Divíškovým. I oni užívali kryptu pod kostelem jako rodinnou hrobku, o čemž svědčí pamětní deska. Roku 1877 nechali provést úpravu vstupu do krypty, který již nebyl zvenčí jako dosud, ale poklopem uvnitř kostela. Rovněž díky sbírce došlo roku 1893 k opravě fasády i interiéru. Díky daru Viléma Rösche bylo v rámci oprav osazeno i barevné vitrážové okno ve starší části. Upraveno bylo i okolí. Prostor nově vybudovaného hospodářského dvora jižně od kostelíku byl zvýšen o cca 1 metr. Na východní straně byla prohloubena vodoteč odvádějící vodu ze svahu. Vedla však příliš blízko kostelíku bez jakékoliv izolace, což způsobilo masivní vlhnutí zdí.\n\nI přes tyto snahy docházelo k postupnému úpadku stavby. V roce 1933 došlo k vyloupení kostela, kdy nenávratně zmizela část mobiliáře kostela vč. liturgického náčiní, plastik, oltářních obrazů apod. Na základě této události vznikla z iniciativy studentů Masarykova státního československého reálného gymnasia \"Jednota pro záchranu kostelíka U Ježíška\". Koncem roku 1933 byla s majiteli podepsána na 30 let nájemní smlouva na kostelík. Zaměření a zakreslení stavby bylo provedeno na žádost Jednoty plzeňským, tehdy již penzionovaným stavitelem a architektem Hanušem Zápalem. V první fázi došlo k opravám střešní krytiny a krovů a především k sanaci zdiva. Během roku 1935 byly zhotoveny nové omítky, jak vnější tak vnitřní, včetně zrestaurování fresky plzeňského malíře Františka Julia Luxe. Opravena byla rovněž podlaha, obnoveny oltáře a varhany pocházející ze 17. století a úprav doznal i okolní terén kde vznikl např. i nový mostek přes vodoteč. K novému vysvěcení došlo 5. ledna 1936.\n\nVe vlastnictví rodiny Divíškových byl kostelík až do roku 1948. V dalším období nebylo využití kostelíka žádné a tak postupně chátral. V přilehlém objektu byla do 70. let 20. století výkupna a sklad léčivých rostlin. Poté areál dál neutěšeně chátral. V roce 1992 byl objekt vrácen původním majitelům, tedy rodině Divíškových. Následně kostelík bez mobiliáře odkoupilo město, ovšem chátrání pokračovalo. Chátrající stavbě začalo věnovat svoji pozornost \"Občanské sdružení pro obnovu památek v Rokycanech a okolí\". Zaměření provedli v rámci výuky studenti plzeňské stavební průmyslové školy, projekt zpracoval předseda sdružení arch. Jan Soukup, který rovněž dohlížel na stavební práce, které započaly první fází v roce 2001. Ta zahrnovala opravu krovů, střech, věžičky a zpevnění kleneb. Následovala úprava vodních poměrů v okolí stavby a oprava fasád, která byla dokončena v roce 2005. Opravena byla i vzácná stropní freska F. J. Luxe. Při restaurování bylo zjištěno, že obě fresky byly pořízeny v časovém odstupu cca 25 let, tedy zde vedle sebe je rané a pozdní dílo téhož malíře. V letech 2005 až 2006 byly restaurovány varhany, které jsou starší, než kostelík a byly sem pořízeny zřejmě někdy v průběhu 19. století. Stavební obnovovací práce byly ukončeny v roce 2011, varhany se vrátily na opravený kůr v listopadu 2014. Kostelík ještě čeká na restaurování jeho vybavení.\n\nV kostele koná své bohoslužby plzeňský sbor Evangelické církve augsburského vyznání v České republice.\n\n\n"}
{"id": "865881", "url": "https://cs.wikipedia.org/wiki?curid=865881", "title": "Edward Bede Clancy", "text": "Edward Bede Clancy\n\nEdward Bede kardinál Clancy (13. prosince 1923 Lithgow − 3. srpna 2014) byl australský římskokatolický kněz, bývalý arcibiskup Sydney, kardinál.\n\nKněžské svěcení přijal 23. července 1949. Pokračoval ve studiích v Římě - na Papežské univerzitě Urbaniana získal doktorát z teologie (1955), na Papežském biblickém institutu získal licenciát z exegeze Písma svatého (1963). Působil v arcidiecézi Sydney, přednášel na vysoké škole, byl univerzitním kaplanem.\n\nV říjnu 1973 byl jmenovaný pomocným biskupem Sydney, biskupské svěcení přijal 19. ledna 1974, světitelem byl tehdejší arcibiskup Sydney kardinál James Freeman. V listopadu 1978 byl jmenován arcibiskupem arcidiecéze Canberra a Goulburn, v únoru 1983 vystřídal kardinála Freemana v čele arcidiecéze Sydney. Byl rovněž předsedou Australské biskupské konference.\n\nPři konzistoři 28. června 1988 ho papež Jan Pavel II. jmenoval kardinálem. V březnu 2001, po dovršení kanonického věku, byla přijata jeho rezignace na funkci arcibiskupa Sydney. Jeho nástupcem se stal George Pell.\n\n\n"}
{"id": "865883", "url": "https://cs.wikipedia.org/wiki?curid=865883", "title": "Nemocnice na kraji města – nové osudy", "text": "Nemocnice na kraji města – nové osudy\n\nNemocnice na kraji města – nové osudy je pokračování seriálu \"Nemocnice na kraji města\" a seriálu \"Nemocnice na kraji města po dvaceti letech\". Scénář napsala Lucie Konášová.\n\nJako v předchozích sériích děj seriálu se odehrává v borské nemocnici, kde budeme opět sledovat životní osudy hlavních hrdinů – tentokráte primářky Alžběty Čeňkové, ředitele Arnošta Blažeje, jeho dvou synů Arnošta a Jana, manželů Machovcových a jejich dcery Vendulky, mladé sestry Fany. Důležitými postavy seriálu budou dále postavy ortopeda Kryštofa Pavelky a doktorky chirurgie Marie Hudcové.\n\nPremiéra 1. epizody byla vysílána 26. září 2008, závěrečná epizoda byla odvysílána 19. prosince 2008.\n\n\n"}
{"id": "865886", "url": "https://cs.wikipedia.org/wiki?curid=865886", "title": "Kanton Colombes-Nord-Est", "text": "Kanton Colombes-Nord-Est\n\nKanton Colombes-Nord-Est (fr. \"Canton de Colombes-Nord-Est\") je francouzský kanton v departementu Hauts-de-Seine v regionu Île-de-France. Tvoří ho severovýchodní část města Colombes.\n"}
{"id": "865887", "url": "https://cs.wikipedia.org/wiki?curid=865887", "title": "Kanton Colombes-Nord-Ouest", "text": "Kanton Colombes-Nord-Ouest\n\nKanton Colombes-Nord-Ouest (fr. \"Canton de Colombes-Nord-Ouest\") je francouzský kanton v departementu Hauts-de-Seine v regionu Île-de-France. Tvoří ho severozápadní část města Colombes.\n"}
{"id": "865888", "url": "https://cs.wikipedia.org/wiki?curid=865888", "title": "Kanton Colombes-Sud", "text": "Kanton Colombes-Sud\n\nKanton Colombes-Sud (fr. \"Canton de Colombes-Sud\") je francouzský kanton v departementu Hauts-de-Seine v regionu Île-de-France. Tvoří ho jižní část města Colombes.\n"}
{"id": "865890", "url": "https://cs.wikipedia.org/wiki?curid=865890", "title": "Kanton Courbevoie-Nord", "text": "Kanton Courbevoie-Nord\n\nKanton Courbevoie-Nord (fr. \"Canton de Courbevoie-Nord\") je francouzský kanton v departementu Hauts-de-Seine v regionu Île-de-France. Tvoří ho severní část města Courbevoie.\n"}
{"id": "865892", "url": "https://cs.wikipedia.org/wiki?curid=865892", "title": "Kanton Courbevoie-Sud", "text": "Kanton Courbevoie-Sud\n\nKanton Courbevoie-Sud (fr. \"Canton de Courbevoie-Sud\") je francouzský kanton v departementu Hauts-de-Seine v regionu Île-de-France. Tvoří ho jižní část města Courbevoie.\n"}
{"id": "865894", "url": "https://cs.wikipedia.org/wiki?curid=865894", "title": "Kanton Gennevilliers-Sud", "text": "Kanton Gennevilliers-Sud\n\nKanton Gennevilliers-Sud (fr. \"Canton de Gennevilliers-Sud\") je francouzský kanton v departementu Hauts-de-Seine v regionu Île-de-France. Tvoří ho jižní část města Gennevilliers.\n"}
{"id": "865895", "url": "https://cs.wikipedia.org/wiki?curid=865895", "title": "Kanton Gennevilliers-Nord", "text": "Kanton Gennevilliers-Nord\n\nKanton Gennevilliers-Nord (fr. \"Canton de Gennevilliers-Nord\") je francouzský kanton v departementu Hauts-de-Seine v regionu Île-de-France. Tvoří ho severní část města Gennevilliers.\n"}
{"id": "865896", "url": "https://cs.wikipedia.org/wiki?curid=865896", "title": "Kanton Levallois-Perret-Nord", "text": "Kanton Levallois-Perret-Nord\n\nKanton Levallois-Perret-Nord (fr. \"Canton de Levallois-Perret-Nord\") je francouzský kanton v departementu Hauts-de-Seine v regionu Île-de-France. Tvoří ho severní část města Levallois-Perret.\n"}
{"id": "865897", "url": "https://cs.wikipedia.org/wiki?curid=865897", "title": "Kanton Levallois-Perret-Sud", "text": "Kanton Levallois-Perret-Sud\n\nKanton Levallois-Perret-Sud (fr. \"Canton de Levallois-Perret-Sud\") je francouzský kanton v departementu Hauts-de-Seine v regionu Île-de-France. Tvoří ho jižní část města Levallois-Perret.\n"}
{"id": "865898", "url": "https://cs.wikipedia.org/wiki?curid=865898", "title": "Kanton Neuilly-sur-Seine-Sud", "text": "Kanton Neuilly-sur-Seine-Sud\n\nKanton Neuilly-sur-Seine-Sud (fr. \"Canton de Neuilly-sur-Seine-Sud\") je francouzský kanton v departementu Hauts-de-Seine v regionu Île-de-France. Tvoří ho jižní část města Neuilly-sur-Seine.\n"}
{"id": "865899", "url": "https://cs.wikipedia.org/wiki?curid=865899", "title": "Kanton Neuilly-sur-Seine-Nord", "text": "Kanton Neuilly-sur-Seine-Nord\n\nKanton Neuilly-sur-Seine-Nord (fr. \"Canton de Neuilly-sur-Seine-Nord\") je francouzský kanton v departementu Hauts-de-Seine v regionu Île-de-France. Tvoří ho severní část města Neuilly-sur-Seine.\n"}
{"id": "865901", "url": "https://cs.wikipedia.org/wiki?curid=865901", "title": "Kanton Nanterre-Nord", "text": "Kanton Nanterre-Nord\n\nKanton Nanterre-Nord (fr. \"Canton de Nanterre-Nord\") je francouzský kanton v departementu Hauts-de-Seine v regionu Île-de-France. Tvoří ho severní část města Nanterre.\n"}
{"id": "865902", "url": "https://cs.wikipedia.org/wiki?curid=865902", "title": "Kanton Nanterre-Sud-Est", "text": "Kanton Nanterre-Sud-Est\n\nKanton Nanterre-Sud-Est (fr. \"Canton de Nanterre-Sud-Est\") je francouzský kanton v departementu Hauts-de-Seine v regionu Île-de-France. Tvoří ho jihovýchodní část města Nanterre.\n"}
{"id": "865903", "url": "https://cs.wikipedia.org/wiki?curid=865903", "title": "Kanton Nanterre-Sud-Ouest", "text": "Kanton Nanterre-Sud-Ouest\n\nKanton Nanterre-Sud-Ouest (fr. \"Canton de Nanterre-Sud-Ouest\") je francouzský kanton v departementu Hauts-de-Seine v regionu Île-de-France. Tvoří ho jihozápadní část města Nanterre.\n"}
{"id": "865905", "url": "https://cs.wikipedia.org/wiki?curid=865905", "title": "Kanton Bray-sur-Seine", "text": "Kanton Bray-sur-Seine\n\nKanton Bray-sur-Seine (fr. \"Canton de Bray-sur-Seine\") byl francouzský kanton v departementu Seine-et-Marne v regionu Île-de-France. Tvořilo ho 23 obcí. Zrušen byl po reformě kantonů 2014.\n\n"}
{"id": "865907", "url": "https://cs.wikipedia.org/wiki?curid=865907", "title": "Kanton La Chapelle-la-Reine", "text": "Kanton La Chapelle-la-Reine\n\nKanton La Chapelle-la-Reine (fr. \"Canton de la Chapelle-la-Reine\") byl francouzský kanton v departementu Seine-et-Marne v regionu Île-de-France. Tvořilo ho 18 obcí. Zrušen byl po reformě kantonů 2014.\n\n"}
{"id": "865908", "url": "https://cs.wikipedia.org/wiki?curid=865908", "title": "Základka", "text": "Základka\n\nZákladka je původní český komediální televizní seriál vysílaný na podzim 2012 na televizní stanici Prima family. Scénář napsala Tereza Dusová, která se podílela i na seriálu \"Letiště\" nebo \"Přešlapy\". Režie se ujal Petr Zahrádka.\n\nPrvní díl byl premiérově vysílán 27. srpna 2012, závěrečná epizoda byla odvysílána 26. října 2012. Původně byl seriál nasazen do programu v pondělí večer po seriálu \"Cesty domů\", ale současně s druhým dílem nasadila konkurenční TV Nova úspěšný seriál \"Gympl s (r)učením omezeným\" a \"Základka\" zaznamenala prudký pokles diváků. Po přesunu na pátek v 21.15 hodin po pořadu s Jiřinou Bohdalovou \"Zrcadlo tvého života\" jeho sledovanost dále klesala, až vedení televize rozhodlo, že v jeho dalším natáčení nebude pokračovat.\n\nDěj nás zavede na základní školu Sever, která je zdánlivě stejná jako ostatní. Je tady kolektiv učitelů, kteří dennodenně bojují, aby do hlav žáků vpravili alespoň nějaké vědomosti, a zároveň přitom sami nepřišli o nervy a rozum. Výhodou je, že tu pracuje o něco více mužů než na jiné škole, takže síly jsou poměrně vyrovnané. Což s sebou na druhou stranu přináší řadu humorných situací, které učitelský sbor občas řeší nejen s patřičnou nadsázkou, ale hlavně s drobet sexuálním podtextem.\n\n"}
{"id": "865925", "url": "https://cs.wikipedia.org/wiki?curid=865925", "title": "Pivnice", "text": "Pivnice\n\nPivnice je druh restaurace, v níž hraje prim nabídka piva. V mnohých pivnicích jsou nabízena jídla i jiné nápoje. Podávání piva a ostatního sortimentu je hlavně v krytých prostorách, u pivnic bývají i vnější letní zahrádky. Vybavení pivnic je obdobné, jako u hospod a jednodušších restaurací. U některých hotelů bývá jak restaurace, tak oddělená pivnice.\n\n"}
{"id": "865926", "url": "https://cs.wikipedia.org/wiki?curid=865926", "title": "Bürg (kráter)", "text": "Bürg (kráter)\n\nBürg je výrazný měsíční impaktní kráter se středovou horou nacházející se v měsíčním moři Lacus Mortis (Jezero smrti) severně od Lacus Somniorum (Jezero snů) na přivrácené straně Měsíce. Má průměr 40 km, pojmenován byl podle rakouského astronoma Johanna Tobiase Bürga.\n\nJižně na rozhraní Jezera smrti a Jezera snů leží dvojice kráterů Mason a Plana, západně se táhne soustava měsíčních brázd Rimae Bürg.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n"}
{"id": "865929", "url": "https://cs.wikipedia.org/wiki?curid=865929", "title": "Perenářství", "text": "Perenářství\n\nPerenářství je dílčí obor okrasného zahradnictví vázaný především na kulturní formy bylinného patra a květinového dekoru v zahradách, parcích a krajinářských dílech. Předmětem činnosti jsou pak především sortimenty a použití v zimě vytrvalých víceletých zahradních květin, kapradin a trav souhrnně nazývaných odborně pereny, laicky trvalky.\n\n"}
{"id": "865930", "url": "https://cs.wikipedia.org/wiki?curid=865930", "title": "Lacus Spei", "text": "Lacus Spei\n\nLacus Spei (česky Jezero naděje) je měsíční moře východně od kráterů Schumacher a Carrington na přivrácené straně Měsíce. Lacus Spei má průměr cca 80 km, jeho střední selenografické souřadnice jsou 43,5° S a 65,2° V.\n\nSeverně se nachází kráter Mercurius, uvnitř jezera leží satelitní kráter Zeno P. Severozápadně leží měsíční jezero Lacus Temporis (Jezero času).\n\nLacus Spei pojmenovala roku 1976 Mezinárodní astronomická unie.\n\n\n"}
{"id": "865935", "url": "https://cs.wikipedia.org/wiki?curid=865935", "title": "Martin Davídek", "text": "Martin Davídek\n\nJméno a příjmení Martin Davídek se může vztahovat k následujícím osobnostem:\n\n"}
{"id": "865937", "url": "https://cs.wikipedia.org/wiki?curid=865937", "title": "Josef Bergmann", "text": "Josef Bergmann\n\nJméno a příjmení Josef Bergmann se může vztahovat k následujícím osobnostem:\n\n"}
{"id": "865946", "url": "https://cs.wikipedia.org/wiki?curid=865946", "title": "Vikingové (film, 1999)", "text": "Vikingové (film, 1999)\n\nVikingové (v anglickém originálu \"The 13th Warrior\") je americký thriller z roku 1999 režiséra Johna McTiernana a producenta a spisovatele Michaela Crichtona, který je autorem předlohy, románu \"Pojídači mrtvých\" (anglicky \"Eaters of the Dead\"). Jedná se o historickou fikci.\n\nFilm byl značně ztrátový, při rozpočtu 160 000 000 $ dokázal vydělat jen necelých 61 700 000 $.\n\n\nAhmed Ibn Fadlán Ibn Abbas Ibn Rašíd Ibn Hamad býval básníkem v bagdádském kalifátu, dokud se nezamiloval do ženy, která patřila jinému. Její žárlivý manžel si stěžoval kalifovi a ten Ahmeda Ibn Fadlána jmenoval vyslancem pro severní země. Ahmed tak byl de facto poslán do vyhnanství, jak si dobře uvědomoval. Několik měsíců cestuje v doprovodu Melchisidka (starého přítele jeho otce, který se domluví lidovou latinou) přes země obrů, husarů, Bulharů a Tatarů. Tataři přepadávají karavany a cestující zabíjejí, Ahmedova karavana je před takovým osudem zachráněna u řeky Volhy díky přítomnosti lodi seveřanů, kteří právě připlouvají. V táboře vikingů najde karavana útočiště. Melchisidek je schopen se domluvit s Hergerem, jedním z vikingů, který rozumí jeho latině. Arabové jsou svědky pohřbu vikinského krále, kterého doprovází na cestě do Valhally jeho mladá žena, je upálena na hranici založené na lodi. Královým nástupcem se stává Beowulf.\n\nDo tábora dorazí mladý posel ze severu a předává zprávu. Jeho otec král Hrothgar žádá skupinu o pomoc, jeho země byla napadena pradávným zlem natolik ukrutným, že se ani nejstatečnější bojovníci neodvažují vyslovit jeho jméno. Vědma vyvěští, že akce bude úspěšná, pokud se jí zúčastní 13 bojovníků, přičemž ten třináctý nesmí být seveřan. Ahmed Ibn Fadlán je naverbován, ačkoli není příliš nadšen. Ale jak říkají seveřané, jít do války je velká čest. Během putování se Ahmed naučí seversky, když poslouchá u ohně jejich rozpravy. Jejich posměšky ohledně své výbavy (malý kůň, kterému se posmívají - říkají, že cestuje na psovi atd.) dokáže záhy zarazit a získat si jejich respekt svou inteligencí, schopností psát a například i jezdeckými dovednostmi.\n\nPo příjezdu do Hrothgarovy země skupina válečníků zjistí, že bude muset čelit Wendolům, dávným nepřátelům, kteří sestupují za mlhy z hor a pojídají mrtvé. Jsou to kanibalové, kteří se identifikují s medvědy, žijí stejně jako oni v jeskyních. Po několika útocích řady seveřanů a vesničanů prořídly. Věštkyně jim poradí, aby vystopovali Wendoly do jejich brlohů a zabili jejich „matku“ a velitele, „v jehož rozích je také síla“. Beowulfovi válečníci i s Ahmedem proniknou do jeskynního komplexu Wendolů a Beowulfovi se podaří matku zabít, ta jej přitom škrábne otráveným drápem. Skupina se dostane s menšími ztrátami z jeskyní, když bojovníci podplavou zatopenými slujemi do moře.\n\nPo návratu do vesnice se připraví na očekávanou závěrečnou bitvu. V té se ochablému, ale odhodlanému Beowulfovi podaří zabít wendolského velitele, což znamená jejich porážku. Poté umírá na otravu. Ahmed je svědkem jeho pohřbu a pak se vrací do své vlasti vděčný seveřanům za to, že se „mohl stát mužem a prospěšným služebníkem božím“.\n\nPůvodní soundtrack složil Graeme Revell, představila se na něm zpěvačka kapely Dead Can Dance Lisa Gerrard. Soundtrack byl zamítnut Michaelem Crichtonem a nahrazen hudbou, kterou zkomponoval Jerry Goldsmith, Crichtonův obvyklý spolupracovník.\n\n\n"}
{"id": "865954", "url": "https://cs.wikipedia.org/wiki?curid=865954", "title": "Seznam svazů skalní a suťové vegetace v Česku", "text": "Seznam svazů skalní a suťové vegetace v Česku\n\nSeznam svazů skalní a suťové vegetace v Česku je zpracován (včetně pojetí syntaxonů) dle publikace Chytrý a kol. (2009) a představuje přehled svazů (typů rostlinných společenstev) řazených do skalní a suťové vegetace na území Česka.\n\nPřehled je zpracován pomocí fytocenologických jednotek hlavní úrovně (ranku), kdy nejnižší hlavní jednotkou je asociace, jí nadřazený je pak svaz, nad svazem je řád (pro zjednodušení nejsou zde řády uvedeny) a nejvyšší jednotkou je třída. Vědecký název syntaxonu se řídí podle závazných pravidel, která jsou uvedena v mezinárodním kódu fytocenologické nomenklatury. Český název je pak pouze co nejstručnější a zároveň nejvýstižnějším popisem této vegetace a nepodléhá takovým závazným pravidlům. Celý tento seznam se ovšem vztahuje pouze na území České republiky. Proto zde uvedené třídy (nebo jiné jednotky) mají často další podřazené syntaxony, které zde nejsou uvedeny, protože se vyskytují pouze mimo ČR.\n\n"}
{"id": "865955", "url": "https://cs.wikipedia.org/wiki?curid=865955", "title": "Mixco", "text": "Mixco\n\nMixco je obec ( ) nacházející se ve centrální části Guatemaly, v těsné blízkosti hlavního města Ciudad de Guatemala. Administrativně spadá do departementu Guatemala. Mixco je propojeno se Ciudad de Guatemala souvislou zástavbou. Společně s okolními obcemi je součástí metropolitní oblasti, jejíž přirozeným centrem je Ciudad de Guatemala.\n\nPodle odhadů guatemalského statistického úřadu čítalo v roce 2012 Mixco 482 705 obyvatel.\n"}
{"id": "865958", "url": "https://cs.wikipedia.org/wiki?curid=865958", "title": "Villa Nueva", "text": "Villa Nueva\n\nVilla Nueva je obec ( ) nacházející se ve centrální části Guatemaly, v těsné blízkosti hlavního města Ciudad de Guatemala. Administrativně spadá do departementu Guatemala. Villa Nueva je propojena se Ciudad de Guatemala souvislou zástavbou. Společně s okolními obcemi je součástí metropolitní oblasti, jejíž přirozeným centrem je Ciudad de Guatemala.\n\nDle výsledků sčítání obyvatelstva v roce 2002 žilo ve Villa Nueva 301 947 obyvatel, odhadovaná populace pro rok 2012 činí již 527 174 obyvatel.\n"}
{"id": "865960", "url": "https://cs.wikipedia.org/wiki?curid=865960", "title": "Josef Kylies", "text": "Josef Kylies\n\nJosef Kylies (19. března 1890, Studeněves – 16. června 1946, Studeněves) byl český malíř a ilustrátor působící svou tvorbou při svém uvěznění v koncentračním táboře v Terezíně, ředitel hospodářského družstva a činovník (cvičitel) Sokola.\n\nJosef Kylies byl malířství samouk. Absolvent slánského gymnázia. Jeho povolání bylo ředitel a sice ředitel hospodářského družstva. Ve Slaném založil umělecký odbor Trhlina spolu s Josefem Čížkem, které reprezentovalo, tak jako málo měst v České republice té doby, českou výtvarnou kulturu. Za druhé světové války 20. září 1944 byl na základě udání zatčen gestapem a 12. října 1944 deportován a vězněn v koncentračním táboře v Malé pevnosti Terezíně. Těsně před porážkou nacistického Německa byl 4. května 1945 ze zdravotních důvodů z Terezína propuštěn. Jeho přítel, Josef Čížek, však v roce 1945 na následky koncentráku umírá. Josef Kylies umírá na svobodě o rok později, taktéž na následky utrpení v koncentračním táboře.\n\nJeho korespondence, kroniky, rukopisné vzpomínky či přímo výtvarná díla, kterých jsou na stovky zejména pak z období pobytu v táboře, jsou uloženy ve Slánském muzeu a soukromých sbírkách.\n\n"}
{"id": "865961", "url": "https://cs.wikipedia.org/wiki?curid=865961", "title": "Pak Kun-hje", "text": "Pak Kun-hje\n\nPak Kun-hje ( (hangul) nebo (hanča), anglický přepis: Park Geun-hye; * 2. února 1952 Tegu) je jihokorejská politička, v letech 2013–2017 prezidentka Jižní Koreje.\n\nPak Kun-hje se narodila 2. února 1952 v Tegu do rodiny pozdějšího jihokorejského prezidenta a diktátora Pak Čong-huie, během jehož vlády v letech 1963–1979 ekonomika země prudce stoupala. \n\nV letech 2004–2006 a 2011–2012 byla předsedkyní konzervativní Velké národní strany (v roce 2012 přejmenována na stranu Saenuri), v letech 1998–2012 byla členkou jihokorejského Národního shromáždění. Prezidentkou byla zvolena ve volbách konaných 19. prosince 2012. Do úřadu nastoupila 25. února 2013 a stala se tak první ženou v jihokorejském prezidentském úřadu.\n\nOd 9. prosince 2016 měla v procesu impeachmentu pozastavený výkon mandátu kvůli podezření z korupčního skandálu spojeného s její důvěrnicí bez oficiálních funkcí, která měla zasahovat do státních záležitostí. Její pravomoci dočasně převzal premiér Hwang Kjo-an. Dne 10. března 2017 bylo sesazení Pak Kun-hje potvrzeno jihokorejským ústavním soudem, čímž její působení ve funkci prezidentky skončilo. Dne 6. dubna 2018 byla za zneužití pravomoci, vydírání a korupci odsouzena na 24 let odnětí svobody a k pokutě 18 miliard wonů.\n"}
{"id": "865964", "url": "https://cs.wikipedia.org/wiki?curid=865964", "title": "Wimbledon (film)", "text": "Wimbledon (film)\n\nWimbledon je britsko-francouzská romantická filmová komedie z roku 2004 z tenisového prostředí s Kirsten Dunstovou a Paulem Bettanym v hlavní roli. Režii filmu provedl Richard Loncraine. Jde o klasický milostný příběh jedné velké lásky (sportovní love-story) odehrávající se během fiktivního tenisového turnaje ve Wimbledonu.\n\nOba hlavní hrdinové se omylem náhodou setkají díky záměně hotelových pokojů. On je málo úspěšný (117. místo žebříčku) britský tenista-třicátník, který hodlá s tenisem po wimbledonském turnaji definitivně skončit a věnovat se dráze ředitele tenisového klubu ve svém rodném městě, ona je začínající ambiciózní americká ženská tenisová hvězdička. Vlivem náhle propuknuvšího milostného vzplanutí se jeho hra zlepší natolik, že dokáže celý turnaj vyhrát (ač zde původně startoval jen na divokou kartu) a ona skončí ve čtvrtfinále. Snímek končí happyendem, kdy společně jako manželé, ona jako čtyřnásobná grandslamová vítězka vychovají své dvě děti, to starší učí hrát tenis.\n\n"}
{"id": "865965", "url": "https://cs.wikipedia.org/wiki?curid=865965", "title": "Senátorský klub Občanské demokratické strany", "text": "Senátorský klub Občanské demokratické strany\n\nSenátorský klub ODS je tvořen 18 senátory. V jeho čele stojí předseda klubu, dva místopředsedové a dva členové předsednictva, kteří jsou klubem voleni jednou ročně.\n\nV současné době se po náhlém úmrtí bývalého předsedy Senátu Jaroslava Kubery jedná o druhou nejsilnější frakci v senátu po senátorském klubu Starostové a nezávislí, který má o jednoho senátora více.\n\n\n\nSložení senátorského klubu v 11. volebním období Senátu k únoru 2020:\n\n"}
{"id": "865969", "url": "https://cs.wikipedia.org/wiki?curid=865969", "title": "Seznam svazů vodní vegetace v Česku", "text": "Seznam svazů vodní vegetace v Česku\n\nSeznam svazů vodní vegetace v Česku je zpracován (včetně pojetí syntaxonů) dle publikace Chytrý a kol. (2011) a představuje přehled svazů (typů rostlinných společenstev) řazených do vodní vegetace na území Česka.\n\nPřehled je zpracován pomocí fytocenologických jednotek hlavní úrovně (ranku), kdy nejnižší hlavní jednotkou je asociace, jí nadřazený je pak svaz, nad svazem je řád (pro zjednodušení nejsou zde řády uvedeny) a nejvyšší jednotkou je třída. Vědecký název syntaxonu se řídí podle závazných pravidel, která jsou uvedena v mezinárodním kódu fytocenologické nomenklatury. Český název je pak pouze co nejstručnější a zároveň nejvýstižnějším popisem této vegetace a nepodléhá takovým závazným pravidlům. Celý tento seznam se ovšem vztahuje pouze na území České republiky. Proto zde uvedené třídy (nebo jiné jednotky) mají často další podřazené syntaxony, které zde nejsou uvedeny, protože se vyskytují pouze mimo ČR.\n\n"}
{"id": "865971", "url": "https://cs.wikipedia.org/wiki?curid=865971", "title": "Trhlina (umělecký spolek)", "text": "Trhlina (umělecký spolek)\n\nTrhlina je umělecké uskupení ve Slaném. Jejím představitelům se říká \"Slánští trhlináři\".\nU zrodu tohoto společenství stáli Josef Kylies a Josef Čížek. Časem se k této dvojici přidala řada dalších osobností, například František Bouda, MUDr. Rubeš, Jiří Včelák, Karel Kučera a další. Jejich schůze se konaly vždy v neděli dopoledne v \"trhlině,\" tedy v kanceláři firmy Aloise Čížka, původně v mýtném domku č.p. 171 (dnes Třebízského ulice). Zde se diskutovalo o kultuře a umění. Samotný název \"Trhlina\" však nebyl tak úplně originální, jelikož se tak jmenoval i Klub cyklistů na Královských Vinohradech. Snaha o změnu názvu byla, avšak bezúspěšná.\n\n"}
{"id": "865974", "url": "https://cs.wikipedia.org/wiki?curid=865974", "title": "Obchoďák", "text": "Obchoďák\n\nObchoďák je původní český televizní seriál vysílaný na televizi Prima Family. Na scénáři se podíleli Lucie Konečná, Petr Kolečko a Lucie Konášová, režii měli na starost Petr Slavík a Petr Zahrádka.\n\nDěj seriálu nás zavede do zákulisí obchodního centra, do prostředí lesku výloh a regálů supermarketů, kde v bezstarostné atmosféře kaváren se odehrávají nečekaně dramatické, ale i humorné příběhy hlavních hrdinů seriálu. Mezi regály supermarketu začíná svůj nový život Simona. Je na útěku od svého bohatého manžela, který se dostal do střetu se zákonem. Její kamarádka Dáša si právě otevřela butik s prádlem. Na rozdíl od Simony má šťastné manželství s Petrem, profesorem češtiny, svoji budoucnost vidí v jasných barvách. A celé obchodní centrum řídí její sestra, sympatická Vanda.\n\nMístem natáčení se kromě jiného stalo skutečné nákupní centrum Arkády Pankrác.\n\nPremiéra 1. epizody 1. série byla vysílána 8. září 2012, závěrečná epizoda byla odvysílána 21. prosince 2012. Podle slov programového ředitele televize Prima family Petra Vladyky byl seriál dosud nejdražším projektem (více než 100 miliónů korun) této televize v hrané tvorbě. Původně chtěla Prima vyrobit druhou řadu Obchoďáku a nasadit ji do vysílání v jarní sezóně 2013. Nakonec se ale rozhodla projekt ukončit hned po odvysílání první řady, protože „nenaplnil dokonale očekávání“.\n\n\n"}
{"id": "865978", "url": "https://cs.wikipedia.org/wiki?curid=865978", "title": "Japonsko na Letních olympijských hrách 2004", "text": "Japonsko na Letních olympijských hrách 2004\n\nJaponsko se účastnilo Letní olympiády 2004. Zastupovalo ho 306 sportovců (139 mužů a 167 žen) ve 31 sportech.\n\n"}
{"id": "865979", "url": "https://cs.wikipedia.org/wiki?curid=865979", "title": "Kanton Château-Landon", "text": "Kanton Château-Landon\n\nKanton Château-Landon (fr. \"Canton de Château-Landon\") byl francouzský kanton v departementu Seine-et-Marne v regionu Île-de-France. Tvořilo ho 15 obcí. Zrušen byl po reformě kantonů 2014.\n\n"}
{"id": "865980", "url": "https://cs.wikipedia.org/wiki?curid=865980", "title": "Kostel svatého Jiří (Petrovaradín)", "text": "Kostel svatého Jiří (Petrovaradín)\n\nKostel svatého Jiří v Petrovaradíně (chorvatsky Crkva svetog Jurja) je největším a nejstarším místním katolickým kostelem. Nachází se na úpatí Petrovaradínské pevnosti. V jeho těsné blízkosti se nachází také klášter. Kostel spadá pod Sremskou diecézi.\n\nKostel byl zbudován v letech 1701–1714 (vysvěcen 20. května 1714) v barokním stylu. Za jeho výstavbu a rozvoj vděčí Petrovaradín především jezuitům, kteří se na ní aktivitně podíleli a i později kostel rozšiřovali a opravovali. Při kostelu byla v 18. století zřízena ještě církevní škola.\n\nVěřící katolického vyznání přišli do oblasti po ústupu Turků, stvrzeném Karloveckým mírem. Nahradili tak muslimské osmanské obyvatelstvo, které se spolu s tureckým vojskem stáhlo jižně od řeky Sávy. Katolického vyznání byli především rakouští vojáci a úředníci.\n\nDne 16. října 1801 byl v tomto kostele pokřtěn budoucí bán Chorvatska Josip Jelačić. V letech 1838–1840 zde působil také chorvatský buditel Josip Juraj Strossmayer. Při příležitosti návštěv vojenské posádky v Petrovaradínu navštívili kostel svatého Jiří také i hlavy státu; císařové Josef II. a František Josef I.\n\nPůvodní bílá fasáda kostela byla v letech 1941–1961 poničena sazemi od nedaleké železniční trati, po které jezdily parní vlaky.\n\nNa průčelí chrámu se nachází socha Františka Xaverského, Jana Nepomuckého, reliéf Panny Marie s Ježíšem, stylizovaný kříž a pamětní deska chorvatského krále Tomislava se znaky Chorvatska, Slavonie a Dalmácie. V kostelní věži jsou umístěny dva zvony.\n"}
{"id": "865982", "url": "https://cs.wikipedia.org/wiki?curid=865982", "title": "Kanton Le Châtelet-en-Brie", "text": "Kanton Le Châtelet-en-Brie\n\nKanton Le Châtelet-en-Brie (fr. \"Canton du Châtelet-en-Brie\") byl francouzský kanton v departementu Seine-et-Marne v regionu Île-de-France. Tvořilo ho 13 obcí. Zrušen byl po reformě kantonů 2014.\n\n"}
{"id": "865984", "url": "https://cs.wikipedia.org/wiki?curid=865984", "title": "Kanton Crécy-la-Chapelle", "text": "Kanton Crécy-la-Chapelle\n\nKanton Crécy-la-Chapelle (fr. \"Canton de Crécy-la-Chapelle\") byl francouzský kanton v departementu Seine-et-Marne v regionu Île-de-France. Tvořilo ho 18 obcí. Zrušen byl po reformě kantonů 2014.\n\n"}
{"id": "865985", "url": "https://cs.wikipedia.org/wiki?curid=865985", "title": "Donská republika", "text": "Donská republika\n\nDonská republika ( Донская Республика, Донська Республіка) později známá jako \"Vševeliké vojsko donské\" (rusky: Всевеликое Войско Донское; ukrajinsky: Всевелике Військо Донське) byl protibolševický státní útvar, který vznikl během ruské občanské války v oblasti Donu obývané převážně kozáky.\n\nDonská republika vznikla v roce 1918 v Donské oblasti bývalého carského Ruska. K oficiálnímu vyhlášení nezávislosti došlo 18. května 1918 sněmem donských kozáků zvaným \"Krug\" po vojenské likvidaci Donské sovětské republiky 10. května 1918. Donská republika zabírala téměř celou Donskou oblast a jejím hlavním městem se stal Novočerkassk. Administrativně se dělila na 10 okruhů. Z dnešního pohledu leží území bývalé republiky v Rostovské a Volgogradské oblasti v Rusku a Luhanské a Doněcké oblasti Ukrajiny.\n\nV čele státu stál v letech 1918–1919 ataman Pjotr Krasnov, po jeho abdikaci místo něj nastoupil generál Afrikan Bogajevskij. Politicky se republika orientovala ostře protibolševicky a spolupracovala zpočátku s Němci. Po jejich porážce v první světové válce našla spojence v bělogvardějcích generála Děnikina. Ataman Krasnov měl navíc dobré osobní vztahy s hejtmanem Pavlem Skoropadským, který stál v čele nově vzniklého Ukrajinského státu. Oba v roce 1918 dojednali potenciální sjednocení ukrajinského státu, který měl zabírat samotnou Ukrajinu, Kubáňskou lidovou republiku a právě kozáckou Donskou oblast.\n\nRepublika zanikla v roce 1920 porážkou kozáků a příchodem Rudé armády.\n\n"}
{"id": "865986", "url": "https://cs.wikipedia.org/wiki?curid=865986", "title": "Kanton La Ferté-Gaucher", "text": "Kanton La Ferté-Gaucher\n\nKanton La Ferté-Gaucher (fr. \"Canton de la Ferté-Gaucher\") byl francouzský kanton v departementu Seine-et-Marne v regionu Île-de-France. Tvořilo ho 18 obcí. Zrušen byl po reformě kantonů 2014.\n\n"}
{"id": "865987", "url": "https://cs.wikipedia.org/wiki?curid=865987", "title": "Kanton La Ferté-sous-Jouarre", "text": "Kanton La Ferté-sous-Jouarre\n\nKanton La Ferté-sous-Jouarre (fr. \"Canton de la Ferté-sous-Jouarre\") je francouzský kanton v departementu Seine-et-Marne v regionu Île-de-France. Tvoří ho 47 obcí. Před reformou kantonů 2014 ho tvořilo 19 obcí.\n\nod roku 2015:\n\n\npřed rokem 2015:\n\n"}
{"id": "865988", "url": "https://cs.wikipedia.org/wiki?curid=865988", "title": "Kanton Brie-Comte-Robert", "text": "Kanton Brie-Comte-Robert\n\nKanton Brie-Comte-Robert (fr. \"Canton de Brie-Comte-Robert\") byl francouzský kanton v departementu Seine-et-Marne v regionu Île-de-France. Tvořilo ho 12 obcí. Zrušen byl po reformě kantonů 2014.\n\n"}
{"id": "865989", "url": "https://cs.wikipedia.org/wiki?curid=865989", "title": "Lacus Temporis", "text": "Lacus Temporis\n\nLacus Temporis (česky Jezero času) je měsíční moře v severovýchodní oblasti přivrácené straně Měsíce. Má průměr cca 250 km, jeho střední selenografické souřadnice jsou 46,8° S a 56,2° V.\n\nSeverně se nachází kráter Endymion, východně kráter Mercurius a západně kráter Atlas. Jihovýchodně leží měsíční jezero Lacus Spei (Jezero naděje).\n\nLacus Temporis pojmenovala roku 1976 Mezinárodní astronomická unie.\n\n\n"}
{"id": "865990", "url": "https://cs.wikipedia.org/wiki?curid=865990", "title": "Kanton Champs-sur-Marne", "text": "Kanton Champs-sur-Marne\n\nKanton Champs-sur-Marne (fr. \"Canton de Champs-sur-Marne\") je francouzský kanton v departementu Seine-et-Marne v regionu Île-de-France. Tvoří ho čtyři obce. Před reformou kantonů 2014 ho tvořily dvě obce.\n\nod roku 2015:\n\npřed rokem 2015:\n\n"}
{"id": "865991", "url": "https://cs.wikipedia.org/wiki?curid=865991", "title": "Mlýnský potok (rameno Moravy)", "text": "Mlýnský potok (rameno Moravy)\n\nMlýnský potok je pravým ramenem řeky Moravy na Litovelsku. Jeho celková délka přesahuje 30 km. Část jeho toku tvoří jižní hranici CHKO Litovelské Pomoraví.\n\nOd Moravy se odklání v blízkosti vsi Řimice, teče přes Mladeč, Sobáčov, Vísku, Olomoucké Předměstí v Litovli, Březové a Lhotu nad Moravou, za níž se u Hynkova vlévá do Moravy. Před Mladčí se do něj zprava vlévá Hraniční potok. Před Mladčí se od něj doleva odděluje Malá voda, s níž se ve Vísce opět spojuje. V Mladči se do něj zprava vlévá Rachavka. Před Litovlí se do něj zleva vlévá Struska. V Litovli vede levé rameno přes mlýn. Před Březovým se doleva odděluje Odrážka, která se vlévá do Moravy. U Lhoty nad Moravou se od něj doleva odděluje rameno Svodnice, které se pak vlévá zpět.\n\nNad jezem u Hynkova se z Moravy odděluje doprava Malá voda, která po necelých třech kilometrech přechází v Mlýnský potok. Poblíž rozcestí U Tří mostů jej křižuje potok Cholinka. V Horce nad Moravou a u Chomoutova Mlýnský potok křižuje Častava. Poté teče přes Plané loučky, severním okrajem Řepčína a Hejčína, přes Lazce, poté obtéká z východní strany a Bezručovými sady ostroh s historickým jádrem Olomouce, dále teče kolem obchodního centra Galerie Šantovka, které obtéká dalším ramenem, takže obchodní centrum (dříve tovární komplex) stojí na ostrově, a zpět se do Moravy vlévá v Olomouci mezi Novými Sady a Hodolany.\n"}
{"id": "865993", "url": "https://cs.wikipedia.org/wiki?curid=865993", "title": "Kanton Chelles", "text": "Kanton Chelles\n\nKanton Chelles (fr. \"Canton de Chelles\") je francouzský kanton v departementu Seine-et-Marne v regionu Île-de-France. Tvoří ho pouze město Chelles.\n\n"}
{"id": "865994", "url": "https://cs.wikipedia.org/wiki?curid=865994", "title": "Kanton Fontainebleau", "text": "Kanton Fontainebleau\n\nKanton Fontainebleau (fr. \"Canton de Fontainebleau\") je francouzský kanton v departementu Seine-et-Marne v regionu Île-de-France. Tvoří ho 34 obcí.\nPřed reformou kantonů 2014 ho tvořilo 7 obcí.\n\nod roku 2015:\n\npřed rokem 2015:\n\n"}
{"id": "865996", "url": "https://cs.wikipedia.org/wiki?curid=865996", "title": "Kanton Provins", "text": "Kanton Provins\n\nKanton Provins (fr. \"Canton de Provins\") je francouzský kanton v departementu Seine-et-Marne v regionu Île-de-France. Tvoří ho 82 obcí.\nPřed reformou kantonů 2014 ho tvořilo 15 obcí.\n\nod roku 2015:\n\n\npřed rokem 2015:\n\n"}
{"id": "865998", "url": "https://cs.wikipedia.org/wiki?curid=865998", "title": "Kanton Torcy", "text": "Kanton Torcy\n\nKanton Torcy (fr. \"Canton de Torcy\") je francouzský kanton v departementu Seine-et-Marne v regionu Île-de-France. Tvoří ho pět obcí. Před reformou kantonů 2014 ho tvořilo šest obcí.\n\nod roku 2015:\n\npřed rokem 2015:\n\n"}
{"id": "865999", "url": "https://cs.wikipedia.org/wiki?curid=865999", "title": "Lacus Luxuriae", "text": "Lacus Luxuriae\n\nLacus Luxuriae (česky Jezero přepychu) je malé měsíční moře jižně od výrazného kráteru Buys-Ballot na odvrácené straně Měsíce a tudíž není pozorovatelné přímo ze Země. Lacus Luxuriae má průměr cca 50 km, jeho střední selenografické souřadnice jsou 19,4° S a 175,5° V. \n\nLacus Luxuriae pojmenovala roku 1976 Mezinárodní astronomická unie.\n\n\n"}
{"id": "866001", "url": "https://cs.wikipedia.org/wiki?curid=866001", "title": "Aleksandar Vučić", "text": "Aleksandar Vučić\n\nAleksandar Vučić (v srbské cyrilici Александар Вучић; 5. března 1970, Bělehrad) je bývalý předseda srbské vlády a od roku 2017 srbský prezident. Ve vládě Ivici Dačiće, která vládla v letech 2012–2014, zastával resort ministra obrany; byl generálním sekretářem Národní bezpečnostní rady. V současné době je rovněž předsedou Srbské pokrokové strany (nahradil Tomislava Nikoliće, který se stal prezidentem). Vzděláním je právník.\n\nAleksandar Vučić vyrůstal v Novém Bělehradě. Jeho matka byla žurnalistka a otec ekonom.\n\nVučić vystudoval gymnázium v Zemunu, později studoval na Právnické fakultě Bělehradské univerzity. Svá studia zde dokončil v roce 1994. Po nějakou dobu také studoval v Brightonu ve Spojeném království.\n\nPo skončení studií se stal pracovníkem rádia Studio S v Pale v dnešní Bosně a Hercegovině. V letech 1996-1998 byl ředitelem sportovního centra \"Pinki\".\n\nV letech 1992–2008 působil v Srbské radikální straně, kde byl 14 let generálním sekretářem. V roce 1993 byl také zvolen jako poslanec do srbské Skupštiny. V letech 1998–2000 zastával resort ministra informací ve vládě Mirka Marjanoviće (tj. pod prezidentem Miloševićem). V letech 2004 a 2008 kandidoval dvakrát neúspěšně na starostu Bělehradu. Pod sloganem \"Vučić pro metropoli\" získal v prvním kole voleb 29,13 % hlasů oprávněných voličů a v druhém kole potom 48,4 %. Porazil jej kandidát Demokratické strany, Nenad Bogdanović.\n\nV roce 2008 od Radikálů poté, co Tomislav Nikolić oznámil vznik nové strany, odešel. V roce 2012 se stal předsedou Srbské pokrokové strany poté, co se Tomislav Nikolić stal v prezidentských volbách státu a na svojí funkci musel rezignovat.\n\nV roce 2014 byl předním kandidátem v parlamentních volbách za Srbskou pokrokovou stranu (která volby vyhrála). Ještě v témže roce se osobně angažoval při záchraně motoristů z kolony zaváté sněhem při kalamitě na dálnici nedaleko města Feketić. Nečekaný krok přinesl Vučićovi nemálo mediální pozornosti, ale také i posměšné komentáře na sociálních sítích.\n\nV červenci 2015 musel utéct z pietního aktu ke 20. výročí srebrenického masakru u památníku v Potočari, když po něm lidé začali házet kameny a lahve. Vučić sice masakr označil za „strašlivý zločin“, odmítá jej však nazývat genocidou, jak požadují Bosňáci. Lidé mu na místě také transparentem připomněli jeho slova z doby války, kdy prohlásil, že za každého mrtvého Srba bude zabito 100 Muslimů.\n\nV roce 2017 vyhrál v prvním kolem prezidentských voleb s nadpoloviční většinou hlasů. Jeho vítězství přivítala Evropská unie, vyvolalo však protesty mezi některými studentskými organizacemi ve větších srbských městech. Zvítězil i v druhém kole voleb a funkce prezidenta se ujal 31. května 2017. Ještě předtím rezignoval na post předsedy srbské vlády. Následně dne 15. června 2017 pověřil sestavením nové vlády Anu Brnabić, původní ministryni pro záležitosti státní správy a místní samosprávy. Jako prezident prohlásil, že země bude dále usilovat o členství v EU a zůstane vojensky neutrální, bude však spolupracovat s NATO i s Ruskem. \n\nV prosinci 2017 získal čestný doktorát na Moskevském státním institutu pro mezinárodní vztahy a v roce 2018 získal ocenění \"Zlatý lev\" v Benátkách. \n"}
{"id": "866002", "url": "https://cs.wikipedia.org/wiki?curid=866002", "title": "Kanton Le Mée-sur-Seine", "text": "Kanton Le Mée-sur-Seine\n\nKanton Le Mée-sur-Seine (fr. \"Canton du Mée-sur-Seine\") byl francouzský kanton v departementu Seine-et-Marne v regionu Île-de-France. Tvořilo ho pět obcí. Zrušen byl po reformě kantonů 2014.\n\n"}
{"id": "866003", "url": "https://cs.wikipedia.org/wiki?curid=866003", "title": "Kanton Meaux-Nord", "text": "Kanton Meaux-Nord\n\nKanton Meaux-Nord (fr. \"Canton de Meaux-Nord\") byl francouzský kanton v departementu Seine-et-Marne v regionu Île-de-France. Tvořilo ho devět obcí. Zrušen byl po reformě kantonů 2014.\n\n"}
{"id": "866004", "url": "https://cs.wikipedia.org/wiki?curid=866004", "title": "Kanton Meaux-Sud", "text": "Kanton Meaux-Sud\n\nKanton Meaux-Sud (fr. \"Canton de Meaux-Sud\") byl francouzský kanton v departementu Seine-et-Marne v regionu Île-de-France. Tvořilo ho 10 obcí. Zrušen byl po reformě kantonů 2014.\n\n"}
{"id": "866005", "url": "https://cs.wikipedia.org/wiki?curid=866005", "title": "Lacus Solitudinis", "text": "Lacus Solitudinis\n\nLacus Solitudinis (česky Jezero osamělosti) je malé měsíční moře jižně od kráteru Bowditch na odvrácené straně Měsíce a tudíž není pozorovatelné přímo ze Země. Lacus Solitudinis má průměr cca 123 km, jeho střední selenografické souřadnice jsou 27,5° J a 103,9° V. \n\nLacus Solitudinis pojmenovala roku 1976 Mezinárodní astronomická unie.\n\n\n"}
{"id": "866006", "url": "https://cs.wikipedia.org/wiki?curid=866006", "title": "Kanton Melun-Nord", "text": "Kanton Melun-Nord\n\nKanton Melun-Nord (fr. \"Canton de Melun-Nord\") byl francouzský kanton v departementu Seine-et-Marne v regionu Île-de-France. Tvořilo ho sedm obcí. Zrušen byl po reformě kantonů 2014.\n\n"}
{"id": "866009", "url": "https://cs.wikipedia.org/wiki?curid=866009", "title": "Kanton Melun-Sud", "text": "Kanton Melun-Sud\n\nKanton Melun-Sud (fr. \"Canton de Melun-Sud\") byl francouzský kanton v departementu Seine-et-Marne v regionu Île-de-France. Tvořily ho tři obce. Zrušen byl po reformě kantonů 2014.\n\n"}
{"id": "866011", "url": "https://cs.wikipedia.org/wiki?curid=866011", "title": "Carmaux", "text": "Carmaux\n\nCarmaux je francouzská obec v departementu Tarn v regionu Midi-Pyrénées. V roce 2009 zde žilo 10 210 obyvatel. Je centrem kantonů Carmaux-Nord a Carmaux-Sud.\n\n"}
{"id": "866012", "url": "https://cs.wikipedia.org/wiki?curid=866012", "title": "Římskokatolická farnost Krásný Les (Ústí nad Labem)", "text": "Římskokatolická farnost Krásný Les (Ústí nad Labem)\n\nŘímskokatolická farnost Krásný Les (latinsky \"Schoenwalda\", \"Schönwald\") je územní společenství římských katolíků v Krásném Lese v Krušných horách a okolí.\n\nPrvní zmínka o Krásném Lese pochází z roku 1382, přičemž farnost byla založena roku 1437. Od roku 1649 jsou vedeny farní matriky. V období rekatolizace měla farnost až do roku 1783 na starosti i oblast Petrovic a do roku 1784 pod ní spadala tamní škola. Současná budova fary, nacházející se v blízkosti kostela, byla postavena roku 1716 litoměřickým stavitelem Petrem Versou na místě starší fary stržené o rok dříve. V roce 1896 byla její budova zmodernizována a zvýšena o jedno patro.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Ústí nad Labem, jehož součástí je i farnost Krásný Les, která je tak spravována \"excurrendo\".\n\nŘímskokatolická farnost Krásný Les (Ústí nad Labem)\n"}
{"id": "866013", "url": "https://cs.wikipedia.org/wiki?curid=866013", "title": "Kanton Perthes", "text": "Kanton Perthes\n\nKanton Perthes (fr. \"Canton de Perthes\") byl francouzský kanton v departementu Seine-et-Marne v regionu Île-de-France. Tvořilo ho 14 obcí. Zrušen byl po reformě kantonů 2014.\n\n"}
{"id": "866015", "url": "https://cs.wikipedia.org/wiki?curid=866015", "title": "Lacus Oblivionis", "text": "Lacus Oblivionis\n\nLacus Oblivionis (česky Jezero zapomnětlivosti) je malé měsíční moře jihozápadně od kráteru Mohorovičić na odvrácené straně Měsíce a tudíž není pozorovatelné přímo ze Země. Lacus Oblivionis má průměr cca 50 km, jeho střední selenografické souřadnice jsou 20,4° J a 168,5° Z. \n\nJihozápadního okraje jezera se dotýká satelitní kráter Sniadecki Y, mateřský kráter Sniadecki leží jižně.\n\nLacus Oblivionis pojmenovala roku 1976 Mezinárodní astronomická unie.\n\n\n"}
{"id": "866016", "url": "https://cs.wikipedia.org/wiki?curid=866016", "title": "Kanton Claye-Souilly", "text": "Kanton Claye-Souilly\n\nKanton Claye-Souilly (fr. \"Canton de Claye-Souilly\") je francouzský kanton v departementu Seine-et-Marne v regionu Île-de-France. Tvoří ho 30 obcí.\nPřed reformou kantonů 2014 ho tvořilo šest obcí.\n\nod roku 2015:\n\npřed rokem 2015:\n\n"}
{"id": "866018", "url": "https://cs.wikipedia.org/wiki?curid=866018", "title": "Kanton Combs-la-Ville", "text": "Kanton Combs-la-Ville\n\nKanton Combs-la-Ville (fr. \"Canton de Combs-la-Ville\") je francouzský kanton v departementu Seine-et-Marne v regionu Île-de-France. Tvoří ho pět obce. Před reformou kantonů 2014 ho tvořily čtyři obce.\n\nod roku 2015:\n\npřed rokem 2015:\n\n"}
{"id": "866020", "url": "https://cs.wikipedia.org/wiki?curid=866020", "title": "Kanton Coulommiers", "text": "Kanton Coulommiers\n\nKanton Coulommiers (fr. \"Canton de Coulommiers\") je francouzský kanton v departementu Seine-et-Marne v regionu Île-de-France. Tvoří ho 51 obcí. Před reformou kantonů 2014 ho tvořilo 15 obcí.\n\nod roku 2015:\n\n\npřed rokem 2015:\n\n"}
{"id": "866022", "url": "https://cs.wikipedia.org/wiki?curid=866022", "title": "Kanton Dammartin-en-Goële", "text": "Kanton Dammartin-en-Goële\n\nKanton Dammartin-en-Goële (fr. \"Canton de Dammartin-en-Goële\") byl francouzský kanton v departementu Seine-et-Marne v regionu Île-de-France. Tvořilo ho 23 obcí. Zrušen byl po reformě kantonů 2014.\n\n"}
{"id": "866023", "url": "https://cs.wikipedia.org/wiki?curid=866023", "title": "Kanton Donnemarie-Dontilly", "text": "Kanton Donnemarie-Dontilly\n\nKanton Donnemarie-Dontilly (fr. \"Canton de Donnemarie-Dontilly\") byl francouzský kanton v departementu Seine-et-Marne v regionu Île-de-France. Tvořilo ho 19 obcí. Zrušen byl po reformě kantonů 2014.\n\n"}
{"id": "866027", "url": "https://cs.wikipedia.org/wiki?curid=866027", "title": "Seznam svazů mokřadní vegetace v Česku", "text": "Seznam svazů mokřadní vegetace v Česku\n\nSeznam svazů mokřadní vegetace v Česku je zpracován (včetně pojetí syntaxonů) dle publikace Chytrý a kol. (2011) a představuje přehled svazů (typů rostlinných společenstev) řazených do mokřadní vegetace na území Česka.\n\nPřehled je zpracován pomocí fytocenologických jednotek hlavní úrovně (ranku), kdy nejnižší hlavní jednotkou je asociace, jí nadřazený je pak svaz, nad svazem je řád (pro zjednodušení nejsou zde řády uvedeny) a nejvyšší jednotkou je třída. Vědecký název syntaxonu se řídí podle závazných pravidel, která jsou uvedena v mezinárodním kódu fytocenologické nomenklatury. Český název je pak pouze co nejstručnější a zároveň nejvýstižnějším popisem této vegetace a nepodléhá takovým závazným pravidlům. Celý tento seznam se ovšem vztahuje pouze na území České republiky. Proto zde uvedené třídy (nebo jiné jednotky) mají často další podřazené syntaxony, které zde nejsou uvedeny, protože se vyskytují pouze mimo ČR.\n\n"}
{"id": "866028", "url": "https://cs.wikipedia.org/wiki?curid=866028", "title": "Lenka (album)", "text": "Lenka (album)\n\nLenka je debutové studiové album australské zpěvačky českého jména Lenka. Vyšlo 23. září 2008 pod Epic Records a stalo se zpěvaččiným prvním sólovým albem po působení ve skupině Decoder Ring. První singl \"The Show\" vyšel 15. června 2009 a stal se součástí mnoha reklam a soundtracků .\n\n\n"}
{"id": "866040", "url": "https://cs.wikipedia.org/wiki?curid=866040", "title": "Michael Reiziger", "text": "Michael Reiziger\n\nMichael John Reiziger (3. května 1973, Amstelveen, Nizozemsko), je bývalý nizozemský fotbalový obránce.\n\n\n\n\n"}
{"id": "866044", "url": "https://cs.wikipedia.org/wiki?curid=866044", "title": "Japonsko na Letních olympijských hrách 2000", "text": "Japonsko na Letních olympijských hrách 2000\n\nJaponsko se účastnilo Letní olympiády 2000. Zastupovalo ho 266 sportovců (156 mužů a 110 žen) ve 28 sportech.\n\n"}
{"id": "866049", "url": "https://cs.wikipedia.org/wiki?curid=866049", "title": "Krátká (Moravskoslezské Beskydy)", "text": "Krátká (Moravskoslezské Beskydy)\n\nKrátká je vrchol v Moravskoslezských Beskydech dosahující nadmořské výšky 767 metrů. Nachází se jižně od obce Veřovice a je součástí chráněné krajinné oblasti Beskydy. Vrcholem též prochází hranice oddělující Moravskoslezský a Zlínský kraj.\n\nPřes vrchol je vedena červená turistická značka a současně též naučná stezka pojmenovaná „Veřovické vrchy“. V sedle západně od vrcholu se navíc nachází rozcestník turistických tras pojmenovaný „Krátká – rozcestník“, kde se vedle obou turistických tras vedoucích přes vrchol setkává ještě žlutá turistická značka vedoucí sem od severozápadu z Mořkova a pokračující jižně do Zubří.\n"}
{"id": "866058", "url": "https://cs.wikipedia.org/wiki?curid=866058", "title": "Židovský hřbitov v Bučovicích", "text": "Židovský hřbitov v Bučovicích\n\nŽidovský hřbitov v Bučovicích byl založen zřejmě do počátku 17. století. Nachází se asi 650 m východně od bučovického zámku a 500 m východně od náměstí Svobody při Hájecké ulici.\n\nNa ploše 4743 m se dochovalo kolem čtyř set náhrobních kamenů (\"macev\") s nejstarším čitelným z roku 1767 a obřadní síň z roku 1892. Hřbitov je chráněn jako kulturní památka České republiky.\n\nBučovická židovská komunita přestala existovat v roce 1940.\n\n"}
{"id": "866064", "url": "https://cs.wikipedia.org/wiki?curid=866064", "title": "Kesswil", "text": "Kesswil\n\nKesswil je obec ve Švýcarsku, v kantonu Thurgau. Žije zde obyvatel. Leží na břehu Bodamského jezera.\n\n\n"}
{"id": "866066", "url": "https://cs.wikipedia.org/wiki?curid=866066", "title": "O Sung-ip", "text": "O Sung-ip\n\nO Sung-Ip (korejsky: 오승립, \"revised: O Seung-Rip\"), (*6. října 1946, Čedžu, Jižní Korea) je bývalý reprezentant Jižní Koreje v judu, bojující ve střední váhové kategorii. V roce 1972 získal stříbrnou olympijskou medaili.\n\nJihokorejec je dnes ve světě neznámou/zapomenutou postavou byť byl jen kousek od zisku zlaté medaile na olympijských hrách v Mnichově 1972, kde udivoval publikum krásnou technikou. Po skončení aktivní kariéry pracoval na univerzitě v Suwonu jako instruktor juda. Důvodem minima informací o jeho životě je pravděpodobně jeho původ. Na korejských serverech je uváděn s předponou etnický Korejec. Korea byla pod Japonskou nadvládou před 2. světovou válkou a řada Korejců žila v Japonsku. Po válce se část z nich vrátila a žila především na ostrově Čedžu. Ti co se naopak vrátili zpátky do své původní domoviny jen složitě hledali cestu jak se znovu začlenit.\n\nV roce 1972 se účastnil Letních olympijských her v Mnichově 1972. Prvním kole si snadno poradil s Thajským sportovcem. Ve druhém ho čekal Čechoslovák Petr Jákl. Zápas netrval ani dvě minuty. Jákl létal vzduchem sem a tam a osudnou se mu nakonec stala technika osoto makikomi. Ve čtvrtfinále ho čekal Rakušan Lischka. Zápas trval něco přes minutu. Jihokorejec hned v úvodu Rakušana podmetl technikou kosoto-gari a nasadil mu škrcení. Rozhodčí zakřičel maté a vyhlásil za vítěze Jihokorejce. Následně však své rozhodnutí po domluvě dvou spolusudích stáhnul a pokračovalo se dál. Ne však dlouho. Lischka se odhodlal k technice ouchi-gari, ale přecenil své síly. O ho kontroval technikou tai-otoshi. V semifinále se utkal s Japonec Sekine. O šel od úvodu po Sekinovi nohama (ashi-waza). Neustále načínal jeho balanc a Sekine se stahoval čím více do defenzívy. Japonce útočné judo od Jihokorejce viditelně zaskočilo, ale postupem času se začal osmělovat a výpady mu vracet. S koncem zápasu se naopak O stáhnul do defenzívy. Pohledný a vyrovnaný zápas měli v rukou rozhodčí a ti zvolili za vítěze Jihokorejce. Ve finálovém kole ho čekal Francouz Jean-Paul Coche (čti Koš). Taktické šachy od Evropana se tentokrát nekonaly. O byl natolik akční a agresivní, že Coche od úvodu jen stěží ustával jeho výpady. Po dvou minutách vedl O na wazari technikou osoto makikomi. Za další minutu se Coche odhodlal k výpadu technikou nohou, ale O si počkal na správný moment a strhnul Francouze opět technikou osoto makikomi. V očekávaném finále se utkal opět s Japoncem Sekine. O byl od úvodu aktivnější a v první polovině Sekine stažený v defenzívě. O zkoušel především techniky boků (goshi-waza) a Sekine se občas osmělil k technikám nohou (ashi-waza). Po 5 minutách zápasu začal O pociťovat známky únavy a tempo zklidnil. Dobré 4 minuty se nic nedělo. V poslední minutě v sobě Sekine našel více sil a hodil Oa přes bok k zemi. Jihokorejec se však stačil ve vzduchu zorientovat a dopadl na bok obličejem k zemi. Tato technika asi přesvědčila rozhodčí koho zvolit za vítěze. V poměru 2:1 zvolili Japonce. Po olympijských hrách se na vrcholném turnaji již neobjevil, zmizel v propadlišti dějin a s ním i jeho krasné judo.\n"}
{"id": "866068", "url": "https://cs.wikipedia.org/wiki?curid=866068", "title": "Psychedelie", "text": "Psychedelie\n\nPsychedelie je stav mysli charakterizovaný velmi příjemným omámením smyslů, estetickým vytržením a tvůrčími impulsy, který je vyvolán některými drogami; např. psychedelická zkušenost.\n\nPůvod termínu je ve spojení řeckých slov psyché (ψυχή – mysl) a delos (δήλος – projev). Termín pochází z korespondence mezi psychiatrem H. Osmondem se spisovatelem A. Huxleym.\n\n"}
{"id": "866069", "url": "https://cs.wikipedia.org/wiki?curid=866069", "title": "Douai", "text": "Douai\n\nDouai je francouzské město v departementu Nord v regionu Hauts-de-France. V roce 2009 zde žilo 42 461 obyvatel. Je centrem arrondissementu Douai.\n\nVe středověku bylo Douai pevností. Je zde univerzita, konzervatoř a cisterciácké opatství. V roce 1679 byla Ludvíkem XIV. založena škola pro dělostřelecké důstojníky (École d'officiers d'artillerie), jako první Grande école ve Francii a byla připojená k místní univerzitě.\n\n\n\n"}
{"id": "866071", "url": "https://cs.wikipedia.org/wiki?curid=866071", "title": "Velké Maroko", "text": "Velké Maroko\n\nVelké Maroko (arabsky \"المغرب الكبير\") je politický koncept, vytvořený marockou vládou v 50. a 60. letech 20. století. Rozporoval koloniální správní rozdělení severovýchodní Afriky. Jeho cílem bylo připojit k Maroku Západní Saharu, Mauretánii, část Mali a část alžírské Sahary. Fakticky ovládnout se Maroku podařilo však jen část Západní Sahary.\n"}
{"id": "866072", "url": "https://cs.wikipedia.org/wiki?curid=866072", "title": "Emmanuel Wamala", "text": "Emmanuel Wamala\n\nEmmanuel kardinál Wamala (15. prosince 1926 Kamaggwa) je ugandský římskokatolický kněz, bývalý arcibiskup Kampaly, kardinál.\n\nKněžské svěcení přijal 21. prosince 1957 v Římě, kde poté pokračoval ve studiích. Na Papežské univerzitě Urbaniana získal licenciát z teologie, na Papežské univerzitě Gregoriana licenciát ze společenských věd. Působil poté v ugandské diecézi Masaka, kde byl inspektorem diecézních škol, přednášel v semináři a v letech 1974 až 1981 byl generálním vikářem.\n\nV červenci 1981 byl jmenovaný biskupem diecéze Kiyinda-Mityana. Biksupské svěcení mu udělil 22. listopadu téhož roku tehdejší arcibiskup Kampaly kardinál Emmanuel Kiwanuka Nsubuga. V červnu 1988 byl jmenován arcibiskupem-koadjutorem Kampaly. Řízení této arcidiecéze se ujal po odchodu kardinála Nsubugy na odpočinek 8. února 1990. V letech 1990 až 1994 byl předsedou Ugandské biskupské konference.\n\nPři konzistoři 26. listopadu 1994 ho papež Jan Pavel II. jmenoval kardinálem. Byl prvním rektorem Univerzity ugandských mučedníků v Kampale. Po dovršení kanonického věku přijal papež Benedikt XVI. jeho rezignaci na úřad arcibiskupa Kampaly. Jeho nástupcem se stal Cyprian Kizito Lwanga.\n\n"}
{"id": "866074", "url": "https://cs.wikipedia.org/wiki?curid=866074", "title": "Baba Yetu", "text": "Baba Yetu\n\nBaba Yetu je píseň původně napsaná pro počítačovou hru \"Civilization IV\" z roku 2005. Jde o úvodní píseň hry, je zpívaná ve svahilštině. Složil ji čínskoamerický skladatel Christopher Tin. Textem písně je modlitba Otče náš, nicméně pořadí slov je mírně pozměněno.\n\nV roce 2009 zazněla při zahajovacím ceremoniálu Světových her v Kao-siung na Tchaj-wanu. Ve stejném roce ji Tin vydal na svém debutovém albu \"Calling All Dawns\". Tuto verzi nazpíval Ron Ragin spolu s jihoafrickým sborem Soweto Gospel Choir a orchestrem Royal Philharmonic Orchestra. V roce 2011 získala píseň cenu Grammy v kategorii \"Nejlepší instrumentální aranžmá doprovázející zpěváka\". Šlo o vůbec první případ, kdy cenu Grammy získala píseň složená pro počítačovou hru. Rovněž získala dvě ocenění Game Audio Network Guild Award.\n\nOriginální text a český překlad.\n"}
{"id": "866075", "url": "https://cs.wikipedia.org/wiki?curid=866075", "title": "Jakub Frank", "text": "Jakub Frank\n\nJakub Frank (vlastním jménem Jankiew Lejbowicz; okolo 1720, Korolowka – 10. prosince 1791, Offenbach am Main) byl polský pokřtěný Žid a jeden z tzv. sabbatiánských proroků.\n\nNarodil se někdy kolem roku 1720 do chudé židovské rodiny ve vesnici Korolowka, na pomezí Volyně a Podolí, na území dnešní Ukrajiny. V mládí hodně cestoval, hlavně po Rusku, ale dostal se i na Krym či do Osmanské říše. V roce 1750 se vrátil z Orientu do Polska a krátce na to získal pověst kabalisty. Usadil se v Podolí, kde kolem sebe soustředil své posluchače. Postupně zavrhl talmud a na jeho místo dosadil knihu Zohar, v níž údajně našel principy spojující judaismus s křesťanstvím.\n\nNa východě Polska se na jeho stranu postavil i biskup z Kamence Podolského a pozdější lvovský arcibiskup Dembowski. Tady situace zašla tak daleko, že stoupenci talmudu byli pronásledováni přívrženci Franka. Proto sem byl z Říma vyslán papežský nuncius, který měl dohlédnout na zklidnění situace. Frank se v nastalé situaci rozhodl se nechat na konci roku 1759 ve Varšavě pokřtít.\n\nAčkoliv jeho pozice sílila, dopouštěl se řady přehmatů, které se vymstily. Poté, co se obklopil dvanácti \"apoštoly\" a prohlásil se za \"znovuzrozeného Krista\" došla katolické církvi trpělivost. Jakub Frank byl na příkaz úřadů zatčen a uvězněn v Čenstochové. Z vězení se dostal až v roce 1772, kdy jej osvobodila ruská armáda vedená Alexandrem Vasiljevičem Suvorovem. Polsko však už pro něho nebylo bezpečné a proto odešel na Moravu, kde se na jaře 1773 usadil v Brně. Zde v té době žila jeho příbuzná Šendl Dobrušková, dcera Löbla Hiršla z Rzeszowa, jenž byl bratrem Frankovy matky.\n\nJakub tvrdil, že správný výklad božího zákona zprostředkovává pouze kniha Zohar a jeho smysl je vyšší a utajený. Bůh je pouze jeden, ovšem existuje ve třech rovnocenných podobách, které jsou vzájemně neoddělitelné. Na místo mesiáše, které Židé vyhlížejí, přijde na Zemi samotný Bůh, který spasí všechny věřící bez ohledu na víru. Zároveň tvrdil, že Jeruzalém nebude nikdy obnoven, čímž se postavil proti ortodoxním Židům. Na druhou stranu vycházely některé části jeho učení z křesťanské věrouky, což vyvolalo pozornost u katolické církve. Ačkoliv se některé pasáže či tvrzení jeho učení stavěly do přímého rozporu s učením katolické církve, nesetkávaly se především na východě Polského království s odmítáním.\n\nPozice tohoto učení postupně sílila a přes Slezsko se dostalo také na území Moravy. V této době měla sekta údajně čítat kolem 15 000 členů.\n\n\n"}
{"id": "866076", "url": "https://cs.wikipedia.org/wiki?curid=866076", "title": "Židovský hřbitov v Dambořicích", "text": "Židovský hřbitov v Dambořicích\n\nŽidovský hřbitov v Dambořicích byl založen zřejmě do počátku 17. století. Nachází se asi 300 m na severovýchod od centra obce Dambořice ve svahu nad obcí, asi 100 m severovýchodně od kostela, v sousedství místního křesťanského hřbitova.\n\nNa ploše 3496 m se dochovalo kolem čtyř set náhrobních kamenů (\"macev\") s nejstarším dochovaným z roku 1700 (1657). Márnice s vozovnou, jež stávala u vchodu, byla zbořena roku 1960. Od roku 2006 prochází zdejší hřbitov postupnou rekonstrukcí).\n\nHřbitov je chráněn jako kulturní památka České republiky.\n\nDambořická židovská komunita přestala existovat v roce 1940.\n\n\n"}
{"id": "866079", "url": "https://cs.wikipedia.org/wiki?curid=866079", "title": "Acatenango", "text": "Acatenango\n\nAcatenango je v současnosti neaktivní stratovulkán nacházející se v jižní části Guatemaly blízko města Antigua. Sopka má dva vrcholy - starší \"Pico Mayor\" (též \"Pico Central\") na jižní straně a mladší \"Yepocapa\" (nadmořská výška 3880 m n. m.) na severní straně. Acatenango tvoří společně se sousední sopkou Fuego vulkanický komplex znám pod názvem \"La Horqueta\".\n\nSopečná činnost v této oblasti trvá už víc jak 200 000 let. Masiv Acetenanga vznikl na základě starší vulkanické stavby, k jejíž destrukci došlo přibližně před 43 000 lety. Při destrukci byla vyprodukováno takové množství pyroklastické hmoty, že pokrývala širokou oblast od jižních svahů sopky až k pobřeží Tichého oceánu. Jediné známé erupce Acatenanga byly zaznamenány v letech 1924, 1927 a 1972.\n\n"}
{"id": "866081", "url": "https://cs.wikipedia.org/wiki?curid=866081", "title": "Temper Temper", "text": "Temper Temper\n\nTemper Temper je čtvrté studiové album britské metalcorové skupiny Bullet for My Valentine, které bylo vydáno 12. února 2013 pod vydavatelstvím RCA Records. Jako producent na tomto album pracoval Don Gilmore, který už pracoval na jejich předchozím albu \"Fever\".\n\nKapela poprvé vystoupila s titulní písni živě jako součást BBC Radio 1's Rock Week. Bullet for My Valentine vydala píseň \"Temper Temper\" 30. října 2012. 12. listopadu byl natočen videoklip pro tuto píseň. Videoklip byl točen v Los Angeles a jako režisér se podílel Michael Dispenza. 17. prosince 2012 byl vydán druhý singl prostřednictvím YouTube, pojmenován \"Riot\". Album uniklo na internet 1. února.\n\n"}
{"id": "866082", "url": "https://cs.wikipedia.org/wiki?curid=866082", "title": "Edward Michael Egan", "text": "Edward Michael Egan\n\nEdward Michael kardinál Egan (2. dubna 1932 Oak Park – 5. března 2015) byl americký římskokatolický kněz, emeritní arcibiskup New Yorku, kardinál.\n\nKněžské svěcení přijal 15. prosince 1957 v Římě, kde poté pokračoval ve studiích na Papežské univerzitě Gregoriana, kde získal licenciát z teologie a doktorát z kanonického práva. Kromě doktorandského studia byl vicerektorem Jihoamerické papežské koleje. Po návratu do USA v roce 1963 byl sekretářem arcibiskupa Chicaga Johna Codyho a vicekancléřem arcidiecéze. Do Říma se vrátil v roce 1972. Stal se auditorem tribunálu Římské roty.\n\nV dubnu 1985 byl jmenován pomocným biskupem New Yorku, biskupské svěcení mu udělil 22. května téhož roku kardinál Bernardin Gantin. V listopadu 1988 se stal biskupem diecéze Bridgeport (ve státě Connecticut). 11. května 2000 ho papež Jan Pavel II. jmenoval arcibiskupem New Yorku. Stal se tak nástupcem zemřelého kardinála Johna O'Connora. Při konzistoři 21. února 2001 byl jmenován kardinálem. Na odpočinek odešel 23. února 2009. Ve funkci arcibiskupa New Yorku ho vystřídal dosavadní arcibiskup Milwaukee Timothy Michael Dolan.\n\n\n"}
{"id": "866085", "url": "https://cs.wikipedia.org/wiki?curid=866085", "title": "Nový židovský hřbitov v Hodoníně", "text": "Nový židovský hřbitov v Hodoníně\n\nNový židovský hřbitov v Hodoníně byl založen v roce 1939 pod městským křesťanským hřbitovem. Stalo se tak na příkaz německých okupantů. Nachází se asi 2 km severovýchodně od hodonínského Mírového náměstí, při Purkyňově ulici, sousedí s městským křesťanským hřbitovem.\n\nNa ploše asi 1400 m se kromě novějších náhrobků dochovalo i několik desítek náhrobních kamenů (\"macev\") od 18. století, jež sem byly přeneseny v roce 1974 z hodonínského Starého židovského hřbitova. V roce 1960 zde byl odhalen i památník obětem holokaustu.\n\nHodonínská židovská komunita přestala existovat v roce 1940.\n\n\n"}
{"id": "866086", "url": "https://cs.wikipedia.org/wiki?curid=866086", "title": "Arleux", "text": "Arleux\n\nArleux je francouzská obec v departementu Nord v regionu Hauts-de-France. V roce 2009 zde žilo 2 776 obyvatel. Je centrem kantonu Arleux.\n\n"}
{"id": "866087", "url": "https://cs.wikipedia.org/wiki?curid=866087", "title": "Japonsko na Letních olympijských hrách 1996", "text": "Japonsko na Letních olympijských hrách 1996\n\nJaponsko se účastnilo Letní olympiády 1996. Zastupovalo ho 307 sportovců (157 mužů a 150 žen) ve 27 sportech.\n\n"}
{"id": "866088", "url": "https://cs.wikipedia.org/wiki?curid=866088", "title": "Rychta (potok)", "text": "Rychta (potok)\n\nRychta (\" \"), potok v Žytomyrské oblasti na Ukrajině v povodí řeky Irša (\" \"), severně od Žytomyru.\n\nRychta pramení severně od vesnice Huta-Dobryň (\" \") v jižním výběžku Korostenského rajónu. Teče východním směrem a za vesnicí Syčivka (\" \") v Malynském rajónu se z levé strany vlévá do řeky Trostjanycja (\" \"), pravobřežního přítoku řeky Irši.\n\nV povodí potoka byla nalezena sídliště moustérienské kultury. V jílovito-písečných náplavech Rychty bylo nalezeno více než 12 000 předmětů této kultury, poměrně mělce uložených.\n"}
{"id": "866089", "url": "https://cs.wikipedia.org/wiki?curid=866089", "title": "José Freire Falcão", "text": "José Freire Falcão\n\nJosé Freire kardinál Falcão (* 23. října 1925 Erere) je brazilský římskokatolický kněz, bývalý arcibiskup Brasílie, kardinál.\n\nKněžské svěcení přijal 19. června 1949. Poté působil v diecézi Limoeiro do Norte – vedl diecézní katolické lyceum, přednášel v semináři, koordinoval práci diecézní Katolické akce. V dubnu 1967 byl jmenován biskupem-koadjutorem Limoeiro do Norte. Biskupské svěcení přijal 17. června téhož roku a za dva měsíce se ujal řízení diecéze. V listopadu 1971 se stal arcibiskupem arcidiecéze Teresina, v únoru 1984 ho papež Jan Pavel II. jmenoval arcibiskupem Brasílie. Při konzistoři 28. června 1988 byl jmenován kardinálem. Po dovršení kanonického věku podal 28. ledna 2004 rezignaci na řízení arcidiecéze.\n\n\n"}
{"id": "866093", "url": "https://cs.wikipedia.org/wiki?curid=866093", "title": "Vysoká škola tělesné výchovy a sportu Palestra", "text": "Vysoká škola tělesné výchovy a sportu Palestra\n\nVysoká škola tělesné výchovy a sportu PALESTRA s.r.o. je soukromá vysoká škola neuniverzitního typu sídlící v Praze. Do obchodního rejstříku byla zapsaná 6. dubna 2004, výuka prvních studijních programů byla zahájena v říjnu 2004. Název školy inspirovala řecká palestra. \n\nPředchůdkyní této vysoké školy byla PALESTRA, spol. s r.o., zapsaná do obchodního rejstříku v lednu 1993 a v říjnu 1997 byla přejmenována na rozšířený název Akademie tělesné výchovy a sportu PALESTRA - Vyšší odborná škola, spol. s r.o., pod nímž je registrována vyšší odborná škola dosud (zpráva školní inspekce hovoří o vzniku školy k 1. září 1996). Škola působila na adresách, Praha 8, Na pískovně, Praha 8, Na Šutce, Praha 8, Trojská 8, Praha 10, Na Třebešíně 2299 a od roku 1998 v Praze 9, Slovačíkova 400, kde sídlí v areálu VŠTVS Palestra dodnes. Společníky byli a jsou napůl Pavel Špaček (nar. 1969) a Milena Špačková (nar. 1944). \n\nVysoká škola tělesné výchovy a sportu PALESTRA s.r.o. byla do obchodního rejstříku zapsaná jako nová právnická osoba roku 2004. Původně sídlila na adrese Praha 9 - Kbely, Slovačíkova 400/1, v únoru 2005 přesídlila na hostavický zámeček na adrese Praha 9 - Hostavice, Pilská čp. 9. Od roku 2017 sídlí opět v Praze 9 - Kbelích, ve vlastním areálu v ulici Slovačíkova 400/1. Společníky jsou rovněž napůl Pavel Špaček a Milena Špačková.\n\nStejní zakladatelé stojí za firmou PALESTRA RELAX spol. s r.o. se sídlem Slovačíkova 400/1, Praha 9 - Kbely, do roku 2014 Praha 8 - Libeň, Střížkovská 726/48, zapsanou roku 2002. Ta je zaměřena na pořádání kurzů a sportovních soutěží.\n\nKe dni 1. září 1991 byla škola zřízena jako jednoleté pomaturitní studium. Od 1. září 1999 měla vyšší odborná škola Palestra uveden v rozhodnutí o zařazení do sítě škol obor „manager sportu“ ve dvou verzích: tříleté denní studium a čtyřleté dálkové studium. Maximální kapacita školy byla 150 žáků, v době orientační inspekce v únoru 2000 na škole aktuálně studovalo 114 žáků v denním studiu v pěti třídách ve třech ročnících. Výuka probíhala v předmětech psychologie, pedagogika, právní předpisy, anatomie, kineziologie, výstavba TV zařízení, gymnastika, sportovní masáž a odborná praxe. Inspekce v roce 2000 hodnotila školu po všech aspektech jako vynikající, ve všech předmětech oceňuje pozitivní a přátelskou atmosféru a přirozený zájem žáků. V závěrečném výčtu pozitiv a negativ inspekční zpráva neuvádí žádná negativa.\n\nStudium lze absolvovat v prezenční či kombinované formě studia. Absolvent získá titul bakalář, v případě absolvování navazujícího magisterského studia titul magistr.\n"}
{"id": "866099", "url": "https://cs.wikipedia.org/wiki?curid=866099", "title": "Makeover", "text": "Makeover\n\nMakeover je třetí epizoda čtvrté série amerického hudebního televizního seriálu \"Glee\" a v celkovém pořadí šedesátá devátá epizoda tohoto seriálu. Napsal ji Ian Brennan, režíroval Eric Stoltz a poprvé se vysílala ve Spojených státech dne 27. září 2012 na televizním kanálu Fox. Jedná se o nejméně sledovanou epizodu v celé historii seriálu. Tato epizoda obsahuje představení speciální hostující hvězdy Sarah Jessicy Parker v roli Isabelle Wright z \"Vogue.com\", která bude mentorkou pro Kurta (Chris Colfer).\n\nV Limě v Ohiu se Blaine Anderson (Darren Criss) rozhodne přihlásit do konkurzu o prezidenta ročníku. Proti němu je Brittany Pierce (Heather Morris), která požádá Artieho Abramse (Kevin McHale), aby jí pomohl s prezidentskou kampaní, z čehož je zklamaný Sam Evans (Chord Overstreet), protože chtěl, aby Brittany o to požádala jeho. Ta ho jako porotce doporučí Blainovi. Během debaty Brittanina řeč totálně ztroskotá, a tak jsou zvoleni Blaine a Sam.\n\nVedoucí sboru Will Schuester (Matthew Morrison) se svěřuje trenérce roztleskávaček Sue Sylvester (Jane Lynch), že se cítí, jako by mu pro New Directiond došly nápady. Sue věří, že Will ztratil svou vášeň pro sbor poté, co dosáhl svého snu dovést sbor k vítězství na národním kole a radí mu, aby se zaměřil na nový projekt. Will později řekne své snoubence, školní výchovné poradkyni Emmě Pillsbury (Jayma Mays), že zvažuje vstup do modrého panelu vlády, aby celonárodně zlepšil výuku umění na školách a Emma ho podporuje, aby následoval své sny.\n\nV New Yorku je Kurt Hummel (Chris Colfer) úspěšně přijat Isabelle Wright (Sarah Jessica Parker) do práce pro \"Vogue.com\". Rachel Berry (Lea Michele) se pro její vzhled vysmívají spolužáci a Kurt jí nabídne proměnu, která nejen změní její vizáž, ale navíc mu udělí šanci ohromit Isabelle se svým nápadem natočit videoklip s proměnou vizáže pro \"Vogue.com\". Isabelle se k nim přidá od té chvíle, co uslyší, že Rachel bude mít proměnu. \"Vogue.com\" se nakonec rozhodne přetočit video s Rachelininou proměnou a použije to jako spouštěcí bod nové obchodní strategie a ocení Kurta za jeho příspěvek. Je požádán, aby od teď chodil na porady a Isabelle mu řekne, že zatímco jeho ambice vystupovat v divadle jsou skvělé, tak má velké nadání pro módu a mohl by to v budoucnosti považovat za svou kariéru.\n\nArtieho volební ambice ho dostanou na rande se Sugar Mottou (Vanessa Lengies), zatímco Kurt je nechtěně odtahován od Blaina. Rozrušený Blaine si stěžuje Samovi, že od té doby, co Kurt není na McKinleyově střední nestojí mnoho věcí za nic a Sam se ho snaží přesvědčit o jeho důležitosti pro Kurta a školy.\n\nV New Yorku zpívá Rachel duet písně od Sheryl Crow, \"A Change Would Do You Good\" se svým kamarádem z NYADY, Brodym Westonem (Dean Geyer) a poté ho pozve na večeři. Následně během jejich rozhovoru v obývacím pokoji se Rachel a Brody poprvé políbí, než je přeruší zaklepání na dveře. Rachel jde otevřít, ale místo Kurta, kterého očekávala, stojí ve dveřích její bývalý snoubenec Finn Hudson (Cory Monteith).\n\n"}
{"id": "866101", "url": "https://cs.wikipedia.org/wiki?curid=866101", "title": "Kanton Lagny-sur-Marne", "text": "Kanton Lagny-sur-Marne\n\nKanton Lagny-sur-Marne (fr. \"Canton de Lagny-sur-Marne\") je francouzský kanton v departementu Seine-et-Marne v regionu Île-de-France. Tvoří ho 14 obcí. Před reformou kantonů 2014 ho tvořily čtyři obce.\n\nod roku 2015:\n\n\npřed rokem 2015:\n\n"}
{"id": "866102", "url": "https://cs.wikipedia.org/wiki?curid=866102", "title": "Kanton Lizy-sur-Ourcq", "text": "Kanton Lizy-sur-Ourcq\n\nKanton Lizy-sur-Ourcq (fr. \"Canton de Lizy-sur-Ourcq\") byl francouzský kanton v departementu Seine-et-Marne v regionu Île-de-France. Tvořilo ho 22 obcí. Zrušen byl po reformě kantonů 2014.\n\n"}
{"id": "866103", "url": "https://cs.wikipedia.org/wiki?curid=866103", "title": "Michna", "text": "Michna\n\nMichna je české příjmení, dříve i křestní jméno. Nese jej několik známých osobností:\n\n\n"}
{"id": "866104", "url": "https://cs.wikipedia.org/wiki?curid=866104", "title": "Kanton Lorrez-le-Bocage-Préaux", "text": "Kanton Lorrez-le-Bocage-Préaux\n\nKanton Lorrez-le-Bocage-Préaux (fr. \"Canton de Lorrez-le-Bocage-Préaux\") byl francouzský kanton v departementu Seine-et-Marne v regionu Île-de-France. Tvořilo ho 16 obcí.\n\n"}
{"id": "866107", "url": "https://cs.wikipedia.org/wiki?curid=866107", "title": "Kanton Mitry-Mory", "text": "Kanton Mitry-Mory\n\nKanton Mitry-Mory (fr. \"Canton de Mitry-Mory\") je francouzský kanton v departementu Seine-et-Marne v regionu Île-de-France. Tvoří ho 19 obcí.\nPřed reformou kantonů 2014 ho tvořilo 13 obcí.\n\nod roku 2015:\n\npřed rokem 2015:\n\n"}
{"id": "866108", "url": "https://cs.wikipedia.org/wiki?curid=866108", "title": "Kanton Montereau-Fault-Yonne", "text": "Kanton Montereau-Fault-Yonne\n\nKanton Montereau-Fault-Yonne (fr. \"Canton de Montereau-Fault-Yonne\") je francouzský kanton v departementu Seine-et-Marne v regionu Île-de-France. Tvoří ho 25 obcí. Před reformou kantonů 2014 ho tvořilo 14 obcí.\n\nod roku 2015:\n\npřed rokem 2015:\n\n"}
{"id": "866110", "url": "https://cs.wikipedia.org/wiki?curid=866110", "title": "Kanton Moret-sur-Loing", "text": "Kanton Moret-sur-Loing\n\nKanton Moret-sur-Loing (fr. \"Canton de Moret-sur-Loing\") byl francouzský kanton v departementu Seine-et-Marne v regionu Île-de-France. Tvořilo ho 14 obcí. Zrušen byl po reformě kantonů 2014.\n\n"}
{"id": "866111", "url": "https://cs.wikipedia.org/wiki?curid=866111", "title": "Kanton Mormant", "text": "Kanton Mormant\n\nKanton Mormant (fr. \"Canton de Mormant\") byl francouzský kanton v departementu Seine-et-Marne v regionu Île-de-France. Tvořilo ho 22 obcí. Zrušen byl po reformě kantonů 2014.\n\n"}
{"id": "866112", "url": "https://cs.wikipedia.org/wiki?curid=866112", "title": "Kanton Pontault-Combault", "text": "Kanton Pontault-Combault\n\nKanton Pontault-Combault (fr. \"Canton de Pontault-Combault\") je francouzský kanton v departementu Seine-et-Marne v regionu Île-de-France. Tvoří ho tři obce. Před reformou kantonů 2014 ho tvořilo jen město Pontault-Combault.\n\n\n"}
{"id": "866113", "url": "https://cs.wikipedia.org/wiki?curid=866113", "title": "James Wan", "text": "James Wan\n\nJames Wan (* 27. února 1977, Kuching, Malajsie) je australský režisér, filmový producent, scenárista a střihač. Narodil se v Malajsii a je čínského původu, v jeho sedmi letech se jeho rodina přestěhovala do australského Perthu. Studoval školu ve městě Canberra a o film se zajímal již v 11 letech, proto taky nastoupil na školu Royal Melbourne of Technology v Melbourne. V roce 2000 natočil svůj první hraný film \"Stygian\" a vyhrál cenu Best Guerilla Film. Během studia se také seznámil s Leighem Whannellem se kterým později v roce 2004 natočil hit \"\".\n\n\n\n"}
{"id": "866114", "url": "https://cs.wikipedia.org/wiki?curid=866114", "title": "Kanton Nangis", "text": "Kanton Nangis\n\nKanton Nangis (fr. \"Canton de Nangis\") je francouzský kanton v departementu Seine-et-Marne v regionu Île-de-France. Tvoří ho 46 obcí.\nPřed reformou kantonů 2014 ho tvořilo 17 obcí.\n\nod roku 2015:\n\npřed rokem 2015:\n\n"}
{"id": "866116", "url": "https://cs.wikipedia.org/wiki?curid=866116", "title": "Kanton Nemours", "text": "Kanton Nemours\n\nKanton Nemours (fr. \"Canton de Nemours\") je francouzský kanton v departementu Seine-et-Marne v regionu Île-de-France. Tvoří ho 51 obcí.\nPřed reformou kantonů 2014 ho tvořilo 17 obcí.\n\nod roku 2015:\n\n\npřed rokem 2015:\n\n"}
{"id": "866118", "url": "https://cs.wikipedia.org/wiki?curid=866118", "title": "Kanton Noisiel", "text": "Kanton Noisiel\n\nKanton Noisiel (fr. \"Canton de Noisiel\") byl francouzský kanton v departementu Seine-et-Marne v regionu Île-de-France. Tvořily ho dvě obce. Zrušen byl po reformě kantonů 2014.\n\n"}
{"id": "866119", "url": "https://cs.wikipedia.org/wiki?curid=866119", "title": "Kanton Rebais", "text": "Kanton Rebais\n\nKanton Rebais (fr. \"Canton de Rebais\") byl francouzský kanton v departementu Seine-et-Marne v regionu Île-de-France. Tvořilo ho 18 obcí. Zrušen byl po reformě kantonů 2014.\n\n"}
{"id": "866120", "url": "https://cs.wikipedia.org/wiki?curid=866120", "title": "Kanton Roissy-en-Brie", "text": "Kanton Roissy-en-Brie\n\nKanton Roissy-en-Brie (fr. \"Canton de Roissy-en-Brie\") byl francouzský kanton v departementu Seine-et-Marne v regionu Île-de-France. Tvořily ho tři obce. Zrušen byl po reformě kantonů 2014.\n\n"}
{"id": "866121", "url": "https://cs.wikipedia.org/wiki?curid=866121", "title": "Mítink bratrství a jednoty (Petrova Gora)", "text": "Mítink bratrství a jednoty (Petrova Gora)\n\nMítink bratrství a jednoty (srbochorvatsky Narodni zbor bratstva i jedinstva) se odehrál na Petrově hoře (Kordun, Chorvatsko) 4. března 1990, jen několik dní před prvními svobodnými volbami v Chorvatsku. Odehrál se v atmosféře doznívající protibyrokratické revoluce, rozpadu monopolu moci komunistické strany a značného nárůstu etnické nenávisti mezi jugoslávskými národy. \n\nNa Petrově hoře se každý březen konalo pamětní shromáždění partyzánských veteránů. Ke shromážděným promlouvali představitelé SKH, SKJ, či veteráni JLA. Projevy jednotlivých představitelů režimu se nesly v duchu popularizace jugoslávské komunistické ideologie a vzpomínek na vojenské události z časů druhé světové války. V březnu 1941 se na tomto místě dokázalo 700 bojovníků v řadách jugoslávských partyzánů probít přes ustašovské linie směrem k osvobozenému území, nacházejícímu se v Bosně a Hercegovině.\n\nK shromážděnému davu promlouvali váleční veteráni, členové SUBNORu: Dmitar Obradović, Dušan Pekić, Jandre Bjelivuk a Milka Kufri. Mítink se velmi brzo změnil v manifestaci srbského nacionalismu. Ze vzpomínkových partyzánských akcí, kde si jugoslávští komunisté připomínali úspěchy z dob druhé světové války, či masových mítinků podporujících politiku Slobodana Miloševiće tak zbyl pouze název, odkazující na Titovu politiku bratrství a jednoty. Shromáždění nepodporovalo otevřeně žádnou politickou stranu, ani zavedený kurz. Jeho organizátorem byli předsedové Općiny Vrginmost a Općiny Vojnić. Organizátoři si byli vědomi toho, že se shromáždění může velmi snadno zvrhnout ze vzpomínkové akci v manifestaci nacionalismu, a proto za hlavní osobnost vybrali penzionovaného generála JLA, Dušana Pekiće. Během shromáždění ovšem došlo ke střetu, neboť po nějakou dobu nebylo jasné, zdali na pódiu vystoupí bývalý generál JLA Dušan Pekić, či antikomunista a politik z Kninu, Jovan Opačić. Nakonec musely zasáhnout bezpečnostní složky (milice).\n\nNa shromáždění se podle oficiálních (chorvatských) odhadů sešlo okolo 10-70 tisíců lidí. Srbské odhady zmiňovaly rozmezí 70-100 tisíc lidí. Časopis NIN dokonce uvedl počet 150 000. Několik set lidí přijelo dokonce až z Kosova. \n\nShromážděný dav skandoval hesla požadující osvobození Kosova, zatčení Franje Tuđmana (podobně jako byl v roce 1989 zatčen po podobné demonstraci Azem Vllasi), a obviňoval nové chorvatské politické strany (především HDZ) z navázání na praktiky Nezávislého státu Chorvatsko. Mnozí z účastníků drželi kromě vlajek Jugoslávie, či Srbska také i portréty Miloševiće, ale i symboly odkazující na četnické hnutí. Srbská strana označila přítomnost transparentů s nápisy \"Toto je Srbsko\" (srbochorvatsky \"Ово је Србија\"') a dalším odkazující na tradici četnického hnutím za provokaci. Chorvatská strana vnímala celé shromáždění jako nepřátelský krok srbského obyvatelstva směrem k SR Chorvatsko a snahu ovládnou chorvatskou scénu politickými silami loajálními k Miloševićovi, podobně jako tomu bylo např. ve Vojvodině v létě 1988, či v Černé Hoře v lednu 1989.\n\nJen několik dní po shromáždění došlo v chorvatském městě Benkovac k pokusu na atentát na Franja Tuđmana. Chorvatská média spekulovala, jaký je vztah mezi tímto shromážděním a událostí v Benkovci. \n\nV současné době se na místě konají každoročně dobrovolná shromáždění partyzánských veteránů, kterých se účastní několik set, příležitostně až tisíců lidí.\n"}
{"id": "866122", "url": "https://cs.wikipedia.org/wiki?curid=866122", "title": "Kanton Rozay-en-Brie", "text": "Kanton Rozay-en-Brie\n\nKanton Rozay-en-Brie (fr. \"Canton de Rozay-en-Brie\") byl francouzský kanton v departementu Seine-et-Marne v regionu Île-de-France. Tvořilo ho 22 obcí. Zrušen byl po reformě kantonů 2014.\n\n"}
{"id": "866123", "url": "https://cs.wikipedia.org/wiki?curid=866123", "title": "Starý židovský hřbitov v Hodoníně", "text": "Starý židovský hřbitov v Hodoníně\n\nStarý židovský hřbitov v Hodoníně byl založen v roce 1620 a poté v roce 1693 rozšířen. Nachází se asi 700 m jihozápadně od hodonínského náměstí 17. listopadu, při kruhovém objezdu ve Velkomoravské ulici (vedoucí ke vsi Lužice). Hřbitov je chráněn jako kulturní památka České republiky.\n\nNa ploše asi 7918 m se prý nacházelo 1000 až 5000 náhrobních kamenů (\"macev\"). Nejstarší dochované náhrobky pocházely z roku 1674.\n\nNa Starém židovském hřbitově se pohřbívalo do roku 1920. V letech 1974–1980 zřídilo město na jeho ploše park Gabriely Preissové. Většina historických náhrobků byla přemístěna na nový hřbitov, v parku bylo symbolicky ponecháno jen několik náhrobních kamenů.\n\nHodonínská židovská komunita přestala existovat v roce 1940.\n\n\n"}
{"id": "866124", "url": "https://cs.wikipedia.org/wiki?curid=866124", "title": "Kanton Savigny-le-Temple", "text": "Kanton Savigny-le-Temple\n\nKanton Savigny-le-Temple (fr. \"Canton de Savigny-le-Temple\") je francouzský kanton v departementu Seine-et-Marne v regionu Île-de-France. Tvoří ho šest obce. Před reformou kantonů 2014 ho tvořily tři obce.\n\nod roku 2015:\n\n\npřed rokem 2015:\n\n"}
{"id": "866125", "url": "https://cs.wikipedia.org/wiki?curid=866125", "title": "Kanton Thorigny-sur-Marne", "text": "Kanton Thorigny-sur-Marne\n\nKanton Thorigny-sur-Marne (fr. \"Canton de Thorigny-sur-Marne\") byl francouzský kanton v departementu Seine-et-Marne v regionu Île-de-France. Tvořilo ho 16 obcí. Zrušen byl po reformě kantonů 2014.\n\n"}
{"id": "866126", "url": "https://cs.wikipedia.org/wiki?curid=866126", "title": "Kanton Tournan-en-Brie", "text": "Kanton Tournan-en-Brie\n\nKanton Tournan-en-Brie (fr. \"Canton de Tournan-en-Brie\") byl francouzský kanton v departementu Seine-et-Marne v regionu Île-de-France. Tvořilo ho devět obcí. Zrušen byl po reformě kantonů 2014.\n\n"}
{"id": "866129", "url": "https://cs.wikipedia.org/wiki?curid=866129", "title": "Kanton Vaires-sur-Marne", "text": "Kanton Vaires-sur-Marne\n\nKanton Vaires-sur-Marne (fr. \"Canton de Vaires-sur-Marne\") byl francouzský kanton v departementu Seine-et-Marne v regionu Île-de-France. Tvořily ho tři obce. Zrušen byl po reformě kantonů 2014.\n\n"}
{"id": "866131", "url": "https://cs.wikipedia.org/wiki?curid=866131", "title": "Kanton Villiers-Saint-Georges", "text": "Kanton Villiers-Saint-Georges\n\nKanton Villiers-Saint-Georges (fr. \"Canton de Villiers-Saint-Georges\") byl francouzský kanton v departementu Seine-et-Marne v regionu Île-de-France. Tvořilo ho 19 obcí.\n\n"}
{"id": "866132", "url": "https://cs.wikipedia.org/wiki?curid=866132", "title": "Smlouva Kasprzycki-Gamelin", "text": "Smlouva Kasprzycki-Gamelin\n\nSmlouva Kasprzycki-Gamelin byla smlouva mezi francouzskou a polskou armádou z 19. května 1939 podepsaná v Paříži. Pojmenovaná byla podle polského ministra národní obrany Tadeusze Kasprzického a po vrchním veliteli francouzských sil generálu Maurici Gamelinovi. Svým obsahem nahradila původní \"Francouzsko-Polskou dohodu\" z roku 1921.\n\nJelikož se nejednalo o smlouvu mezistátní, ale o úmluvu mezi armádami dvou států, nevstoupila oficiálně v platnost, neboť nebyla podepsána žádná politická smlouva, která by tuto ratifikovala. Hlavním smyslem smlouvy bylo to, že se obě armády zavázaly k tomu, že jedna druhé poskytne pomoc v případě napadení nacistickým Německem. Francouzský generál Gamelin se také zavázal k \"velké plastické ofenzivě\" ve lhůtě patnácti dnů od vyhlášení mobilizace ve Francii. V praxi pak tento Gamelinův slib daný polské straně znamenal to, že po zahájení německé invaze do Polska, provedla francouzská vojska invazi na území Sárska. V platnost vstoupila až při francouzské ratifikaci 4. září 1939, čtyři dny po německém útoku na Polsko.\n"}
{"id": "866133", "url": "https://cs.wikipedia.org/wiki?curid=866133", "title": "Kanton Le Blanc-Mesnil", "text": "Kanton Le Blanc-Mesnil\n\nKanton Le Blanc-Mesnil (fr. \"Canton du Blanc-Mesnil\") je francouzský kanton v departementu Seine-Saint-Denis v regionu Île-de-France. Tvoří ho pouze město Le Blanc-Mesnil.\n"}
{"id": "866135", "url": "https://cs.wikipedia.org/wiki?curid=866135", "title": "Mons Pico", "text": "Mons Pico\n\nMons Pico je samostatná hora v severní části Mare Imbrium (Moře dešťů) na přivrácené straně Měsíce jižně od kráteru Plato. Je součástí vnitřního valu kotliny, který kromě Mons Pico tvoří ještě pohoří Montes Teneriffe, Montes Recti a Montes Spitzbergen. Pohoří Montes Teneriffe je nejblíže, leží severozápadně. Jižně leží nižší hora pojmenovaná Mons Pico β.\n\nMons Pico je vysoká 2 400 m, její základna má rozměry 15×25 km. Selenografické souřadnice vrcholu jsou 45,8° S a 8,9° Z. Díky své izolované poloze vrhá vrchol výrazný stín, je-li osvětlen slunečním svitem ze šikmého úhlu.\n\nHoře dal jméno německý astronom Johann Hieronymus Schröter, zřejmě podle sopky Pico de Teide na ostrově Tenerife (Kanárské ostrovy), s jejíž výškou porovnával měsíční pohoří.\n\nV okolí hory se nachází několik menších kráterů. Ty byly označeny podle zavedených zvyklostí jménem hlavního objektu a velkým písmenem abecedy. \n\n\n\n"}
{"id": "866139", "url": "https://cs.wikipedia.org/wiki?curid=866139", "title": "Saw (film, 2003)", "text": "Saw (film, 2003)\n\nSaw (nebo také Saw 0.5) je australský krátkometrážní hororový film z roku 2003, který režíroval James Wan. Snímek je předlohou pro \"\", který byl natočen následujícího roku.\n\nMladý David byl zajat a probudil se na neznámém místě s převrácenou medvědí pastí na hlavě. Dostal na výběr — pokud chce přežít, musí najít klíč, který má v žaludku muž, který leží na zemi vedle něj. Získat jej může jediným způsobem — prořezat se muži do žaludku skalpelem. Druhá možnost je nechat medvědí past připevněnou na Davidova ústa rozevřít.\n\n"}
{"id": "866144", "url": "https://cs.wikipedia.org/wiki?curid=866144", "title": "Kanton Aubervilliers-Est", "text": "Kanton Aubervilliers-Est\n\nKanton Aubervilliers-Est (fr. \"Canton d'Aubervilliers-Est\") je francouzský kanton v departementu Seine-Saint-Denis v regionu Île-de-France. Tvoří ho pouze východní část města Aubervilliers.\n"}
{"id": "866145", "url": "https://cs.wikipedia.org/wiki?curid=866145", "title": "Kanton Aubervilliers-Ouest", "text": "Kanton Aubervilliers-Ouest\n\nKanton Aubervilliers-Ouest (fr. \"Canton d'Aubervilliers-Ouest\") je francouzský kanton v departementu Seine-Saint-Denis v regionu Île-de-France. Tvoří ho pouze západní část města Aubervilliers.\n"}
{"id": "866146", "url": "https://cs.wikipedia.org/wiki?curid=866146", "title": "Synagoga v Hustopečích", "text": "Synagoga v Hustopečích\n\nSynagoga v Hustopečích je dnes již neexistující židovská svatyně přestavěná v roce 1880 ze starší budovy. Nacházela se v Mrštíkově ulici jako č.p. 7, asi 100 m od Dukelského náměstí.\n\nZa okupace ji nacisté využívali jako technický sklad. V roce 1952 byla přestavěna na stolařskou dílnu, poté nebyla dlouho využívána. Po sametové revoluci již tak dost zanedbaná budova nadále chátrala, takže ji její poslední majitel nechal roku 2010 zbourat.\n\nHustopečská židovská komunita přestala fakticky existovat v roce 1940. Zrušení zdejší židovské obce nacisty a následná smrt jejího jediného rabína Isidora Böcka v  terezínském koncentračním táboře znamenal i její definitivní zánik. Většina zdejších Židů se během války stala obětí holokaustu, a tak již nebyla zdejší židovská obec po roce 1945 obnovena a její majetek připadl městu.\n\n"}
{"id": "866150", "url": "https://cs.wikipedia.org/wiki?curid=866150", "title": "Kanton La Courneuve", "text": "Kanton La Courneuve\n\nKanton La Courneuve (fr. \"Canton de La Courneuve\") je francouzský kanton v departementu Seine-Saint-Denis v regionu Île-de-France. Tvoří ho pouze město La Courneuve.\n"}
{"id": "866151", "url": "https://cs.wikipedia.org/wiki?curid=866151", "title": "Akademické mistrovství světa v rychlobruslení 2012", "text": "Akademické mistrovství světa v rychlobruslení 2012\n\nAkademické mistrovství světa v rychlobruslení 2012 se konalo 17.–21. prosince 2012 na otevřené rychlobruslařské dráze Tor Cos v polském Zakopanem. Jednalo se o 1. akademické mistrovství světa v rychlobruslení.\n\nČeskou výpravu tvořili Zdeněk Haselberger, Pavel Kulma (oba 1 500 m, 5 000 m, 10 000 m) a Martina Sáblíková (1 500 m, 3 000 m, 5 000 m).\n\nZávodu se zúčastnilo 16 závodníků.\nZávodu se zúčastnilo 18 závodníků.\nZávodu se zúčastnilo 19 závodníků.\nZávodu se zúčastnilo 14 závodníků.\nZávodu se zúčastnilo 11 závodníků.\nZávodu se zúčastnilo 13 závodnic.\nZávodu se zúčastnilo 15 závodnic.\nZávodu se zúčastnilo 16 závodnic.\nZávodu se zúčastnilo 12 závodnic.\nZávodu se zúčastnilo 8 závodnic.\n"}
{"id": "866153", "url": "https://cs.wikipedia.org/wiki?curid=866153", "title": "Kanton Épinay-sur-Seine", "text": "Kanton Épinay-sur-Seine\n\nKanton Épinay-sur-Seine (fr. \"Canton d'Épinay-sur-Seine\") je francouzský kanton v departementu Seine-Saint-Denis v regionu Île-de-France. Tvoří ho pouze město Épinay-sur-Seine.\n"}
{"id": "866155", "url": "https://cs.wikipedia.org/wiki?curid=866155", "title": "Kanton Saint-Ouen", "text": "Kanton Saint-Ouen\n\nKanton Saint-Ouen (fr. \"Canton de Saint-Ouen\") je francouzský kanton v departementu Seine-Saint-Denis v regionu Île-de-France. Tvoří ho pouze část města Saint-Ouen.\n"}
{"id": "866156", "url": "https://cs.wikipedia.org/wiki?curid=866156", "title": "Kanton Stains", "text": "Kanton Stains\n\nKanton Stains (fr. \"Canton de Stains\") je francouzský kanton v departementu Seine-Saint-Denis v regionu Île-de-France. Tvoří ho pouze město Stains.\n"}
{"id": "866157", "url": "https://cs.wikipedia.org/wiki?curid=866157", "title": "Kanton Pierrefitte-sur-Seine", "text": "Kanton Pierrefitte-sur-Seine\n\nKanton Pierrefitte-sur-Seine (fr. \"Canton de Pierrefitte-sur-Seine\") je francouzský kanton v departementu Seine-Saint-Denis v regionu Île-de-France. Tvoří ho dvě obce.\n\n"}
{"id": "866158", "url": "https://cs.wikipedia.org/wiki?curid=866158", "title": "Kanton Saint-Denis-Sud", "text": "Kanton Saint-Denis-Sud\n\nKanton Saint-Denis-Sud (fr. \"Canton de Saint-Denis-Sud\") je francouzský kanton v departementu Seine-Saint-Denis v regionu Île-de-France. Tvoří ho 3 obce.\n\n"}
{"id": "866159", "url": "https://cs.wikipedia.org/wiki?curid=866159", "title": "Kanton Saint-Denis-Nord-Est", "text": "Kanton Saint-Denis-Nord-Est\n\nKanton Saint-Denis-Nord-Est (fr. \"Canton de Saint-Denis-Nord-Est\") je francouzský kanton v departementu Seine-Saint-Denis v regionu Île-de-France. Tvoří ho pouze severovýchodní část města Saint-Denis.\n"}
{"id": "866160", "url": "https://cs.wikipedia.org/wiki?curid=866160", "title": "Montes Apenninus", "text": "Montes Apenninus\n\nMontes Apenninus (česky Apeniny) je mohutné pohoří na jihovýchodním okraji Mare Imbrium (Moře dešťů) na přivrácené straně Měsíce. Je součástí vnitřního valu kotliny Mare Imbrium, na této straně jsou svahy relativně strmé (až 30°). Na opačné straně směrem k Mare Vaporum (Moře par) jsou svahy Apenin mírnější. Střední selenografické souřadnice jsou 19,9° S, 0° (nultý poledník), pojmenováno je podle pohoří Apeniny v Iálii.\n\nDélka Montes Apenninus je cca 600 km, některé vrcholy přesahují výšku 5 000 m. Názvy některých vrcholů jsou (od západu k severovýchodu):\n\nMezi pohořím a velkým kráterem Archimedes leží oblast zvaná Palus Putredinis (Bažina hniloby). U severního okraje hor leží čtveřice malých kráterů Taizo, Béla, Jomo a Carlos, u nichž začíná měsíční brázda Rima Hadley, která se vine po úpatí k hoře Mons Hadley Delta a pak se u místa přistání americké vesmírné expedice Apollo 15 stáčí na severovýchod do bažiny Palus Putredinis (Bažina hniloby).\n\n\n"}
{"id": "866161", "url": "https://cs.wikipedia.org/wiki?curid=866161", "title": "Jitka Ježková", "text": "Jitka Ježková\n\nJitka Ježková (* 7. června 1978 Praha) je česká herečka, zpěvačka, dabérka a modelka.\n\nVystudovala hereckou konzervatoř a katedru teorie kultury na FF Univerzity Karlovy.\n\nPoprvé se na televizní obrazovce objevila v roce 1994 v televizním seriálu \"Prima sezóna\". Brzy po zahájení činnosti soukromé televize Nova hrála v seriálu \"Nováci\". Poté se objevovala zejména v televizních inscenacích. Hostovala v Činoherním klubu, v divadle Palace a v Divadle v Řeznické.\n\nMnozí diváci herečku, respektive její hlas, znají zejména z dabingu, kde je velice činná. V roce 2004 obdržela Cenu Františka Filipovského za ženský herecký výkon v dabingu za film \"Teorie létání\".\n\nJe vdaná, manžel je o 13 let starší, mají dceru Elišku.\n\n\n\n\n"}
{"id": "866162", "url": "https://cs.wikipedia.org/wiki?curid=866162", "title": "Kanton Saint-Denis-Nord-Ouest", "text": "Kanton Saint-Denis-Nord-Ouest\n\nKanton Saint-Denis-Nord-Ouest (fr. \"Canton de Saint-Denis-Nord-Ouest\") je francouzský kanton v departementu Seine-Saint-Denis v regionu Île-de-France. Tvoří ho pouze severozápadní část města Saint-Denis.\n"}
{"id": "866164", "url": "https://cs.wikipedia.org/wiki?curid=866164", "title": "Hranečnický potok", "text": "Hranečnický potok\n\nHranečnický potok je drobný vodní tok v okrese Brno-venkov. Délka toku je 8,8 km. Plocha povodí měří 18,4 km².\n\nHranečnický potok vzniká rozdělením Borkovanského potoka na Hranečnický potok a Moutnický potok u obce Těšany. Protéká katastrálním územím obcí Těšany, Žatčany, Újezd u Brna, Nesvačilka a Měnín. Přítoky potoka jsou tvořeny převážně svodnicemi z nejzápadnějších okrajů Ždánického lesa. Celkový průtok je velmi nízký, potok často vysychá.\n\nPotok se u obce Žatčany vlévá do řeky Litavy na jejím 9,48 říčním kilometru..\n\nSprávcem toku je Povodí Moravy, s.p. - závod Dyje.\n"}
{"id": "866165", "url": "https://cs.wikipedia.org/wiki?curid=866165", "title": "Kanton Aulnay-sous-Bois-Nord", "text": "Kanton Aulnay-sous-Bois-Nord\n\nKanton Aulnay-sous-Bois-Nord (fr. \"Canton d'Aulnay-sous-Bois-Nord\") je francouzský kanton v departementu Seine-Saint-Denis v regionu Île-de-France. Tvoří ho pouze severní část města Aulnay-sous-Bois.\n"}
{"id": "866166", "url": "https://cs.wikipedia.org/wiki?curid=866166", "title": "Kanton Aulnay-sous-Bois-Sud", "text": "Kanton Aulnay-sous-Bois-Sud\n\nKanton Aulnay-sous-Bois-Sud (fr. \"Canton d'Aulnay-sous-Bois-Sud\") je francouzský kanton v departementu Seine-Saint-Denis v regionu Île-de-France. Tvoří ho pouze jižní část města Aulnay-sous-Bois.\n"}
{"id": "866169", "url": "https://cs.wikipedia.org/wiki?curid=866169", "title": "Kanton Le Bourget", "text": "Kanton Le Bourget\n\nKanton Le Bourget (fr. \"Canton du Bourget\") je francouzský kanton v departementu Seine-Saint-Denis v regionu Île-de-France. Tvoří ho tři obce.\n\n"}
{"id": "866173", "url": "https://cs.wikipedia.org/wiki?curid=866173", "title": "Židovský hřbitov ve Veselí nad Moravou", "text": "Židovský hřbitov ve Veselí nad Moravou\n\nŽidovský hřbitov ve Veselí nad Moravou byl založen v roce 1784. Nachází se vedle základní školy na Masarykově ulici, asi 500 m jižně od zdejšího zámku.\n\nNa ploše 1536 m se dochovalo kolem dvou set náhrobních kamenů (\"macev\"), nejstarší z nich pocházejí z konce 18. století. Na hřbitov se vstupuje průchozí márnicí. Nachází se zde i památník obětem holokaustu.\n\nVeselská židovská komunita přestala existovat podle zákona z roku 1890. Do německé okupace v březnu 1939 se o hřbitov starala židovská obec v Uherském Ostrohu.\n\n\n"}
{"id": "866177", "url": "https://cs.wikipedia.org/wiki?curid=866177", "title": "Kanton Drancy", "text": "Kanton Drancy\n\nKanton Drancy (fr. \"Canton de Drancy\") je francouzský kanton v departementu Seine-Saint-Denis v regionu Île-de-France. Tvoří ho část města Drancy.\n"}
{"id": "866178", "url": "https://cs.wikipedia.org/wiki?curid=866178", "title": "Kanton Les Lilas", "text": "Kanton Les Lilas\n\nKanton Les Lilas (fr. \"Canton des Lilas\") je francouzský kanton v departementu Seine-Saint-Denis v regionu Île-de-France. Tvoří ho dvě obce.\n\n"}
{"id": "866179", "url": "https://cs.wikipedia.org/wiki?curid=866179", "title": "Kanton Les Pavillons-sous-Bois", "text": "Kanton Les Pavillons-sous-Bois\n\nKanton Les Pavillons-sous-Bois (fr. \"Canton des Pavillons-sous-Bois\") je francouzský kanton v departementu Seine-Saint-Denis v regionu Île-de-France. Tvoří ho pouze město Les Pavillons-sous-Bois.\n"}
{"id": "866181", "url": "https://cs.wikipedia.org/wiki?curid=866181", "title": "Kanton Le Raincy", "text": "Kanton Le Raincy\n\nKanton Le Raincy (fr. \"Canton du Raincy\") je francouzský kanton v departementu Seine-Saint-Denis v regionu Île-de-France. Tvoří ho dvě obce.\n\n"}
{"id": "866184", "url": "https://cs.wikipedia.org/wiki?curid=866184", "title": "Kanton Bagnolet", "text": "Kanton Bagnolet\n\nKanton Bagnolet (fr. \"Canton de Bagnolet\") je francouzský kanton v departementu Seine-Saint-Denis v regionu Île-de-France. Tvoří ho pouze město Bagnolet.\n"}
{"id": "866185", "url": "https://cs.wikipedia.org/wiki?curid=866185", "title": "Nova 2", "text": "Nova 2\n\nNova 2 je česká neplacená komerční televizní stanice, patřící k Nova Group, která svůj program zaměřuje výhradě na pořady, seriály či filmy komediálního žánru. Stanice začala vysílat 23. prosince 2012 pod názvem Smíchov TV. Licenci na její vysílání vlastní společnost TV Nova s.r.o., která spadá pod zahraniční společnost CME. Nova 2 nese svůj nynější název od 4. února 2017, kdy došlo k přejmenování kanálu Smíchov na Nova 2 za účelem sjednocení názvů kanálů skupiny Nova.\n\nKoncept založení stanice zaměřující se především na komedie a zábavu se začal připravovat již v roce 2010. Na realizaci se však začalo intenzivně pracovat až šest měsíců před ostrým startem. První zmínka o názvu Smíchov přišla v září roku 2012, kdy si Nova zaregistrovala názvy Smíchov TV, Smíchov, Podolí a Podolí TV. Dne 28. září 2012 si také nechala registrovat i logo pro názvy Smíchov a Podolí. Začátkem prosince, přesněji 4. prosince 2012, bylo oznámeno, že Nova získala licenci pro svůj čtvrtý volně šířený kanál s názvem Smíchov. Pár dní po oznámení získání licence byla spuštěna testovací smyčka v multiplexu 4 a oficiální webové stránky. Dne 12. prosince 2012 bylo oznámeno, že stanice začne vysílat den před Štědrým večerem, tedy 23. prosince 2012.\n\nStanice odstartovala 23. prosince 2012 v 18.00 hodin, start se neobešel bez technických problémů, za které se Nova později omluvila. Od února 2013 je stanice měřena peoplemetry. Za první den stanice oslovila v průměru 0,78 procenta dospělého publika a 1,27 procenta ve skupině mladších diváků od 15 do 54 let. V březnu 2013 se stanice Smíchov dostala také do satelitu, což také pomohlo k menšímu nárůstu sledovanosti.\n\nDne 11. července 2013 byla schválena žádost o možnosti vysílání stanice 21 až 24 hodin denně. K prvním narozeninám stanice byl spuštěn první původní pořad \"Desítka\", jde o minutovou hitparádu gagů, komických situací a výroků.\n\nDne 1. července 2015 dostala stanice novou grafiku a byl proměn program, který začal nabízet každý den v hlavním vysílacím čase sitcomy.\n\nU příležitosti svých 23. narozenin se Nova rozhodla přejmenovat od 4. února 2017 kanál Smíchov na Nova 2. Také byly přejmenovány kanály Fanda na Nova Action a Telka na Nova Gold.\n\nStanice vysílá 21 až 24 hodin denně. Svůj program zaměřuje na komediální a zábavní pořady, seriály a filmy. Více jak polovina programu je složena z americké akvizice. V prosince 2013 při oslavách prvního roku vysílání zavedla pravidelný program, kdy se od pondělí až do čtvrtka od 20.00 hodin vysílají komediální seriály a ve zbylých třech dnech jsou na programu v hlavním vysílacím čase převážně komediální filmy. Od druhé hodiny ranní se na stanici vysílá hudební blok.\n\nPři startu stanice bylo zařazení vlastní tvorby do vysílání jedním bodem v budoucnosti. Původní tvorbu do vysílání zařadit plánujeme, ale v tuhle chvíli je předčasné říct, kdy to bude, kolik pořadů a podobně, řekla programová ředitelka Alex Ruzek. První zařazení vlastní tvorby přišlo koncem roku 2013, kdy stanice představila pětiminutový pořad \"Desítka\", ve kterém se objevuje hitparádu gagů, komických situací a výroků. Ve vysílání však jsou pořady jako \"Stahovák, Ptákoviny, To nevymyslíš, Tele Tele \"či talk show \"MR. GS\", tedy vlastní tvorba kanálu Nova.\n\nPo rebrandingu v únoru 2017 došlo k přidání vlastní původní tvorby na tento kanál. Jde o novou zpravodajskou relaci TN2, která se vysílá každý všední den od 22.00. Další programové novinky budou postupně doplňovány, na začátku března bude například spušťen pořad z právnického prostředí s názvem Soudy Kláry Slámové.\n\nNa zahraniční akvizice je založen celý program stanice. Více jak polovina pořadů, seriálů a filmů pochází z Ameriky, nechybí zde však ani program ze Slovenska či Itálie a Německa. Stanice nabízí známé seriály, které pouze reprízuje např.: \"Správná Susan\", \"Joey\", \"Kutil Tim\", \"Ženatý se závazky\", \"Krok za krokem\", \"Zlatá sedmdesátá\", \"Plný dům\", \"Přátelé\", \"Fresh Prince\", \"Nové trable staré Christine\" nebo \"Co mám na tobě ráda\". Premiérově stanice uvádí seriály jako \"Zpátky do školy\", \"Dva a půl chlapa\", \"2 Socky\", \"Tři kluci a nemluvně\", \"Franklin a Bash\", \"V těle boubelky\", \"Ve znamení raka\", \"Mike a Molly\", \"Průměrňákovi\", \"Pravidla zasnoubení\" nebo \"Dámy, nedámy\". Ze slovenské produkce se zde objevují pořady \"Aj múdry schybí\" či seriál \"Susedia\". Vysílají se také reality show jako \"\".\nVysílají se zde dětské blogy zvané Smíškové ve kterých se střídají seriály jako \"Kung Fu Panda\", \"Želvy Ninja\", \"Spongebob v kalhotách\", \"Oggy a Škodíci\" a seriály o postavě Scooby-Doo mezi které patří \"Scooby-Doo Na stopě\", \"Scooby-Doo Kdepak jsi?\", \"\" a \"Shaggy a Scooby na stopě\". Od 3. dubna 2017 se však dětský blok přesouvá v rámci změn programové nabídky u stanic TV Nova na stanici Nova Gold. \n\nZ filmové části programu se objevují komediální, rodinné či trapno-hororové filmy jako například \"Policejní akademie\", \"Scary Movie\", \"Norbit\", \"Pan tělocvikář\", \"Bláznivá školka\", \"Bláznivá střela\" či \"Hledání zbloudilé duše\".\n\n\n\n\n\nZa první den stanice oslovila v průměru 0,78 procenta dospělého publika a 1,27 procenta ve skupině mladších diváků od 15 do 54 let. V březnu 2013 se stanice Smíchov dostala také do satelitu, což také pomohlo k menšímu nárůstu sledovanosti. V červenci 2013 Smíchov dosáhl rekordu u dospělého publika celodenního podílu 1,25 procenta (1,98 procenta u publika od 15 do 54 let).\n\nV době svých prvních narozenin stanice oslovovala přibližně 1,69 % diváků 15–54.\n\nStanice je volně dostupná v pozemním digitálním vysílání, v satelitních platformách a kabelové a IPTV televizi.\n\n\n"}
{"id": "866188", "url": "https://cs.wikipedia.org/wiki?curid=866188", "title": "Židovský hřbitov ve Velké nad Veličkou", "text": "Židovský hřbitov ve Velké nad Veličkou\n\nŽidovský hřbitov Velké nad Veličkou byl založen v roce 1886. Je situován asi 700 metrů severně od obecního úřadu ve Velké nad Veličkou, naproti obecnímu hřbitovu.\n\nNa ploše 443 m se zde dochovalo celkem 36 náhrobních kamenů (\"macev\") pocházejících z novější doby. Do 70. let minulého století se v rohu židovského hřbitova nacházela i malá márnice.\n\nVelická židovská komunita přestala existovat podle zákona z roku 1890. Do okupace se o hřbitov starala židovská obec ve Strážnici.\n\n"}
{"id": "866189", "url": "https://cs.wikipedia.org/wiki?curid=866189", "title": "Dynamic Duets", "text": "Dynamic Duets\n\nDynamic Duets je sedmá epizoda čtvrté série amerického hudebního televizního seriálu \"Glee\" a v celkovém pořadí sedmdesátá třetí epizoda. Napsal ji a režíroval Ian Brennan, jeden z tvůrců seriálu, a poprvé se vysílala ve Spojených státech dne 22. listopadu 2012 na televizní stanici Fox.\n\nTrofej New Directions z národního kola je ukradena Hunterem Claringtonem (Nolan Gerard Funk), novým hlavním zpěvákem sboru Slavíci z Daltonovy akademie. Blaine Anderson (Darren Criss) jde na Dalton, aby ho přiměl ke vrácení. Zde se Hunter a Sebastian Smythe (Grant Gustin) snaží přesvědčit Blaina, aby se vrátil ke Slavíkům. Poté, co s nimi zpívá \"Dark Side\" od Kelly Clarkson, tak začne mít Blaine pochybnosti ohledně své budoucnosti. Mezitím dočasný vedoucí sboru Finn Hudson (Cory Monteith) se snaží přesvědčit New Directions, aby ho viděli jako vůdce a bere si inspiraci ze superhrdinského kroužku na McKinleyově střední, kterého je i několik členů sboru součástí a vytvoří týdenní úkol nazvaný \"Dynamické duety\", ve kterém jsou nepřátelé donuceni pracovat spolu, aby se připravili na nadcházející soutěž sborů.\n\nJake Puckerman (Jacob Artist) a Ryder Lynn (Blake Jenner), kteří soutěží o pozornost Marley Rose (Melissa Benoist), jsou jedni z párů, které Finn dal dohromady. Oba vyznávají lásku Marley v písni \"Superman\", která ale uprostřed vystoupení vyústí ve rvačku mezi nimi. Finn jim poté zadává jiný úkol: aby tomu druhému řekli své nejhlubší obavy. Jake se nakonec přizná, že se cítí nejistý, když je smíšené rasy a Žid, zatímco Ryder přiznává, že nedokáže správně číst. Jake o tom řekne Finnovi a ten přesvědčí Rydera, aby podstoupil test, ve kterém se ukáže, že Ryder je dyslektik. Je vzat k profesionálovi a začne s léčbou, aby se zlepšily jeho studijní výsledky.\n\nZ Jaka a Rydera se stanou přátelé a Ryder později ochrání Jaka před sportovci, kteří se ho chystají zbít. Jake pochybuje o svých citech k Marley, protože jí před tím odmítl a ví, že o ní má zájem Ryder, a tak volá pro radu svému nevlastnímu bratrovi Noahovi \"Puckovi\" Puckermanovi (Mark Salling), který nyní pracuje jako pouliční umělec v Los Angeles. Puck mu radí, aby to s Marley nevzdával, ale jen aby byl v klidu a čekal, až k němu sama přijde. Později Puckova rada zabere, protože je Ryder donucen zrušit schůzku s Marley kvůli léčbě dyslexie. Marley, která je posílena svým alter egem Woman Fierce, přijde k Jakovi a domluví si schůzku s ním.\n\nMarley je v páru s Kitty Wilde (Becca Tobin), která přesvědčuje Marley, aby zhubla, aby se u ní později objevila bulimie. Kitty předstírá, že je Marleyinou kamarádkou a společně zpívají \"Holding Out for a Hero\". Když Ryder zruší svou schůzku s Marley kvůli setkání se speciální učitelkou pro dyslektiky, se Kitty snaží přesvědčit Marley, že Ryder ignoruje její návrhy, ale její plán ztroskotá, když se Marley rozhodne pozvat na schůzku Jaka.\n\nBlaine věří, že poté, co podvedl svého přátele Kurta Hummela, už nepatří na McKinleyovu střední a rozhodne se, že přestoupí na Daltonovu akademii a přidá se opět ke Slavíkům. Sam Evans (Chord Overstreet) se o tom dozví a přesvědčuje ho, že ačkoliv udělal špatnou věc, tak je Blaine stále dobrým člověkem a důležitým členem New Directions. Poté, co vykonají ve škole několik dobrých skutků, tak Blaine a Sam zpívají \"Heroes\" od Davida Bowieho a Blaine se rozhodne zůstat na McKinleyově střední. Ještě jednou se vrátí na Dalton a s pomocí Sama si svou trofej vezmou zpět.\n\nFinn je poté, co pomocí úkolů posunul členy sboru více k sobě, brán celým sborem již jako vhodný vedoucí. Sbor později vytváří skupinové číslo \"Some Nights\" ve školním sále, na které Finn dohlíží.\n\n"}
{"id": "866190", "url": "https://cs.wikipedia.org/wiki?curid=866190", "title": "Kanton Bobigny", "text": "Kanton Bobigny\n\nKanton Bobigny (fr. \"Canton de Bobigny\") je francouzský kanton v departementu Seine-Saint-Denis v regionu Île-de-France. Tvoří ho pouze město Bobigny.\n"}
{"id": "866191", "url": "https://cs.wikipedia.org/wiki?curid=866191", "title": "Rimae Bürg", "text": "Rimae Bürg\n\nRimae Bürg je soustava měsíčních brázd nacházející se v západní části měsíčního moře Lacus Mortis (Jezero smrti) západně od kráteru Bürg (podle něhož získala své jméno) na přivrácené straně Měsíce. Střední selenografické souřadnice jsou 44,7° S, 25,3° V , celková délka je přibližně 100 km.\n\n\n"}
{"id": "866192", "url": "https://cs.wikipedia.org/wiki?curid=866192", "title": "Kanton Gagny", "text": "Kanton Gagny\n\nKanton Gagny (fr. \"Canton de Gagny\") je francouzský kanton v departementu Seine-Saint-Denis v regionu Île-de-France. Tvoří ho pouze město Gagny.\n"}
{"id": "866193", "url": "https://cs.wikipedia.org/wiki?curid=866193", "title": "Kanton Sevran", "text": "Kanton Sevran\n\nKanton Sevran (fr. \"Canton de Sevran\") je francouzský kanton v departementu Seine-Saint-Denis v regionu Île-de-France. Tvoří ho pouze město Sevran.\n"}
{"id": "866194", "url": "https://cs.wikipedia.org/wiki?curid=866194", "title": "Kanton Rosny-sous-Bois", "text": "Kanton Rosny-sous-Bois\n\nKanton Rosny-sous-Bois (fr. \"Canton de Rosny-sous-Bois\") je francouzský kanton v departementu Seine-Saint-Denis v regionu Île-de-France. Tvoří ho pouze město Rosny-sous-Bois.\n"}
{"id": "866196", "url": "https://cs.wikipedia.org/wiki?curid=866196", "title": "Ultramega OK", "text": "Ultramega OK\n\nUltramega OK je debutové studiové album americké skupiny Soundgarden. Bylo vydáno 31. října 1988.\n\nAlbum obsahuje jediný singl \"Flower\", který byl vydán v květnu 1988. Deska si mimo pozitivních recenzí vysloužila roku 1990 také nominaci na Grammy za nejlepší metalový počin.\n\nPísně \"\"665\"\" a \"\"667\"\" jsou parodiemi na satanisitcké číslo 666. Píseň \"\"One Minute of Silence\"\" je inspirována písní Johna Lennona \"\"Two Minutes Silence\"\". Stejně jako v Lennonově verzi, i ve verzi skupiny není slyšet absolutně nic.\n\nAutory všech písní jsou Chris Cornell, Kim Thayil, Hiro Yamamoto a Matt Cameron, pokud není uvedeno jinak.\n"}
{"id": "866198", "url": "https://cs.wikipedia.org/wiki?curid=866198", "title": "Kanton Bondy-Nord-Ouest", "text": "Kanton Bondy-Nord-Ouest\n\nKanton Bondy-Nord-Ouest (fr. \"Canton de Bondy-Nord-Ouest\") je francouzský kanton v departementu Seine-Saint-Denis v regionu Île-de-France. Tvoří ho pouze severozápadní část města Bondy.\n"}
{"id": "866199", "url": "https://cs.wikipedia.org/wiki?curid=866199", "title": "Kanton Bondy-Sud-Est", "text": "Kanton Bondy-Sud-Est\n\nKanton Bondy-Sud-Est (fr. \"Canton de Bondy-Sud-Est\") je francouzský kanton v departementu Seine-Saint-Denis v regionu Île-de-France. Tvoří ho pouze jihovýchodní část města Bondy.\n"}
{"id": "866200", "url": "https://cs.wikipedia.org/wiki?curid=866200", "title": "Kanton Villepinte", "text": "Kanton Villepinte\n\nKanton Villepinte (fr. \"Canton de Villepinte\") je francouzský kanton v departementu Seine-Saint-Denis v regionu Île-de-France. Tvoří ho pouze město Villepinte.\n"}
{"id": "866202", "url": "https://cs.wikipedia.org/wiki?curid=866202", "title": "Kanton Tremblay-en-France", "text": "Kanton Tremblay-en-France\n\nKanton Tremblay-en-France (fr. \"Canton de Tremblay-en-France\") je francouzský kanton v departementu Seine-Saint-Denis v regionu Île-de-France. Tvoří ho pouze město Tremblay-en-France.\n"}
{"id": "866204", "url": "https://cs.wikipedia.org/wiki?curid=866204", "title": "Kanton Villemomble", "text": "Kanton Villemomble\n\nKanton Villemomble (fr. \"Canton de Villemomble\") je francouzský kanton v departementu Seine-Saint-Denis v regionu Île-de-France. Tvoří ho pouze město Villemomble.\n"}
{"id": "866206", "url": "https://cs.wikipedia.org/wiki?curid=866206", "title": "Kanton Romainville", "text": "Kanton Romainville\n\nKanton Romainville (fr. \"Canton de Romainville\") je francouzský kanton v departementu Seine-Saint-Denis v regionu Île-de-France. Tvoří ho pouze město Romainville.\n"}
{"id": "866207", "url": "https://cs.wikipedia.org/wiki?curid=866207", "title": "Montes Archimedes", "text": "Montes Archimedes\n\nMontes Archimedes je pohoří jižně od mohutného kráteru Archimedes (podle něhož je pojmenováno) ve východní části Mare Imbrium (Moře dešťů) na přivrácené straně Měsíce. Leží na ploše o průměru přibližně 140 km. Střední selenografické souřadnice jsou 25,4° S, 5,3° Z.\n\nVýchodně leží oblast zvaná Palus Putredinis (Bažina hniloby), nacházejí se zde brázdy Rimae Archimedes. Jihovýchodně se táhne mohutné pohoří Montes Apenninus (Apeniny). Na severním okraji Montes Archimedes leží malý kráter Bancroft.\n\n\n"}
{"id": "866208", "url": "https://cs.wikipedia.org/wiki?curid=866208", "title": "Kanton Neuilly-Plaisance", "text": "Kanton Neuilly-Plaisance\n\nKanton Neuilly-Plaisance (fr. \"Canton de Neuilly-Plaisance\") je francouzský kanton v departementu Seine-Saint-Denis v regionu Île-de-France. Tvoří ho pouze město Neuilly-Plaisance.\n"}
{"id": "866209", "url": "https://cs.wikipedia.org/wiki?curid=866209", "title": "Kanton Neuilly-sur-Marne", "text": "Kanton Neuilly-sur-Marne\n\nKanton Neuilly-sur-Marne (fr. \"Canton de Neuilly-sur-Marne\") je francouzský kanton v departementu Seine-Saint-Denis v regionu Île-de-France. Tvoří ho pouze město Neuilly-sur-Marne.\n"}
{"id": "866210", "url": "https://cs.wikipedia.org/wiki?curid=866210", "title": "Kanton Noisy-le-Grand", "text": "Kanton Noisy-le-Grand\n\nKanton Noisy-le-Grand (fr. \"Canton de Noisy-le-Grand\") je francouzský kanton v departementu Seine-Saint-Denis v regionu Île-de-France. Tvoří ho dvě obce.\n\n"}
{"id": "866211", "url": "https://cs.wikipedia.org/wiki?curid=866211", "title": "Kanton Noisy-le-Sec", "text": "Kanton Noisy-le-Sec\n\nKanton Noisy-le-Sec (fr. \"Canton de Noisy-le-Sec\") je francouzský kanton v departementu Seine-Saint-Denis v regionu Île-de-France. Tvoří ho pouze město Noisy-le-Sec.\n"}
{"id": "866212", "url": "https://cs.wikipedia.org/wiki?curid=866212", "title": "Kanton Pantin-Est", "text": "Kanton Pantin-Est\n\nKanton Pantin-Est (fr. \"Canton de Pantin-Est\") je francouzský kanton v departementu Seine-Saint-Denis v regionu Île-de-France. Tvoří ho pouze východní část města Pantin.\n"}
{"id": "866213", "url": "https://cs.wikipedia.org/wiki?curid=866213", "title": "Kanton Pantin-Ouest", "text": "Kanton Pantin-Ouest\n\nKanton Pantin-Ouest (fr. \"Canton de Pantin-Ouest\") je francouzský kanton v departementu Seine-Saint-Denis v regionu Île-de-France. Tvoří ho pouze západní část města Pantin.\n"}
{"id": "866214", "url": "https://cs.wikipedia.org/wiki?curid=866214", "title": "Kanton Livry-Gargan", "text": "Kanton Livry-Gargan\n\nKanton Livry-Gargan (fr. \"Canton de Livry-Gargan\") je francouzský kanton v departementu Seine-Saint-Denis v regionu Île-de-France. Tvoří ho pouze obcí Livry-Gargan.\n"}
{"id": "866216", "url": "https://cs.wikipedia.org/wiki?curid=866216", "title": "Kanton Montfermeil", "text": "Kanton Montfermeil\n\nKanton Montfermeil (fr. \"Canton de Montfermeil\") je francouzský kanton v departementu Seine-Saint-Denis v regionu Île-de-France. Tvoří ho tři obce.\n\n"}
{"id": "866217", "url": "https://cs.wikipedia.org/wiki?curid=866217", "title": "Kanton Montreuil-Est", "text": "Kanton Montreuil-Est\n\nKanton Montreuil-Est (fr. \"Canton de Montreuil-Est\") je francouzský kanton v departementu Seine-Saint-Denis v regionu Île-de-France. Tvoří ho pouze východní část města Montreuil.\n"}
{"id": "866218", "url": "https://cs.wikipedia.org/wiki?curid=866218", "title": "Kanton Montreuil-Nord", "text": "Kanton Montreuil-Nord\n\nKanton Montreuil-Nord (fr. \"Canton de Montreuil-Nord\") je francouzský kanton v departementu Seine-Saint-Denis v regionu Île-de-France. Tvoří ho pouze severní část města Montreuil.\n"}
{"id": "866219", "url": "https://cs.wikipedia.org/wiki?curid=866219", "title": "Kanton Montreuil-Ouest", "text": "Kanton Montreuil-Ouest\n\nKanton Montreuil-Ouest (fr. \"Canton de Montreuil-Ouest\") je francouzský kanton v departementu Seine-Saint-Denis v regionu Île-de-France. Tvoří ho pouze západní část města Montreuil.\n"}
{"id": "866220", "url": "https://cs.wikipedia.org/wiki?curid=866220", "title": "Rychta (Chmelnycká oblast)", "text": "Rychta (Chmelnycká oblast)\n\nRychta (, , , je vesnice v Kamjanec-Podilském rajónu, Chmelnycké oblasti na Ukrajině vybudovaná na obou březích řeky Žvančyk ().\n\nObcí, která je sídlem \"selsovětu\", prochází silnice T 2323 (Kamenec Podolský – Kudrynci). Je zde osmiletá škola, okrsková nemocnice a pravoslavný kostel. Na pravém břehu nad řekou se zachovaly čtyři rohové bašty pevnosti postavené na ochranu proti Turkům. Pozornost poutá ruina velkého vodního mlýna z 19. století a kamenný most z poloviny 19. století.\n\nPůvodně se vesnice jmenovala Novosilka (). Na konci 16. století koupil vesnici polský šlechtic Wojciech Humięcki, pocházející z malého dvorce Rychty na Mazovsku. Nově nabytý majetek pojmenoval po rodném místě Rychty, vesnici se také podle rodového jména majitelů říkalo Rychty Humieckich. Na konci 19. století začalo převažovat ruské (resp. ukrajinské) pojmenování obce Rychta.\n\nKostel sv. Kosmy a Damiána byl vybudován v 17. století pro potřeby řeckokatolické církve. Malý dřevěný kostel byl v roce 1766 odstraněn a na jeho místě byl opět ze dřeva vystavěn nový kostel se třemi kupolemi. Na konci 18. století se stal chrámem pravoslavné církve. V roce 1832 dřevěná budova shořela. Z prostředků věřících a s přispěním státu byl v roce 1862 postaven zděný kostel se zvonicí, který slouží dodnes.\n\nRychtecká pevnost byla vybudována v roce 1507, jak o tom svědčil kámen s letopočtem, nalezený při pozdějších přestavbách. Jejím půdorysem byl obdélník o délce stran 64 a 57 m. V rozích pevnosti byly jednopatrové obranné bašty. Zachovaly se výstupy z bašt na ochozy ochranné hradby. Jak hradba mezi baštami vypadala, není ale známo. Vstup do pevnosti byl od vesnice z jižní strany. Tato malá pevnost je v regionu příkladem prvních obranných objektů, které měly pravidelný půdorys. Dochované fragmenty dřevěných konstrukcí ukazují na archaické řešení oddělených rohových bašt. Obytné objekty z této doby se nezachovaly.\n\nNa začátku 19. století byla celá plocha pevnosti urovnána a tehdejší majitel Rychty, Herman Hołowiński, vybudoval jednopatrový zámek. Hołowiński byl přítelem Adama Mickiewicze a zámek v Rychtě se postupně stal střediskem literárního života Poláků, žijících v Podolí. Také Hołowińského zeť Konstanty Podwysocki v letech 1848 – 1868 udržoval čilé styky s polskými literáty té doby. Jeho blízkými přáteli byli např. Józef Ignacy Kraszewski nebo Michał Grabowski. K. Podwysocki, literární kritik a velký sběratel vzácných tisků, obrazů a rytin, zemřel na zámku Rychty 26. prosince 1868. Sbírky se po jeho smrti rozprodaly a poztrácely.\n\nPodobu zámku v letech 1871–1873 zachytil ve své kolorované kresbě tužkou Napoleon Orda. Po stranách zámeckého paláce jsou vidět zastřešené bašty původní pevnosti. Zámecká budova byla ještě před koncem 19. století prodána státu, který v ní zřídil okrskovou nemocnici. Během 1. světové války budova vyhořela a byla zbourána.\n\n"}
{"id": "866221", "url": "https://cs.wikipedia.org/wiki?curid=866221", "title": "Fürstenberská zahrada", "text": "Fürstenberská zahrada\n\nFürstenberská zahrada se nachází v Praze na Malé Straně. Je součástí tzv. palácových zahrad pod Pražským hradem a dělí se na Malou a Velkou Fürstenberkou zahradu. Sousedí na severu se zahradou Na Valech a Starými zámeckými schody, na jihu s různými paláci, na západě se zahradou kolovratskou. Byla založena v polovině 17. století.\n\nZahrada je pojmenována podle posledních šlechtických majitelů, kterými byli od roku 1866 Fürstenberkové. Původně byla na tomto místě vinice, později užitková zahrada. Spodní část zahrady není dodnes zpřístupněna, neboť v přilehlém Kolowratském a Malém Fürstenberském paláci bylo od roku 1918 do roku 1938 sídlo vlády Československé republiky.\n\nSoučasná podoba Malé Fürstenberské zahrady (0,09 ha) je pozdně rokoková zahrada italského typu. Vznikla v letech 1784 až 1788. Centrální schodiště spojuje jednotlivé terasy zahrady od glorietu po lodži. Zde se nachází přístup k vyhlídkové terase a altánku. Na východní straně terasy je schodiště, které vede k malé věži, která slouží jako průchod mezi areálem Pražského hradu a komplexem Palácových zahrad. Zahrada byla zpřístupněna veřejnosti po své rekonstrukci v rámci II. fáze obnovy zahrad (společně s Velkou Pálffyovskou a Kolovratskou) v letech 1995–1999, resp. 2000.\n\nVelká Fürstenberská zahrada (1,5 ha) je dále rozdělena na veřejnou terasovou část a neveřejnou část kolem Fürstenberského paláce (polské velvyslanectví).\nTeprve v roce 2008 byla dokončena obnova a zpřístupněny terasové části. Jejich rozloha je zhruba stejně velká, jako rozloha všech palácových zahrad. Velká Fürstenberská zahrada není součástí Zahrad pod Pražským hradem, vstup je oddělen a není možné z ní projít do komplexu zahrad, se kterým sousedí.\n"}
{"id": "866225", "url": "https://cs.wikipedia.org/wiki?curid=866225", "title": "Japonsko na Letních olympijských hrách 1992", "text": "Japonsko na Letních olympijských hrách 1992\n\nJaponsko se účastnilo Letní olympiády 1992. Zastupovalo ho 256 sportovců (175 mužů a 81 žen) ve 24 sportech.\n\n"}
{"id": "866236", "url": "https://cs.wikipedia.org/wiki?curid=866236", "title": "Japonsko na Letních olympijských hrách 1988", "text": "Japonsko na Letních olympijských hrách 1988\n\nJaponsko se účastnilo Letní olympiády 1988. Zastupovalo ho 255 sportovců (186 mužů a 69 žen) ve 23 sportech.\n\n"}
{"id": "866244", "url": "https://cs.wikipedia.org/wiki?curid=866244", "title": "Římskokatolická farnost Velemín", "text": "Římskokatolická farnost Velemín\n\nŘímskokatolická farnost Velemín (lat. \"Wellemina\") je územní společenství římských katolíků v Velemíně a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nKolem roku 1230 již byla ve Velemíně plebánie. Od roku 1766 zde byla expositura a oblast zřejmě spadala pod farnost Třebenice. Matriky byly vedeny od roku 1702. V roce 1843 byla v místě zřízena lokálie. Farnost byla obnovena v roce 1849. V letech 1970–1989 na faře bydlel a působil pozdější litoměřický biskup Josef Koukl\n\nZ důvodu efektivity duchovní správy byl vytvořen \"farní obvod\" (kolatura) farnosti Lovosice, jehož součástí je i farnost Velemín, která je tak spravována \"excurrendo\".\n\nŘímskokatolická farnost Velemín\n\n"}
{"id": "866245", "url": "https://cs.wikipedia.org/wiki?curid=866245", "title": "Silenka nadmutá", "text": "Silenka nadmutá\n\nSilenka nadmutá (\"Silene vulgaris\", také \"S. cucubalus, S. inflata\") je víceletá bylina z čeledi hvozdíkovitých (silenkovitých). Roste především ve světlých lesích, na lesních okrajích, na mezích a osluněných stráních, často na chudých půdách. Své jméno dostala podle \"nadmutého\" kalicha.\n\nVytrvalá bylina s přízemní růžicí kopinatých nebo vejčitých krátce řapíkatých listů. Lodyhy lysé, přímé nebo vystoupavé, 10-50 cm vysoké s kopinatými nebo eliptickými listy. Listy jsou celokrajné, lysé, dole krátce řapíkaté, nahoře přisedlé, sivě zelené, 2-6 cm dlouhé. Květenství z bohatých vidlanů, stopky květů dole delší než nahoře. Kvete v květnu až říjnu, květy jsou oboupohlavní, kalich nafoukle vejčitý, 12-15 mm dlouhý, lysý, síťovitě žilkovaný s pěti širokými zuby. Koruna bílá nebo narůžovělá, pětičetná s dvouklanými plátky bez pakorunky. Plod je vejčitě kulovitá tobolka, 8-10 mm dlouhá, se stopkou.\n\nNa sušších a slunečných pastvinách, mezích a vápencových skalách, ve světlých lesích a křovinách téměř po celé Evropě až do horského pásma.\n\n\n \n"}
{"id": "866250", "url": "https://cs.wikipedia.org/wiki?curid=866250", "title": "Othar Čiladze", "text": "Othar Čiladze\n\nOthar Čiladze (* 20. března 1933 Sighnaghi – 1. října 2009 Tbilisi) byl gruzínský básník a romanopisec. Studoval filozofickou fakultu univerzity v Tbilisi. Po několika vydaných lyrických pásmech debutoval v roce 1973 jako romanopisec.\n\n\nMACURA, Vladimír. Dva sovětské mytologické romány. In \"Vztahy a cíle socialistických literatur\". Pytlík, Radko & Hrzalová, Hana (eds.). ÚČSL ČSAV, Praha 1979, s. 143–168.\n"}
{"id": "866251", "url": "https://cs.wikipedia.org/wiki?curid=866251", "title": "Ivo Táborský", "text": "Ivo Táborský\n\nIvo Táborský (* 10. května 1985) je český fotbalový záložník, momentálně hráč klubu SK Dynamo České Budějovice.\n\nSvoji fotbalovou kariéru začal ve Slavii Praha, kde se přes mládežnické kategorie propracoval v roce 2001 do prvního mužstva. V něm nastupoval převážně za rezervu nebo hostoval. V letech 2003–2004 v Bohemians 1905. V zimě 2004 v Příbrami a od roku 2005 do roku 2007 v Českých Budějovicích. Před sezonou 2007/08 zamířil na přestup do Mladé Boleslavi. V mužstvu zpočátku pravidelně a předváděl kvalitní výkony. V průběhu sezony 2011/12 odešel hostovat do Slovanu Bratislava.\n\nV září 2012 odešel na hostování z Mladé Boleslavi do Českých Budějovic. 3. května 2013 vstřelil gól vedoucímu týmu Gambrinus ligy Viktorii Plzeň, ale k vítězství to nevedlo, zachraňující se České Budějovice podlehly v Plzni soupeři 2:3. Za mužstvu odehrál celkem 22 zápasů, ve kterých se 4 gólově prosadil.\n\nPřed sezonou 2013/14 skončilo Táborskému hostování v Českých Budějovicích a smlouva v Mladé Boleslavi. Hráč byl nejprve na testech v německých Drážďanech a následně se domluvil na kontraktu s Teplicemi. 19. srpna 2013 se jednou vstřelenou brankou podílel na debaklu domácí Slavie Praha v poměru 7:0 pro Teplice. 28. září 2013 skóroval proti Bohemians Praha 1905, podílel se tak na vysoké výhře 5:1.\n\nPočátkem února odešel na půlroční hostování s možností opce do ázerbájdžánského klubu FC Inter Baku. V létě 2014 se do Teplic vrátil.\n\n"}
{"id": "866252", "url": "https://cs.wikipedia.org/wiki?curid=866252", "title": "Stradunia (řeka)", "text": "Stradunia (řeka)\n\nStradunia (česky \"Stradúnka\", nebo \"Straduna\", německy \"Straduna\" nebo \"Strade Bach\") je řeka v jihozápadním Polsku o délce cca 28 km. Je levostranným přítokem Odry a teče přes Opolské vojvodství. Pramen řeky se nachází poblíž vsi Lwowiany v powiatu Głubczyckém v Přírodním parku Hlubčický les.\n\nŘeka Stradunia protéká přes powiaty Głubczycký, Prudnický, Kędzierzynsko-koźelský a Krapkowický. Kolem řeky jsou např. vsi Kazimierz, Wróblin, Zwiastowice, Twardawa, Walce, Mechnica, Stradunia. Ve vsi Zwiastowice protéká pod státní silnicí č. 40 a ve vsi Stradunia státní silnicí č. 45.\n"}
{"id": "866253", "url": "https://cs.wikipedia.org/wiki?curid=866253", "title": "Thijsje Oenemaová", "text": "Thijsje Oenemaová\n\nThijsje Oenemaová [\"tejsje unemaová\"] (* 6. června 1988 Heerenveen, Frísko) je nizozemská rychlobruslařka.\n\nVe Světovém poháru debutovala v roce 2008, hned ve své premiérově sezóně byla druhá v celkovém pořadí v závodech na 100 m. Startovala na Zimních olympijských hrách 2010, kde se na trati 500 m umístila na 15. místě. Jako sprinterka se věnovala především půlkilometrové trati na mítincích Světového poháru, celkově byla v sezóně 2009/2010 na této distanci osmá, v následujícím ročníku jedenáctá. V sezóně 2011/2012 byla pátá, začala také závodit na kilometrové trati. Prvních mistrovství světa se zúčastnila v roce 2012, sprinterský šampionát dokončila na 10. místě, ze závodu na 500 m na Mistrovství světa na jednotlivých tratích si přivezla bronzovou medaili. Je také několikanásobnou medailistou z nizozemských mistrovství.\n\n"}
{"id": "866255", "url": "https://cs.wikipedia.org/wiki?curid=866255", "title": "Stradunia", "text": "Stradunia\n\nPojem Stradunia je nejednoznačný a může mít následující významy:\n\n\n"}
{"id": "866256", "url": "https://cs.wikipedia.org/wiki?curid=866256", "title": "Paula Ivanová", "text": "Paula Ivanová\n\nPaula Ivanová (nepřechýleně Paula Ivan, rozená Paula Ilie; * 20. července 1963 Horești, Okres Fălești, Moldavsko) je bývalá rumunská atletka, běžkyně, která se specializovala na střední tratě. Je olympijskou vítězkou z roku 1988 a halovou mistryní Evropy v běhu na 1500 metrů.\n\nV roce 1986 na ME v atletice ve Stuttgartu skončila v rozběhu. Do finále se neprobojovala také na světovém šampionátu v Římě o rok později. Největších úspěchů dosáhla v roce 1988 na Letních olympijských hrách v jihokorejském Soulu, kde nejdříve vybojovala stříbrnou medaili v běhu na 3000 metrů a později se stala olympijskou vítězkou v běhu na 1500 metrů. Ve finále se jako jediná dostala pod hranici čtyř minut a časem 3:53,96 dodnes drží olympijský rekord.\n\n10. února 1989 zaběhla v americkém East Rutherfordu ve státě New Jersey nový halový světový rekord v běhu na 1 míli, jehož hodnota byla 4:18,99. Dodnes je tento výkon druhým nejlepším v celé historii, když o rok později na stejném místě rekord o jednu sekundu a 85 setin vylepšila krajanka Ivanové Doina Melinteová. Brzy poté vybojovala na halovém ME 1989 v nizozemském Haagu zlatou medaili v běhu na 1500 metrů. Sedm let držela také světový rekord v běhu na 1 míli pod širým nebem. 10. července 1989 zaběhla ve francouzském Nice trať v čase 4:15,61. Její výkon překonala až v srpnu 1996 Ruska Světlana Mastěrkovová (4:12,56).\n\nHala\n\nDráha\n\n"}
{"id": "866263", "url": "https://cs.wikipedia.org/wiki?curid=866263", "title": "Miner Wars 2081", "text": "Miner Wars 2081\n\nMiner Wars 2081 je český vesmírný simulátor od studia Keen Software House. Hra vyšla 28. listopadu 2012. Hra běží na VRAGE enginu a byla inspirována Descentem od Parallax Software. K hraní hry bylo v době vydání potřeba neustálé připojení k internetu. Po dvou měsících však byla hra uvolněna k hraní offline. Dle slov Marka Rosy se do 2 měsíců po vydání prodalo přes 50 000 kusů. Na Booom 2012 byla hra nominována na nejlepší českou hru roku. Hra nebyla příliš dobře přijata kritiky, ale získala si pozitivní ohlas u komunity hráčů.\n\nHra se odehrává v otevřeném a ničitelném světě. Ten s dokončením misí a hraním online zůstává trvalým. Hráč ovládá těžařskou loď, s níž se pohybuje uvnitř Sluneční soustavy. Miner Wars 2081 je akčně orientovanou hrou a mise se skládají z různých úkolů - záchrana, pomsta, průzkum, obrana základny, krádež, transportace, závodění, těžba, čistě bojové mise atd. Jedním z hlavních aspektů hry je přežití. Hráč musí využívat zásoby, kyslíku, munice, zbraní a rudy, pokud chce přežít. Hra taktéž obsahuje multiplayer, kdy hráči mohou hrát spolu i proti sobě. Kampaň lze hrát v kooperativním módu.\n\nV roce 2070 se lidstvo, v rámci projektu Genesis, pokusilo čerpat energii ze Slunce. Následky byly fatální - Země byla spolu s ostatními planetami zničena. Přežili jen ti, kteří se nacházeli na vesmírných stanicích.\n\nHra se odehrává 11 let po zničení Země. Ve vesmíru zatím došlo k znovuzformování států, které spolu začaly brzy soupeřit o suroviny a území.\n\nHlavní hrdina hry a primární hratelná postava. Pochází z majetné a vlivné rodiny Rainierů. Když byla Země zničena, bylo mu teprve 16 let. Od té doby se o něj staral jeho bratr Marcus, který jej bral na těžařské a průzkumné výpravy a zajistil mu studium na Vojenské výzkumné Akademii na stanici Nový Greenbelt, kde studoval vojenské inženýrství. Je uvážlivější a zodpovědnější než jeho bratr.\n\nApollův starší bratr. Studoval na McGillově Univerzitě v Kanadě, kterou dokončil dva roky, před selháním projektu Genesis. V minulosti pracoval již pro několik frakcí. Je mnohem více horkokrevný a méně disciplinovaný než jeho bratr. Misí se účastní spolu s Apollem, jako pilot druhé lodi.\n\nJejí rodina byla blízká rodině Rainierů. Poprvé se s Apollem a Marcusem setkala roku 2072 na jedné misi, kdy Madelyn byla navigátorem a Marcus velitelem. Poté byla čtyři roky ve vztahu s Marcusem. Po rozchodu zůstali v kontaktu. Je inteligentní, zodpovědná a vzdělaná. Drží bratry na uzdě, když mají tendenci chovat se příliš tvrdohlavě a horkokrevně. Doprovází bratry Rainiery na jejich misích.\n\nTato frakce je zodpovědná za současnou situaci lidstva, což jí působí určité problémy. Jde o nejvýznamnější frakci ve vesmíru a disponuje pokročilými technologiemi. Udržuje si přátelské vztahy s většinou legálních frakcí.\n\nJde o nejlidnatější a nejrozlehlejší stát. Patří mezi nejsilnější frakce. Vlastní většinu těžebních zařízení na asteroidech. Jediný spojenec Číny je Rusko.\n\nZaložili ji potomci nacistických rodin, kteří se v 50. letech 21. století, dostali do vesmíru. Soustředí se, v důsledku své ideologie, na genové inženýrství. Jde o nejagresivnější frakci.\n\nVýznamná frakce, která úzce spolupracuje s Čínou. Území Ruska je bohaté na nerosty.\n\nNestátní frakce, která je však velmi významná a drží mnoho investicí ve významných frakcích (výjimkou jsou Rusko a Čína, které jsou OmniCorpu nepřátelsky naladěné). Je technologicky nejpokročilejší.\n\n\nVývoj začal v roce 2002, jako vedlejší projekt Marka Rosy. Ten v roce 2007 založil Keen Software House. V roce 2009 začal aktivní vývoj hry. Roku 2010 vyšel trailer, který mimo jiné zaujal Dana Wentze. Ten složil hudbu pro hry jako Descent, Saints Row, FreeSpace, a Red Faction. Tým se v průběhu vývoje rozrůstal a v říjnu 2010 vyšla pre-alfa verze s demoverzí hry. Zájemci si navíc mohli hru za zlevněnou cenu předobjednat. 28. srpna 2012 vyšlo Miner Wars Arena, odnož Miner Wars 2081. V říjnu 2012 byla hra schválena k distribuci přes Steam. 28. listopadu 2012 hra vyšla. 14. března 2013 Keen Software House zveřejnil zdrojový kód hry, což má umožnit tvorbu modifikací.\n\n\n"}
{"id": "866267", "url": "https://cs.wikipedia.org/wiki?curid=866267", "title": "Montes Harbinger", "text": "Montes Harbinger\n\nMontes Harbinger (česky Pohoří zvěstování) je skupina izolovaných vrcholků severovýchodně od zbytků zatopeného kráteru Prinz v západní části Mare Imbrium (Moře dešťů) na přivrácené straně Měsíce. Leží na ploše o průměru přibližně 90 km. Střední selenografické souřadnice jsou 26,9° S, 41,3° Z.\n\nJihovýchodně za kráterem Prinz leží výrazný paprskovitý kráter Aristarchus, východně v blízkosti pohoří Montes Harbinger se vinou měsíční brázdy Rimae Prinz. Severně leží kráter Angström.\n\nMezinárodní astronomická unie přijala v roce 1961 pojmenování Montes Harbinger. Harbinger znamená v angličtině posel nebo zvěstovatel, silueta pohoří ve vycházejícím Slunci zvěstuje svítání nad kráterem Aristarchus.\n\n\n"}
{"id": "866269", "url": "https://cs.wikipedia.org/wiki?curid=866269", "title": "Obléhání Lisabonu", "text": "Obléhání Lisabonu\n\nObléhání Lisabonu bylo součástí reconquisty. Trvalo od konce června do 25. října 1147 a bylo zakončeno obsazením města křesťanským vojskem vedeným portugalským králem Alfonsem.\n\nKrál Alfons po dobytí významné pevnosti Santarém v dubnu 1147, zamířil k hlavnímu městu kraje Lisabonu. Královské síly ale byly příliš slabé na to, aby dobyly tak velké město, navíc když bylo zásobováno Maury z moře. Alfonsovi dorazilo na pomoc křižácké vojsko, které se vydalo na druhou křížovou výpravu. Celkem se jednalo o asi 10 000 mužů, kteří vyrazili 23. května 1147 z anglického přístavu Dartmouth. Křižáci pocházeli především z Porýní, Brabantska, Flander, Boulogne, Normandie, Lincolnshiru, východní Anglie a z přístavů na jihu Anglie. Cestou se křižáci zastavili v poutním místě Santiago de Compostela. Znovu na Pyrenejském poloostrově přistáli kvůli špatnému počasí 16. června 1147 v severoportugalském Portu, kde byli místním biskupem požádáni, aby se setkali s králem Alfonsem Portugalským.\n\nMěsto bylo obsazeno po čtyřech měsících obléhání, kdy maurští vládcové souhlasili s kapitulací vyhladovělého města. 25. října 1147 byly otevřeny městské brány a ve dnech 25. října – 29. října trvalo plenění a rabování, vraždění muslimů a vyhánění cizinců.\n\n"}
{"id": "866273", "url": "https://cs.wikipedia.org/wiki?curid=866273", "title": "John Hayes", "text": "John Hayes\n\nJohn \"Johnny\" Joseph Hayes (10. dubna 1886 New York – 23. srpna 1965 Englewood, New Jersey) byl americký atlet, olympijský vítěz v maratonu v roce 1908.\n\nNarodil se v rodině irských emigrantů. Maraton běžel poprvé v roce 1906 ve svých dvaceti letech.\n\nOlympijský maraton v Londýně v roce 1908 měřil poprvé 42 195 metrů. Na stadion vběhl jako první Ital Dorando Pietri, ale byl značně vyčerpaný, několikrát upadl a do cíle se dostal s pomocí pořadatelů. Hayes doběhl druhý se ztrátou půl minuty. Po protestu americké výpravy byl Pietri diskvalifikovaný za nedovolenou pomoc a Hayes byl vyhlášen olympijským vítězem. Později se stal atletickým trenérem, připravoval výpravu USA před olympiádou ve Stockholmu v roce 1912.\n\n"}
{"id": "866286", "url": "https://cs.wikipedia.org/wiki?curid=866286", "title": "Kanton Eaubonne", "text": "Kanton Eaubonne\n\nKanton Eaubonne (fr. \"Canton d'Eaubonne\") byl francouzský kanton v departementu Val-d'Oise v regionu Île-de-France. Tvořilo ho pouze město Eaubonne. Zrušen byl po reformě kantonů 2014.\n"}
{"id": "866287", "url": "https://cs.wikipedia.org/wiki?curid=866287", "title": "Kujové", "text": "Kujové\n\nKujové nebo Kuvuové ( \"Ковуи\") byli jeden z menších Turkických kmenů, který v 12. - 13. století žil v oblasti pontské části východoevropských stepí u povodí Dněpru. Již v 11. století se společně s několika kočovnými turkickými etniky zformovali v „Kara-kalpaky“, kteří vešli do služeb Kyjevské Rusi. Jejich původ lze s velkou pravděpodobností hledat u altajských Kumánů, společně s jejími subvětvemi Kumandynců , nebo také možná Kuuvů, zvaných též Čalkanci , jejichž sídla se nacházejí v oblasti řeky Kuu ( \"„Lebeď“\" → \"„Labuť“\"). Lze také předpokládat, že mluvili jedním z jazyků těchto větví a že jejich původním náboženstvím bylo pravděpodobně teismus, burchanismus a tengrismus. \n\nZáznamů o Kujech je pramálo a prakticky nejsou dostupné. Lze se však domnívat, že pocházeli z Kypčacké větve Kumánů. Víme jen, že jejich kmenová struktura se skládala z klanů jako byly Moguti, Tatrani, Čelbirové, Topčakové, Revugové a Üľberové. \n\nDo povědomí se Kujové dostali v době po kumánském vniknutí do pontské části (severně od Černého moře) východoevropských stepí. V roce 1054 se poprvé objevili při jižních hranicích ruských knížectví Kumáni, kteří pocházeli z početnější skupiny Kimacko-Kypčackého chanátu (743-1050). Jejími vojenskými vpády bylo poznamenáno celé třicetileté období Kyjevské Rusi. Po roce 1068, po porážce synů Jaroslava Moudrého dostali Kumáni za několik následujících let pod svou moc celou stepní oblast od jezera Balchaš přes řeku Irtyš až po dolní Dunaj s centrem v povodí Dněpru. Jako jejich vojenská síla se přistěhovali do této oblasti také Kujové, kteří se z neznámých příčin odčlenili od Kumánů a několik let byli volně kočujícími elementy pontských stepí. Zde se z několika kočovných turkických etnik zformovali „Kara-kalpakové“, v jejichž čele stál nejsilnější a nejpočetnější kmen Uzů, poté Pečeněhů a méně známých kmenů Berendejů, Kujů, Turpejů a Butů . V různých obdobích hledaly jejich bojové oddíly útočiště uvnitř ruských hranic na oplátku za své služby. Byli víceméně kočovnými skupinami, které kooperovaly s tamními knížaty jako jejich spojenci. Kmen Kujů pobýval v lesostepních zónách na levém břehu řeky Dněpru.\n\nPodle Ipatěvských letopisů byla jejich kmenová struktura přímo podřízena Černigovskému guvernérovi a to v souvislosti s vojenským tažením novhorodsko-siverského knížete Igora Svjatoslaviče proti Kumánům v roce 1185 .\n\n\n"}
{"id": "866294", "url": "https://cs.wikipedia.org/wiki?curid=866294", "title": "Tři bratři (Riga)", "text": "Tři bratři (Riga)\n\nTři bratři ( ) jsou skupina tří historických domů v centru lotyšské metropole Rigy na ulici Mazā Pils. Nejstarším z nich je dům číslo 17, postavený na přelomu 15. a 16. století, který je zároveň vůbec nejstarší dochovanou zděnou obytnou budovou na území města. V přízemí tohoto domu původně žil pekař s učedníky, půda pak sloužila ke skladování surovin. Dům číslo 19 byl postaven v roce 1646. Dům číslo 21 pochází z konce 17. století, v 19. století prošel přestavbou. Název byl inspirován obdobnou skupinou historických budov v estonském Tallinnu označovanou jako \"Tři sestry\" ( ).\n"}
{"id": "866298", "url": "https://cs.wikipedia.org/wiki?curid=866298", "title": "Bounty (rozcestník)", "text": "Bounty (rozcestník)\n\nBounty může znamenat:\n\n\n\n\n"}
{"id": "866299", "url": "https://cs.wikipedia.org/wiki?curid=866299", "title": "Rybí prsty", "text": "Rybí prsty\n\nRybí prsty či \"rybí tyčinky\" je název rozšířeného jídla, jehož základem jsou dochucené proužky z ryb, často namleté, obalené v trojobalu a následně pečené či smažené. Variant složení, balení i receptů je mnoho.\n\nProužky z ryby zbavené kostí a kůže se mohou umlít, okořenit, obalit a buď smažit na oleji, nebo péct na pečicím papíru (vhodné pro redukční dietu), podle zvoleného receptu. Kvalitnější rybí prsty obsahují nemletý filet.\n\nK rybím prstům se podávají jako příloha brambory, bramborová kaše, bramborové hranolky či pečivo. Může se přidat zeleninová obloha a majonéza nebo kečup). Prsty je možné pokapat citronem.\n\nDo obchodní sítě jsou dodávána balení různého objemu a od různých výrobců. Rybí prsty jsou obalené, předsmažené v oleji a hluboce zamrazené.\nKvalita je rozdílná. Maso v namleté směsi bývá některými výrobci doplňováno různými lacinějšími příměsemi (škrob, mouka, voda), podíl masa bývá mnohdy nízký. \n\n\n"}
{"id": "866301", "url": "https://cs.wikipedia.org/wiki?curid=866301", "title": "Sia (zpěvačka)", "text": "Sia (zpěvačka)\n\nSia Kate Isobelle Furler (* 18. prosince 1975, Adelaide, Austrálie) je australská zpěvačka a textařka. Spolupracuje s Maddie Ziegler, sedmnáctiletou americkou tanečnicí, se kterou natočila 8 klipů: Chandelier (Maddie bylo v době natáčení 11 let), Elastic Heart, Big Girls Cry, Cheap Thrills, The Greatest, Rainbow (hit Rainbow se stal soundtrackem k filmu My Little Pony), Thunderclouds (LSD) a No new friends (LSD)\n\nV roce 1997 vydala své první album \"OnlySee\".\n\nOd roku 2005 spolupracuje s britskou kapelou Zero 7. Proslavila se především singly Titanium, She Wolf (Falling to Pieces), na kterých spolupracovala s francouzským DJem Davidem Guettou, písní Wild Ones s rapperem Flo Ridou, hitem Chandelier, který má na YouTube přes 1,9 miliardy zhlédnutí (listopad 2018), nebo nejnovějším hitem Elastic Heart, na kterém taktéž spolupracovala se známou tanečnicí Maddie Ziegler a dále s hercem Shiou LaBeoufem. Díky albu \"1000 Forms of Fear\" (2014) se stala známou.\n\nRoku 1997 se rozhodla přestěhovat do Londýna, kam následovala svou tehdejší velkou lásku Dana Pontifexe. V následujících týdnech se vracela pro některé své věci domů do Adelaide, přičemž během mezipřistání v Thajsku obdržela nepříjemný telefonát, ve kterém jí bylo oznámeno, že Dan v Londýně zemřel při autonehodě. Rozhodla se zůstat v Austrálii, poté ji ale kontaktoval spolubydlící, který sdílel příbytek s Danem, a nabídl jí možnost zůstat v Británii.\n\nV roce 2000 podepsala smlouvu se Sony Music. Pod jejich záštitou roku 2001 v Británii vydala album s názvem \"Healing Is Difficult (mix R&B a jazzu),\" přičemž text stejnojmenné písně se potýká s bolestí z Danovy ztráty. Album obsahuje hity jako \"Drink To Get Drank\" a \"Little Man\". Sia natolik propadla smutku, že postupně začala trpět depresemi, stala se z ní alkoholička a osoba závislá na lécích proti depresím a bolesti. V tomto období dokonce uvažovala o sebevraždě, což vyústilo v sepsání dopisu na rozloučenou. O sebevraždu se nakonec nepokusila. Toto pochmurné období trvalo 6 let.\n\nZ tohoto stavu se úspěšně vyléčila kolem roku 2007, kdy se rozhodla znovu vrátit na hudební scénu. V této době byla hojně diskutována její sexuální orientace, protože veřejně oznámila svůj vztah s americkou hudebnicí \"Jocelyn JD Samson.\" Roku 2011 Sia a JD svůj vztah ukončily. V letech 2009 a 2010 byla Sia jmenována jednou z 25 nejvlivnějších Australanů homosexuální orientace. Když byla veřejně otázána na svou sexualitu, řekla: „Before I was actually successful I'd always said I've always dated boys and girls and anything in between. I don't care what gender you are, it's about people. I didn't just recently open up, I just recently got famous! I've always been... well, flexible is the word I would use.“ Přibližný překlad jejího tvrzení zní: „Řekla bych, že předtím, než jsem se stala úspěšnou, jsem vždycky randila s muži i ženami i lidmi, kteří spadali někam mezi ně. Nezajímá mě, jakého pohlaví ta osoba je, jde zkrátka o lidi. Nebylo to tak, že bych se náhle více otevřela, jenom jsem se zkrátka stala slavnou. Byla jsem vždycky... no, flexibilní, to je to slovo, jaké bych použila.“\n\nRoku 2010 na své oficiální webové stránce oznámila, že ruší všechna svá plánovaná turné, kvůli špatnému zdravotnímu stavu. Prožívala extrémní pocity letargie, záchvaty paniky, úzkosti a nervová onemocnění. Na svém účtu Twitter poté zveřejnila, že jí byla diagnostikována , která zapříčiňuje nesprávnou funkci štítné žlázy. O čtyři měsíce později v rozhovoru Sia uvedla, že se její zdravotní stav po delším odpočinku, lécích na štítnou žlázu a terapiích zlepšuje.\n\nV červnu 2014 se Sia zasnoubila s tvůrcem dokumentárních filmů Erikem Andersem Langem a o dva měsíce později se v jejich domě v Palm Springs konala svatba. V roce 2016 se Sia s Erikem rozvedla.\n\nSia je veganka a je také známá tím, že si během svých vystoupení zakrývá tvář. Rozhodla se zachovat si plně své soukromí, nechtěla být jednou z osob, které jsou na ulici obklopovány novináři a fanoušky, a proto nosí paruky či klobouky s dlouhou ofinou, jež jí zakrývá tvář. Během vystoupení či rozhovorů se také často staví k publiku zády. Běžní posluchači se s její tváří nesetkají ani ve videoklipech jejích písní, kde ji kvalitně zastupuje teprve šestnáctiletá tanečnice Maddie Ziegler.\n\nSia je také známou autorkou písní, například hitu Diamonds napsaného pro Rihannu nebo Pretty Hurts, kterou nakonec nazpívala Beyoncé. Dále spolupracovala na písničkách s giganty, jako jsou Maroon 5, Britney Spears nebo třeba One Direction.\n\n\n"}
{"id": "866302", "url": "https://cs.wikipedia.org/wiki?curid=866302", "title": "Montes Secchi", "text": "Montes Secchi\n\nMontes Secchi je malé pohoří v blízkosti kráteru Secchi (podle něhož je pojmenováno) poblíž rovníku v severovýchodní části Mare Fecunditatis (Moře hojnosti) na přivrácené straně Měsíce. Je dlouhé přibližně 50 km, střední selenografické souřadnice jsou 2,7° S, 43,2° V.\n\nSeverovýchodně leží kráter Taruntius se středovým kopcem, východně za kráterem Secchi se táhne soustava brázd Rimae Secchi. Západně začíná Mare Tranquillitatis (Moře klidu).\n\n\n"}
{"id": "866303", "url": "https://cs.wikipedia.org/wiki?curid=866303", "title": "Montes Teneriffe", "text": "Montes Teneriffe\n\nMontes Teneriffe je nevelké pohoří jihozápadně od kráteru Plato v severní části Mare Imbrium (Moře dešťů) na přivrácené straně Měsíce. Je dlouhé přibližně 110 km a výška vrcholů dosahuje 2 400 m. Střední selenografické souřadnice jsou 47,9° S, 13,2° Z. Montes Teneriffe bylo pojmenováno podle Tenerife, největšího ze sedmi Kanárských ostrovů v Atlantském oceánu.\n\nJihovýchodně leží osamělá hora Mons Pico, západně pohoří Montes Recti. Montes Teneriffe tvoří společně s pohořími Montes Recti, Montes Spitzbergen a horou Mons Pico trosky vnitřního valu kotliny Mare Imbrium.\n\n\n"}
{"id": "866306", "url": "https://cs.wikipedia.org/wiki?curid=866306", "title": "Montes Recti", "text": "Montes Recti\n\nMontes Recti (česky Rovné pohoří nebo Přímé pohoří) je nevelké pohoří západo-jihozápadně od kráteru Plato v severní části Mare Imbrium (Moře dešťů) na přivrácené straně Měsíce. Je dlouhé přibližně 90 km a výška vrcholů dosahuje 1 800 m. Střední selenografické souřadnice jsou 48,3° S, 19,7° Z. Montes Recti bylo pojmenováno anglickým astronomem Williamem R. Birtem podle svého přímého tvaru.\n\nVýchodně leží pohoří Montes Teneriffe. Montes Recti tvoří společně s pohořími Montes Teneriffe, Montes Spitzbergen a horou Mons Pico trosky vnitřního valu kotliny Mare Imbrium.\n\nVe východní části hor leží malý kráter, který byl označen podle zavedených zvyklostí jménem hlavního objektu a velkým písmenem abecedy.\n\n\n"}
{"id": "866313", "url": "https://cs.wikipedia.org/wiki?curid=866313", "title": "Benzylpiperazin", "text": "Benzylpiperazin\n\nBenzylpiperazin (BZP) je piperazinový stimulant mozkové činnosti s halucinogenními účinky u mnohých uživatelů. Chemicky je to bezbarvá či nažloutlá olejovitá tekutina bez zápachu a s bodem tuhnutí 0 °C. V lidském těle stimuluje uvolňování dopaminu a noradrenalinu.\n\nJedná se o meziprodukt v chemické výrobě a v současnosti nemá žádné lékařské využití, ačkoliv celá řada podobných piperazinů se využívá jako účinná látka léčiv (donezepil). Občas je však zneužíván jako omamná látka s podobnými účinky, jaké mají amfetaminy. První zneužití této látky bylo zaznamenáno v roce 2000 ve Švýcarsku a v USA. V Evropě býval nabízen pod názvem A2 (obvykle v tabletové formě) jako alternativa k amfetaminům. Požití látky se projevuje euforií, bdělostí, sníženou potřebou jíst a pít, zvýšeným citlivostí pro hmat a pocitem sounáležitosti s ostatními. Ve větších dávkách se BZP projevuje bolestmi břicha, zvracením, úzkostí, paranoiou a pocity „hemžícího se hmyzu“ na pokožce osob.\n"}
{"id": "866317", "url": "https://cs.wikipedia.org/wiki?curid=866317", "title": "Krakonošovo údolí", "text": "Krakonošovo údolí\n\nKrakonošovo údolí je údolí ve východních Krkonoších v okrese Trutnov.\n\nKrakonošovo údolí je hluboké asi tři kilometry dlouhé severojižně orientované údolí nacházející se v jižní části obce Malá Úpa. Z východní strany je ohrazeno Dlouhým hřebenem, ze západní strany masívy Kraví hory a Pěnkavčího vrchu. Dno údolí klesá ve směru sever - jih. Horní zakončení se nachází pod maloúpským kostelem, dolní konec pak v úzkém zákrutu Malé Úpy pod severním svahem Červeného vrchu. Údolí se nachází na území Krkonošského národního parku.\n\nÚdolí je součástí geomorfologického celku Krkonoše, podcelku Krkonošské rozsochy a okrsku Růžohorská hornatina. Severní část se celá nachází na území podokrsku Maloúpská rozsocha, jižní část pak tvoří hranici mezi ní a Růžohorskou rozsochou.\n\nOsu severní části údolí tvoří dne bezejmenný potok německy původně nazývaný Plader Bach. Ten se ve Spáleném Mlýně zleva vlévá do Malé Úpy, která tvoří osu jižní části údolí. Přilehlé svahy odvodňují četné malé potoky, které jsou přítoky obou výše zmíněných toků. Nad Spáleným Mlýnem byl po druhé světové válce místním učitelem vybudován tzv. Čertův mlýn, což je zmenšený model mlýna připomínající chalupu krkonošského stylu s pohybujícími se figurkami pohádkových postav poháněných vodou.\n\nCelé Krakonošovo údolí zaujímá rozsáhlá luční enkláva, která je ve vyšších polohách lemována hospodářskými smrčinami.\n\nV prostoru celého údolí se nachází roztroušená zástavba obce Malá Úpa tvořená z převážné části typickými malebnými krkonošskými chalupami. Větší, ale nepříliš rozsáhlá, koncentrace zástavby se nachází v centrální části u soutoku Plader Bachu a Malé Úpy v místní části Spálený Mlýn. Ve východním svahu nad ním se nachází socha vládce hor - Krakonoše.\n\nJižní částí Krakonošova údolí je vedena silnice II/252 spojující hraniční přechod Pomezní Boudy s Trutnovem. Ostatní části jsou pak obsluhovány neveřejnými asfaltovými komunikacemi. Údolím jsou vedeny četné turistické trasy sbíhající se ve Spáleném Mlýně.\n"}
{"id": "866318", "url": "https://cs.wikipedia.org/wiki?curid=866318", "title": "Teatron (baroko)", "text": "Teatron (baroko)\n\nTeatron je stavba v barokní zahradě, která sloužila jako hlediště. V zahradách se totiž hrávalo divadlo pod širým nebem. Teatrony bývají stupňovité s plastickou a malířskou dekorací. Někdy se jednalo o pouhé výjevové seskupení soch.\n\n"}
{"id": "866321", "url": "https://cs.wikipedia.org/wiki?curid=866321", "title": "Kevin Norton", "text": "Kevin Norton\n\nKevin Norton (* 21. ledna 1956 Brooklyn, New York, USA) je americký perkusionista a hudební skladatel. Spolupracoval s mnoha experimentálními hudebníky, jako jsou Fred Frith, Mark Dresser nebo Anthony Braxton. V roce 1999 založil vlastní vydavatelství Barking Hoop Recordings. V roce 2012 se podílel na albu \"Nosferatu\" amerického hudebníka a skladatele Johna Zorna. Rovněž vydal řadu alb pod svým jménem.\n"}
{"id": "866322", "url": "https://cs.wikipedia.org/wiki?curid=866322", "title": "Carrier Command: Gaea Mission", "text": "Carrier Command: Gaea Mission\n\nCarrier Command: Gaea Mission je moderní remake počítačové hry Carrier Command. Hru vytvořila pražská pobočka české firmy Bohemia Interactive Studio. Hra vyšla 28. září 2012. Hra byla na Booom 2012 zvolena za 3. nejlepší českou hru roku.\n\nCarrier Command je mixem akční hry a realtimové strategie. Hlavním úkolem je dobývání, bránění a využívání ostrovů, kterých je ve hře celkem 33. Ty se nacházejí v pěti klimatických zónách: mírná, pustina, sopečná, hory a arktická oblast. Dobyté ostrovy lze využít k těžbě, obraně či výrobě.\n\nHlavní jednotkou hráče je loď. Ta může nést až čtyři obojživelná (Walrusy) a až čtyři letecká (Manty) vozidla. Samotnou loď lze vyzbrojit různými systémy, například drony, které ji automaticky brání. Hráč může kdykoliv přepnout na jakékoliv vozidlo a ovládat jej sám.\n\nHra obsahuje dva módy - kampaň a strategickou hru. V kampani se střídají kromě normálních misí, kde ovládá loď, i mise, kterých se účastní jako obyčejný voják. Hráči se postupně v kampani otevírají možnosti. Strategický mód odpovídá původnímu Carrier Commandu. Hráč musí postupně dobýt všechny ostrovy a zničit loď nepřítele.\n\nPříběh se odehrává na planetoidu Taurus. Zde spolu válčí dvě strany - United Earth Coalition (UEC) a Asian Pacific Alliance (APA). APA předtím dokázala dobýt Zemi a UEC se ze zoufalosti rozhodla přesunout na Taurus, který však musí napřed dobýt na APA. Hráč se ujímá role poručíka Myrika, který bojuje na straně UEC. Kampaň obsahuje dva konce - dobrý a špatný. To, jaký konec hráč dostane, závisí na způsobu dokončení poslední mise.\n\n\nHra byla přijata kritikou rozporuplně. Hra byla chválena za herní mechanismy, které odpovídaly původní hře. Další chválu obdržela za vizuální efekty, detailní terén a také dynamický systém počasí. Recenzenti však kritizovali kampaňovou část kvůli způsobu vyprávění příběhu a nekvalitním cut-scénám. Byla však chválena za hudbu. Nejvíce však byla kritizována slabá UI a chybějící multiplayer.\n\n"}
{"id": "866323", "url": "https://cs.wikipedia.org/wiki?curid=866323", "title": "Římskokatolická farnost Křešice u Litoměřic", "text": "Římskokatolická farnost Křešice u Litoměřic\n\nŘímskokatolická farnost Křešice u Litoměřic (lat. \"Krzeschicium\") je územní společenství římských katolíků v Křešicích a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní zmínka Křešicích se nachází v zakládací listině litoměřické kapituly v roce 1057, kdy byla lokalita pod duchovní správou kapituly sv. Štěpána. Vlastní farnost (tzv. \"„stará farnost“\") existovala již ve 14. století. Matriky byly v místě vedeny od roku 1663. Farnost byla nově zřízena v roce 1756.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Křešic. Jsou jimi farnosti (řazeno abecedně):\n\nŘímskokatolická farnost Křešice u Litoměřic\n\n"}
{"id": "866324", "url": "https://cs.wikipedia.org/wiki?curid=866324", "title": "Synagoga v Ivančicích", "text": "Synagoga v Ivančicích\n\nSynagoga v Ivančicích je bývalá židovská svatyně postavená v roce 1853 na místě starší modlitebny. Nachází se jako č.p. 26 v ulici Josefa Vávry asi 150 m severně od Palackého náměstí, v bývalé židovské čtvrti. Synagoga je chráněna jako kulturní památka České republiky.\n\nIvančická synagoga, jež byla podle projektu vídeňského architekta Lorenze Wagnera zbudována ve stylu pozdního empíru, sloužila po válce jako skladiště. V současné době se připravuje její adaptace na kulturní centrum.\nIvančická židovská komunita sice přestala existovat v roce 1940, nicméně na zdejším hřbitově se pohřbívalo i po válce.\n\n"}
{"id": "866335", "url": "https://cs.wikipedia.org/wiki?curid=866335", "title": "Židovský hřbitov v Ivančicích", "text": "Židovský hřbitov v Ivančicích\n\nŽidovský hřbitov v Ivančicích byl založen zřejmě do počátku 16. století. Nachází se asi 350 m severozápadně od Palackého náměstí, v Mřenkové ulici. Hřbitov je chráněn jako kulturní památka České republiky.\n\nNa ploše 10 771 m se dochovalo kolem 1500 náhrobních kamenů (\"macev\") s nejstarším čitelným z roku 1552. Mnohé z těchto náhrobků jsou velmi cenné. Dochovala se i zdejší novorománská obřadní síň od architekta Maxe Fleischera. Hřbitov byl rozšířen v letech 1608, 1664 a 1878.\nIvančická židovská komunita byla jednou z nejstarších, největších a nejdůležitějších na Moravě. Přestala existovat v roce 1940 v důsledku holokaustu, nicméně na hřbitově se pohřbívalo i po válce. Židovská příjmení Eibenschütz, Eybenschütz, Eibschitz apod., odvozená od jména Ivančic, jsou rozšířena zejména v USA a v Izraeli.\n\n\n"}
{"id": "866337", "url": "https://cs.wikipedia.org/wiki?curid=866337", "title": "Washington State Route 16", "text": "Washington State Route 16\n\nWashington State Route 16 je 43 kilometrů dlouhá státní silnice v americkém státě Washington spojující města Tacoma a Gorst.\n\nSilnice začíná na velké křižovatce s mezistátní dálnicí Interstate 5 v Tacomě, odkud pokračuje severozápadně k Tacomské úžině, části Pugetova zálivu, kterou zdolává prostřednictvím mostu Tacoma Narrows Bridge vedoucího do města Gig Harbor na Kitsapově poloostrově. Odtud pokračuje dále na severozápad přes obce Burley a Bethel a město Port Orchard než skončí na křižovatce s Washington State Route 3 v Gorstu, na západním konci Sinclairovy zátoky.\n\nSilnice je po celou svou délku dálnicí s výjimkou dvou krátkých úseků severně od města Gig Harbor, kde se nachází křižovatky s vedlejšími ulicemi, u kterých se uvažuje o změně kvůli bezpečnosti úseku. Kousek od konce silnice v Gorstu se nachází dalších několik úrovňových křižovatek, podobná se ještě nedávno nacházela v Burley, ale ta byla roku 2009 přeměněna v diamantovou křižovatku.\n\nPřestože silnice vede obecně směrem sever-jih, její sudé označení znamená opak. Západním koncem je tedy křižovatka s SR 3 v Gorstu, nedaleko Bremertonu, východní pak v Tacomě na křižovatce s I-5. Milníky silnice pak začínají počítat kilometry od nuly na východě, ačkoli je zvykem začínat na západě. V oblasti mostu Tacoma Narrows Bridge se navíc nachází úsek, kde není žádný milník téměř pět kilometrů. Příčinou je minulost silnice, jenž začínala jako normální městská ulice, nikoli jako dálnice. Od I-5 následovala ulici Pacific Avenue do centra města, kde se obrátila na západ na křižovatce se 6th Street a nakonec pokračovala severozápadně po širokém Olympic Boulevardu, jenž ji dovedl až k mostu. Nyní se na místě místo bulváru nachází městský park.\n\nMezi lety 2002 a 2007 postavilo státní ministerstvo dopravy druhý most souběžný s původním Tacoma Narrows Bridge. Zatímco starý most není zpoplatněný a nachází se na něm pruhy vedoucí na západ, nový most, jenž vypadá stejně jako ten starý, vede na východ a má mýtné v hodnotě čtyř dolarů. K vybírání mýtného se používá technologie RFID, častí uživatelé mostu pak mají nárok na kartu Good To Go!, která jim umožní vyhnout se kolonám u budek vybírajících mýtné prostřednictvím transpondéru na předním okně. S touto kartou se navíc mýtné snižuje na 2,75 dolaru.\n\nKrátce před svým východním koncem silnice vede po mostě zvaném Nalley Valley Viaduct, jehož ojedinělá čtyřnohá struktura a krátká vzdálenost od křižovatek s I-5 a ulicí Sprague Avenue zabraňuje jeho rozšíření. Momentálně se ale pracuje na jeho přestavbě. Práce začaly roku 2009, a to na části mostu vedoucí směrem na západ. Nový most byl dokončen v roce 2011, kdy začaly práce na na východ vedoucí části, jenž bude dokončena v roce 2013.\n"}
{"id": "866338", "url": "https://cs.wikipedia.org/wiki?curid=866338", "title": "Proa", "text": "Proa\n\nProa je rodem hadrosauriformního dinosaura, žijícího v období spodní křídy (stupeň alb, asi před 112 miliony let) na území dnešního Španělska (provincie Teruel). Byly objeveny zkameněliny neúplné kostry několika jedinců, včetně poměrně kompletní lebky. Dinosaurus byl formálně popsán v prosinci roku 2012. Známý je v současnosti pouze jeden (typový) druh, \"P. valdearinnoensis\". Stejně jako vzdáleně příbuzný rod \"Iguanodon\" byl i \"Proa\" poměrně velkým býložravcem se zobákovitým zakončením čelistí. Délka činila asi 5,5 metru a hmotnost dosahovala zhruba 1000 kilogramů.\n\n"}
{"id": "866341", "url": "https://cs.wikipedia.org/wiki?curid=866341", "title": "Greatest Hits 1970-1978", "text": "Greatest Hits 1970-1978\n\nGreatest Hits 1970-1978 je výběr největších hitů skupiny Black Sabbath z období let 1970-1978. Jde o výběr z tvorby z tzv. prví/Ozzyho éry.\n\n\n\n"}
{"id": "866342", "url": "https://cs.wikipedia.org/wiki?curid=866342", "title": "Kríové", "text": "Kríové\n\nKríové (Cree, vlastní název Nehiyonuk) jsou indiánský kmen, který obýval území od západního Labradoru k Winnipežskému jezeru. Počet Kríů dosahuje počtu až 200.000 osob včetně míšenců (métisů). Většina populace žije v Kanadě a jen zlomek v USA. Původně kočovný kmen lovců a sběračů se začlenil mezi Kanaďany a Američany. Původní jazyk, kríjštinu, patřící do algonkinské rodiny používá více než polovina Kríů, téměř všichni však hovoří i anglicky nebo francouzsky.\nOznačení Krí (Cree) pochází z jazyka Odžibvejů, kteří své severní sousedy označovali slovem \"Krištino\", z něj pak francouzští osadníci vytvořili název. \"Kristineaux\", jehož zkrácením vzniklo název Krí. Sami Kríové se však označují jako \"Nehiyonuk\" či \"Nēhiyawak\", což znamená „Přesní lidé“.\n\nKríové se podle tradičního způsobu života dělí na čtyři velké skupiny - Lesní Kríe, Východní (Labradorské) Kríe, Kríe z bažin a Kríe z plání. Zatímco Kríové z plání přejali od Černonožců a Assiniboinů tradice prérijních indiánů. chovali koně a obývali týpí, ostatní skupiny Kríů byli především rybáři a lovci losů, sobů karibu a kožešinové zvěře a jejich obydlím byly wigwamy kryté březovou kůrou. Prérijní Kríové nosili dlouhé vlasy, volně rozpuštěné nebo spletené do dvou copů, Lesní Kríové si vlasy vyčesávali do bohatých účesů, zdobených urzoními ostny a ocasy jelenců, Lesní Kríové se, jako jedni z mála severoamerických indiánů mimo oblast jihovýchodu, tetovali.\n\nJiž od 17. stol. Kríové používali palné zbraně, které získávali výměnou za bobří kožešiny od obchodníků ze Společnosti Hudsonova zálivu. Proto snadno získali převahu nad sousedními Čipevajany, Černonožci, Naskapii a Odžibveji. Na počátku 17. stol. obývali pouze západní část Labradoru při pobřeží Hudsonova zálivu, v průběhu 17. a 18. stol osídlili podstatnou část Kanady od severních prérií až po Winnipežské jezero. Kríové měli dobré vztahy s Assiniboiny a Čipevajany, naproti tomu Odžibvejové, Černonožci a Dakotové byli jejich úhlavními nepřáteli. Bojovali také s Inuity. Expanzi Kríů ukončila roku 1784 katastrofální epidemie neštovic, druhá epidemie neštovic následovala roku 1838, během těchto dvou epidemií populace Kríů poklesla o 70 %. V 18. a 19. stol. začaly vznikat smíšené rodiny Kríů s francouzskými a skotskými osadníky, což mělo za následek vznik etnické skupiny Métisů. Vzrůst populace nastal až ve 20. stol.\n\nVe společnosti Kríů neměli náčelníci příliš velkou politickou moc, o to větší však byl význam medicinmanů, kteří se dělili do čtyř stupňů. Nejnižší \"wapunové\" uměli na dálku uhasit oheň, \"miteové\" dosáhli mistrovství v používání léčivých bylin, \"kesikauiyineové\" uměli odhalovat skryté a ztracené věci, nejvyšší \"tipiskauiyineové\" dokázali bojovat se zlými duchy a zrušit jejich kouzla.\n\nPůvodní náboženství bylo animistické, věřili v mocnou oživující sílu \"manito\", prostupující celým světem, která se projevuje ve formě dobrých nebo i zlých duchů, pod vlivem křesťanství se však jejich náboženské představy, podobně jako u Odžibvejů, transformovaly do víry ve Velkého ducha \"Ghiči Manito\". Mezi zlými duchy byl nejobávanější Wendigo, obr lidojed s ledovým srdcem. Kríové věřili, že se člověk, který jedl lidské maso, může změnit v netvora Wendigo a zabíjet na potkání ostatní členy své komunity. Nejoblíbenější hrou kríjských dětí byla hra na Wendiga (jakási kombinace schovávané a zápasení).\n\n"}
{"id": "866343", "url": "https://cs.wikipedia.org/wiki?curid=866343", "title": "Římskokatolická farnost Býčkovice", "text": "Římskokatolická farnost Býčkovice\n\nŘímskokatolická farnost Býčkovice (lat. \"Pitschkovicium\") je územní společenství římských katolíků v Býčkovicích a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti. Stavby zničené v období totalitního režimu v Československu či v důsledku stavebních prací lze najít na webu \"Poškozené a zničené kostely, kaple a synagogy v České republice\" po zadání názvu lokality.\n\nNejstarší písemný doklad o lokalitě Býčkovice pochází z roku 1197. Ve 12. století patřily Býčkovice premonstrátům z Teplé. Od roku 1233 zde byla komenda Řádu německých rytířů. Po bitvě na Bílé Hoře zde byla obnovena fara. Matriky jsou vedeny od roku 1657.\n\nZ důvodu efektivity duchovní správy byl vytvořen \"farní obvod\" (kolatura) farnosti Křešice, jehož součástí je i farnost Býčkovice, která je tak spravována \"excurrendo\".\n\n\n"}
{"id": "866346", "url": "https://cs.wikipedia.org/wiki?curid=866346", "title": "Synagoga v Miroslavi", "text": "Synagoga v Miroslavi\n\nSynagoga v Miroslavi je bývalá židovská modlitebna, jež se nachází v Radniční ulici, uprosted bývalé Židovské čtvrti, asi 150 m západně od městského úřadu a 100 m jižně od miroslavského zámku, a dnes slouží jako dům kultury.\n\nSynagoga byla v letech 1843–1845 upravena v novorománském slohu ze starší modlitebny. V roce 1897 došlo k prodloužení hlavního modlitebního sálu a východní strana nad Aron ha-kodeš byla obohacena o hudební kůr s varhanami. Budova synagogy poškozená v roce 1945 bombardováním byla v letech 1956–1957 přestavěna na kulturní dům.\n\nMiroslavská židovská komunita přestala existovat v roce 1938.\n\n"}
{"id": "866349", "url": "https://cs.wikipedia.org/wiki?curid=866349", "title": "Zabezpečení bezdrátové sítě", "text": "Zabezpečení bezdrátové sítě\n\nZabezpečení bezdrátové sítě (wireless security) slouží k tomu, aby se do sítě k počítačům nedostali neoprávnění uživatelé, kteří by mohli ostatním způsobit nějakou škodu. Mezi nejběžnější typy zabezpečení patří Wired Equivalent Privacy (WEP) a Wi-Fi Protected Access (WPA). WEP je jedna z nejméně bezpečných forem zabezpečení. Za pomoci speciálního softwaru jako je Aircrack je možné heslo takto zabezpečené sítě do pár minut nalézt. WEP je starý IEEE 802.11 standard z roku 1999, který byl v roce 2003 nahrazen WPA. V dnešní době je standardem WPA2.\n\nDnes je běžné, že má každý notebook bezdrátovou síťovou kartu a může se tak snadno připojovat k bezdrátovým sítím. Má to velké výhody, ale zároveň je připojení k těmto sítím náchylnější k bezpečnostním problémům. Crackeři přišli na způsob, jak se poměrně snadno nabourat do bezdrátové sítě a tímto způsobem se dostat i do sítí drátových. Z tohoto důvodu začali společnosti zavádět bezpečnostní politiky, které chrání jejich důležité zdroje před neoprávněným přístupem. Běžně používanými prostředky pro prosazení těchto politik jsou Wireless Intrusion Prevention/Detection System (WIDS/WIPS).\n\nNebezpečí pro uživatele v poslední době vzrostlo díky tomu, že se bezdrátové sítě velmi rozšířily. Když byla tato technologie poprvé představena, tak hrozilo poměrně málo nebezpečí. Crackeři se tím ještě pořádně nezabývali a na pracovištích to byla spíše vzácnost. Nicméně je tu velký počet bezpečnostních rizik spojených s bezdrátovými protokoly, šifrovacími metodami a nerozvážností samotných uživatelů. S příchodem bezdrátových technologií začaly být crackovací metody mnohem sofistikovanější. Crackování tak začalo být mnohem jednodušší a objevily se nástroje, které jsou dostupné zdarma a jsou jednoduché na ovládání (viz výše zmíněný aircrack).\n\nVe firmách, kde nejsou žádné bezdrátové přístupové body se nikdo nezabývá bezdrátovou bezpečností. Notebook bez této technologie dnes skoro nenalezneme. Když se však tento počítač připojí do drátové sítě a má bezdrátovou síťovou kartu, tak toho cracker může využít a skrze ni do této sítě získat přístup.\n\nProblém s firemními bezdrátovými sítěmi obecně, zejména tedy s WLAN, je nutnost jejich zabezpečení. Mnoho přístupových bodů dříve nedokázalo posoudit zda ten který uživatel je oprávněn přistupovat k síti nebo ne. Ačkoli se tento problém vyskytuje již dlouho u mnoha typů kabelových sítí (dříve bylo možné přijít k jakékoliv ethernetové zásuvce a získat přístup k lokální síti), neznamenal nikdy výrazné nebezpečí, neboť mnoho organizací má adekvátní fyzické zabezpečení. Nicméně od doby co se signál vzduchem dostává přes hranice budov a pozemků, je fyzické zabezpečení do jisté míry irelevantní.\n\nKdokoliv v geografickém dosahu nezabezpečené bezdrátové sítě může zachytit a nahrávat její provoz, získat neoprávnění přístup k interním síťovým prvkům stejně jako k internetu a zneužít získané informace k provádění nelegální činnosti. Takováto narušení bezpečnosti daly vzniknout vážným obavám o zabezpečení jak firemních tak domácích sítí.\n\nPokud zabezpečení routeru není aktivováno, nebo jej vlastník deaktivuje, vytváří tím volně dostupný wifi hotspot. Jelikož většina laptopů 21. století obsahuje vestavěný prvek pro bezdrátovou komunikaci, nepotřebují žádné doplňky třetích stran jako PCMCIA kartu nebo USB dongle. Vestavěná wifi síť může být v zařízení povolena, aniž by si to vlastník uvědomil, a vystavuje tak zařízení neoprávněnému přístupu jakéhokoliv jiného zařízení s wifi, které je poblíž.\n\nOperační systémy jako Linux, Mac OS, nebo MS Windows umožňují jednoduše nastavit počítač jako přístupový bod lokální sítě k internetu a umožnit tak ostatním počítačům v okolí přistupovat skrze něj k internetu. Nicméně nedostatek informací o bezpečnosti takových sítí mezi uživateli vede k tomu, že přístup k připojení může získat i neoprávněný příchozí. Neoprávněný přístup se většinou děje bez toho, aniž by si toho všiml operátor bezdrátové sítě. Za jistých okolností k tomu může dojít dokonce i bez vědomí neoprávněného uživatele (automatické připojení zařízení k nezabezpečenému přístupovému bodu).\n\nBezdrátové zabezpečení je sice pouze aspektem počítačové bezpečnosti, nicméně organizace mohou být právě v tomto směru vysoce citlivé na jeho narušení. Pokud si zaměstnanec (důvěryhodná entita) přinese bezdrátový router a připojí jej k nezabezpečenému switchportu, bude celá síť vystavena komukoli v dosahu vytvořeného signálu. Nebo pokud zaměstnanec přidá bezdrátové rozhraní k počítači v síti pomocí USB portu, může vytvořit průlom v zabezpečení sítě a umožnit tak neoprávněný přístup k důvěrným materiálům. Nicméně existují efektivní protiopatření (zakázání otevřených switchportů a omezení přístupu k síti v konfiguraci WLAN) které umožňují jak ochranu sítě, tak dat ke kterým síť poskytuje přístup. Tyto opatření ale musí být uplatňována jednotně pro všechna zařízení v síti.\n\nBezdrátové sítě jsou dnes velmi běžné jak v domácnostech, tak ve firmách a na veřejně přístupných místech. Možnost připojovat se k internetu, bez nutnosti sedět doma u počítače má velké výhody a dnes už je samozřejmostí. Velkou nevýhodou bezdrátových sítí ale je jejich náchylnost k napadení a obtížná zabezpečitelnost. Crackeři ale našli jednoduchý způsob jak bezdrátovou technologii prolomit, a dokonce ji využívají k prolomení bezpečnosti kabelových sítí. Proto musí organizace věnovat zvláštní pozornost právě zabezpečení svých sítí a ochraně před neoprávněným přístupem ke svým důvěrným datům. Pro zajištění bezdrátové bezpečnosti jsou proto užívány Prevence narušení bezdrátových systémů (WIPS) nebo Systémy detekce bezdrátového průniku (WIDS).\n\nKdyž byla bezdrátová technologie zavedena, představovala poměrně málo nebezpečí, jelikož snaha o zachování této technologie byla vysoká, ale snaha o narušení je vždy vyšší. Různorodost nebezpečí číhajících na uživatele bezdrátových technologií se s jejich rostoucím ohlasem a přístupností pouze navyšuje. Každý protokol či šifrovací metoda dnes představují specifická ohrožení s nimi spjaté a crackovací metody se díky bezdrátové technologii staly mnohem důmyslnějšími a inovativnějšími.\n\nExistuje řada bezpečnostních opatření, které se liší ve své efektivitě a praktičnosti.\n\nNejjednodušší, ale neefektivní metodou zabezpečení bezdrátové sítě, je skrytí SSID (identifikátoru bezdrátové sítě). Přístupový bod poté nevysílá identifikátor SSID. Tato metoda poskytuje velmi malou ochranu proti většině útoků, protože je možné identifikátor SSID velmi jednoduše odposlechnout (přenáší se v otevřené formě).\n\nJedna z nejjednodušších technik je povolení přístupu pouze předem schváleným MAC adresám. Většina přístupových bodů obsahuje filtr MAC adres. Vzhledem k tomu, že se přenášené MAC adresy nijak nešifrují, může je útočník jednoduše odposlechnout a následně naklonovat na svoji síťovou kartu. Poté se může vydávat za libovolného klienta a přístup mu je povolen.\n\nPřístupové body většinou klientům přidělují IP adresy pomocí DHCP. Vyžadování ručního nastavení IP adresy klientem ztíží průnik do sítě méně sofistikovaným útočníkům, ale poskytuje malou ochranu proti zkušeným vetřelcům.\n\nWEP (Wired Equivalent Privacy) je původní šifrovací standard pro bezdrátové sítě, který byl ale v srpnu 2001 prolomen. Na nových zařízeních je stále podporován, ale je doporučováno používat WPA2.\n\nWi-Fi Protected Access, tj. chráněný přístup k Wi-Fi (WPA a WPA2) jsou bezpečnostní protokoly, které řeší problémy WEP. Pokud je použito slabé heslo, jako slovníková fráze, nebo kratší řetězec, může být WPA a WPA2 prolomeno. Při použití dostatečně dlouhých hesel (např. 14 náhodných písmen) nebo passphrase (např. 5 náhodně zvolených slov) je předsdílená fráze (PSK – pre-shared key) prakticky neprolomitelná. Druhá generace WPA bezpečnostního protokolu (WPA2) je založena na konečném IEEE 802.11i dodatku ke standardu 802.11 a je v souladu se standardem FIPS 140-2. Podle těchto šifrovacích schémat může kterýkoliv klient, který zná šifrovací klíč, číst síťový provoz.\n\nWPA (Wi-Fi Protected Access) je softwarové/firmwarové vylepšení protokolu WEP. Všechny bezdrátová zařízení, která uměly pracovat s WEPem je možné jednoduše upgradovat a není potřeba kupovat žádné nové vybavení. WPA je odvozená od 802.11i bezpečnostního standardu, který byl vyvinut pracovní skupinou IEEE 802.11, aby nahradil WEP. Šifrovací protokol TKIP byl vyvinut pro WPA, aby poskytnul vylepšení pro WPA, které může být implementováno jako upgrade firmwaru existujících 802.11 zařízení. WPA profil také volitelně podporuje algoritmus AES-CCMP, který je preferován v 802.11i a WPA2.\n\nWPA Enterprise podporuje autentizaci pomocí RADIUS serveru přes protokol 802.1x. WPA Personal používá k zajištění bezpečnosti předsdílené tajemství (pre-shared key, PSK), který je dlouhý 8 až 63 znaků. PSK může být také zadán jako 64 znakový hexadecimální řetězec. Slabý předsdílený klíč může vést k prolomení za pomoci slovníkových útoků odchytáváním zpráv při čtyřcestné výměně, když se klient znovu připojuje po odepření autentizace. Pomocí crackovacích programů, jako je třeba aircrack-ng je možné prolomit slabou heslovou frázi za méně, než minutu. Další nástroje pro prolomení WEP/WPA jsou AirSnort a Auditor Security Collection. I přesto je WPA bezpečné, pokud je použita dobrá heslová fráze, nebo 64 znaků dlouhý hexadecimální řetězec.\n\nErik Tews (muž, který vytvořil fragmentovaný útok proti WEP) odhalil způsob prolomení WPA TKIP implementace na PacSec bezpečnostní konferenci v Tokyu v říjnu 2008, při prolomení šifrovaného paketu mezi 12 až 15 minutami. Zpráva o tomto prolomení byla poté nafouknuta médii, útok je však pouze částečně úspěšný a funguje pouze na krátkých datových paketech. Nemůže dešifrovat WPA klíč a navíc vyžaduje specifickou implementaci WPA.\n\nIEEE 802.1X je IEEE Standard, který zajišťuje ověření identity uživatele pomocí RADIUS serveru (typicky jméno+heslo). Využívá šifrování WPA nebo WPA2 s protokolem EAP. Na straně klienta zajišťuje autentizaci suplikant (např. wpa_supplicant).\n\nSe vzrůstajícím počtem mobilních zařízení s rozhraním 802.1x, bezpečnost takových zařízení se stává problémem. Zatímco otevřené standardy jako Kismet jsou zaměřeny na zabezpečení laptopů řešení založené na přístupových bodech (angl. Access Point) by mělo rozšířit také k mobilním zařízením. Řešení založené na hostiteli pro mobilní telefony a PDA s rozhraním 802.1x.\n\nBezpečnost v mobilních zařízení spadá do tří kategorií:\n\nŘešení bezdrátového systému prevence narušení nyní nabízí bezdrátovou bezpečnost pro mobilní zařízení.\n\nZařízení mobilního monitorování pacientů se stávají nedílnou součástí zdravotnického průmyslu a tato zařízení se nakonec staly metodou volby pro přístup a provádění kontroly zdravotního stavu u pacientů, kteří se nacházejí v odlehlých oblastech. U těchto typů systémů monitorujících pacienty, jsou bezpečnost a spolehlivost rozhodující.\n\nV dnešní době je mnoho měst prakticky plně pokryto bezdrátovými sítěmi – infrastruktura pro bezdrátovou komunitní síť (která je podle některých budoucností Internetu) je tudíž již v základu postavena. Člověk se pak může volně pohybovat po dané lokaci a být zároveň neustále připojen k Internetu, pokud jsou okolní přístupové body zpřístupněny veřejnosti. Kvůli bezpečnostním rizikům jsou však tyto přístupové body často šifrované a uživatelé nevědí, jak zabezpečení překonat. Spousta uživatelů si myslí, že v rámci etikety by tyto přístupové body měly být veřejnosti otevřené, aby umožňovali volný přístup k internetu. \n\nHustota přístupových bodů může být i problém – je zde pouze limitovaný počet použitelných kanálů, které se navzájem překrývají. Každý kanál může zvládnout vícero sítí, ale ve spojení s mnoha soukromými bezdrátovými sítěmi (například v hotelovém komplexu) a omezeným počtem kanálu může dojít ke zpomalení přenosových rychlostí nebo jiným problémům.\n\nPodle zastánců otevřených přístupových bodů by ovšem zpřístupnění bezdrátových sítí veřejnosti nemělo mít za následek žádné větší bezpečnostní rizika:\n\n\nNa druhou stranu, v některých zemích včetně Německa může být osoba poskytující veřejný přístupový bod odpovědná za nezákonné aktivity spáchané přes její přístupový bod. Navíc poskytovatel internetového připojení (ISP) může ve smlouvě zakazovat sdílení poskytnutého internetového připojení dalším osobám.\n\n"}
{"id": "866353", "url": "https://cs.wikipedia.org/wiki?curid=866353", "title": "Římskokatolická farnost Kvítkov", "text": "Římskokatolická farnost Kvítkov\n\nŘímskokatolická farnost Kvítkov (něm. \"Quitkau\") je územní společenství římských katolíků v Kvítkově a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nPůvodní duchovní správa (plebánie) ze středověku později zanikla. Území farnosti bylo administrováno pak z farnosti Jezvé. V r. 1786 byla zřízena lokální duchovní správa, povýšená v r. 1853 na samostatnou farnost. Ve 20. století přestala být farnost obsazována a péči o ni převzalo duchovenstvo z České Lípy (v letech 1952-1954 docházel na Kvítkov sloužit bohoslužby a vyučovat náboženství tehdejší českolipský kaplan Josef Stejskal). V 90. letech ustaly pravidelné bohoslužby a byly obnoveny až v roce 2012.\n\nVe farnosti se, kromě farního kostela sv. Jakuba Většího, nacházely také dnes již zbořené kaple v Bořetíně a na Kozlech.\n\n\"Začátek působnosti jmenovaného v duchovní správě farnosti od:\"\nDnešní farní kostel byl vybudován v 18. století na místě kostela staršího. Je ve stylu lidového baroka. Začátkem 21. století začala jeho celková rekonstrukce.\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "866354", "url": "https://cs.wikipedia.org/wiki?curid=866354", "title": "Emil Constantinescu", "text": "Emil Constantinescu\n\nEmil Constantinescu (* 19. listopadu 1939) je rumunský politik. V letech 1996-2000 zastával funkci prezidenta Rumunska. Před rokem 1989 byl geologem a působil na Bukurešťské univerzitě. Po revoluci vstoupil do politické strany Rumunské demokratické shromáždění (\"Convenția Democrată Română\"). Roku 1992 byl jejím kandidátem na prezidenta, ale prohrál ve 2. kole s Ionem Iliescem. Zvolen byl až roku 1996 a funkci zastával čtyři roky, než ho znovu vystřídal Ion Iliescu. Po skončení mandátu se vrátil do aktivní politiky založením vlastní strany Lidová akce (\"Acțiunea Populară\"), která se roku 2008 sloučila s Národní liberální stranou (\"Partidul Național Liberal\").\n\n"}
{"id": "866356", "url": "https://cs.wikipedia.org/wiki?curid=866356", "title": "Chameleon přilbový", "text": "Chameleon přilbový\n\nChameleon přilbový, též chameleon Hoehnelův (\"Trioceros hoehnelii\"), je menší druh chameleona pocházející z horských oblastí východní Afriky. Do roku 1963 byl považován za poddruh chameleona dvoupruhého, se kterým je si blízce příbuzný a s společně s chameleonem Elliotovým a chameleony druhů \"Ch. kinetensis\", \"Ch. rudis\", \"Ch. schoutedeni\", \"Ch. schubotzi\" a \"Ch. sternfeldi\" tvoří příbuzenský komplex \"Ch. bitaeniatus\".\n\nChameleon přilbový je ještěr s velkou hlavou, která je prodloužena ve vysokou konvexní přilbu pokrytou deskovitými šupinami. Límcové laloky zcela chybí. Jako všichni chameleoni má i chameleon přilbový oční víčka srostlá, zůstává jen malý otvor na zornici, a oči se mohou pohybovat do všech stran a nezávisle na sobě. Rostrální lišty tvořené zvětšenými šupinami se sbíhají na nose ještěra a vytváří zde nepravý, zaoblený roh. Tělo je bočně zploštělé a ocas je dlouhý, připadá na něj polovina celkové délky živočicha, a ovíjivý. Silné nohy jsou zakončené prsty srostlými v klíšťky, které předních končetinách tvoří tři vnější a dva vnitřní prsty, na pánevních je tomu naopak. Prsty jsou opatřené silnými drápy. Tělo je pokryté nestejně velkými šupinami, zvětšené zhrublé šupiny jsou nepravidelně rozmístěné po těle ještěra a dále tvoří dvě řady táhnoucí se podél boků. Úzké kuželovité šupiny vytvářejí výrazný hřeben na hrdle ještěra, hřbetní hřeben je vysoký, jednořadý a dosahuje až do dvou třetin ocasu. Samec dorůstá délky až 20 cm, samice jsou až 25 cm dlouhé. Kromě rozdílné velikosti se pohlaví liší též nižší přilbou a hřebeny a nevýrazným rohem u samic, samci jsou výrazněji zbarvení a mají rozšířený kořen ocasu. Základní zbarvení je zelené s bílými, žlutými, červenými, modrými, hnědými či černými odstíny, přičemž některé populace chameleona přilbového se zbarvením liší a tvoří barevné formy, jako je zelená forma s modrou přilbou a černými očními víčky, žlutá forma či šedá forma se žlutavou přilbou a modrými očními víčky a mnoho jiných.\n\nChameleon přilbový je endemit východní Afriky, vyskytuje se pouze v horských oblastech Keni, v pohoří Aberdare a v okolí Velké příkopové propadliny, byl nalezen i na hoře Mount Kenya. Keňský poddruh \"T. hoehnelii hoehnelii\" je nominotypický. Mimo Keňu žije pouze na západních svazích hory Mount Elgon v Ugandě, tato populace se označuje jako poddruh \"Ch. hoehnelii altaeelgonis\". Chameleon přilbový je vysokohorským druhem, žije v nadmořských výškách od 1500 m n. m. a vystupuje až do výšek 4000 m n. m. Zde na horských savanách a náhorních plošinách obývá nízké stromy, křoviny, keře či travní trsy, na zem sestupuje jen zřídka. Je přizpůsobený extrémním teplotním výkyvům během dne, kdy denní teploty vystupují na něco málo přes 20 °C, zatímco v noci mohou klesat i na nulu. Je to samotář, ale vnitrodruhová agresivita je poměrně nízká. Výrazně agresivně se vůči sobě chovají dospělí samci a nepřátelské mohou být i březí samice. Je aktivní během dne, kdy vyhledává potravu, hmyz, který uchvacuje lepkavým jazykem. Přirozenými nepřáteli chameleonů přilbových jsou stromoví hadi, jako je mamba zelená či bojga africká. Obranným mechanismem je tanatóza - chameleon při spatření hada zčerná, spadne na zem a předstírá smrt. Páření trvá 10-30 minut a většinou se opakuje až do úspěšného oplození samice, která pak začne samce odhánět. Tento druh chameleona je vejcoživorodý, samice po 150-180 dnech březosti rodí až 20 mláďat v blanitých obalech, ze kterých se mladí chameleoni ihned osvobozují. Mláďata jsou po vylíhnutí zcela samostatná a už po několika hodinách loví hmyz. Po jedné kopulaci může mít samice mláďata i 2x za sebou, případně se po 40-50 dnech po porodu znovu páří. Mladé samice mají mláďat ve vrhu méně. Pohlavně chameleoni dospívají už v půl roce věku, kdy dorůstají poloviny velikosti zcela dospělého jedince. Dožívají se maximálně čtyř let.\n\nChameleon přilbový je často chovaným druhem chameleona a v zajetí se daří jeho rozmnožování i po několik generací. Vhodnější je jednotlivý chov, i když ve větším, dobře osázeném teráriu není vyloučeno držení v párech či v menších skupinách. Minimální velikost terária pro jednotlivce je 60x60x80 cm, přičemž minimálně boční stěny musí být kvůli ventilaci tvořené hmyzím pletivem nebo gázovinou, možné je chov v síťovém viváriu či od dubna do října ve venkovním teráriu za předpokladu, že jsou chovaná zvířata chráněná před přímým sluncem. Jako substrát je vhodná směs písku a rašeliny, terárium je dobré osadit množstvím živých rostlin, jako je Ficus benjamina, Monstera nebo Pothos a vybavit dostatkem větví a lián ke šplhání. Terárium musí být dobře větrané a osvětlené. Chameleon přilbový nesnáší vysoké teploty, denní teplota nesmí překročit 26 °C. Ideální je teplota během dne pouze 18-25 °C se zachováním přirozeného teplotního gradientu a se vzdušnou vlhkostí 60-80 %. Nutností je noční pokles teploty aspoň na 15 °C společně se zvýšením vlhkosti na 80-100 %. Mláďata jsou, co se týče nízké teploty, ještě náročnější, během odchovu do dvou měsíců věku by se teplota v teráriu měla pohybovat mezi 20-22 °C, s nočním ochlazením na 10 °C a se zachováním vysoké vzdušné vlhkosti. V zajetí chameleoni přilboví přijímají jakýkoliv přiměřeně velký hmyz, krmí se cvrčky vhodné velikosti, šváby, zavíječi, pavouky, mouchami či octomilkami, dávají přednost létavému hmyzu a hmyzímlarvám. Krmnou dávku je třeba doplnit vitamíny a minerály. Napájí se olizováním kapek z orosených listů rostlin a kromě toho je dobré chovaná zvířata 1-2x týdně napojit pomocí pipety či injekční stříkačky.\n\n"}
{"id": "866358", "url": "https://cs.wikipedia.org/wiki?curid=866358", "title": "Jezinky a bezinky", "text": "Jezinky a bezinky\n\nJezinky a bezinky, někdy též pod názvem Arsenik a staré tety (v originále \"Arsenic and Old Lace\"), je divadelní hra amerického dramatika Josepha Kesselringa, kterou napsal v roce 1939. Jedná se o černou komedii, která měla premiéru 10. ledna 1941 ve Fulton Theatre na Broadwayi. Po 1 444 odehraných představeních měla derniéru 17. června 1944.\n\nZe všech dvanácti her, které Kesselring napsal, byla tato jednoznačně nejlepší, což potvrdil i deník The New York Times, který hodnotil hru slovy:\n\nRoku 1944 natočil režisér Frank Capra podle této hry film s názvem \"Arsenic and Old Lace\" (\"Jezinky a bezinky\"). Pro hlavní roli Mortimera Brewstera zvolil Caryho Granta, do rolí dvou postarších tetiček obsadil Josephine Hullovou a Jean Adairovou. Film měl premiéru 23. září 1944. Celkově stál 1,2 milionů dolarů.\n\nJednoho dne se uznávaný newyorský divadelní kritik rozhodne oženit. Tak se spolu se svou nastávající, Elaine Harperovou, vydávají na úřad, oznámit tu šťastnou novinu, avšak v patách jsou jim novináři lačnící po senzaci – starý mládenec Mortimer Brewster konečně pod chomoutem. Po obřadu chce Mortimer představit svou družku doma, kde na něho čekají jeho dvě tetičky, Abby a Mary Brewsterovi, spolu s jeho bláznivým bratrem Teddym Brewsterem, který věří, že je Theodore Roosevelt.\n\nMezitím mají tetičky návštěvu, přišel se na ně podívat jejich známý pastor Harper. Zatímco Teddy dělá jako obvykle obrovský hluk, ozve se zvonek, za dveřmi totiž stojí strážníci Brophy a O´Hara, kteří si jdou vyzvednout staré hračky, které se věnují dětem v Brooklynu. Strážník O´Hara se teprve zaučuje, proto je jaksi vyvedený z míry Teddyho potrhlým chováním. Po odchodu strážníků i pastora přijíždí Mortimer oznámit tu novinku. Tety jsou štěstím bez sebe. Mortimer ještě zařizuje svatební cestu a také hledá poznámky ke své nové knize \"Rozumem proti manželství\". Mortimer obrátí celý dům vzhůru nohama a bohužel nahlédne i do lavice pod oknem, kde nalezne mrtvolu jistého postaršího pána. Nejprve pojme podezření, že onoho mrtvého muže má na svědomí Teddy. Tety ho rázem vyvedou z omylu, nejenže o mrtvole v lavici vědí, oni jí do lavice dokonce uložily. Oznámí svému udivenému synovci, že vlastně dělají dobré věci, zabíjejí totiž osamělé staré muže, kteří by se jinak trápili. A jak že je vlastně usmrtí? Prostě tomu nebožákovi nabídnou jejich vyhlášené bezinkové víno, do kterého však před tím přimíchají arsen, strychnin a kapku kyanidu. A s úsměvem na tváři vyprávějí dále, jak už mají ve sklepě pohřbeno dalších jedenáct mužů.\n\nElaine, značně nedočkavá, nahání svého manžela, kde se dá. Netuší však, že má úplně jiné starosti, než jejich svatební cestu. Ten, kdo pohřbívá ony mrtvoly, je totiž Teddy, který netuší, že vykopává hroby, myslí si, že pracuje na Panamském průplavu. Mortimer se rozhodne ho přemístit ho do ústavu \"Šťastné údolí\", s tím, že poté jistě vraždy ustanou. Zatímco vše telefonicky domlouvá, Abby a Mary se chystají na svou další oběť, muže, který se chce ubytovat ve volném pokoji jejich domu. Mortimer naštěstí včas zasáhne, musí ale odejít, dá tedy tetám pokyny, aby nikoho nepouštěly do domu a nic neprováděly.\n\nCo se nestane! Do svého bývalého domova se vrací další synovec, tentokrát Jonathan Brewster s jeho pomocníkem Dr. Einsteinem. Ti dva se potřebují někde ukrýt a vybrali si k tomu právě dům Jonathanových tetiček. Tetičky svého synovce nejprve nepoznávají, protože je znetvořený mnoha plastickými operacemi, ale nakonec v něm spatří onoho malého klučinu, který s nimi vyrůstal. Aby a Mary se moc nelíbí, že tu chtějí ti dva zůstat, ale co mohou dělat. Najednou se objevuje Teddy s tím, že pozve právě příchozí hosty na prohlídku svého průplavu. Tety se to snaží zamluvit. Ti dva se jdou podívat na onen průplav. Jáma, kterou Teddy kope je přece jako dělaná pro jejich mrtvolu. Chtějí počkat, až tety usnou a mrtvolu tam zakopat. Jenže to samé chtějí udělat Aby a Mary s mrtvolou z lavice pod oknem. Teddy je pověřen pohřbením, které proběhne relativně bez problémů. Ale Jonathan s Einsteinem tolik štěstí nemají, při manipulaci s mrtvolou je nachytá Elaine. Vše vyřeší Einstein tím, že jejich mrtvolu ukryje do již uvolněné lavice pod oknem. Mají podezření, že by Elaine mohla něco tušit, rozhodnou se jí proto zbavit. Naštěstí se vrací Mortimer a svou milovanou zachraňuje. Potkává se se svým bratrancem a vyčítá tetičkám, že ho u sebe nechaly. Nechce, aby Jonathan zjistil tajemství tetiček, proto se snaží dostat ty dva co nejdříve pryč z domu. Jen pro jistotu nahlédne do lavice a k jeho velkému údivu nespatřuje původní mrtvolu, ale nějakou úplně jinou. Obviňuje tety, které v tomto prsty tentokrát nemají. Jonathan se Mortimerovi přizná k vraždě. Mortimer se chystá volat na policii, ale v tom se ozve domovní zvonek. Všichni jdou s obavou otevřít a ve dveřích stojí strážník O´Hara na své obvyklé pochůzce. To se Mortimerovi náramně hodí, chtěl přece volat policii, pozve ho tedy dál. Strážník se seznamuje i s Jonathanem, je mu jeho obličej nějak povědomý. Strážník je na odchodu. Mortimer musí honem něco vymyslet, tak mu řekne o svém povolání. O´Hara je nadšený, chce mu vylíčit svou divadelní hru, kterou před nedávnem vymyslel. Mortimer nabízí svému bratrovi, že policistu zaměstná, aby okamžitě i s tou mrtvolou odjeli. Zatímco Mortimer zabavuje strážníka, ti dva zjišťují, že je jáma v sklepě již zabraná. Jonathan má na svého bratra pořádnou páku, pokud něco řekne Mortimer o Jonathanově mrtvole, tak nebude váhat a také svého bratra udá.\n\nMortimer urychleně odvede strážníka O´Hara z domu, zatímco tetičky chtějí vystrojit jejich nebožtíkovi pěkný obřad. Celé v černém už chtějí vkročit do sklepa, když narazí na Jonathana, kterému řeknou své mrtvole i těch dalších jedenácti. Jonathan je značně rozrušený, i on má na svém kontě celkem dvanáct obětí, nemůže však vystát to, že by byly jeho tetičky lepší než on. To se dá jednoduše zařídit, stačí mu přece ještě jedna a bude lepší. Mortimer se vrací zpět s doktorem, který má prověřit Teddyho zdravotní stav před umístěním do ústavu. Nakonec získá potvrzení, už jenom zbývá Teddyho písemný souhlas, který po dlouhém handrkování přece jenom dostane. Jonathan už chystá svůj zákeřný plán. Dr. Einsteinem se Mortimera snaží varovat, ale jemu to jde jedním uchem dovnitř a druhým ven. Rázem se ocitne svázaný a s roubíkem v ústech. Ještě před zabitím svého vlastního bratra se Jonathan s Einsteinem rozhodnou posilnit alkoholem – konkrétně bezinkovým vínem. Mortimerovi svitne naděje, oba pány ale vyruší opět domovní zvonek. A ve dveřích stojí starý známý O´Hara. Samozřejmě si všimne svázaného Mortimera, ale Jonathan mu namluví, že jim pouze předváděl scénu z jedné divadelní hry. A chudák Mortimer se s roubíkem v ústech musí dívat na to, jak se jeho bratr blíží s kudlou v ruce k nic netušícímu strážníkovi. Kupodivu zasáhne samotný Einstein, který svého přítele omráčí ránou do hlavy. V tom přichází strážníkovi kolegové, protože se O´Hara už dlouho neohlásil a také kvůli tomu, že Teddy opět troubil na svou trubku a vzbudil tím půlku ulice. Policisté nachází Jonathana, který netuší, že tu strážníci nejsou kvůli němu, a tak se přizná k vraždám a když už je po všem chce prásknout i své tety spolu s Mortimerem. Chladně oznámí policistům, že ve sklepě je zakopáno 13 mrtvol. O´Hara má Jonathana doprovodit do sklepa, ale bojí se a tvrdí, že Jonathan vypadá jako Boris Karloff, za což schytá pořádnou ránu. Vypukne velká rvačka, zatímco Mortimer se zatím vysvobodí s provazů a zamíří k telefonu. Volá řediteli ústavu, zda už je na cestě pro Teddyho.\n\nOzve se opět zvonek a přichází samotný kapitán policie. Zjišťuje, co se tam přihodilo. O´Hara mu vysvětluje onu situaci vzniklou díky poznámce o Borisu Karloffovi. A hned, jak kapitán spatří Jonathanovu tvář, poznává dlouho hledaného trestance, který uprchl s věznice pro duševně nemocné. Policisté mu tvrdí, že je Jonathan nutil jít do sklepa, že prý je tam zakopáno 13 mrtvol. Tomu ani sám kapitán nemůže uvěřit. Ale v tom se objevuje Teddy, který přítomnost 13 mrtvol potvrdí. Policisté se tedy rozhodnout vyslechnout Jonathana, ale musí počkat, než se probere z bezvědomí. Kapitán zatím hovoří s Mortimerem o Teddym, Mortimer mu oznamuje, že už s ním nebudou další problémy, protože se stěhuje do ústavu a přitom mu ukazuje papíry, které to potvrzují. Poručík si však všimne, že jsou neplatné, neboť se Teddy podepsal jako Theodore Roosevelt. Ale v tu chvíli dorazí ředitel ústavu, s tím, že si jde pro Teddyho. Mortimer přesvědčí Teddyho k podpisu svým pravým jménem. Tetičky se seznamují s ředitelem a dozvídají se, že si má odvézt Teddyho, toto však nemohou přenést před srdce. Chtějí jít za každou cenu s ním. To se Mortimerovi hodí, nikdo se tak nedozví o těch mrtvolách. Avšak ředitel odmítá ve svém ústavu dvě postarší zdravé dámy. Kapitán se nějak zmíní o 13 mrtvolách ve sklepě, že prý takovou hloupost, kterou mu povídal Teddy, ještě v životě neslyšel. A k jeho velkému překvapení mu to tety potvrdí. Mají se prý zeptat Mortimera, ten o nich také ví. Ale Mortimera napadne spásný nápad, začne vydávat své tety za duševně nemocné, a proto prý mají být převezeny s Teddym do ústavu. Tak kapitána odradí od návštěvy sklepa. Celou tuto závěrečnou scénku však sledovala Elaine oknem. Té to nedá a jde na průzkum do sklepa, kde opravdu nalezne 13 mrtvol. Přiběhne do domu, kde to chce oznámit kapitánovi, ale zoufalý Mortimer ji začne líbat, aby nemohla nic prozradit a líbá ji celou cestu k autu. Tetičky a Teddy jsou tedy převezeny do ústavu a Mortimer si může užít zasloužený odpočinek v podobě svatební cesty.\nJan Werich, který tuto hru zhlédnul na Broadwayi, ji nechal přeložit a chtěl jí také uvést u nás v republice. To se stalo v roce 1958, kdy měla hra pod názvem \"Jezinky a bezinky\" premiéru v Divadle ABC. V Brně hru uvedlo v roce 1966 Večerní divadlo. Na svém repertoáru ji má i Slezské divadlo Opava, kde se hlavní mužské role chopil Jakub Stránský a tetičky ztvárnily Hana Vaňková a Kamila Srubková. Roku 2008 měla tato hra premiéru v Divadle A.Dvořáka v Příbrami, které však pojalo inscenaci velmi avantgardně, což způsobilo kritické recenze. Podruhé uvedlo \"Jezinky a bezinky\" v největší moravské metropoli Městské divadlo Brno, kde mělo představení premiéru 15. prosince 2012.\n\nTuto detektivní komedii uvedlo Městské divadlo Brno jako druhé divadlo v Brně. Režie se chopil Petr Gazdík, který do hlavních ženských rolí tetiček obsadil Zdenu Herfortovou a Janu Gazdíkovou. Hra trvá dvě hodiny a třicet minut s jednou dvacetiminutovou přestávku.\n\n"}
{"id": "866365", "url": "https://cs.wikipedia.org/wiki?curid=866365", "title": "Šalanda", "text": "Šalanda\n\nŠalanda je obecně místnost, sloužící k odpočinku, stravování a ubytování námezdních pracovníků, čeledi ve mlýnech nebo v pivovarech. Zařízena byla několika prkennými lůžky i nad sebou, takzvanými palandami. Obyvatelé šalandy mívali k dispozici sporák s nádobami na vaření a ohřívání jídla, také žlab k mytí nádobí. Uprostřed místnosti stály stoly, kolem skříně na nádobí a šatstvo dělníků.\n\nŠalanda byla využívána různě, například u některých mlýnů zde mleči čekali na semletí obilí, případně byla používána jako dílna. V přeneseném smyslu je šalanda velká, neútulná místnost.\n\n"}
{"id": "866370", "url": "https://cs.wikipedia.org/wiki?curid=866370", "title": "Inkluze (mineralogie)", "text": "Inkluze (mineralogie)\n\nInkluze neboli uzavřenina je jakýkoli druh látky uzavřený v druhé, strukturou odlišné (například tekutina nebo plyn v pevném krystalu, ale i pevná látka v jiné pevné látce). Vzniká v krystalu během jeho růstu kdy dojde při krystalizaci k uzavření substance v jiné fázi uvnitř krystalu a vzniku fázového rozhraní. Pokud jsou obě fáze zahřáty na určitou teplotu, při které minerál vznikl (teplota homogenizace), stávají se homogenní – tzn. obě mají stejnou fázi. \n\nInkluze můžeme podle jejich složení rozdělit na pevné a plynokapalné, někdy bývá vyčleňována zvláštní kategorie inkluze tavenin, kdy dochází k uzavření kapalného stavu taveniny v krystalu. Za normální teploty pak tavenina přechází do pevného stavu, tedy krystalizuje (vykrystalizovaná tavenina nebo sklo). \n\nV jantaru lze nalézt inkluze ve formě rostlin a živočichů.\n\n"}
{"id": "866372", "url": "https://cs.wikipedia.org/wiki?curid=866372", "title": "Synagoga v Kloboukách u Brna", "text": "Synagoga v Kloboukách u Brna\n\nSynagoga v Kloboukách u Brna je bývalá židovská modlitebna postavená v roce 1912 v secesním stylu, jež byla posléze přestavěna na obytný dům.\n\n"}
{"id": "866375", "url": "https://cs.wikipedia.org/wiki?curid=866375", "title": "Josef Zezulka", "text": "Josef Zezulka\n\nJosef Zezulka (30. března 1912 – 13. prosince 1992) byl český filosof, léčitel a zakladatel oboru biotronika. Je autorem mnoha filosofických děl, \"Bytí životní filosofie\" je jeho nejznámějším. Ve svém díle se zabývá zejména vznikem a životem vesmíru, vývojem bytosti, karmou, vegetariánstvím a životní energetikou.\n\n\"Čerpáno z knihy Život přinašeče\"\n\nJosef Zezulka se narodil v Brně, celý život však prožil v Praze. Před druhou světovou válkou měl obchod s cukrovinkami a za války se aktivně účastnil západního odboje. Po únoru 1948 mu byl zabaven obchod, pracoval poté v Národním muzeu jako účetní a později následkem další perzekuce jako dozorce ve sbírkách. Je ale znám jinými svými aktivitami – životní filosofií Bytí a její součástí biotronikou. S oběma začal na Velikonoce roku 1945, kdy u něj proběhlo jakési probuzení, jakési rozevření vědomí a obě pak pěstoval a rozvíjel celý život.\n\nV roce 1968, za pomoci ministra zdravotnictví Vlčka, byl blízko zařazení biotroniky do systému státní léčby, ale vše bylo přerušeno okupací spojeneckých vojsk. V roce 1982 v rámci Psychoenergetické laboratoře (PEL) profesora Františka Kahudy prováděl výzkum léčby biotronikou v nemocnici ve Vimperku. Léčitelství se věnuje hlavně ve svém bytě, kam k němu dochází lidé pro pomoc. Léčí více než 40 let.\n\nSvoji filosofii Bytí přednášel víceméně tajně (doba komunistického Československa nepřála podobným aktivitám) na různých přednáškách po soukromých bytech. Jednou z výjimek byl Mezinárodní psychotronický kongres v roce 1973 v Praze, kde vystoupil veřejně s velkým úspěchem. Tajně také svou nauku sepisoval a jeho přátelé knihy a statě přepisovali a kopírovali. Statě vycházely i na západě v nejrůznějších publikacích. K veřejnému vydání jeho filozoficko-náboženských knih došlo až po roce 1989. Zezulka zemřel v roce 1992.\n\nSlovo \"biotronika\" vymyslel a naplnil právě Josef Zezulka, jako jeden z léčitelských směrů. Podle Zezulky se člověk skládá ze tří základních částí: hmotné, psychické a vitální. Stejně se dělí i choroby. Zezulkova biotronika se týká doplňování a harmonizace právě vitálních tělesných sil. Tvrdí, že každý člověk má základní kvótu tělesných sil, nutných k životu. Dále pak má vlastní silový systém i každý orgán a buňka. Všechny tyto systémy jsou provázány a léčitel-biotronik na tyto silové systémy působí, když jsou narušené či poškozené. Zezulka léčil zásadně zdarma. Jeho žák a pověřený pokračovatel Tomáš Pfeiffer říká, že biotronika nenahrazuje medicínu, ale chce se starat právě o oblast vitálních sil, kde klasická medicína selhává. Vznikla také petice za prosazení biotroniky do systému zdravotnictví, o což usiloval i Josef Zezulka, která byla 18. srpna 2018 předána do Senátu s cca 40 000 podpisy, kde byl poté i tiskový briefing.\n\n\"Čerpáno z knihy Bytí\"\n\nJeho filosofie Bytí zahrnuje širokou škálu filozoficko-náboženských jevů. Zabývá se také kosmologií a biofyzikou. Z podstaty (Bůh) vzniklo vše, co jest, dělením. Vznikla tak hmota, duch a vitalita, která prostupuje a oživuje prvé dvě. Hmota duch i vitalita jsou tvořeny čtyřmi základními prvky, kterými jsou dostředivost, odstředivost, žár a chlad. Tomuto dění a dělení říká Zezulka „Tvůrčí čtyřka“. Vše podléhá stejným přírodním zákonům. Cykly, pendlování vidí ve všem – v dechu člověka, v dechu planety (střídání ročních období), ale i v tzv. dechu vesmíru, kdy se ve vesmíru cyklicky pravidelně střídají čtyři fáze. Lidstvo se nyní nachází ve fázi dostředivé a klidové, kdy vše chladne. V této fázi prošla hmota a duch a vznikla tak prvá bytost, prvé jsem.\n\nBytost se vyvíjí, přerozuje do vyšších a vyšších druhů. Přerozování (reinkarnace) je nedílnou součástí nauky, stejně jako tzv. Zákon odrazu, kterému Indové říkají Karma. Říká, že cokoli bytost učiní, totéž se na ní vrátí, obyčejně v příštím životě. Postupem času vznikají nové a nové vývojové druhy. Zvláštností v jeho pojetí je, že se nezastavuje u člověka, ale tvrdí, že po člověku přijde jednou vyšší druh, a pak ještě vyšší a tak dál a dál. Celý cyklus se má završit splynutím s Bohem – Podstatou. Zdůrazňuje také planetární cykly, např. Platónský rok, který trvá cca 24 000 let – na jeho předělech prý vzniká krizové období a v jednom takovém nyní právě lidé žijí, a proto právě ty nepokoje a hrůzy ve světě.\n\nV Zezulkově nauce je velký důraz kladen na vegetariánství, rozšiřuje pojem \"Nezabiješ\" na všechna zvířata. Nedílnou součástí je přemýšlení nad smyslem života, který podle Josefa Zezulky spočívá v tom „být kladnou složkou Tvůrčího díla“. Čas je další veličina, kterou předkládá: čas v podstatě neexistuje, vše je stálé, trvá. Jen lidé svým vědomím jak prožívají život jsou do času pevně zapojeni. Myšlení rozděluje na rovnocenné části: víru (intuici) a vědění (rozum). Je chybou jen věřit, je chybou jen rozumovat. Ideálem je rovnováha – kalokagátia.\n\nPřed listopadem 1989 nemohla být v Československu oficiálně vydána žádná jeho kniha. K postupnému vydávání dochází až od roku 1990 v nakladatelství Tomáš Pfeiffer – Dimenze 2+2, Praha:\n\n\n"}
{"id": "866376", "url": "https://cs.wikipedia.org/wiki?curid=866376", "title": "Přírodní park Východní Krušné hory", "text": "Přírodní park Východní Krušné hory\n\nPřírodní park Východní Krušné hory je české chráněné území táhnoucí se ve vrcholové příhraniční části Krušných hor od Petrovic po Cínovec v průměrné nadmořské výšce 700 m n. m. Vyhlášeno bylo v roce 1995 na přibližně 40 km² a předmětem ochrany je „ráz hřebenů s lesními porosty, horskými a rašelinnými loukami, charakteristickou flórou a faunou“. V Německu na přírodní park navazuje podobně chráněné území Landschaftsschutzgebiet Osterzgebirge.\n\nSoučástí přírodního parku jsou přírodní rezervace Černá louka, Špičák u Krásného Lesa a přírodní památky Cínovecký hřbet a Pod Lysou horou.\n"}
{"id": "866378", "url": "https://cs.wikipedia.org/wiki?curid=866378", "title": "Bob Skeat", "text": "Bob Skeat\n\nBob Skeat je anglický baskytarista, nejvíce známý z působení v rockové skupině Wishbone Ash.\n\nZáklady hudebního vývoje mu dal jeho otec, Bill Skeat, studiový hudebník, který aktivně podporoval jeho hudební vývoj. V polovině 90. let hrál s Markem Birchem na albu \"So!\", a brzy na to už nahrával basové party pro album skupiny Wishbone Ash Trance Visionary, kdy mu Andy Powell nabídl plný úvazek. Brzy poté se k nim přidal i kytarista Birch.\n"}
{"id": "866383", "url": "https://cs.wikipedia.org/wiki?curid=866383", "title": "Věroslav Mertl", "text": "Věroslav Mertl\n\nVěroslav Mertl (30. března 1929, Chrášťany – 20. května 2013, České Budějovice) byl český spisovatel.\n\nV letech 1944–1945 byl totálně nasazen jako zemědělský dělník. Po válce, od roku 1945, studoval na obchodní akademii v Českých Budějovicích (maturoval v roce 1949). Pak pracoval jako úředník, v letech 1968–1970 jako redaktor nakladatelství \"Růže\". V letech 1971–1991 působil jako tajemník Okresního výboru Československé strany lidové v Českých Budějovicích.\n\n\n"}
{"id": "866385", "url": "https://cs.wikipedia.org/wiki?curid=866385", "title": "Jihočeši 2012", "text": "Jihočeši 2012\n\nJihočeši 2012 (zkráceně \"JIH 12\") je politické hnutí působící především v Jihočeském kraji. Hnutí vzniklo v roce 2012. Hnutí si klade za cíl rovnoměrný regionální rozvoj na území Jihočeského kraje. Jednalo se o parlamentní subjekt, jelikož někdejší poslanec Michal Doktor (dříve ODS) je nyní členem hnutí Jihočeši 2012.\n\nProgram hnutí Jihočeši 2012 je rozdělen do několika bodů\n\nV krajských volbách v roce 2012 získalo hnutí v Jihočeském kraji 14,57 % hlasů (nejlepšího výsledku dosáhlo na Táborsku – 20,35 %) a 9 krajských zastupitelů (čtyři z nich – Luboš Průša, Pavel Vondrys, Michal Doktor, Pavel Pavel – byli dříve členy ODS). Po volbách a zformování koalice ČSSD a KSČM zaujali JIH 12 místo v opozici.\n\nVe volbách do Poslanecké sněmovny ČR v roce 2013 kandidovali členové hnutí na jihočeské kandidátní listině Hlavu vzhůru - volební blok, přičemž lídrem byl člen JIH 12 a dlouholetý poslanec Michal Doktor. Tomuto uskupení se ale do poslanecké sněmovny nepodařilo proniknout, když celostátně získalo jen 0,42 % hlasů (v Jihočeském kraji 0,55 %).\n\nV komunálních volbách v roce 2014 kandidovalo hnutí 16 městech a obcích Jihočeského kraje (někteří členové kandidovali navíc v rámci jiných kandidátních listin), ve kterých získalo celkem 46 mandátů, když zvítězili v Milevsku, Vimperku, Mirovicích a Smržově. Po volbách pak obsadili nominanti hnutí starostenský post v Písku a Milevsku, starosty se stali i krajští zastupitelé Pavel Hroch v Kovářově a Jiří Fišer v Táboře, kteří kandidovali za kandidátních listinách KDU-ČSL, resp. Tábor 2020.\n\nV krajských volbách v roce 2016 kandidovali JIH 12 již bez Hnutí Občané pro Budějovice, jež nyní kandidovalo společně se Starosty a TOP 09, a získali 5,80 % hlasů (nejlepšího výsledku dosáhli na Písecku – 12,65 %) a 4 krajské zastupitele (Pavel Hroch, Martin Doležal, Jiří Fišer a Pavel Pavel). Po volbách JIH 12 uzavřeli s ČSSD a ANO koaliční smlouvu a stali se součástí krajské koalice, když lídr Pavel Hroch byl krajským zastupitelstvem zvolen uvolněným radním pro životní prostředí, zemědělství, venkov a kulturu. Po vnitrokoaliční roztržce mezi ČSSD a ANO uzavřelo hnutí novou koaliční smlouvu s ČSSD, Hnutí pro Jižní Čechy a KDU-ČSL. JIH 12 posílili své postavení v radě kraje, když se Pavel Hroch stal uvolněným náměstkem hejtmanky životní prostředí, zemědělství, venkov a kulturu a Pavel Pavel neuvolněným radním.\n\n\n"}
{"id": "866389", "url": "https://cs.wikipedia.org/wiki?curid=866389", "title": "Východní Krušnohoří", "text": "Východní Krušnohoří\n\nVýchodní Krušnohoří je evropsky významná lokalita v Krušných horách v Ústeckém kraji, která se táhne od Tisé až po Jirkov. Rozkládá se na zhruba 146 km² a zasahuje na území okresů Chomutov, Most, Teplice a Ústí nad Labem.\n\nSoučástí přírodního parku je řada maloplošných chráněných území, mezi něž patří národní přírodní rezervace Jezerka, přírodní památky Buky na Bouřňáku, Cínovecký hřbet, Červený Hrádek, Domaslavické údolí, Drmaly, Lomské údolí, Pod Lysou horou, přírodní rezervace Černá louka a Vlčí důl, a ptačí oblasti Labské pískovce a Východní Krušné hory. V oblasti se též nachází hned několik památných stromů, např. Žeberská lípa.\n\n"}
{"id": "866393", "url": "https://cs.wikipedia.org/wiki?curid=866393", "title": "Bohuslav Brabec", "text": "Bohuslav Brabec\n\nBohuslav Brabec (16. července 1926 Závist – 26. listopadu 2008 Závist), římskokatolický kněz, kaplan Jeho Svatosti, byl farářem v Radostíně nad Oslavou.\n\nNarodil se v Závisti, malé osadě mezi Olším nad Oslavou a Velkým Meziříčím (ve farnosti Netín). Dne 16. dubna 1950 byl v Brně vysvěcen na kněze (spolu s ním byl vysvěcen další pozdější nositel titulu Monsignore, Josef Hladík). Působil v Třebíči na Jejkově, Zbýšově u Brna, Kuřimi, Prosiměřicích, Znojmě a nakonec ve Šlapanicích u Brna.\n\nV letech 1958–1960 byl vězněn. Po návratu z vězení nesměl čtyři roky působit v duchovní správě. Až v roce 1964 mohl být ustanoven kaplanem v Hodoníně a posléze v Čejkovicích. Následně byl též zastupujícím duchovním správcem farnosti Dambořice. V letech 1972–1992 působil v Telči, kde se mj. zasloužil o obnovu církevních památek, za což mu město Telč v roce 1992 udělilo čestné občanství.\n\nV roce 1992 byl ustanoven farářem v Radostíně nad Oslavou, odkud také administroval farnost v Pavlově. V roce 2000 jej papež Jan Pavel II. jmenoval kaplanem Jeho Svatosti. V roce 2008 zemřel, je pochován v Netíně.\n\n\n"}
{"id": "866394", "url": "https://cs.wikipedia.org/wiki?curid=866394", "title": "Východní Krušné hory", "text": "Východní Krušné hory\n\nVýchodní Krušné hory je oblast v Krušných horách. Tento název může být:\n\n"}
{"id": "866395", "url": "https://cs.wikipedia.org/wiki?curid=866395", "title": "Židovský hřbitov v Kostelci u Kyjova", "text": "Židovský hřbitov v Kostelci u Kyjova\n\nŽidovský hřbitov v Kostelci u Kyjova založený v 18. století, je bývalý židovský hřbitov, který založily rodiny, jež se do Kostelce uchýlily po svém vypovězení z Hodonína. Zbytek hřbitova v lesíku na jih od vsi je již bez náhrobků (\"macev\").\n\n"}
{"id": "866405", "url": "https://cs.wikipedia.org/wiki?curid=866405", "title": "Kostel Nejsvětějšího Jména Ježíš (Atotonilco)", "text": "Kostel Nejsvětějšího Jména Ježíš (Atotonilco)\n\nKostel Nejsvětějšího Jména Ježíš v Atotonilcu ( \"Santuario de Jesús Nazareno de Atotonilco\") je jedinečný římskokatolický barokní kostel figurující od roku 2008 na seznamu světového kulturního dědictví UNESCO. Nachází se v mexickém státě Guanajuato zhruba 11 km severně od města San Miguel de Allende, jehož historické jádro je pod společným zápisem s touto stavbou taktéž kulturním dědictvím UNESCO.\n\nVznikl v 18. století. Jeho architektura unikátním způsobem spojuje tehdejší evropskou (španělskou), kreolskou a původní mezoamerickou kulturu a umění v Novém Španělsku. Interiér chrámu v průběhu 20. století vyzdobil muralista Miguel Antonio Martínez de Pocasangre.\n"}
{"id": "866411", "url": "https://cs.wikipedia.org/wiki?curid=866411", "title": "Senný nálev", "text": "Senný nálev\n\nSenný nálev je druh kultury používaný v biologii k pěstování především prvoků (\"Protozoa\") k účelu jejich následného mikroskopování. Jednoduchost jeho přípravy a úspěšnost následného pozorování z něho činí velice vhodnou pomůcku pro laboratorní práce ve školách.\n\nKmen nálevníků, pocházející ze skupiny prvoků (\"Protozoa\"), dokáže tvořit takzvané cysty. Jde o zapouzdření prvoka, který tak dokáže přečkat nehostinné podmínky včetně úplného vyschnutí. Tyto cysty se nacházejí všude v okolí a pokud se podmínky stanou příznivými prvok opět \"ožije\", tedy přejde z klidového stadia cysty a začne vykonávat opět všechny životní funkce. \nPokud tedy odebereme například vzorek půdy nebo rostlin, kde můžeme výskyt cyst předpokládat, dokážeme obnovením příznivých podmínek prvoky uměle \"probudit\" a poté pozorovat. \n\nObvykle se používá větší zavařovací sklenice s víkem, do které nasypeme na dno hlínu, rostlinný materiál (jako právě nejčastěji seno) či kombinaci obojího. Tato směs se poté zalije jakoukoli vodou z přírodního zdroje, respektive nejlépe buď rybniční vodou, vodou z kaluží či jinou hnilobnou stojatou vodu. Sklenice se poté zavíčkuje a nechá stát na světlém teplém místě. Za 3-4 dny začne nálev zahnívat a do týdne se objeví první nálevníci. Nálev je dobré nechat v kultivaci po 3-5 týdnů.\n\nPoté, co nálev necháme dostatečně dlouho odstát, můžeme pipetou nabrat vodu a kapku umístit na podložní sklíčko a i v jednoduchém světelném mikroskopu sledovat živé nálevníky. Typicky se v nálevu vyskytuje druh trepka velká - podlouhlý obrvený prvok, ale také druhy jako bobovka, vejcovka, mrskavka, vířenka ale i měňavka a jiní. Nesmíme zapomenout také na to, že vzniklý nálev je sukcesním společenstvem a tedy že se složení populace v něm stále vyvíjí a směřuje ke klimaxu tedy ustálení a počet jedinců jednotlivých druhů je proměnlivý v čase.\n\n"}
{"id": "866412", "url": "https://cs.wikipedia.org/wiki?curid=866412", "title": "Joseph Kesselring", "text": "Joseph Kesselring\n\nJoseph Otto Kesselring (21. července 1902 – 5. listopadu 1967) byl americký spisovatel a dramatik, který se nejvíce proslavil svou hrou \"Arsenic and Old Lace (Jezinky a bezinky)\" napsanou v roce 1939 pod původním názvem \"Bodies in Our Cellar (Těla v našem sklepě)\".\n\nNarodil se v New Yorku Henrymu and Frances Kesselringovým. Prarodiče s otcovy strany němečtí imigranti. Matka byla Kanaďanka. Mladý Joseph strávil většinu svého dětství okolo divadla. V roce 1922 začal vyučovat vokální hudbu a také začal režírovat. Celkově napsal 12 her, z nichž tyto čtyři byly uvedeny na Broadwayi: \"Wisdom in Women\" (1935), \"Arsenic and Old Lace\" (1941), \"Four Twelves are 48\" (1951) a \"Mother of that Wisdom\" (1963).\n\nOd roku 1980 uděluje National Arts Club cenu pojmenovanou po Kesselringovi, a to \"Joseph Kesselring Prize for up-and-coming playwrights\". Udělování tohoto ocenění bylo založeno Kesselringovou vdovou Charlotte.\n\n"}
{"id": "866415", "url": "https://cs.wikipedia.org/wiki?curid=866415", "title": "Židovský hřbitov v Rousínově", "text": "Židovský hřbitov v Rousínově\n\nŽidovský hřbitov v Rousínově byl založen zřejmě v 16. století. Nachází se asi 300 metrů směrem na jih od Sušilova náměstí, mezi ulicemi Trávníky, Kalouskova a U Náhonu.\n\nNa ploše 5964 m se dochovalo asi 1500 náhrobních kamenů (\"macev\") s nejstarším čitelným z roku 1695. O počtu náhrobků se prameny rozcházejí, stránky pražské židovské obce uvádějí 1146 náhrobků. Do 70. let minulého století stával u brány domek hrobníka s márnicí. Po jeho zboření zde byly postaveny garáže.\n\nRousínovská židovská komunita přestala existovat v roce 1940.\n\n"}
{"id": "866418", "url": "https://cs.wikipedia.org/wiki?curid=866418", "title": "Sandra Zwolleová", "text": "Sandra Zwolleová\n\nSandra Kornelia Zwolleová (* 15. března 1971 Heerenveen, Frísko) je bývalá nizozemská rychlobruslařka.\n\nNa juniorském světovém šampionátu poprvé startovala v roce 1988 (6. místo), o rok později získala bronzovou medaili. Do závodů Světového poháru poprvé nastoupila v roce 1989, roku 1991 jedinkrát závodila na Mistrovství Evropy (17. místo). V ročníku 1991/1992 startovala pouze na domácích závodech, sezónu 1992/1993 vynechala. K mezinárodním startům se vrátila na začátku roku 1994, tehdy také debutovala na Mistrovství světa ve sprintu (20. místo). Výraznějších úspěchů dosáhla v roce 1996, kdy na premiérovém Mistrovství světa na jednotlivých tratích vybojovala bronz v závodě na 1500 m a čtvrtou příčku na kilometru, kromě toho startovala na trati 500 m (20. místo). V ročníku 1995/1996 Světového poháru se v celkovém pořadí umístila na pátém (1000 m) a šestém (1500 m) místě. Na světovém šampionátu na jednotlivých tratích 1997 získala na distanci 1000 m stříbrnou medaili, o rok později byla třináctá. Startovala na Zimních olympijských hrách 1998 (500 m – 17. místo, 1000 m – 15. místo). Po sezóně 1998/1999 ukončila sportovní kariéru. Z nizozemských šampionátů z let 1991–1998 má celkem 13 medailí.\n"}
{"id": "866420", "url": "https://cs.wikipedia.org/wiki?curid=866420", "title": "Martin Ševc", "text": "Martin Ševc\n\nMartin Ševc (* 23. září 1981, Kladno, Československo) je český hokejista aktuálně působící v klubu BK Mladá Boleslav. \n\nStatistiky reprezentace:\n"}
{"id": "866424", "url": "https://cs.wikipedia.org/wiki?curid=866424", "title": "Vick Ballard", "text": "Vick Ballard\n\nVick Ballard (* 16. července 1990 v Pascagoule, stát Mississippi) je hráč amerického fotbalu nastupující na pozici Running backa za tým Indianapolis Colts v National Football League. Univerzitní fotbal hrál za Mississippi State University, poté byl vybrán v pátém kole Draftu NFL 2012 týmem Indianapolis Colts.\n\nBallard nejprve v letech 2008 a 2009 navštěvoval Mississippi Gulf Coast Community College, poté přestoupil na Mississippi State University. Během dvou let zde naběhal 2 158 yardů z 379 pokusů a zaznamenal 30 touchdownů.\n\nBěhem \"NFL Scout Combine\" Ballard při prvním sprintu na 40 yardů zakopl, při druhém doběhl v čase 4,65, což byl šestnáctý nejrychlejší čas ze všech Running backů. Poté byl vybrán v pátém kole Draftu NFL 2012 na 170. místě celkově týmem Indianapolis Colts. \n\nVick Ballard debutuje v NFL 9. září 2012 proti Chicagu Bears, když ze čtyř běhů získá šest yardů. Startujícím Running backem se stává v utkání proti New York Jets v šestém týdnu, o dva týdny později proti Tennessee Titans zachytává přihrávku Andrewa Lucka a připisuje si první touchdown kariéry. První běhový touchdown zaznamenává 2. prosince proti Detroitu Lions, kariérního rekordu 105 naběhaných yardů v jednom utkání dosahuje 16. prosince proti Houstonu Texans. Celkem si v šestnácti zápasech základní části připsuje 814 naběhaných yardů, 152 zachycených, 3 touchdowny a 3 fumbly.\n\n13. září 2013 hlavní trenér Colts Chuck Pagano oznamuje, že Ballard byl umístěn na seznam zraněných hráčů s přetržením předním zkříženým vazem a sezóna pro něj skončila.\n\n25. července 2014 byl Ballard odvezen ze hřiště kvůli podezření na poranění kotníku. Později provedená magnetická rezonance odhalila přetrženou Achilovu šlachu, kvůli které musel Ballard vynechat celý ročník 2014.\n\n"}
{"id": "866429", "url": "https://cs.wikipedia.org/wiki?curid=866429", "title": "Birgit Hogefeldová", "text": "Birgit Hogefeldová\n\nBirgit Elisabeth Hogefeldová (* 27. červenec 1956, Wiesbaden) je bývalou členkou teroristické organizace Frakce Rudé armády, náleží ke třetí generaci RAF. Byla odsouzena na doživotí za těžké zločiny vražd, pokusů o vraždy a příslušnosti k teroristické organizaci. Z vězení byla podmínečně propuštěna v červnu 2011 jako poslední vězněný člen RAF.\n\nPři akci GSG-9 byla 27. června 1993 zatčena na nádraží v Bad Kleinen. V přestřelce zahynul policista Michael Newrzella a Wolfgang Grams spáchal sebevraždu.\n\nV listopadu 1996 byla uznána vinou v těchto bodech:\n\nZ vězení byla podmínečně propuštěna v červnu 2011 poté, co spolkový president Horst Köhler zamítl v roce 2007 žádost o milost.\n\n\n"}
{"id": "866433", "url": "https://cs.wikipedia.org/wiki?curid=866433", "title": "Barbara de Loorová", "text": "Barbara de Loorová\n\nBarbara de Loorová (* 26. května 1974 Amsterdam, Severní Holandsko) je bývalá nizozemská rychlobruslařka.\n\nPrvního juniorského světového šampionátu se zúčastnila v roce 1992 (6. místo), o rok později skončila čtvrtá. Tehdy také debutovala na seniorském Mistrovství Evropy (15. místo) a v závodech Světového poháru. V roce 1994 poprvé startovala na Mistrovství světa ve víceboji (14. místo). První mezinárodní medaili získala na evropském šampionátu 1997, kde se umístila na třetím místě. Tentýž rok byla devátá na světovém vícebojařském mistrovství, startovala také na Mistrovství světa na jednotlivých tratích (1500 m – 11. místo, 3000 m – 8. místo, 5000 m – 8. místo). V roce 1998 skončila šestá na Mistrovství Evropy, přičemž podobných výsledků na tomto šampionátu dosahovala i v následujících letech: 1999 – pátá, 2001 – čtvrtá, 2002 – jedenáctá, 2003 – 21. místo (odstoupila po prvním startu), 2004 – pátá. Startovala na Zimních olympijských hrách 1998, na 5 km se umístila na čtvrté příčce, patnáctistovku dokončila na 22. místě. V několika dalších letech se na mistrovstvích světa často výsledkově pohybovala těsně pod stupni vítězů, několikrát byla čtvrtá, pátá nebo šestá, jak na vícebojařských šampionátech, tak na mistrovstvích na jednotlivých tratích. Ze závodu na 1000 m na světovém šampionátu na jednotlivých tratích 2005 si přivezla zlatou medaili, na distanci 1500 m byla čtvrtá. Zúčastnila se zimní olympiády 2006, na trati 1000 m se umístila na šesté příčce. Po sezóně 2005/2006 ukončila sportovní kariéru. Je také několikanásobnou medailistkou z nizozemských šampionátů z let 1993–2003.\n\n"}
{"id": "866436", "url": "https://cs.wikipedia.org/wiki?curid=866436", "title": "Římskokatolická farnost Okna", "text": "Římskokatolická farnost Okna\n\nŘímskokatolická farnost Okna (něm. \"Woken\") je územní společenství římských katolíků v Oknech a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nPrvní písemná zmínka o farnosti v Oknech u Doks pochází z roku 1352, kdy farnost odváděla 24 grošů papežského desátku, a první kněz je zde zmíněn v roce 1371. Za husitských válek farnost zanikla. V letech 1624-1682 byla obec filiálkou farnosti Bělá pod Bezdězem. V roce 1788 zde byla zřízena lokální duchovní správa, povýšená litoměřickým biskupem Emanuelem Schöbelem v roce 1892 na samostatnou farnost. Ve 20. století začali farnost administrovat kněží z Doks, později z Jestřebí, a od roku 2001 z Bělé pod Bezdězem.\n\n\"Začátek působnosti jmenovaného v duchovní správě farnosti od:\"\nPůvodní farní kostel v Oknech byl gotický a pocházel ze 14. století. V letech 1756-1758 byl farní kostel Nanebevzetí Panny Marie přebudován do barokní podoby, ve které se nachází i ve 21. století.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "866442", "url": "https://cs.wikipedia.org/wiki?curid=866442", "title": "Linda de Vriesová", "text": "Linda de Vriesová\n\nLinda de Vriesová (* 4. února 1988 Assen, Drenthe) je nizozemská rychlobruslařka.\n\nV závodech Světového poháru poprvé nastoupila na začátku roku 2011. Tehdy také startovala na Mistrovství světa na jednotlivých tratích, kde se v závodě na 5 km umístila na 11. místě. Na Mistrovství Evropy 2012 byla čtvrtá, stejného umístění dosáhla o měsíc později na světovém šampionátu ve víceboji. Z Mistrovství světa na jednotlivých tratích 2012 si přivezla zlatou medaili ze stíhacího závodu družstev a bronz z individuálního startu na 1500 m; kromě toho byla pátá v závodě na 3 km. Na evropském šampionátu 2013 získala stříbro, o dva roky později bronz.\n\n"}
{"id": "866444", "url": "https://cs.wikipedia.org/wiki?curid=866444", "title": "Římskokatolická farnost Česká Lípa – in suburbio", "text": "Římskokatolická farnost Česká Lípa – in suburbio\n\nŘímskokatolická farnost Česká Lípa – in suburbio (lat. \"Lippa, Leippa, Bohemo-Lippa\", něm. \"Böhmisch Leipa\") je územní společenství římských katolíků v České Lípě a jejím okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nFarnost byla zřízena při augustiniánském klášteře v roce 1787 a její správa byla svěřena členům tohoto řádu. Od téhož roku jsou vedeny farní matriky. V roce 1927 byl farní a klášterní kostel Všech svatých povýšen na basiliku minor. Augustiniáni zde působili až do roku 1950, a poté v letech 1969–1991 zde působil augustinián P. Ivan Josef Peša, OSA.\n\nSoučástí farnosti byla též kaple v Sosnové, která byla později zbořena.\n\nV klášterní basilice slavil primiční mši svatou P. Augustin Emil Dorničák, OSA. V roce 1999 přijal v basilice kněžské svěcení z rukou biskupa Josefa Koukla R. D. Jan Chmelař, a následující den zde slavil primici.\nPo likvidaci kláštera v roce 1950 farnost prakticky splynula s farností Česká Lípa – in urbe. Basilika Všech svatých je dnes hlavním kostelem pro celou Českou Lípu.\n\n\"Začátek působnosti jmenovaného v duchovní správě farnosti od:\"\nK farnosti dále patří (stav 1997) v Bukovanech kaple svatého Josefa a Nanebevzetí Panny Marie, obce (některé již nejsou samostatné) Častolovice, Dubice, Dolní Libchava a Lada.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n\n"}
{"id": "866450", "url": "https://cs.wikipedia.org/wiki?curid=866450", "title": "Whatevershebringswesing", "text": "Whatevershebringswesing\n\nWhatevershebringswesing je třetí sólové studiové album britského hudebníka Kevina Ayerse. Jeho nahrávání probíhalo od března do srpna 1971 ve studiu Abbey Road v Londýně. Producenty byli sám Ayers a Andrew King a album vyšlo v listopadu 1971 u vydavatelství Harvest Records.\n\n"}
{"id": "866451", "url": "https://cs.wikipedia.org/wiki?curid=866451", "title": "Bananamour", "text": "Bananamour\n\nBananamour je čtvrté sólové studiové album britského hudebníka Kevina Ayerse. Jeho nahrávání probíhalo od září do října 1972 ve studiu Abbey Road v Londýně. Producenty byli sám Ayers a Andrew King a album vyšlo v květnu 1973 u vydavatelství Harvest Records.\n\nAutorem všech skladeb je Kevin Ayers.\n"}
{"id": "866453", "url": "https://cs.wikipedia.org/wiki?curid=866453", "title": "Denise Lewisová", "text": "Denise Lewisová\n\nDenise Lewisová, OBE (* 27. srpna 1972 West Bromwich, West Midlands (hrabství), Anglie) je bývalá britská atletka, olympijská vítězka, dvojnásobná vicemistryně světa a mistryně Evropy v sedmiboji.\n\nAtletickou kariéru ukončila kvůli dlouhodobým zdravotním problémům v červnu roku 2005 poté, co přišla o možnost kvalifikovat se na MS v atletice v Helsinkách. V roce 2002 se ji narodila dcera Lauren.\n\n\n"}
{"id": "866455", "url": "https://cs.wikipedia.org/wiki?curid=866455", "title": "Bohuslav Sedláček", "text": "Bohuslav Sedláček\n\nBohuslav Sedláček (13. srpna 1928 Droždín – 25. května 2013 Brno) byl český skladatel a dramaturg.\n\nSedláčkův otec byl skladatel a kapelník. Od roku 1943 do 1949 studoval na konzervatoři v Brně u Jaroslava Kvapila. Do roku 1954 pak studoval u téhož profesora i na JAMU v Brně.\nV roce 1949 nastoupil v Českém rozhlase Brno jako hudební režizér, později člen orchestru, hudební redaktor a od roku 1963 jako dramaturg malých hudebních žánrů a \"Orchestru Studia Brno\". Stěžejní část svého života však zasvětil činnosti a tvorbě dnes již legendárního rozhlasového orchestru \"Studio Brno\".\n\nTvorba Bohuslava Sedláčka představuje velmi početnou řadu titulů instrumentálních, převážně však vokálních skladeb z oblasti zábavné a populární hudby. Napsal však i řadu skladeb vážné hudby. Kromě jiného je také autorem hudby k pohádce Princezna se zlatou hvězdou.\n\n\n\n\n\n\n\n\n\n\n\n\n\n"}
{"id": "866458", "url": "https://cs.wikipedia.org/wiki?curid=866458", "title": "Pavla Sudová", "text": "Pavla Sudová\n\nPavla Sudová (* 20. března 1986 Plzeň) je bývalá česká modelka a Miss sympatie České republiky 2004, prošla si mentální anorexií.\n\nStudovala na Střední sportovní a podnikatelské školy v Plzni, ale studium přerušila. Má starší sestru Petru. Její rodiče jsou rozvedení (Anna Sudová).\n\nV roce 2004 se přihlásila do české soutěže krásy Miss České republiky, soutěžila s číslem 6. a stala se \"Miss sympatie\". Spolu s vítězkou Janou Doleželovou získali kromě titulů i automobil.\n\nPůl roku poté byla hospitalizována ve Fakultní nemocnici v Plzni na oddělení Psychiatrie. Zde se zjistilo, že trpí mentální anorexií. Nemoc údajně vznikla tím, že se umístila v soutěži Miss ČR, a tak přerušila školu a tak tedy neměla co dělat, umřel ji kamarád a měla problémy v rodině (její rodiče se zrovna rozváděli). Postupně přestala jíst. Z původních 58 kilogramů při výšce 177 centimetrů jí váha klesla na 52 kilogramů a váha šla stále dolů. První, kdo se problému všimnul, byl její tehdejší přítel. Poté skončila i na jednotce intenzivní péče v Motolské nemocnici v Praze, později na Metabolické jednotce v Plzni a nakonec na Psychiatrické klinice v Praze. Postupně zhubla až na váhu 34 kilogramů, což pro ní bylo smrtelné, dokonce se i pokusila o sebevraždu. Nemoc postupem času překonala. S modelingem skončila.\n"}
{"id": "866461", "url": "https://cs.wikipedia.org/wiki?curid=866461", "title": "Tacoma Narrows Bridge", "text": "Tacoma Narrows Bridge\n\nTacoma Narrows Bridge je dvojitý visutý most, který převádí státní silnici Washington State Route 16 přes Tacomskou úžinu, jednu z částí Pugetova zálivu v okrese Pierce v americkém státě Washington, kde spojuje město Tacoma s obcemi na Kitsapově poloostrově. Jméno mostu je známo v souvislosti s původním mostem, jenž byl na místě postaven v červenci 1940, ale o čtyři měsíce později se zřítil v důsledku aeroelastického chvění. Místo něj byl postaven roku 1950 most nový, který stále stojí a přes úžinu přemosťuje na západ směřující pruhy dálnice.\n\nPůvodní most byl otevřen v červenci roku 1940 a jeho stavitelé jej pokřtili \"Cválající Gertie\" kvůli vertikálním pohybům mostovky za větrného počasí. Toto houpání, kterým se brzy se stal známým, se mu stalo osudným – za silného větru v listopadu téhož roku se zhroutil do vod úžiny. Mechanické problémy a zapojení Spojených států do 2. sv. války přinutily stavbu nového mostu odložit až na rok 1950.\n\nV roce 1990 začal počet obyvatel na Kitsapově poloostrově převyšovat původní kapacitu mostu, což vyústilo ve schválení plánů na stavbu druhého mostu voliči ve státě Washington v roce 1998. Po sérii protestů a soudních řízení začala roku 2002 stavba nového mostu, který byl na východ směřující dopravě otevřen v červenci 2007, zatímco druhý most byl přestavěn, aby mohl vézt pruhy vedoucí na západ.\n\nV době svého dokončení byl původní most i jeho o deset let mladší náhrada třetími nejdelšími visutými mosty světa po Golden Gate Bridge v San Franciscu a Mostu George Washingtona v New Yorku. Nyní jsou oba mosty pátými nejdelšími visutými na světě, celkově se nacházejí na 31. místě.\n\nVe čtyřech měsících existence původního mostu a v prvních patnácti letech po otevření jeho náhrady se vybíralo na obou směrech mýtné. Roku 1965 bylo tímto způsobem splaceno financování konstrukce, a tak jej stát přestal vybírat. O více než 40 let později bylo vybírání mýtného ve východním směru opět obnoveno, aby se zaplatila stavba nového mostu.\n\nPrvní pokusy o postavení mostu v místě se objevily už roku 1889, kdy železniční společnost Northern Pacific Railway zažádala o povolení k jeho stavbě. Z té ale sešlo a o mostu se začalo znovu jednat až v polovině 20. let minulého století. Roku 1937 vytvořila legislativa státu Washington správu mýtných mostů, které dala 5 tisíc dolarů na studii, kterou si vyžádal okres Pierce a město Tacoma. Architektem původního mostu byl zvolen Leon Moisseiff.\n\nPrvní most přes Tacomskou úžinu byl tedy otevřen veřejnosti v červenci 1940. Už 7. listopadu téhož roku za větrného dopoledne, kdy vítr dosahoval rychlosti až 68 km/h, most spadl; příčinou byl fyzikální jev známý jako aeroelastické chvění. Pád mostu ovlivnil vědu a stavebnictví, na vysokých školách je stále prezentován ve studiích fyziky. Most byl postaven tak, že byl překážkou větru, který jej svou vlastní silou rozhoupal, což nakonec způsobilo pád mostu. Tento případ do budoucna ovlivnil celý obor aeroelastiky a aerodynamiky a tedy i pozdější stavby všech velkých mostů na světě.\n\nPři kolapsu původního mostu nedošlo k žádným lidským obětem, o život však přišel jeden malý pes. Toho v jednom z aut nechal jeho vlastník Leonard Coatsworth, který cestoval ještě s jedním mužem. Psa nemohli zachránit, protože je ze strachu pokousal. Pád mostu zachytil majitel místního obchodu s fotoaparáty Barney Elliott na 16mm film, na kterém je vidět i prchající Coatsworth. Roku 1998 byl tento filmový záznam Kongresovou knihovnou vybrán pro ochranu v Národním filmovém rejstříku jako kulturně, historicky a esteticky významný. Známý je především mezi studenty stavebnictví, architektury a fyziky, kterým je prezentován na přednáškách.\n\nRozebrání věží mostu a jeho krajních polí začalo krátce po pádu mostu a skončilo až v květnu 1943. Stavbu nového mostu zabrzdila účast Spojených států ve 2. světové válce, která změnila mnoho podobných projektů v zemi.\n\nMost s pruhy vedoucími na západ byl postaven v říjnu 1950 s délkou 1 822 metrů, která jej činila o 12 metrů delším než původní most. Místní mu začali přezdívat \"Klidná Gertie\", jelikož už neměl aeroelastické nedostatky jako jeho předchůdce. Společně se svým nynějším souběžníkem je pátým nejdelším visutým mostem Spojených států.\n\nPostaven byl na rozdíl od původního mostu s otevřenými nosníky, ztužujícími se vzpěrami, apod., čímž bylo umožněno větru pronikat konstrukcí. V době dokončení jeho stavby byl most třetím nejdelším visutým mostem světa a jako většina moderních visutých mostů byl postaven s ocelovými deskami s ostrými otevřenými stranami, zatímco starý most je otevřené neměl. Jeho kapacita je 60 tisíc vozidel denně, do postavení nového mostu v roce 2007 zabezpečoval dopravu v obou směrech.\n\nV roce 1998 schválili voliči v některých okresech státu Washington stavbu druhého mostu přes úžinu. Jeho stavba začala v říjnu 2002 a skončila v červenci 2007. Státní ministerstvo dopravy na tomto mostě vybírá mýtné, které činí 4 dolary pro držitele účtu Good To Go! a pět dolarů pro řidiče platící hotově či kreditní kartou.\n\n"}
{"id": "866463", "url": "https://cs.wikipedia.org/wiki?curid=866463", "title": "Kanton Argenteuil-Est", "text": "Kanton Argenteuil-Est\n\nKanton Argenteuil-Est (fr. \"Canton d'Argenteuil-Est\") byl francouzský kanton v departementu Val-d'Oise v regionu Île-de-France. Tvořila ho pouze východní část města Argenteuil. Zrušen byl po reformě kantonů 2014.\n"}
{"id": "866464", "url": "https://cs.wikipedia.org/wiki?curid=866464", "title": "Kanton Argenteuil-Nord", "text": "Kanton Argenteuil-Nord\n\nKanton Argenteuil-Nord (fr. \"Canton d'Argenteuil-Nord\") byl francouzský kanton v departementu Val-d'Oise v regionu Île-de-France. Tvořila ho pouze severní část města Argenteuil. Zrušen byl po reformě kantonů 2014.\n"}
{"id": "866465", "url": "https://cs.wikipedia.org/wiki?curid=866465", "title": "Kanton Argenteuil-Ouest", "text": "Kanton Argenteuil-Ouest\n\nKanton Argenteuil-Ouest (fr. \"Canton d'Argenteuil-Ouest\") byl francouzský kanton v departementu Val-d'Oise v regionu Île-de-France. Tvořila ho pouze západní část města Argenteuil. Zrušen byl po reformě kantonů 2014.\n"}
{"id": "866466", "url": "https://cs.wikipedia.org/wiki?curid=866466", "title": "Kanton Écouen", "text": "Kanton Écouen\n\nKanton Écouen (fr. \"Canton d'Écouen\") byl francouzský kanton v departementu Val-d'Oise v regionu Île-de-France. Tvořilo ho šest obcí. Zrušen byl po reformě kantonů 2014.\n\n"}
{"id": "866467", "url": "https://cs.wikipedia.org/wiki?curid=866467", "title": "Kanton Enghien-les-Bains", "text": "Kanton Enghien-les-Bains\n\nKanton Enghien-les-Bains (fr. \"Canton d'Enghien-les-Bains\") byl francouzský kanton v departementu Val-d'Oise v regionu Île-de-France. Tvořily ho tři obce. Zrušen byl po reformě kantonů 2014.\n\n"}
{"id": "866468", "url": "https://cs.wikipedia.org/wiki?curid=866468", "title": "Kanton Ermont", "text": "Kanton Ermont\n\nKanton Ermont (fr. \"Canton d'Ermont\") je francouzský kanton v departementu Val-d'Oise v regionu Île-de-France. Tvoří ho města Ermont a Eaubonne. Před reformou kantonů 2014 ho tvořilo pouze město Ermont.\n"}
{"id": "866470", "url": "https://cs.wikipedia.org/wiki?curid=866470", "title": "Kanton L'Hautil", "text": "Kanton L'Hautil\n\nKanton L'Hautil (fr. \"Canton de l'Hautil\") byl francouzský kanton v departementu Val-d'Oise v regionu Île-de-France. Tvořilo ho šest obcí. Zrušen byl po reformě kantonů 2014.\n\n"}
{"id": "866471", "url": "https://cs.wikipedia.org/wiki?curid=866471", "title": "Kanton Herblay", "text": "Kanton Herblay\n\nKanton Herblay (fr. \"Canton d'Herblay\") je francouzský kanton v departementu Val-d'Oise v regionu Île-de-France. Tvoří ho tři obce. Před reformou kantonů 2014 ho tvořily pouze dvě obce.\n\nod roku 2015:\n\npřed rokem 2015:\n"}
{"id": "866472", "url": "https://cs.wikipedia.org/wiki?curid=866472", "title": "Šťastný smolař", "text": "Šťastný smolař\n\nŠťastný smolař (2012) je televizní filmová pohádka Jiřího Stracha. Vypráví o kominickém synkovi Filipovi (Filip Cíl), který má kvůli prokletí pořád smůlu, kterou nosí nejen sobě, ale i všem ostatním. Vydává se do světa v doprovodu záhadného člověka a notorického lháře jménem Kdokoliv (Ivan Trojan). V pohádce se vyskytují narážky na různé historické i současné reálie a dění ve světě, i na území moderní České republiky, včetně narážky na aféru s podvody při udělování titulů na Západočeské univerzitě \"(\"I titul si v Plzni koupil, aby nikdo nezapochyboval o jeho urozenosti\" - zazní přibližně v čase 35:54)\".\n\nFilm se natáčel na hradech Pernštejn a Rabštejn, ve skanzenu Zuberec, v Ledči nad Sázavou, ve Světlé nad Sázavou a v Lednicko-valtickém areálu na Dyji a u Minaretu (v dubnu 2012).\n\nPavel Kříž, Michal Bumbálek, Oldřich Navrátil, Tomáš Töpfer, Alena Mihulová, Zdeněk Dušek, Zdeněk Dvořák, Arnošt Goldflam, Radek Holub, Martin Zahálka, Ivana Valešová, Petr Drozda, Jaroslav Kuneš, Jiří Racek, Marie Ludvíková\n\n\n"}
{"id": "866473", "url": "https://cs.wikipedia.org/wiki?curid=866473", "title": "Gibraltarské referendum o svrchovanosti (2002)", "text": "Gibraltarské referendum o svrchovanosti (2002)\n\nGibraltarské referendum o svrchovanosti ( ) v roce 2002 se konalo 7. listopadu a rozhodovalo se v něm o návrhu, aby svrchovanost nad Gibraltarem sdílelo Španělsko a\nSpojené království. Návrh byl naprostou většinou (98,48 %) zamítnut.\n\nBritové Gibraltar dobyli v roce 1704 v rámci Války o španělské dědictví a Španělsko jim ho následně oficiálně postoupilo v rámci Utrechtského míru, ovšem nevzdalo se snahy ho získat zpět, ať už vojenským útokem (několikeré dobývání), diplomacií nebo nátlakem. Otázka znovuzískání svrchovanosti nad Gibraltarem je dodnes živou součástí španělské politiky. Na základě tajných jednání se oba státy v roce 2002 dohodly, že pokud s tím budou obyvatelé Gibraltaru souhlasit, začnou se o svrchovanost dělit. Tuto dohodu veřejně oznámil v britském parlamentu Jack Straw.\n\nV referendu měli obyvatelé Gibraltaru odpovědět na následující otázku: \"„Dne 12. července 2002 formálně oznámil ministr zahraničí Jack Straw v Dolní sněmovně Spojeného království, že po dvanácti měsících vyjednávání jsou britská vláda a Španělsko v široké shodě ohledně řady principů, na kterých by mělo být postaveno trvalé vyřešení španělských nároků na svrchovanost, včetně toho, že by Británie a Španělsko měly sdílet svrchovanost nad Gibraltarem. Souhlasíte s tím, že by Británie a Španělsko měly sdílet svrchovanost nad Gibraltarem?“\"\n\nHlasování se účastnilo 87,9 % z oprávněných voličů, bylo odevzdáno 18 087 platných a 89 neplatných hlasů, přičemž 17 900 (98,48 %) hlasů bylo proti a 187 (1,03 %) hlasů bylo pro.\n"}
{"id": "866474", "url": "https://cs.wikipedia.org/wiki?curid=866474", "title": "Řecký kříž", "text": "Řecký kříž\n\nŘecký kříž, nebo také \"zkrácený kříž\", je typ kříže, který má na rozdíl od latinského kříže, čtyři stejně dlouhá ramena. \n\nNachází se například na státním znaku Řecka, Malty a vlajce Švýcarska. Odtud byl na počest Henriho Dunanta převzat jako symbol Červeného kříže. Byl také používán s jinými barvami jako symbol Wehrmachtu.\n\nKříž lze v heraldice použít jako obecnou figuru. Kombinací břevna a kůlu pak může vzniknout i jako heroldská figura, když ramena kříže dosahují až k okrajům štítu.\n\nTento tvar mají často půdorysy kostelů východních církví.\n"}
{"id": "866475", "url": "https://cs.wikipedia.org/wiki?curid=866475", "title": "Kanton L'Isle-Adam", "text": "Kanton L'Isle-Adam\n\nKanton L'Isle-Adam (fr. \"Canton de L'Isle-Adam\") je francouzský kanton v departementu Val-d'Oise v regionu Île-de-France. Tvoří ho 15 obcí. Před reformou kantonů 2014 ho tvořilo šest obcí.\n\nod roku 2015:\n\npřed rokem 2015:\n"}
{"id": "866477", "url": "https://cs.wikipedia.org/wiki?curid=866477", "title": "Kanton Saint-Ouen-l'Aumône", "text": "Kanton Saint-Ouen-l'Aumône\n\nKanton Saint-Ouen-l'Aumône (fr. \"Canton de Saint-Ouen-l'Aumône\") je francouzský kanton v departementu Val-d'Oise v regionu Île-de-France. Tvoří ho 12 obcí. Před reformou kantonů 2014 ho tvořily dvě obce.\n\nod roku 2015:\n\npřed rokem 2015:\n"}
{"id": "866480", "url": "https://cs.wikipedia.org/wiki?curid=866480", "title": "Kanton La Vallée-du-Sausseron", "text": "Kanton La Vallée-du-Sausseron\n\nKanton La Vallée-du-Sausseron (fr. \"Canton de la Vallée-du-Sausseron\") byl francouzský kanton v departementu Val-d'Oise v regionu Île-de-France. Tvořilo ho 12 obcí. Zrušen byl po reformě kantonů 2014.\n\n"}
{"id": "866481", "url": "https://cs.wikipedia.org/wiki?curid=866481", "title": "Kanton Beauchamp", "text": "Kanton Beauchamp\n\nKanton Beauchamp (fr. \"Canton de Beauchamp\") byl francouzský kanton v departementu Val-d'Oise v regionu Île-de-France. Tvořily ho tři obce. Zrušen byl po reformě kantonů 2014.\n\n"}
{"id": "866483", "url": "https://cs.wikipedia.org/wiki?curid=866483", "title": "Kanton Beaumont-sur-Oise", "text": "Kanton Beaumont-sur-Oise\n\nKanton Beaumont-sur-Oise (fr. \"Canton de Beaumont-sur-Oise\") byl francouzský kanton v departementu Val-d'Oise v regionu Île-de-France. Tvořilo ho osm obcí. Zrušen byl po reformě kantonů 2014.\n\n"}
{"id": "866485", "url": "https://cs.wikipedia.org/wiki?curid=866485", "title": "Kanton Bezons", "text": "Kanton Bezons\n\nKanton Bezons (fr. \"Canton de Bezons\") byl francouzský kanton v departementu Val-d'Oise v regionu Île-de-France. Tvořilo ho pouze město Bezons. Zrušen byl po reformě kantonů 2014.\n"}
{"id": "866486", "url": "https://cs.wikipedia.org/wiki?curid=866486", "title": "Kanton Franconville", "text": "Kanton Franconville\n\nKanton Franconville (fr. \"Canton de Franconville\") je francouzský kanton v departementu Val-d'Oise v regionu Île-de-France. Tvoří ho dvě obce. Před reformou kantonů 2014 ho tvořilo pouze město Franconville.\n\nod roku 2015:\n\npřed rokem 2015:\n"}
{"id": "866487", "url": "https://cs.wikipedia.org/wiki?curid=866487", "title": "Kanton Sannois", "text": "Kanton Sannois\n\nKanton Sannois (fr. \"Canton de Sannois\") byl francouzský kanton v departementu Val-d'Oise v regionu Île-de-France. Tvořilo ho pouze město Sannois. Zrušen byl po reformě kantonů 2014.\n"}
{"id": "866489", "url": "https://cs.wikipedia.org/wiki?curid=866489", "title": "Kanton Taverny", "text": "Kanton Taverny\n\nKanton Taverny (fr. \"Canton de Taverny\") je francouzský kanton v departementu Val-d'Oise v regionu Île-de-France. Tvoří ho čtyři obce. Před reformou kantonů 2014 ho tvořilp pět obcí.\n\nod roku 2015:\n\npřed rokem 2015:\n"}
{"id": "866491", "url": "https://cs.wikipedia.org/wiki?curid=866491", "title": "Kanton Domont", "text": "Kanton Domont\n\nKanton Domont (fr. \"Canton de Domont\") je francouzský kanton v departementu Val-d'Oise v regionu Île-de-France. Tvoří ho 11 obcí. Před reformou kantonů 2014 ho tvořily 4 obce.\n\nod roku 2015:\n\npřed rokem 2015:\n"}
{"id": "866492", "url": "https://cs.wikipedia.org/wiki?curid=866492", "title": "Blue Island", "text": "Blue Island\n\nBlue Island je město v okrese Cook County, státě Illinois v USA. Podle sčítání lidu z roku 2010 měl 22 556 obyvatel.\n\nBlue Island byl založen ve 30. letech 19. století jako přestupní stanice pro osadníky cestující po Vincennesově stezce, kde prosperoval díky své poloze na den cesty od Chicaga. Od svého založení byl důležitým obchodním střediskem jižní oblasti Cook County, i když v posledních letech z této pozice ustupuje, jak v jeho okolí dochází k výstavě významněji zalidněných sídel a k širšímu rozprostření obchodních zdrojů regionu. Ve 40. letech 19. století zažil Blue Island rychlý růst, když výstavba přivaděče (dnes kanál Calumet-Saganashkee) k plavebnímu kanálu propojující řeku Illinois s Michiganským jezerem podpořila jeho stávající širokou a stabilní průmyslovou základnu. V 50. letech 19. století se stal centrem rozsáhlého cihlářského průmyslu (jeden čas byl dokonce považován za celosvětové hlavní město cihlářství) a od roku 1883 místem prodeje vozidel železniční společnosti Rock Island Railroad. Do roku 1919, než vešel v platnost 18. dodatek Ústavy USA, byl Blue Island sídlem několika pivovarů, které před příchodem chlazení potravin využívaly východní strany místního kopce ke skladování svých produktů. Ve městě je také velká regionální nemocnice a dvě hlavní kliniky.\n\nI když jej původně osídlili „Yankeové,“ stal se Blue Island cílovou stanicí mnoha amerických imigrantů, počínaje 40. lety 19. století, když příchod velké populace Němců změnil etnickou skladbu a na mnoho let je učinil přední skupinou obyvatel. Vskutku, ještě roku 1850 byla plná polovina obyvatel narozená v zahraničí nebo dětmi v zahraničí narozených rodičů. Další významné etnické skupiny pocházely z Itálie, Polska, Švédska a Mexika.\n"}
{"id": "866494", "url": "https://cs.wikipedia.org/wiki?curid=866494", "title": "Louis Le Vau", "text": "Louis Le Vau\n\nLouis Le Vau, nebo také \"Levau\", (1612, Paříž – 11. října 1670, Paříž) byl francouzský architekt, který převážně pracoval pro Ludvíka XIV. a jeho ministra financí Nicolase Fouqueta.\n\nInspiroval se italským barokem a překonal renesanční styl. Patřil k zakladatelům nového francouzského stylu Ludvíka XIV.. Za jeho hlavní dílo je považován zámek Vaux-le-Vicomte. Po smrti Lemerciera převzal výstavbu tuilerijského paláce, Louvru a Versailles.\n\n\n"}
{"id": "866498", "url": "https://cs.wikipedia.org/wiki?curid=866498", "title": "Zlaté maliny za rok 2011", "text": "Zlaté maliny za rok 2011\n\nZlaté maliny za rok 2011 byly udělovány 1. dubna 2012 v Magicopolis v Santa Monice v Kalifornii. Nominace byly vyhlášeny dne 25. února 2012. Nejhorším filmem se stal snímek \"Jack a Jill\", který obdržel rekordních 12 nominací a z toho rekordních 10 i proměnil, včetně ceny za Nejhorší film . Poprvé v historii Malin jeden film zvítězil ve všech kategoriích. Poprvé také ve všech čtyřech hereckých kategoriích zvítězili muži (Adam Sandler, Al Pacino a David Spade.)\n\nAdam Sandler obdržel rekordních šest nominací jako samostatná osoba, celkem už měl 23 nominací za filmy, na kterých se nějak podílel.\n\nHlasování nezáleželo jen na členech Golden Raspberry Award Foundation, ale bylo otevřeno veřejnosti prostřednictvím stránek Rotten Tomatoes. Celkem se jednalo o 35 117 hlasů.\n\n"}
{"id": "866500", "url": "https://cs.wikipedia.org/wiki?curid=866500", "title": "Prima Zoom", "text": "Prima Zoom\n\nPrima Zoom je dokumentárně vzdělávací televizní kanál společnosti FTV Prima. Své vysílání začal v pátek 1. února 2013 ve 20:00 na 3. multiplexu pozemního vysílání DVB-T. Zoom je především televizní stanice pro ty, kteří chtějí vědět víc a poznat svět zblízka.\n\nSedm tematických bloků je pevně ukotveno od pondělí do neděle v premiérách od 20.00 do 23.00 hod. se zaměřením na: \"Největší katastrofy, Po stopách historie, Fascinující příroda, Zaostřeno na války, Úžasné oceány, Zázraky říše zvířat, Tajemství Země a vesmíru\".\n\n„\"Nová celoplošná televize bude určena všem, které baví zblízka poznávat zajímavá místa, lidi i příběhy,\"“ nastínil programové zaměření Marek Singer, toho času generální ředitel FTV Prima.\n\n„\"Přinášíme další televizní tsunami, která nabídne nádhernou podívanou, bohaté informace a neotřelou zábavu. Diváci se mají na co těšit – opravdu bude na co se dívat. Své diváky si Zoom zajisté najde ve všech cílových skupinách a přispěje k tomu, aby se skupina Prima stala televizní jedničkou.\"“ dodal tehdejší šéf programu Primy, Petr Vladyka.\n\nZa grafickým vizuálem Zoomu stojí studio Oficina, které se už mimo jiné podepsalo i pod designem Primy Cool a Primy love.\n\nV souvislosti s novou televizí odstartoval také integrovaný online magazín http://www.prima-zoom.cz, na kterém si můžete přečíst nejen základní informace, ale také zajímavé články, jenž se budou tematicky vztahovat k jednotlivým dokumentům. Vedení televize navíc získalo k většině dokumentů internetová práva, a tak na play.iprima.cz umožňuje sledování živého vysílání online. Pokud tedy svůj oblíbený pořad nestihnete, budete ho moci zhlédnout v internetovém archivu Prima PLAY po dobu několika dní.\n\nCeloplošné vysílání ve třetím multiplexu umožní Prima Zoom šířit svůj program na 93,5% část území ČR a bude ho moci sledovat 95,7% obyvatel ČR.\n\nPrima ZOOM má vlastní webové stránky.\n\n\n\"zdroj: FTV Prima\"\n\n"}
{"id": "866502", "url": "https://cs.wikipedia.org/wiki?curid=866502", "title": "Vysoká dostupnost", "text": "Vysoká dostupnost\n\nDostupnost se vyjadřuje v procentech a lze ji považovat za pravděpodobnost, že systém poskytuje požadované funkce za určených podmínek a v daném časovém okamžiku. Dostupnost je dána jak spolehlivostí systému samotného, tak i s časem kdy dojde k obnovení poskytování služby po poruše. Dostupnost je vyjádřena poměrem doby kdy byl systém v daném časovém období dostupný a celkového časového období.\n\nVysoká dostupnost (anglicky High availability neboli zkráceně HA) je pojem používaný ve výpočetní technice a to jak v souvislosti s hardware, tak se software. Obecně výrobci hovoří o systémech s vysokou dostupností tam, kde jde o systém, při jehož vývoji je mezi základní požadavky stavěna právě spolehlivost a schopnost obnovení činnosti po poruše.\n\nDostupnost systému úzce souvisí s dalšími veličinami. Důležitým údajem pro vyjádření spolehlivosti systému je střední doba mezi poruchami (anglicky Mean Time Between Failure, zkratka MTBF), která je udávána obvykle v hodinách. Vyšší hodnota MTBF znamená vyšší spolehlivost systému. \nDalším důležitým údajem je střední doba opravy/obnovy (anglicky Mean Time to Repair, zkratka MTTR), který je také udávána obvykle v hodinách. \nDostupnost potom lze vyjádřit vzorcem :\n\nPět nejčastějších důvodů snižování dostupnosti výpočetních systémů podle studie z roku 2010 je:\n\nDefinice a klasifikace vysoké dostupnosti se podle různých pramenů mírně liší. Například klasifikace podle \"Harvard Research Group\" dělí systémy dle dostupnosti do šesti tříd AEC-0 až AEC-5 (\"\"), kde nejvyšší je třída AEC-5. Jako vysoce dostupné systémy se považují systémy od AEC-3 s dostupností minimálně 99,9%, což představuje celkový výpadek 8 hodin 45 minut a 58 sekund za rok provozu.\n\n"}
{"id": "866506", "url": "https://cs.wikipedia.org/wiki?curid=866506", "title": "Enterprise (Utah)", "text": "Enterprise (Utah)\n\nEnterprise je město v okresu Washington County ve státě Utah ve Spojených státech amerických. K roku 2010 zde žilo 1 711 obyvatel. S celkovou rozlohou 7,5 km² byla hustota zalidnění 170,3 obyvatel na km².\n"}
{"id": "866507", "url": "https://cs.wikipedia.org/wiki?curid=866507", "title": "Kanton Cergy-Nord", "text": "Kanton Cergy-Nord\n\nKanton Cergy-Nord (fr. \"Canton de Cergy-Nord\") byl francouzský kanton v departementu Val-d'Oise v regionu Île-de-France. Tvořily ho čtyři obce. Zrušen byl po reformě kantonů 2014.\n\n"}
{"id": "866508", "url": "https://cs.wikipedia.org/wiki?curid=866508", "title": "Kanton Cergy-Sud", "text": "Kanton Cergy-Sud\n\nKanton Cergy-Sud (fr. \"Canton de Cergy-Sud\") byl francouzský kanton v departementu Val-d'Oise v regionu Île-de-France. Tvořily ho dvě obce. Zrušen byl po reformě kantonů 2014.\n\n"}
{"id": "866509", "url": "https://cs.wikipedia.org/wiki?curid=866509", "title": "Marriott-Slaterville", "text": "Marriott-Slaterville\n\nMarriott-Slaterville je město v okresu Weber County ve státě Utah ve Spojených státech amerických. K roku 2000 zde žilo 1 425 obyvatel. S celkovou rozlohou 19,3 km² byla hustota zalidnění 75,8 obyvatel na km². Tento název nese od roku 1999, kdy byly sloučeny dvě malé vesnice Marriott a Slaterville.\n"}
{"id": "866510", "url": "https://cs.wikipedia.org/wiki?curid=866510", "title": "Kdo přežije: Caramoan", "text": "Kdo přežije: Caramoan\n\nKdo přežije: Caramoan — Fans vs. Favorites (v originále Survivor Caramoan — Fans vs. Favorites) je dvacátá šestá sezóna televizní reality show Kdo přežije. Opět uvidíme souboj fanoušků a navrátilců z předchozích řad. Za navrátilce(favority) soutěžili: Erik Reichenbach z ; Corinne Kaplan z ; Brenda Lowe z ; Phillip Sheppard, Francesca Hogi, Andrea Boehlke z ; Brandon Hantz, John Cochran, Dawn Meehan z ; Malcolm Freberg z .\n\nDvacátá šestá série se natáčela na stejném místě jako dvacátá pátá série Survivor: Philippines.\n\nDvacet soutěžicích bylo rozděleno na dva kmeny.Kmen Bikal (Favorites) a kmen Gota (Fans).\n\nSpoiler - seznam účastníků, kteří mohli být v této řadě.\n\n- Matt Elrod (Ostrov vykoupení) - odmítl nabídku\n\n- Shannon Waters (Samoa) - odmítla nabídku\n\n- Lisa Whelchel (Filipíny) - produkce zvažovala její návrat\n\n- Tyson Apostol (Tocantis) - produkce zvažovala jeho návrat\n\n- Stephen Fishbach (Tocantis) - produkce zvažovala jeho návrat\n\n- Troy Robertson (Jeden svět) - produkce zvažovala jeho návrat, nakonec byl nahrazen Malcolmem Frebergem\n"}
{"id": "866512", "url": "https://cs.wikipedia.org/wiki?curid=866512", "title": "Kanton Cormeilles-en-Parisis", "text": "Kanton Cormeilles-en-Parisis\n\nKanton Cormeilles-en-Parisis (fr. \"Canton de Cormeilles-en-Parisis\") byl francouzský kanton v departementu Val-d'Oise v regionu Île-de-France. Tvořily ho dvě obce. Zrušen byl po reformě kantonů 2014.\n\n"}
{"id": "866513", "url": "https://cs.wikipedia.org/wiki?curid=866513", "title": "Wellington (Utah)", "text": "Wellington (Utah)\n\nWellington je město v okresu Carbon County ve státě Utah ve Spojených státech amerických. K roku 2000 zde žilo 1 666 obyvatel. S celkovou rozlohou 9,1 km² byla hustota zalidnění 183 obyvatel na km².\n"}
{"id": "866514", "url": "https://cs.wikipedia.org/wiki?curid=866514", "title": "Louder Than Love", "text": "Louder Than Love\n\nLouder Than Love je druhé studiové album americké skupiny Soundgarden. Bylo vydáno 5. září 1989.\n\nAlbum bylo vydáno rok po debutu Ultramega OK. Kapela jej nahrála s labelem A&M Records, se kterým spolupracovala i na následujících albech. Obsahuje singly \"Loud Love\", vydaný v srpnu 1989, a \"Hands All Over\" z roku 1990. Toto je poslední deska s baskytaristou Hirem Yamamotem, který před zahájením turné propagující tuto album ze skupiny odešel. Byl nahrazen Jasonem Evermanem, který dříve působil jako druhý kytarista skupiny Nirvana.\n\nAutory všech písní jsou Chris Cornell, Kim Thayil, Hiro Yamamoto a Matt Cameron.\n"}
{"id": "866515", "url": "https://cs.wikipedia.org/wiki?curid=866515", "title": "Kanton Garges-lès-Gonesse-Est", "text": "Kanton Garges-lès-Gonesse-Est\n\nKanton Garges-lès-Gonesse-Est (fr. \"Canton de Garges-lès-Gonesse-Est\") byl francouzský kanton v departementu Val-d'Oise v regionu Île-de-France. Tvořily ho dvě obce. Zrušen byl po reformě kantonů 2014.\n\n"}
{"id": "866517", "url": "https://cs.wikipedia.org/wiki?curid=866517", "title": "Kanton Garges-lès-Gonesse-Ouest", "text": "Kanton Garges-lès-Gonesse-Ouest\n\nKanton Garges-lès-Gonesse-Ouest (fr. \"Canton de Garges-lès-Gonesse-Ouest\") byl francouzský kanton v departementu Val-d'Oise v regionu Île-de-France. Tvořila ho pouze západní část města Garges-lès-Gonesse. Zrušen byl po reformě kantonů 2014.\n"}
{"id": "866518", "url": "https://cs.wikipedia.org/wiki?curid=866518", "title": "Kanton Gonesse", "text": "Kanton Gonesse\n\nKanton Gonesse (fr. \"Canton de Gonesse\") byl francouzský kanton v departementu Val-d'Oise v regionu Île-de-France. Tvořilo ho devět obcí. Zrušen byl po reformě kantonů 2014.\n\n"}
{"id": "866519", "url": "https://cs.wikipedia.org/wiki?curid=866519", "title": "Kanton Goussainville", "text": "Kanton Goussainville\n\nKanton Goussainville (fr. \"Canton de Goussainville\") je francouzský kanton v departementu Val-d'Oise v regionu Île-de-France. Tvoří ho 9 obcí. Před reformou kantonů 2014 ho tvořily pouze dvě obce.\n\nod roku 2015:\n\npřed rokem 2015:\n"}
{"id": "866520", "url": "https://cs.wikipedia.org/wiki?curid=866520", "title": "Kanton Luzarches", "text": "Kanton Luzarches\n\nKanton Luzarches (fr. \"Canton de Luzarches\") byl francouzský kanton v departementu Val-d'Oise v regionu Île-de-France. Tvořilo ho 15 obcí. Zrušen byl po reformě kantonů 2014.\n\n"}
{"id": "866521", "url": "https://cs.wikipedia.org/wiki?curid=866521", "title": "Kanton Magny-en-Vexin", "text": "Kanton Magny-en-Vexin\n\nKanton Magny-en-Vexin (fr. \"Canton de Magny-en-Vexin\") byl francouzský kanton v departementu Val-d'Oise v regionu Île-de-France. Tvořilo ho 26 obcí. Zrušen byl po reformě kantonů 2014.\n\n"}
{"id": "866522", "url": "https://cs.wikipedia.org/wiki?curid=866522", "title": "Kanton Marines", "text": "Kanton Marines\n\nKanton Marines (fr. \"Canton de Marines\") byl francouzský kanton v departementu Val-d'Oise v regionu Île-de-France. Tvořilo ho 19 obcí. Zrušen byl po reformě kantonů 2014.\n\n"}
{"id": "866523", "url": "https://cs.wikipedia.org/wiki?curid=866523", "title": "Kanton Montmorency", "text": "Kanton Montmorency\n\nKanton Montmorency (fr. \"Canton de Montmorency\") je francouzský kanton v departementu Val-d'Oise v regionu Île-de-France. Tvoří ho šest obcí. Před reformou kantonů 2014 ho tvořily dvě obce.\n\nod roku 2015:\n\n\npřed rokem 2015:\n"}
{"id": "866524", "url": "https://cs.wikipedia.org/wiki?curid=866524", "title": "Kanton Pontoise", "text": "Kanton Pontoise\n\nKanton Pontoise (fr. \"Canton de Pontoise\") je francouzský kanton v departementu Val-d'Oise v regionu Île-de-France. Tvoří ho 32 obcí. Před reformou kantonů 2014 ho tvořilo pouze město Pontoise.\n\nod roku 2015:\n\n\npřed rokem 2015:\n"}
{"id": "866525", "url": "https://cs.wikipedia.org/wiki?curid=866525", "title": "Kanton Saint-Gratien", "text": "Kanton Saint-Gratien\n\nKanton Saint-Gratien (fr. \"Canton de Saint-Gratien\") byl francouzský kanton v departementu Val-d'Oise v regionu Île-de-France. Tvořilo ho pouze město Saint-Gratien. Zrušen byl po reformě kantonů 2014.\n"}
{"id": "866526", "url": "https://cs.wikipedia.org/wiki?curid=866526", "title": "Kanton Saint-Leu-la-Forêt", "text": "Kanton Saint-Leu-la-Forêt\n\nKanton Saint-Leu-la-Forêt (fr. \"Canton de Saint-Leu-la-Forêt\") byl francouzský kanton v departementu Val-d'Oise v regionu Île-de-France. Tvořily ho tři obce. Zrušen byl po reformě kantonů 2014.\n\n"}
{"id": "866527", "url": "https://cs.wikipedia.org/wiki?curid=866527", "title": "Kanton Sarcelles-Nord-Est", "text": "Kanton Sarcelles-Nord-Est\n\nKanton Sarcelles-Nord-Est (fr. \"Canton de Sarcelles-Nord-Est\") byl francouzský kanton v departementu Val-d'Oise v regionu Île-de-France. Tvořila ho pouze severovýchodní část města Sarcelles. Zrušen byl po reformě kantonů 2014.\n"}
{"id": "866528", "url": "https://cs.wikipedia.org/wiki?curid=866528", "title": "Kanton Sarcelles-Sud-Ouest", "text": "Kanton Sarcelles-Sud-Ouest\n\nKanton Sarcelles-Nord-Ouest (fr. \"Canton de Sarcelles-Nord-Ouest\") byl francouzský kanton v departementu Val-d'Oise v regionu Île-de-France. Tvořila ho pouze část města Sarcelles. Zrušen byl po reformě kantonů 2014.\n"}
{"id": "866529", "url": "https://cs.wikipedia.org/wiki?curid=866529", "title": "Kanton Soisy-sous-Montmorency", "text": "Kanton Soisy-sous-Montmorency\n\nKanton Soisy-sous-Montmorency (fr. \"Canton de Soisy-sous-Montmorency\") byl francouzský kanton v departementu Val-d'Oise v regionu Île-de-France. Tvořily ho tři obce. Zrušen byl po reformě kantonů 2014.\n\n"}
{"id": "866530", "url": "https://cs.wikipedia.org/wiki?curid=866530", "title": "Kanton Viarmes", "text": "Kanton Viarmes\n\nKanton Viarmes (fr. \"Canton de Viarmes\") byl francouzský kanton v departementu Val-d'Oise v regionu Île-de-France. Tvořilo ho 10 obcí. Zrušen byl po reformě kantonů 2014.\n\n"}
{"id": "866531", "url": "https://cs.wikipedia.org/wiki?curid=866531", "title": "Kanton Vigny", "text": "Kanton Vigny\n\nKanton Vigny (fr. \"Canton de Vigny\") byl francouzský kanton v departementu Val-d'Oise v regionu Île-de-France. Tvořilo ho 18 obcí. Zrušen byl po reformě kantonů 2014.\n\n"}
{"id": "866532", "url": "https://cs.wikipedia.org/wiki?curid=866532", "title": "Kanton Villiers-le-Bel", "text": "Kanton Villiers-le-Bel\n\nKanton Villiers-le-Bel (fr. \"Canton de Villiers-le-Bel\") je francouzský kanton v departementu Val-d'Oise v regionu Île-de-France. Tvoří ho sedm obcí. Před reformou kantonů 2014 ho tvořily 2 obce.\n\nod roku 2015:\n\npřed rokem 2015:\n"}
{"id": "866533", "url": "https://cs.wikipedia.org/wiki?curid=866533", "title": "Kanton Arcueil", "text": "Kanton Arcueil\n\nKanton Arcueil (fr. \"Canton d'Arcueil\") je francouzský kanton v departementu Val-de-Marne v regionu Île-de-France. Tvoří ho dvě obce.\n\n"}
{"id": "866536", "url": "https://cs.wikipedia.org/wiki?curid=866536", "title": "Kanton Cachan", "text": "Kanton Cachan\n\nKanton Cachan (fr. \"Canton de Cachan\") je francouzský kanton v departementu Val-de-Marne v regionu Île-de-France. Tvoří ho pouze město Cachan.\n"}
{"id": "866537", "url": "https://cs.wikipedia.org/wiki?curid=866537", "title": "Petrova Gora", "text": "Petrova Gora\n\nPetrova Gora (česky: \"Petrova hora\") je vrch o výšce 512 m, nacházející se v Chorvatsku u hranice s Bosnou a Hercegovinou (v blízkosti tzv. Cazinské krajiny. Svůj název má podle Petara Svačiće, který zde v 11. století bojoval proti Uhrům. Původní název kopce je Gvozd (\"Hvozd\").\n\nPetrova Gora má tři vrcholy (Mali Petrovac – 507 m, Veliki Petrovac – 512 m, Mali Velebit – 325 m). První z nich je místem, kde se nachází partyzánský památník, druhý je místem pozůstatků paulínského kláštera.\n\nBěhem druhé světové války byla dějištěm bojů partyzánů proti ustašovskému režimu v NDH. V podloubí hory se nacházelo ilegální partyzánské zázemí a tištěna zde byla i první čísla Vjesniku. Během existence socialistické Jugoslávie se každoročně na vrcholku hory pořádala vzpomínková shromáždění při příležitosti výročí válečných událostí. V 80. letech byl vybudován moderní památník, připomínající střety komunistů a ustašovců. V roce 1990 se zde partyzánská vzpomínková akce v atmosféře změn, které otřásaly celou zemí, změnila velmi rychle v nacionalistickou manifestaci.\n\nPo válce v Chorvatsku je místo opuštěné a zpustošené, každoročně se na něm i dnes nicméně scházejí zbývající veteráni partyzánského boje.\n"}
{"id": "866538", "url": "https://cs.wikipedia.org/wiki?curid=866538", "title": "Kanton Chevilly-Larue", "text": "Kanton Chevilly-Larue\n\nKanton Chevilly-Larue (fr. \"Canton de Chevilly-Larue\") je francouzský kanton v departementu Val-de-Marne v regionu Île-de-France. Tvoří ho dvě obce.\n\n"}
{"id": "866539", "url": "https://cs.wikipedia.org/wiki?curid=866539", "title": "Kanton Fresnes", "text": "Kanton Fresnes\n\nKanton Fresnes (fr. \"Canton de Fresnes\") je francouzský kanton v departementu Val-de-Marne v regionu Île-de-France. Tvoří ho pouze město Fresnes.\n"}
{"id": "866542", "url": "https://cs.wikipedia.org/wiki?curid=866542", "title": "Kanton L'Haÿ-les-Roses", "text": "Kanton L'Haÿ-les-Roses\n\nKanton L'Haÿ-les-Roses (fr. \"Canton de L'Haÿ-les-Roses\") je francouzský kanton v departementu Val-de-Marne v regionu Île-de-France. Tvoří ho pouze město L'Haÿ-les-Roses.\n"}
{"id": "866543", "url": "https://cs.wikipedia.org/wiki?curid=866543", "title": "Kanton Le Kremlin-Bicêtre", "text": "Kanton Le Kremlin-Bicêtre\n\nKanton Le Kremlin-Bicêtre (fr. \"Canton du Kremlin-Bicêtre\") je francouzský kanton v departementu Val-de-Marne v regionu Île-de-France. Tvoří ho dvě obce.\n\n"}
{"id": "866545", "url": "https://cs.wikipedia.org/wiki?curid=866545", "title": "Kanton Thiais", "text": "Kanton Thiais\n\nKanton Thiais (fr. \"Canton de Thiais\") je francouzský kanton v departementu Val-de-Marne v regionu Île-de-France. Tvoří ho pouze město Thiais.\n"}
{"id": "866546", "url": "https://cs.wikipedia.org/wiki?curid=866546", "title": "Kanton Villejuif-Est", "text": "Kanton Villejuif-Est\n\nKanton Villejuif-Est (fr. \"Canton de Villejuif-Est\") je francouzský kanton v departementu Val-de-Marne v regionu Île-de-France. Tvoří ho pouze východní část města Villejuif.\n"}
{"id": "866547", "url": "https://cs.wikipedia.org/wiki?curid=866547", "title": "Kanton Villejuif-Ouest", "text": "Kanton Villejuif-Ouest\n\nKanton Villejuif-Ouest (fr. \"Canton de Villejuif-Ouest\") je francouzský kanton v departementu Val-de-Marne v regionu Île-de-France. Tvoří ho pouze západní část města Villejuif.\n"}
{"id": "866548", "url": "https://cs.wikipedia.org/wiki?curid=866548", "title": "Kanton Ivry-sur-Seine-Est", "text": "Kanton Ivry-sur-Seine-Est\n\nKanton Ivry-sur-Seine-Est (fr. \"Canton d'Ivry-sur-Seine-Est\") je francouzský kanton v departementu Val-de-Marne v regionu Île-de-France. Tvoří ho pouze východní část města Ivry-sur-Seine.\n"}
{"id": "866549", "url": "https://cs.wikipedia.org/wiki?curid=866549", "title": "Kanton Ivry-sur-Seine-Ouest", "text": "Kanton Ivry-sur-Seine-Ouest\n\nKanton Ivry-sur-Seine-Ouest (fr. \"Canton d'Ivry-sur-Seine-Ouest\") je francouzský kanton v departementu Val-de-Marne v regionu Île-de-France. Tvoří ho pouze západní část města Ivry-sur-Seine.\n"}
{"id": "866550", "url": "https://cs.wikipedia.org/wiki?curid=866550", "title": "Montes Spitzbergen", "text": "Montes Spitzbergen\n\nMontes Spitzbergen (česky Špicberky) je nevelké pohoří severně od výrazného kráteru Archimedes ve východní části Mare Imbrium (Moře dešťů) na přivrácené straně Měsíce. Je dlouhé přibližně 60 km a výška vrcholů dosahuje 1 500 m. Střední selenografické souřadnice jsou 34,5° S, 5,2° Z. Montes Spitzbergen bylo pojmenováno anglickou astronomkou Mary A. Blaggovou podle souostroví Špicberky, jemuž se tvarově podobá.\n\nVýchodně leží v oblasti zvané Sinus Lunicus (Záliv Luny) kráter Aristillus, jihovýchodně Autolycus. Montes Spitzbergen tvoří společně s pohořími Montes Recti, Montes Teneriffe a horou Mons Pico trosky vnitřního valu kotliny Mare Imbrium.\n\n\n"}
{"id": "866552", "url": "https://cs.wikipedia.org/wiki?curid=866552", "title": "Rodina interleukinu-1", "text": "Rodina interleukinu-1\n\nRodina interleukinu-1 (IL-1 rodina) obsahuje 11 různých cytokinů, které hrají hlavní úlohu v regulaci zánětlivých reakcí v důsledku infekcí či sterilního zánětu.\n\nObjev těchto cytokinů začal studiemi patogeneze horečky. Studie provedly Eli Menkin a Paul Beeson v letech 1943–1948 o vlastnostech proteinů uvolňovaných z králičí peritoneální exsudátové buňky. Po těchto studiích následovaly příspěvky několika vyšetřovatelů, kteří se primárně zajímali o souvislost mezi horečkou a infekcí / zánětem.\n\nInterleukin-1 bylo původně jméno pro jakýkoliv sekretovaný produkt makrofágů, kdežto označení interleukin-2 se používalo pro jakýkoliv produkt T lymfocytů. V době přiřazování těchto jmen nebyla známa žádná aminokyselinová sekvenční analýza a termíny byly použity pro definování biologických vlastností. V roce 1985 byly identifikováni první členové IL-1 rodiny, IL-1α a IL-1β.\n\nRodina interleukinu-1 se skládá z 11 cytokinů, které vytvářejí složitou komplexní síť regulátorů imunitních odpovědí a prostřednictvím exprese integrinů na leukocytech a endoteliálních buňkách umožňující imunokompetentním buňkám průnik do stresovaných tkání.\n\nJelikož IL-1α a IL-1β byly objeveny první a mají výrazné pro-zánětlivé vlastnosti, patří k dosud nejprostudovanějším členům této cytokinové rodiny. Jejich aktivita je regulována výskytem molekuly zvané antagonista IL-1 receptoru (IL-1Ra), která se váže na stejný receptor, ale neaktivuje signalizaci. Regulace probíhá formou kompetice o vazebná místa receptoru.\n\nDevět členů rodiny IL-1 se vyskytuje na jednom jediném klastru na lidském chromozomu číslo dva; sekvence a důkazy chromozomální anatomie naznačují, že byly vytvořeny prostřednictvím řady genových duplikací proto-IL-lp ligandu [8]. Tímto způsobem jsou IL-lp, IL-la, IL-36a, IL-36p, IL-36y, IL-36RA, IL-37, IL-38 a IL-1RA velmi pravděpodobně členy rodiny předků sdílející společnou linii. IL-18 a IL-33 jsou však na různých chromozomech a neexistuje dostatečný důkaz o sekvenci nebo chromozomální anatomii, které by naznačovaly, že sdílejí společné předky s ostatními členy rodiny IL-1. IL-33 a IL-18 byly zařazeny do rodiny IL-1 kvůli strukturálním podobnostem, překrývání funkcí a receptorům zapojeným do jejich signalizace.\n\nVšichni členové rodiny interleukinu-1, až na výjimku IL-1Ra, jsou v buňce syntetizovány ve formě tzv. prekurzoru. Prekurzorový protein je velmi dlouhý, jelikož obsahuje domény, které brání jeho funkci. Aby se z takového prekurzoru stal aktivní tzv. maturovaný protein je třeba odštěpit tyto inhibiční domény. Prekurzorové formy členů IL-1 rodiny nemají žádnou signální sekvenci pro zpracování na maturovaný protein ani signální sekvenci, která by je nasměrovala do klasické sekreční dráhy přes endoplazmatické retikulum a Golgiho aparát. Prekurzorové formy IL-1α a IL-33 se dokáží navázat na své receptory a aktivovat signalizační dráhy, ale ostatní členové IL-1 rodiny, jako je IL-1β a IL-18, musí být zpracovány na kratší maturované proteiny, aby byly schopny své biologické funkce.\n\nRodina interleukinu-1 měla dlouhou dobu pouze čtyři členy IL-1α, IL-1β, IL-1Ra a IL-18. Po objevu dalších pěti členů, byla obecně přijata nová nomenklatura totožná pro všechny členy IL-1 rodiny, která se skládala z IL-1F (F z anglického názvu pro rodinu – „family“) a čísla udávajícího pořadí. Původní členové IL-1 rodiny byly přejmenováni na IL-1F1, IL-1F2, IL-1F3 a IL-1F4.\n\nV roce 2010 se ale vědci z celého světa dohodli, že by bylo lepší vrátit se k původní nomenklatuře, jelikož byla stále více používaná a nové názvy se pletly. Původním členům byla vrácena stará jména a IL-1F6, IL-1F8 a IL-1F9 byly pojmenovány IL-36α, IL-36β a IL-36γ, protože i když jsou tyto cytokiny kódovány poměrně vzdálenými geny, vážou se všechny na stejný receptorový komplex složený z receptoru IL-1Rp2 a koreceptoru IL-1RAcP a mají podobné biologické účinky. IL-1F5 bylo přiděleno jméno antagonista receptoru pro IL-36, jelikož reguluje funkci cytokinů IL-36α, IL-36β a IL-36γ stejně jako reguluje funkci IL-1 antagonista IL-1 receptoru (IL-1Ra). Další novinkou bylo přejmenování IL-1F7 na IL-37 a jeho nestřihových variant na IL-37a, IL-37b, atd. Jelikož stále není známa funkce IL-1F10, tento název mu byl ponechán, do budoucna je ovšem pravděpodobné, že mu bude také oficiálně přidělen název IL-38.\n\nIL-1α a IL-1β se vážou na stejnou receptorovou molekulu, která se nazývá IL-1 receptor (IL-1R) typu I. Třetí ligand tohoto receptoru, antagonista receptoru pro IL-1 (IL-1Ra), slouží jako negativní regulátor IL-1α a IL-1β, jelikož s nimi soutěží o vazebná místa receptoru a váže se na něj aniž by docházelo k iniciaci signalizace.\n\nIL-1α a IL-1β se vážou nejdříve na první extracelulární doménu IL-1 receptoru, která interaguje s přídatným proteinem IL-1 receptoru („IL-1 receptor accessory protein“, IL-1RAcP). Na tento komplex se připojují přes Toll- a IL-1 receptorovou (TIR) doménu další dva adaptorové proteiny nazývané MyD88 (anglicky „myeloid differentiation primary response gene 88“) a protein kináza aktivovaná IL-1 receptorem 4 („interleukin-1 receptor-activated protein dinase 4“, IRAK4). Fosforylovaný IRAK4 dále fosforyluje další proteiny IRAK1, IRAK2 a faktor asociovaný s TNF 6 („tumor necrosis factor-associated factor 6“, TRAF6). TRAF6 je ubiquitin E3 ligáza, která ve spolupráci s komplexem ubiquitin E2 ligáz napadá K63 polyubiquitinem značené řetězce některých meziproduktů IL-1 signalizační dráhy, kupříkladu TGF- β aktivovanou protein kinázu (TAK-1). To umožňuje asociaci TAK-1 a TRAF6 a s MEKK3. Tyto signalizační kaskády vedou k aktivaci několik transkripčních faktorů, jako je NF-κB, AP-1, c-Jun N-koncová kináza (JNK) a p38 MAPK.\n\nIl-1 je hojně produkován tkáňovými makrofágy, monocyty, fibroblasty a dendritickými buňkami, mimoto je také exprimován B lymfocyty, NK buňkami a epiteliálními buňkami. IL-1 cytokiny zvyšují expresi adhezivních molekul na endoteliích, čímž umožňují vstup imunokompetentních buněk do infikovaných či jinak stresovaných tkání (diapedézu). Také ovlivňují aktivitu hypothalamu, termoregulačního centra organismu, a zvyšují tak tělesnou teplotu, což je stav jinak nazývaný horečka. Proto se IL-1 cytokinům říká pyrogeny. Kromě horečky, členové IL-1 rodiny také způsobují hyperalgesii (zvýšená sensitivita na bolest), vazodilataci a hypotenzi.\n\nIL-1α je cytokin se dvěma rozdílnými funkcemi – kromě klasické cytokinové funkce aktivace receptorů buněk v extracelulárním prostoru, se také podílí na regulaci transkripce v jádře.\n\nIL-1α je syntetizován ve formě prekurzoru a je v menším množství neustále přítomný v cytoplazmě buněk mezenchymálního původu a epiteliálních buněk. Monocyty a makrofágy naopak preformovaný IL-1α neskladují a vyžadují de novo syntézu. Prekurzor IL-1α je na maturovaný 17-kDa protein zpracováván Ca-aktivovanou proteázou nazývanou calpain, která z prekurzoru odstřihne 16-kDa N-koncovou doménu, tzv. anglicky „propiece cleavage produkt“ (ppIL-1α). ppIL-1α obsahuje jadernou lokalizační sekvenci (NLS), díky které je translokována do jádra, nasedá na chromatin a funguje jako transkripční faktor. Celý prekurzorový protein IL-1α, jelikož k aktivaci receptoru potřebuje jak C- tak N-koncovou doménu, se chová jako tzv. DAMP molekula (z angličtiny „damage-associated molecular patterns“, česky bychom mohli říct „s poškozením asociované molekulární vzory“). DAMP, také společně s PAMP nazývané alarminy, jsou rozpoznávány PRR receptory (z anglického „pattern recognition receptor“) na povrchu buněk imunitního systému a signalizují organismu, že něco není v pořádku. Ve zkratce, DAMP molekuly jsou vypouštěny do extracelulárního prostoru stresovanými buňkami, které podstoupily imunologicky ne-tichou smrt (jako je pyroptóza či nekróza). Jedná se velmi často o úplně běžné buněčné molekuly, např. ATP, u kterých ale v extracelulárním prostoru díky změněnému pH dochází k denaturaci a následnému špatnému sbalení proteinu či jiným oxidativním změnám a jsou tak imunitním systémem rozeznávány jako molekuly, které se za fyziologických podmínek v extracelulárním prostoru nevyskytují. Buňky mohou být stresovány z důvodu infekce, zranění, ischemie, hypoxie, acidózy a lýze komplementem. Prekurzor IL-33 funguje podobným způsobem také jako DAMP.\n\nSterilní zánět, což je zánětlivá reakce bez přítomnosti infekce, např. ischémie, je závislý pouze na IL-1α zprostředkované signalizaci přes IL-1 receptor, nikoliv na aktivaci Toll-like receptorů. IL-1α také stimuluje transkripci a následnou sekreci IL-1β u monocytů. IL-1α tak spíše funguje jako spouštěč imunitní reakce, jelikož indukuje infiltraci neutrolilů do stresovaných tkání, kdežto IL-1β funguje jako amplifikátor zánětu prostřednictvím stimulace makrofágů.\n\nJak IL-1α prekurzor, tak maturovaný IL-1β protein nemají signální sekvenci pro klasickou sekreční dráhu přes endoplasmatické retikulum a Golgiho aparát a jsou sekretovány nekonvenční sekreční dráhou.\n\nPrekurzor IL-1β je v buňkách na rozdíl od IL-1α syntetizován až po stimulaci imunitních buněk alarminy. Jeho exprese je indukována transkripčním faktorem NF-κB. Kupříkladu, makrofágy a dendritické buňky po expozici lipopolysacharidem (LPS), který se váže na TLR4 a funguje jako PAMP.\n\nSyntéza IL-1β prekurzoru (a IL-18) je indukovaná stimulací imunitních buněk přes Toll-like receptory (TLR) nebo RIG-like receptory (RLR). Na IL-1 receptor se ovšem může vázat pouze maturovaná forma IL-1β, která vzniká zpracováním cystein proteázou nazývanou kaspáza-1. Kaspáza-1 je aktivovaná inflamazómem, který se formuje po aktivaci příslušných signalizačních kaskád PRR receptory. Za zvláštních okolností jako je např. opravdu velmi intenzivní zánětlivá reakce zprostředkovaná neutrofily, může být IL-1β zpracován i jinými proteázami.\n\nIL-18 je také syntetizován jako prekurzor a zpracováván na maturovaný protein kaspázou-1.\n\nIL-1ra je produkován monocyty, makrofágy, neutrofily, fibroblasty, epiteliálními buňkami, Sertoliho buňkami, mikrogliemi. IL-1ra je syntetizován jako preprotein obsahující klasickou signální sekvenci dlouhou 25 aminokyselin, která umožňuje sekreci cestou endoplazmatické retikulum/Golgiho aparát. Myší, krysí a králičí IL-1ra vykazuje 77, 75, a 78 % sekvenční homologii s lidským IL-1ra. IL-1ra vykazuje přibližně 30% homologii s IL-1β na proteinové úrovni. Bylo identifikováno několik forem IL-1ra: 17 kDa forma, nazývaná sIL-1ra (s=solubilní) nebo také IL-1ra1. Obsahuje klasickou signální sekvenci a je sekretovanou formou IL-1ra. Další 2 formy, nazývané společně icIL-1ra nebo IL-1ra2 a IL-1ra3 nemají signální sekvenci, nejsou sekretovány a zůstávají striktně interacelulární formou. Solubilní forma je produkována hepatocyty a regulována prozánětlivými cytokiny (IL1-β a kombinace IL1-β a IL-6) a dalšími proteiny akutní fáze. Intracelulární forma byla nalezena ve fibroblastech, monocytech, neutrofilech, keratinocytech a bronchiálních epiteliálních buňkách.\nIL-1ra je důležitým regulátorem exprese a fyziologické odpovědi vyvolané IL-1. IL-1ra funguje jako kompetitivní inhibitor IL-1 receptoru \"in vitro\" a \"in vitro\". Působí proti účinkům jak IL-1α, tak IL-1β. Po navázání IL-1ra, IL-1 receptor nepřenáší signál do buňky. IL-1ra inhibuje uvolnění jak IL-1α, tak IL-1β, sekreci IL-2, expresi receptoru pro IL-2 na povrchu buňky. Blokuje stimulaci syntézy prostaglandinu E2 v synoviálních buňkách a proliferaci thymocytů. Inhibuje rovněž uvolnění leukotrienu B4 z monocytů po stimulaci bakteriálními lipopolysacharidy. Blokuje uvolnění inzulínu z izolovaných pankreatických buněk.\n\nPolymorfismus tohoto genu je asociován se zvýšeným rizikem osteoporotických zlomenin. Deficit antagonisty IL-1ra (DIRA) je vzácným vrozeným onemocněním. Postižené děti trpí závažným zánětem kůže a kostí, mohou být postiženy i další orgány, jako např. plíce. IL-1ra je používán v léčbě rheumatoiní artritidy. Je komerčně produkován jako rekombinantní forma IL-1ra a nazývá se ANAKINRA.\n\nIL-18 je znám jako faktor, který indukuje produkci interferonu gama (IFN-γ). Jedná se o prozánětlivý cytokin, který sdílí podobné biologické účinky jako IL-12 a strukturní podobu s rodinou IL-1. Společně s IL-12 zprostředkovává buněčnou imunitu. Váže se na receptor IL-18Rα. Je produkován monocyty, makrofágy, osteoblasty, keratinocyty. Je syntetizován jako neaktivní prekurzor, který je proteolyticky štěpen na aktivní 18 kDa formu. IL-18 stimuluje produkci IFN-γ T-buňkami a NK buňkami. Působí buď nezávisle nebo synergizuje s IL-12, to může vést k rychlé aktivaci monocyto/makrofágového systému. Kombinace tohoto cytokinu a IL-12 způsobuje inhibici IL-4 závislé produkce IgE a IgG1 a naopak podporuje produkci IgG2 B buňkami. \nKromě těchto fyziologických funkcí se IL-18 podílí na několika závažných zánětlivých reakcích. Množství mRNA receptoru pro IL-18 v endometriu a také poměr množství vazebného proteinu a interleukinu je prokazatelně zvýšen u pacientů trpících endomyosou ve srovnání se zdravými jedinci.\nIL-18 je rovněž amplifikován u Hashimotovy tyreoitidy. Bylo dokázáno, že tento interleukin zvyšuje produkci β amyloidu v neuronech u Alzeimerovy choroby.\n\nIL-36ra je vysoce exprimován keratinocyty, v psoriatické pokožce, placentě, děloze, mozku, ledvinami, monocyty, B-lymfocyty a dendritickými buňkami. IL-36ra je dlouhý 155 aminokyselin a postrádá signální sekvenci. IL-36ra sdílí s IL-1ra 52% homologii v aminokyselinové sekvenci. IL-36ra působí jako nespecifický inhibitor zánětu a přirozené imunity. Inhibuje aktivaci NF-κB indukovanou IL-36α.\n\nIL-36α je exprimován ve slezině, lymfatických uzlinách, krčních mandlích, kostní dřeni, B-buňkách. Tento člen je výjimečný tím, že je navíc syntetizován T-lymfocyty. Je nejvíce příbuzný s IL-37 a IL-36β.\n\nIL-37 je exprimován ve většině tkání. Jedna se o první člen IL-1 rodiny, který vytváří homodimery.\nIL-37 nespecificky inhibuje zánětlivou odpověď a přirozenou imunitu. IL-1F7 byl nalezen také v jádře, kde může fungovat jako nukleární faktor. Tento cytokin se může vázat nebo muže být sám ligandem receptoru pro IL-18 (IL18R1/IL-1Rrp). Váže se na interleukin 18 binding protein (IL18BP), formuje komplex s beta podjednotkou receptoru IL-18 (IL-1F4) a inhibuje tak jeho aktivitu. Bylo popsáno 5 alternativních transkriptů kódujících různé isoformy IL-37.\n\nIL-36β je exprimován v krčních mandlích, kostní dřeni, srdci, placentě, plicích, varlatech, střevě, monocytech a B-lymfocytech. Podobá se nejvíce IL-36α (IL-1F6). Byly popsány 2 alternativní transkripty kódující týž protein.\n\nIL-36γ je nejvíce produkován keratinocyty. Aktivuje NF-κB přes interleukin 1 receptor-like 2 (IL-1Rrp2) a je specificky inhibován pomocí IL-36ra.\nJeho produkce stoupá po stimulaci IL-1β a TNF α, ale ne po stimulaci IL-18 nebo IFN-γ. IL-36γ hraje významnou roli v imunitě a zánětu kůže. Exprese je zvýšena během chronické kontaktní hypersenzitivity, při infekci virem herpes simplex a psoriáze.\n\nIL-38 je exprimován v kůži a také B-lymfocyty v mandlích. Reguluje jak vrozenou, tak adaptivní imunitu. Váže se na solubilní receptor IL-1RI. Byly popsány 2 alternativní transkripty kódující týž protein.\n\nIL-33 je syntetizován jako 31-kDa prekurzor a váže se na ST2 receptor a IL-1RAcP koreceptor, jejichž prostřednictvím spouští signalizační kaskády aktivující transkripční faktory jako je NF-κB a ERK, p38 a JNK MAPK kinázy. Prekurzorová forma IL-33 aktivuje signalizaci přes svůj receptor podobně jako IL-1α. Na druhou stranu, maturované formy IL-33(95-270), IL-33(99-270) a IL-33(109–270), které vytváří serin proteázy cathepsin G a elastáza, aktivují zánětlivé reakce s daleko větší účinností než jejich prekurzor. Zpracování prekurzoru IL-33 kaspázami, např. kaspázou-1, vede k inaktivaci jeho funkce.\n\nIL-33 je také cytokin, který má dvě funkce. Kromě transkripčního faktoru, hraje podstatnou roli jako DAMP molekula. Z toho důvodu je neustále přítomen v endoteliálních buňkách a po vypuštění do extracelulárního prostoru ovlivňuje produkci cytokinů v nuocytech, Th2 lymfocytech, mastocytech, basofilech, eosinofilech, invariantních NK T (iNKT) buňkách a NK buňkách. IL-33 je považován za cytokin alergických a patogenem-indukovaných zánětlivých reakcí.\n\nIL-33 hraje roli v tzv. cytokiny indukované produkci efektorových cytokinů, čímž je míněna produkce efektorových cytokinů diferencovanými populacemi pomocných T lymfocytů (Th lymfocytů), které nejsou stimulovány antigenem přes T-buněčný receptor (TCR). IL-33 společně s aktivátorem STAT5 (IL-2, IL-7 nebo TSLP) zvyšuje expresi vlastního ST2 receptoru na Th2 diferencovaných T buňkách. Naivní T lymfocyty ani Th1 či Th17 buňky tento receptor na svém povrchu nemají. Tato zvýšená exprese vlastního receptoru je přímo kontrolována transkripčním faktorem GATA3 a funguje jako pozitivní zpětná vazba, kdy IL-33 sám zesiluje aktivaci vlastních signalizačních kaskád. IL-33 v kombinaci s IL-2, IL-7 nebo TSLP také stimuluje proliferaci. Efektorovým cytokinem, který je sekretován z Th2 lymfocytů po stimulaci IL-33 a IL-2, IL-7 neboTSLP a aktivaci NF-κB, je IL-13. Ten je strukturně velmi podobný interleukinu 4 (IL-4). IL-13 i IL-4 se vážou na stejný IL-4 receptor typu II a aktivují STAT6.\n\nPodobné účinky má IL-1 na Th17 lymfocyty a IL-18 na Th1 buňky. IL-1 v kombinaci s nějakým aktivátorem STAT3 (IL-6, IL-21, IL-23) vykazují podobnou pozitivní zpětnou vazbu zvyšování exprese vlastního IL-1 receptoru a RORγt proteinu v Th17 lymfocytech. Efektorové cytokiny IL-1 vlivu na Th17 jsou IL-17A, IL-4 a IL-6. IL-18 společně s IL-12, což je STAT4 aktivátor, mají také pozitivní korelaci zvyšování exprese IL-18 receptoru a T-bet.\n\nIL-1 má hlavní roli v zánětech nervové soustavy. Během zánětu dochází ke zvýšení hladiny TNF a IL-1 v mozku a jejich přítomnost může způsobit zhroucení hematoencefalické bariéry. Bylo zjištěno, že polymorfismy v genech IL-1 přispívají ke genetické vnímavosti na některé druhy rakoviny, ankylozující spondylitidy a Graveovy choroby.\n\nJelikož byl původně IL-1 považován za hematopoetický faktor, byl podáván pacientům po transplantaci kostní dřeně, aby se dosáhlo zlepšení přihojení transplantátu. Záhy se ale zjistilo, že tito pacienti pak trpí příznaky systémového zánětu. Dále se tedy snaha soustředila na blokaci aktivity IL-1 pomocí antagonisty receptoru pro IL-1 (IL-1Ra), který je také znám pod generickým jménem ANAKINRA, ale kontrolní testy nakonec nedosáhly statistické významnosti.\n\nDnes je blokace aktivity IL-1 (především IL-1β) standardním léčebným postupem pro pacienty trpící mnoha autoimunitními onemocněními i lymfomy. Podávání IL-1Ra je kupříkladu schválená terapie pro pacienty s revmatoidní artritidou, jelikož výrazně zpomaluje destrukci tkání. Výhodou této terapie je přirozený výskyt IL-1Ra, z čehož vyplývá že není pro organismus toxická a nezpůsobuje gastrointestinální problémy.\n"}
{"id": "866554", "url": "https://cs.wikipedia.org/wiki?curid=866554", "title": "The End of an Ear", "text": "The End of an Ear\n\nThe End of an Ear je první sólové studiové album britského hudebníka Roberta Wyatta. Jeho nahrávání probíhalo ve studiu Sound Techniques v Londýně v srpnu 1970 a vyšlo v prosinci téhož roku u vydavatelství Columbia Records.\n\n"}
{"id": "866555", "url": "https://cs.wikipedia.org/wiki?curid=866555", "title": "Fowler (Kalifornie)", "text": "Fowler (Kalifornie)\n\nFowler (dříve Fowler's Switch) je město v okrese Fresno County v Kalifornii ve Spojených státech amerických. Nachází se 18 kilometrů jihovýchodně od předměstí Fresna v nadmořské výšce 94 metrů. V roce 2010 zde žilo 5570 obyvatel. Při celkové rozloze 6,5 km² byla hustota zalidnění 849,6 obyvatel na km².\n\n"}
{"id": "866557", "url": "https://cs.wikipedia.org/wiki?curid=866557", "title": "Římskokatolická farnost Kravaře u České Lípy", "text": "Římskokatolická farnost Kravaře u České Lípy\n\nŘímskokatolická farnost Kravaře u České Lípy (něm. \"Graber\") je územní společenství římských katolíků v Kravařích u České Lípy a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nPrvní písemná zmínka o duchovní správě v Kravařích je uvedena v \"Registra decimarum papalinum\" (Rejstřík papežských desátků) k roku 1352, a první kněz je zmíněn v roce 1358. Farní matriky jsou dochovány od roku 1636. Farnost byla obsazena knězem až do roku 1990. Celý farní areál, tj. budova fary, kostela i přilehlý hřbitov, byl okolo počátku 3. tisíciletí převeden do majetku obce Kravaře.\n\n\"Začátek působnosti jmenovaného v duchovní správě farnosti od:\"\nBarokní farní kostel tvoří jeden areál se hřbitovem a bývalou farou (dnes byty). Nachází se v jednom z cípů trojúhelníkového kravařského náměstí. Původní kostel byl zničen požárem v r. 1646. Nový na jeho místě byl vybudován v r. 1650, a dále byl upravován v letech 1744-1749. V r. 1860 vyhořela kostelní věž, a r. 1868 byla nahrazena věží v novorománském stylu. Na věži jsou dva litinové zvony.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n\n"}
{"id": "866558", "url": "https://cs.wikipedia.org/wiki?curid=866558", "title": "Židovský hřbitov ve Slavkově u Brna", "text": "Židovský hřbitov ve Slavkově u Brna\n\nŽidovský hřbitov ve Slavkově u Brna byl založen v roce 1744. Nachází se asi 1,5 km severně od Komenského náměstí, v zákrutech silnice navazující na Tyršovu ulici, jež vede na Rousínov. Hřbitov je chráněn jako kulturní památka České republiky.\n\nV areálu nového židovského hřbitova o ploše 4045 m se dochovalo asi 350 náhrobních kamenů (\"macev\") (na stránkách pražské židovské obce se uvádí 471), přičemž nejstarší z nich, pocházející z let 1735–1736, sem byly přeneseny ze staršího, již zaniklého hřbitova, který se nacházel u říčky Litavy. Je zde pohřbena řada učených slavkovských rabínů.\nUprostřed hřbitova, jehož areál je ohrazen kamenocihelnou zdí, byl v roce 1994 odhalen památník zdejším obětem holokaustu. U vchodu na hřbitov se nacházejí zbytky kamenné márnice.\n\nSlavkovská židovská komunita přestala existovat v roce 1940.\n\n"}
{"id": "866559", "url": "https://cs.wikipedia.org/wiki?curid=866559", "title": "Azulen", "text": "Azulen\n\nAzulen je organická sloučenina, izomer naftalenu. Jeho jméno pochází ze španělského slova azul, což znamená modrý. Na rozdíl od bezbarvého naftalenu je totiž azulen tmavě modré barvy. Azulenové jádro obsahují některé přírodní terpeny, např. vetivazulen (4,8-dimethyl-2-isopropylazulen) a guajazulen (1,4-dimethyl-7-isopropylazulen). Tyto terpeny se nachází v přírodě jako součást barviv některých hub (například druh \"Lactarius indigo\"), v olejích získávaných ze stromu \"Bulnesia sarmientoi\" (guajakové dřevo), ale i v dalších rostlinách jako heřmánek pravý (\"Matricaria recutita\") nebo řebříček obecný (\"Achillea millefolium L.\") a také v těle některých mořských bezobratlých. Sloučenina byla objevena již roku 1863 Septimem Piessem a její strukturu objasnil chorvatský chemik Leopold Ružička.\n\nZískává se v podobě silic ze složnokvětých rostlin, nejbohatší zásobou silic je pak guajakové dřevo. Azulen má protizánětlivé a zklidňující účinky a je hojně využíván ve farmacii. Je součástí mnoha mastí, gelů nebo krémů a využívá se i jako složka do výrobků šetrných k dětské pokožce jako zásypy, šampony apod.\n\n"}
{"id": "866560", "url": "https://cs.wikipedia.org/wiki?curid=866560", "title": "Josef Zobel", "text": "Josef Zobel\n\nJosef Zobel (25. září 1746 Grän, Svatá říše římská – 8. března 1814 Praha, Rakouské císařství) byl český architekt a dvorní stavitel. Přišel do Prahy z Tyrol a roku 1776 získal na Malé Straně městské právo. Žil v Praze, měl syna Jana, dceru Vilemínu. Zemřel v Praze, je pohřben na Malostranském hřbitově na Smíchově.\n\nJe autorem přestaveb řady domů v klasicistním slohu (některé i vlastnil – Hergetova cihelna). Mezi jeho nejvýznamnější přestavby patří kostel svatého Gotharda na Krupkově náměstí v Praze-Bubenči, budova Střelecké společnosti na Střeleckém ostrově, a empírová přestavba domu U Hybernů. Dále rekonstruoval Vrtbovský palác.\n"}
{"id": "866561", "url": "https://cs.wikipedia.org/wiki?curid=866561", "title": "Meda Valentová", "text": "Meda Valentová\n\nMeda Valentová, rozená Marie Valentová (24. května 1898 Smíchov – 12. prosince 1973 Praha) byla česká herečka.\n\nPocházela z rodiny státního úředníka Karla Valenty a jeho ženy Miloslavy rozené Růžičkové. S divadlem začínala jako elévka v činohře Nového německého divadla v Praze v roce 1917. V letech 1919–1921 vystupovala v kabaretu Červená sedma pod uměleckým jménem Meda Andresová. Následně působila v divadlech v Olomouci (1921–1922), Ostravě (1922–1924) a v menších pražských divadlech a varieté. Od roku 1930 příležitostně hostovala v Divadle na Vinohradech, od roku 1936 zde působila jako stálý host. \n\nVystupovala především na scéně Komorního divadla. Po nástupu nového ředitele Divadla na Vinohradech Dr. Bedřicha Jahna v roce 1935 a v souvislosti s jeho úsilím o umělecké zkvalitnění repertoáru Komorního divadla, jí byla smlouva o pohostinských hrách omezena na čtyři role do roka, přičemž stejnou smlouvu obdržela i Anna Sedláčková. Valentová požádala tedy o přijetí za řádného člena stálého souboru s tím, že chce hrát starší role. Tyto však byly obsazovány především osvědčenými herečkami Marií Ptákovou, Martou Májovou a Růženou Šlemrovou, takže stálé angažmá nezískala a další uměleckou účast odmítla. Angažmá získala až po odchodu ředitele Jahna v roce 1940 a v Divadle na Vinohradech pak působila do roku 1945.\n\nPo válce vystupovala na scénách Divadla v Karlíně (1945–1946), Divadla Voskovce a Wericha (1946–1948), od roku 1948 působila v Divadle státního filmu a v letech 1951–1959 v Divadle Na Fidlovačce.\n\nByla především herečkou konverzačních her, jejíž herecký projev byl silně ovlivněn operetními konvencemi.\nPřekládala rovněž divadelní hry z ruštiny, uváděné pak např. na scéně Divadla československé armády, resp. Vinohradského divadla.\n\nJejím prvním manželem byl od roku 1919 ředitel divadla Rokoko Mirko Andres (Vladimír Andres nar. 1887). Manželství bylo v roce 1923 rozvedeno. Podruhé byla provdána od roku 1926 za Karla Černého (1895), avšak i toto manželství skončilo rozvodem. Po třetí se vdala v roce 1944 za Miloslava Václavíka (1913).\n\n\n\n\n\n"}
{"id": "866562", "url": "https://cs.wikipedia.org/wiki?curid=866562", "title": "Halfaja", "text": "Halfaja\n\nHalfaja (arabsky حلفايا) je město v centrální části Sýrie. Administrativně spadá do guvernorátu Hamá). V roce 2004 mělo 21 180 obyvatel. \n\nSeverně od města teče řeka Orontes s umělým jezerem (přehradou). 2 km západně od Halfaji se nachází město Muhradah, do jehož okresu spadá a v němž představuje z hlediska počtu obyvatel největší sídlo.\n\nV prosinci 2012 byla Halfaja místem střetů v syrské občanské válce. Syrští rebelové ji po několika dnech obléhání dobyli, střety si vyžádaly podle údajů z Syrian Observatory for Human Rights 23 životů. Město se tak zařadilo mezi řadu těch, které sice rebelové kontrolují, ale která jsou pravidelně bombardována vládními vojsky. Dne 23. prosince 2012 zde bomba shozená na místní pekařství zabila několik desítek až set lidí.\n"}
{"id": "866563", "url": "https://cs.wikipedia.org/wiki?curid=866563", "title": "Kober", "text": "Kober\n\nKober může být:\n\n\nKöber nebo Koeber, příjmení těchto osob:\n\n\n"}
{"id": "866575", "url": "https://cs.wikipedia.org/wiki?curid=866575", "title": "Firebaugh", "text": "Firebaugh\n\nFirebaugh (dříve Firebaugh's Ferry) je město v okrese Fresno County v Kalifornii ve Spojených státech amerických. K roku 2010 zde žilo 7549 obyvatel. S celkovou rozlohou 9,1 km² byla hustota zalidnění 830 obyvatel na km².\n"}
{"id": "866576", "url": "https://cs.wikipedia.org/wiki?curid=866576", "title": "Josip Jelačić", "text": "Josip Jelačić\n\nJosip gróf Jelačić Bužimski (16. října 1801 Petrovaradín – 20. května 1859 Záhřeb) byl chorvatský generál a bán v letech 1848–1859. \n\nPocházel ze šlechtické rodiny Jelačićů. Během své vlády v Chorvatsku zrušil nevolnictví a vyhlásil první volby do Saboru (zemského sněmu). \n\nOd roku 1819 sloužil jako důstojník v různých oblastech po celé habsburské monarchii. Mezi ně patřila Vídeň, Halič, oblasti dnešní Itálie a Chorvatska. Velel několika akcím rakouského vojska, které byly vedeny proti Turkům, napadajícím z Bosny jižní tzv. vojenskou hranici monarchie. \n\nV roce 1848 se mu podařilo sjednotit všechny chorvatské země do tzv. Trojjediného království, skládalo se z Chorvatska, Slavonie a Dalmácie. Nicméně tato jednota trvala pouze v revolučním období 1848–1849.\n\nJako vojevůdce zvítězil v řadě bitev proti vzbouřencům (především Uhrům během revolučního roku 1848). Výrazně přispěl k porážce maďarského povstání, a také povstání ve Vídni. Jelačićova loajalita k Rakousku byla vždy absolutní a nikdy nebyla zpochybněna. Jako vojevůdce vždy zastával zájmy Vídně, jako chorvatský bán tvrdě potíral veškeré snahy o jinou politickou linii, než tu stanovenou Vídní, či Budapeští. Rozhodl o zákazu několika kritických novin a časopisů a podporoval politiku tehdejšího rakouského premiéra, Alexandra Bacha.\n\n23. července 1850 se na zámku v Napajedlech oženil s hraběnkou Sofií von Stockau z rodu pánů ze Stockau.\n\nO jeho činech byly sepisovány oslavné básně. Jeho portrét zdobí bankovku o hodnotě 20 kun. Nejvýznamnější náměstí v Záhřebu nese jeho jméno (viz dále). \n\nJezdecký pomník Josipa Jelačiče, který vytvořil rakouský sochař Anton Dominik Fernkorn, vévodil centrálnímu záhřebskému náměstí (Trg bana Josipa Jelačiće) od roku 1866. Socha tehdy mířila napřaženým mečem severním směrem (na Maďarsko). V roce 1947 nechala komunistická vláda Jugoslávie sochu odstranit a náměstí přejmenovala na Trg Republike (Náměstí republiky). Během rozpadu Jugoslávie v roce 1990, kdy byla Jelačićova role opět pozitivně vnímána, byla socha vrácena na náměstí, které bylo po něm znovu přejmenováno. Socha ale byla nově umístěna a otočena tak, že nyní nenapřahuje meč severním směrem, ale jižním.\n\n"}
{"id": "866580", "url": "https://cs.wikipedia.org/wiki?curid=866580", "title": "David Starbrook", "text": "David Starbrook\n\nDavid Starbrook (* 9. srpna 1945, Croydon, Spojené království) je bývalý reprezentant Velké Británie v judu, bojující v kategorii polotěžkých vah. Je dvojnásobným olympijským medailistou.\n\nV roce 1971 získal bronzovou medaili na mistrovství světa v střední váhové kategorii a původně v ní chtěl startovat i na olympijských hrách, ale v roce 1972 se mu nedařilo váhu shazovat. Starbrook měl atletickou, svalnatou postavu a na tom zakládal i své judo. Výborná obrana a útok kontratechnikami. Mezi novináři měl přezdívku \"Iron-man\" pro svou tvrdost. Profesí instalatér začal s judem na začátku 60. let v tehdy známém londýnském klubu Renshuden Club. Klub byl znám především výbornou školou v ne-waza (boj na zem), ze které Britové stále čerpají. V rozvoji jeho talentu rovněž pomohly časté návštěvy Japonska, které v 60. letech byly nutností pro výkonnostní růst.\n\nV roce 1972 měl problémy s váhou a proto zápasil v kategorii o váhu výše. Na mistrovství Evropy ještě neuspěl, ale začátkem podzimu startoval na olympijských hrách v Mnichově, na které se výborně připravil. V prvním kole si počkal na nástup švýcarského judisty a technikou tai-otoshi ho poslal na lopatky. Ve druhé kole se utkal s Francouzem Albertinim, kterého párkrát technikou poslal na zem. Nedostal však body a tak zápas museli rozsoudit rozhodčí. Albertini v zápase nic nepředvedl a dál postupoval Starbrook. Ve čtvrtfinále ho čekal Sovět Čočišvili, který překvapivě vyřadil japonského judistu. Brit se držel v zápase svého juda (taktiky) a všechny nástupy Sověta si pohlídal a dokonce i sám jednou, dvakrát zaútočil. Zápas museli rozhodnout rozhodčí a ti poslali dál Brita v poměru 2:1. V semifinále se utkal s Američanem Wooleyem. V zápase se nestalo skoro nic. Zápasníci se drželi jeden druhého a verdikt měli opět v rukou rozhodčí. Ti poslal dál Brita. Ve finálovém kole se utkal s naturalizovaným Japoncem v brazilských službách Ishiim. Brazilec se snažil po celý zápas, ale Brit ho pokaždé kontroval a nakonec v páté minutě zápasu ho poslal technikou uchi-mata na lopatky. Ve finále se opět utkal se Sovětem Čočišvilim. První polovina zápasu byla plná akce, kdy Starbrook kontroval hlavně technikou nohou deashi-harai a dokonce jednou se mu podařilo Čočišviliho poslat k zemi. Jenže oba byli za vymezeným územím. Zápas rozhodl v závěru moment, kdy Starbrook ztratil svůj pověstný balanc při jednom z útoků a Čočišvili mu i pomocí rukou pomohl k zemi. Ne však tolik aby dostal body, ale tento výpad asi rozhodčí přesvědčil koho určit vítězem. Jasným poměrem 0:3 zvolili Čočišviliho a on tak vybojoval stříbrnou medaili.\n\nV dalších letech patřil ke špičce evropské judistické scény, ale nikdy se mu nepodařilo dosáhnout na zlatou medaili. V kariéře pokračoval až do olympijských her v Montrealu 1976. V prvních dvou kolech vyřadil čistou technikou v té době exotické judisty Maročana a Argentince. Ve čtvrtfinále se utkal s Francouzem Rougem (čti Ružem). Výborný Francouz se na předchozí hry nedostal do nabitého týmu Francie a svojí první účast na olympijských hrách pojal ve velkém duchu. Oba dva se velmi dobře znali z předchozích turnajů a šlo o prestižní zápas. Starbrook potvrzoval svoji tvrdost a v polovině zápasu dokonce Rouge zranil. Ten se zbytek zápasu už jen Brita držel. Vítěze museli určit rozhodčí a ti zvolili za vítěze Brita. V semifinále se utkal se Sovětem Charšiladzem. Brit věděl, že v postoji nemá na silově a technicky disponovaného judistu ze svazové republiky Gruzie šanci a celý zápas se ho snažil dostat na zem. Jinak vyrovnaný zápas museli rozhodnout rozhodčí a těm se více líbilo judo Sověta. V boji o třetí místo ho čekal Jihokorejec Čo, který v úvodu dostal Brita na zem. Ten však ukázal, že defenzivní newaza je jeho silnou stránkou. Vzápětí po přerušení hodil Jihokorejce technikou tai-otoshi na ippon a mohl slavit bronzovou medaili.\n\nPo skončení aktivní kariéry se věnoval judu jako trenér. V polovině 80. let využil možnosti trénovat judo v Hong Kongu, který v těch časech patřil Británii. Vydal řadu zajímavých publikací o judu. V současnosti jezdí po seminářích po celém světě. Je držitelem 9. danu.\n"}
{"id": "866581", "url": "https://cs.wikipedia.org/wiki?curid=866581", "title": "Seznam medailistů na letních olympijských hrách v běhu na 3 000 m", "text": "Seznam medailistů na letních olympijských hrách v běhu na 3 000 m\n\nHistorický přehled medailistů v běhu na 3000 m na Letních olympijských hrách:\n\nod roku 1984 do roku 1992\n"}
{"id": "866582", "url": "https://cs.wikipedia.org/wiki?curid=866582", "title": "Plo Koon", "text": "Plo Koon\n\nPlo Koon je fiktivní postavou ze světa Star Wars. Je původem Kel Dor z planety Dorin. Byl to jeden z nejlepších mistrů řádu Jedi a byl členem rady Jediů. Byl velmi dobrým pilotem. Na obličeji nosil masku. Měl velmi citlivé orgány.\n\nV mnoha bitvách bojoval se svým přítelem mistrem Qui-Gon Jinnem. Jako jeden z mála Jediů přežil akci v Geonosiské aréně na záchranu Obi-Wana Kenobiho, Anakina Skywalkera a senátorky Padmé Amidaly. V klonových válkách bojoval jako generál Republikové armády.\nMěl velký citový vztah k Ashoce Tano.\n\nByl zabit ve stíhačce vlastními klonovými vojáky při rozkazu 66, který vydal Sithský lord Darth Sidious.\n"}
{"id": "866584", "url": "https://cs.wikipedia.org/wiki?curid=866584", "title": "Ella Šárková", "text": "Ella Šárková\n\nElla Šárková (též Ela), rozená Eliška Lišková (23. září 1906, Praha – 31. října 1991, Praha), byla česká herečka.\n\nNarodil se v rodině Antonína Ludvíka Lišky a Anny rozené Klimtové, jako jedno z pěti dětí. Otec byl majitelem tiskárny v pražské Vladislavově ulici. Její bratr Karel Liška (1910–1993) byl sfragistik a heraldik. Jako dítě byla hudebně a pohybově nadaná, studovala zpěv a hru na klavír. \n\nBěhem své kariéry prošla řadou malých divadel, operetních scén a kabaretů, ale působila také ve Slovenském národním divadle v Bratislavě. V roce 1932 vystupovala v kabaretu Červené eso, založeném administrativním ředitelem Osvobozeného divadla Josefem Hášou, které sídlilo v sále ČTK (pozdější Divadlo hudby). V souboru dále působili např. Ferenc Futurista, Jára Kohout, Josef Gruss a E. F. Burian. V začátku čtyřicátých let byla členkou souboru Velké operety v Praze. Po válce působila mimo jiné v divadle Uranie, v Alhambře a v Kabaretu U Fleků.\n\nDivadelní dráhu ukončila roku 1957.\n\nPo náhodném setkání s režisérem Karlem Dostalem v lázních Sliač dostala doporučení k Voskovci a Werichovi, kteří hledali pro dívčí roli ve filmu \"Pudr a benzin\" představitelku. Tím zahájila svoji filmovou kariéru, ve které vytvořila přes 30 rolí.\n\nJejím manželem byl houslista a dirigent Lola Šárka, se kterým se později rozvedla.\n\n\n\n"}
{"id": "866585", "url": "https://cs.wikipedia.org/wiki?curid=866585", "title": "Přepadení 13. okrsku (film, 2005)", "text": "Přepadení 13. okrsku (film, 2005)\n\nPřepadení 13. okrsku (anglicky \"Assault on Precinct 13\") je francouzsko-americký akční thriller z roku 2005, který natočil režisér Jean-François Richet. Ethan Hawke se zde představí v roli policisty, který je nucen při bránění obléhané policejní stanice spolupracovat s odsouzenými vězni. Film je remakem snímku režiséra Johna Carpentera z roku 1976 se stejným názvem \"Přepadení 13. okrsku\", který čerpal mj. z westernu \"Rio Bravo\" (1959).\n\nV Carpenterově filmu se postava policisty, donuceného bránit stanici, jmenuje Ethan Bishop, v tomto filmu příjmení Bishop nosí zadržený mafiánský boss (celým jménem Marion Bishop, roli hraje herec Laurence Fishburne známý mj. z filmu \"Matrix\", kde hrál Morphea).\n\nPolicejní stanice v detroitském okrsku 13 se koncem roku 2004 uzavírá, poslední den v roce zde má službu jen seržant před důchodem Jasper O'Shea, seržant Jake Roenick a sekretářka Iris. Jake Roenick bere prášky na uklidnění, stále jej trápí pocit viny z nezdařené akce při protidrogovém zátahu o osm měsíců dříve, při němž zemřeli dva jeho kolegové. Pomoci se mu snaží psychiatrička Alex, která se na stanici musí večer vrátit. Jake jí ukradl lékařské záznamy o své osobě a ona si toho hned nevšimla.\n\nMezitím je v jiné části města zatčen mafiánský boss Marion Bishop, který zabije během zatýkání tajného policistu. Bishop je převážen do vězení se třemi dalšími zločinci, narkomanem Beckem, zlodějkou Annou a padělatelem Smileym. Během sněhové vánice dostane řidič policejního autobusu pokyn, aby kvůli dopravní nehodě na trase zajel na okrsek 13 a počkal na další instrukce.\n\nVězňové jsou umístěni do cel a ostraha se připojí k posádce stanice slavící příchod nového roku 2005. Oslavy netrvají dlouho, stanice je krátce nato přepadena maskovanými ozbrojenci. Mobily jsou rušeny a veškerá komunikace je přerušena. Seržant Roenick se dozví od Bishopa, že muži venku jsou policisté pod vedením zkorumpovaného kapitána Marcuse Duvalla. Jeho zájmem je zabít Bishopa (a všechny ostatní na stanici), aby odstranil nepohodlné svědky vlastní kriminální činnosti. Roenick si uvědomí, že se musí spojit s Bishopem a ostatními vězni při obraně stanice, aby měli alespoň nějakou šanci na přežití. Proti tomu protestuje seržant Jasper. Útoky zvenčí jsou odraženy, ke stanici přijíždí automobil Kevina Capry, kolegy Jakea. Tomu se za pomoci Roenicka podaří dostat dovnitř. Beck ani Bishop mu nevěří, myslí si, že je to nastrčený člověk Duvalla, ale Jake se za něj zaručí. Beck se Smileym se pokusí utéci, ale jsou zastřeleni. Anna s psychiatričkou Alex (která zde také uvízla) se dostanou k autu a snaží se projet přes ostřelovače. Nepodaří se jim to, Anna zemře a Duvall zastřelí Alex, když mu neodpoví na otázku, kolik lidí je uvnitř obléhané stanice.\n\nBishop přistihne Capru při podezřelé činnosti, myslí si že něco signalizoval ven. Jake mu uvěří a Caprovi nasadí pouta. Přilétá vrtulník a na střechu se spouští členové zásahové jednotky. Jake s Bishopem polijí patro benzínem a zapálí ho, útok je opět odražen. Pak si seržant Jasper O'Shea vzpomene, že se ze stanice dá dostat kanalizací. Ale je to past, venku u východu z kanalizace už čeká Duvall se svými kumpány. Zradil O'Shea. Vypukne přestřelka a Marionu Bishopovi s Jakem se podaří utéci do nedalekého lesa. Ještě nemají vyhráno, výhoda je na straně Duvalla, jehož střelci jsou vybaveni noktovizory (zařízení pro noční vidění). Dvojice stíhaných mužů útočníky včetně Duvalla zlikviduje, oba jsou však přitom postřeleni. Jejich spolupráce končí, Marion Bishop varuje Jakea, aby se nepokoušel jej pronásledovat a mizí ve tmě. Jedinou další osobou, která přežila je sekretářka Iris.\n\n\"„V životě jsem viděl hodně mužů, kteří hleděli smrti do očí a každý z těch mužů prosil Boha o pomoc, ale žádná z těch proseb nikdy nebyla vyslyšena. Tak jsem přestal věřit.“\" (Marion Bishop)\n\n"}
{"id": "866587", "url": "https://cs.wikipedia.org/wiki?curid=866587", "title": "Vueling", "text": "Vueling\n\nVueling airlines je španělská nízkonákladová letecká společnost. Sídlí v Barceloně, jedná se o druhou největší leteckou společnost v zemi. Hlavní letecké základny má v Barceloně–El Prat a Římě–Fiumicino. Další základny má v ACoruñě, Alicante, Amsterdamu, Bilbau, Bruselu, Florencii, Madridu, Málaze, Palma de Mallorce, Paříži-Orly, Santiago de Compostela, Seville a Valencii. V březnu 2017 létal Vueling do 163 destinací. V roce 2011 společnost přepravila 12,3 milionu pasažérů, v roce 2014 to bylo 17,2 mil. Spadá pod nadnárodní leteckou holdingovou společnost International Airlines Group.\n\nSpolečnost byla založena v roce 2004, v roce 2009 se do ní sloučila společnost Clickair. Její jmeno pochází ze španělského slova „vuelo\", což znamená let.\n\n\"(aktualizováno v březnu 2017)\"\nVueling létá od roku 2009 pravidelně také do hlavního města Česka, Prahy. Letiště Václava Havla spojuje s následujícími destinacemi:\n\n\nV březnu 2017 čítala flotila Vueling následující letadla průměrného stáří 6,9 let.\n\n\n"}
{"id": "866593", "url": "https://cs.wikipedia.org/wiki?curid=866593", "title": "Bad Gottleuba-Berggießhübel", "text": "Bad Gottleuba-Berggießhübel\n\nBad Gottleuba-Berggießhübel (zastarale česky \"Kotlíbov\") je lázeňské, dříve hornické město v německé spolkové zemi Sasko, přibližně 35 kilometrů jihovýchodně od centra Drážďan. Současné město vzniklo na základě správní reformy roku 1999 sloučením lázní Bad Gottleuba a Berggießhübel, stejně tak i obcí Langenhennersdorf a Bahratal. Oblast spadá do zemského okresu Saské Švýcarsko-Východní Krušné hory (\"Landkreis Sächsische Schweiz-Osterzgebirge\"), jehož centrem je město Pirna. Má obyvatel.\n\nMěsto se nachází na pomezí východního Krušnohoří a Labských pískovců. Leží poblíž dálnice A 17, která spojuje saskou metropoli s Čechami. Nejnižší bod se nalézá v údolí řeky Gottleuba ve výšce 211 metrů nad mořem. Nejvyšší bod se nalézá na hranici s Českou republikou ve výšce 644 metrů (Oelsener Höhe). Centrální části Bad Gottleuba a Berggießhübel se rozprostírají ve výšce 300-450 metrů nad mořem.\n\n\nS osidlováním regionu bylo započato roku 1140 českými knížaty. Důvodem byla zejména strategická poloha poblíž obchodních tras, např. z Halle přes Gottleubu do Ústí nad Labem. Následný rozvoj regionu byl pak určován šlechtickými rody z Liebstadtu, Weesensteinu, Dohny a z Pirny, kteří z pověření českých knížat a králů dosazovali na dané území lokátory, jež organizovali osidlování regionu a lákali sem na výhodné podmínky osídlence. Přicházeli sem především kolonisté z Durynska, Hessenska, Frank, ale i německy mluvící obyvatelé severních Čech. Pro vesnice byly typické řadové domky.\n\nOkolo roku 1240 začala v oblasti druhá vlna osidlování. Český král Václav I. podporoval kolonizaci hlavně kvůli nově objeveným nalezištím kovů v Krušných horách. Okolo roku 1241 objevili totiž němečtí sedláci z Chebu poblíž Komáří hůrky krystaly cínu. Nález byl tehdy tak významný, že ceny cínu na světovém trhu spadly na polovinu.\n\nPozději ve středověku se hranice českého království často měnila. Oblast tak několikrát připadla míšeňskému markrabství.\n\nHornické město Gottleuba je v pramenech poprvé zmíněno k roku 1363 (Gotlavia). Městské osídlení je ale s největší pravděpodobností ještě starší, jelikož byl zdejší kostel zmíněn už v roce 1352. Další prameny dosvědčují, že bylo místo založeno už před rokem 1294. Tehdy byl region Gottleuby spravován jako říšské léno hrabaty z Dohny. Počet obyvatel okolo roku 1300 se odhaduje na 250.\n\nZaložení osídlení bylo tehdy spojeno i s vznikem opevnění, které bylo vystavěno v prostoru kostela a hřbitova. Pod tímto prostorem se nacházel také jez na řece Gottleuba. Další opevnění se nalézalo jižně v nedaleké vsi Erdmannsdorf. Obě opevnění byla protipólem českých opevnění na druhé straně hranice a sloužila jako kvartýr pro jezdce a kupce, kteří cestovali z Pirny a Dohny přes Erdmannsdorf a Oelsen do Čech.\n\nPodnětem pro rozvoj osídlení ale nebyli projíždějící obchodníci, nýbrž nově nalezená naleziště kovů v okolí. Půdorys Gottleuby s nepravidelnou strukturou jednoznačně dosvědčuje živelnou výstavbu, jejíž hospodářská základna mohla být spojena jen s hornictvím. Obchod a zemědělství tak měly na počátku jen podřadný význam.\n\nV oblasti byly ve vrcholném středověku objeveny ložiska železné rudy, stříbra i mědi. Tato naleziště postupně přilákala horníky z Freibergu, Ehrenfriedersdorfu, ale i ze severního Durynska a pohoří Harz. V oblasti se těžilo po několik staletí. Poslední (stříbrná) štola byla uzavřena teprve roku 1889. Roku 1463 obdržela Gottleuba městské právo. Krátce předtím, roku 1459, připadla na základě Chebské smlouvy míšeňskému markrabství. S bouřlivým rozvojem města došlo i k rozvoji řemesel a obchodu, který profitoval z blízkosti obchodních tras. Už v 16. století byly zdejší cechy vybaveny zvláštními kupeckými právy (např. bylo povoleno pořádat jarní a podzimní trhy apod.)\n\nV 2. polovině 19. století bylo započato s rozvojem lázeňství (první lázeňští hosté dorazili roku 1861). Stalo se tak díky zdejší rašelině a vodě s vysokým obsahem železa. První pramen byl objeven už roku 1828. Mezi lety 1909-1913 zde byl dokonce vystavěn léčebný ústav. Roku 1936 byl městu udělen oficiální titul lázně - \"Bad\", který byl začleněn do názvu města. Mezi lety 1954 až 1989 sem každoročně přijelo na léčení 5 000 hostů. Od roku 1991 bylo sanatorium pod označením \"Léčebný park Bad Gottleuba\" (Gesundheitspark Bad Gottleuba) provozováno společností TRIA Immobilienanlagen- und Verwaltungs-GmbH (s.r.o.) se sídlem v Berlíně. V roce 2013 byl Léčebný park začleněn do společnosti MEDIAN, která provozuje léčebné kliniky po celém Německu.\n\nJelikož bylo město v historii častokrát postiženo velkými povodněmi, byla na jeho ochranu mezi lety 1965-1974 zřízena přehrada (\"Talsperre Gottleuba\"). Přehradní hráz je vysoká 52 metrů a na délku má 327 metrů. Vodní plocha má 174 ha. Důležitou úlohu sehrála přehrada během stoleté vody v roce 2002. I tak vznikly ve městě rozsáhlé škody ve výši 6 milionú eur.\n\n1. ledna 1999 došlo ke sloučení města Bad Gottleuba, Berggießhübel a dvou dalších obcí, čímž vznikl nový správní celek s názvem Bad Gottleuba-Berggießhübel.\n\nBerggießhübel byl poprvé zmíněn roku 1457 jako „Gißhobel, das dorff“. Území bylo pravděpodobně osídlené již předtím, ale nejdříve po roce 1379. Městské právo obdrželo sídlo až roku 1548. Za třicetileté války těžba v regionu téměř zcela ustala.\n\nRoku 1717 byl v lokalitě při ražbě štoly objeven léčivý pramen. Další pramen byl objeven o pět let později. Poté byl postaven první lázeňský dům a město obdrželo právo várečné. Za napoleonských válek byla oblast roku 1813 obsazena francouzskými jednotkami, které po sobě zanechaly spoušť. I lázeňství zůstalo na delší dobu ochromeno. K jeho oživení došlo až roku 1822.\n\nRoku 1880 byla do města zavedena železnice, jež vedla do Pirny. Roku 1905 byla železnice prodloužena až do sousední Gottleuby. V roce 1927 bylo město postiženo katastrofální povodní. Obnova zničených lázní trvala několik let. Roku 1942 byla uzavřena poslední štola.\n\nPo druhé světové válce bylo započato s obnovou provozu lázní a s výstavbou nejvýznamnějšího lázeňského střediska v Německé demokratické republice.\n\nRoku 1993 zde byla zřízena nová klinika MEDIAN (MEDIAN-Klinik). 1. ledna 1999 došlo ke sloučení města Bad Gottleuba, Berggießhübel a dvou dalších obcí, čímž vznikl nový správní celek s názvem Bad Gottleuba-Berggießhübel.\n\n\n\nKlíčovou pozici ve městě zaujímá lázeňství, které se v Berggießhübelu etablovalo již na počátku 18. století. Klinika MEDIAN se v současnosti specializuje na ortopedii a psychosomatiku. Roku 1993 vystavěná klinika má k dispozici 200 lůžek a zaměstnává 110 lidí (údaj z roku 2010). V Bad Gottleubě se začalo lázeňství rozvíjet na konci 19. století. V komplexu Léčebného parku MEDIAN se dnes nalézá 6 klinik, ve kterých je k dispozici na 650 lůžek. Celkem disponuje město Bad Gottleuba-Berggießhübel 1 208 lůžky. Mimo lázeňských hostů sem totiž přijíždí i řada turistů, kteří podnikají výlety do Východního Krušnohoří a Saského Švýcarska. Roku 2013 zde bylo zaregistrováno 255 552 přenocování.\n\nVe městě se nalézá i řada středně velkých podniků. Mezi nejvýznamnější zaměstnavatele v tomto ohledu patří:\n\n\n\n"}
{"id": "866597", "url": "https://cs.wikipedia.org/wiki?curid=866597", "title": "Ch.A.S.A.", "text": "Ch.A.S.A.\n\nCh.A.S.A. byla česká jazzrocková skupina. Aktivní byla především v Brně, a to v letech 1973–1983. Název skupiny vychází z počátečních písmen příjmení zakládajících členů, kterými byli Pavel Chmelař, Ivo Albrecht, Antonín Stříž a Jiří Adam. K přechodným členům patřili Miroslava Křivánková a Ivan Havlíček.\n\nPředchůdcem skupiny Ch.A.S.A. bylo brněnské jazzrockové trio Šuchra-Luf-Band. Jeho členy byli Antonín Stříž (kytara), Ivo Albrecht (basová kytara) a Miroslav Veselý (bicí). Trio působilo v Brně na přelomu 60. a 70. let.\n\nZákladní sestava skupiny Ch.A.S.A. se poprvé sešla v březnu 1973 a rozešla v červenci 1975, protože dva ze zakládajících členů museli odejít na základní vojenskou službu.\n\nV tomto období se skupina už nikdy nesešla v původním složení. Skupina své složení několikrát změnila, vedoucím byl Ivo Albrecht.\n"}
{"id": "866598", "url": "https://cs.wikipedia.org/wiki?curid=866598", "title": "Labrinth", "text": "Labrinth\n\nTimothy McKenzie (* 21. března 1989, Hackney, Londýn, Spojené království), známější pod svým uměleckým jménem Labrinth, je anglický zpěvák, textař a producent.\n\nSvoji premiéru v UK Singles Chart si odbyl v březnu roku 2010, kdy se při příležitosti spolupráce s Britským rapperem Tinie Tempah píseň \"Pass Out\" dostala na vrchol tohoto žebříčku. Svůj první sólo singl \"Let the Sun Shine\" vydal v září 2010 a v oficiální britské hitparádě se tentokrát umístil třetí. Debutové album \"Electronic Earth\" vydal 31. března 2012. Jeho vydání přecházeli další dva singly \"Earthquake\", na kterém opět spolupracoval s Tinie Tempahem a \"Last Time\".\n"}
{"id": "866601", "url": "https://cs.wikipedia.org/wiki?curid=866601", "title": "Liou Šao-čchi", "text": "Liou Šao-čchi\n\nLiou Šao-čchi, v transkripci pinyin Liu Shaoqi, čínsky 刘少奇 (24. listopadu 1898 – 12. listopadu 1969) byl čínský komunistický politik. V letech 1959-1968 byl předsedou (prezidentem) Čínské lidové republiky, formálně tedy nejvyšším mužem ve státě. Ve skutečnosti však si v té době nejvyšší vliv v zemi stále zachovával Mao Ce-tung, neboť v čínském politickém systému funkce tradičně nezaručuje nejvyšší vliv, podstatná je spíše neformální autorita a souběh různých funkcí, stranických, armádních i státních.\n\nLiou se dostal do čela země po nevydařeném Maově Velkém skoku vpřed a pokoušel se provést ekonomické reformy, které by spravily škody po Maových experimentech. To se mu však stalo osudné během tzv. Velké proletářské kulturní revoluce, kdy byl roku 1967 zatčen a vězněn v těžkých podmínkách, kdy mu byly odpírány léky na jeho cukrovku. Málem na následky nedostatečné zdravotní péče zemřel, avšak hlavní strůjkyně zatčení, Ťiang Čching, ho potřebovala jako hlavní terč svého tažení na 9. sjezdu Komunistické strany Číny, a tak byl zachráněn. Na sjezdu pak Ťiang Čching skutečně urvala veškerou moc, Liou byl v usnesení označen za \"zrádce, nepřátelského agenta, vřed ve službách ruského imperialismu, revizionáře a reakcionáře\" a vyloučen ze strany. Brzy poté ve vězení zemřel, za nejasných okolností, patrně na následky lynčování Rudými gardami, jimž byl vydán napospas. Nalezen byl ve zvratcích a výkalech, pohřben byl tajně pod cizím jménem. Deset let byla jeho smrt tajemstvím. Teprve roku 1980 byl Teng Siao-pchingem, který za kulturní revoluce sdílel podobný osud, plně rehabilitován a byl mu dodatečně vypraven státní pohřeb. Nejasná je role Mao Ce-tunga při Liouvě zatčení, některé zdroje tvrdí, že se ho snažil chránit před běsněním kulturních revolucionářů, jiné, že se na zatčení spolupodílel. Jisté je, že Liou byl nejvýše postavenou obětí tehdejších chaotických represí.\n\n"}
{"id": "866603", "url": "https://cs.wikipedia.org/wiki?curid=866603", "title": "Coby Fleener", "text": "Coby Fleener\n\nJacoby \"Coby\" Fleener (* 20. září 1988 v Lemontu, stát Illinois) je hráč amerického fotbalu nastupující na pozici Tight enda za tým Indianapolis Colts v National Football League. Fleener hrál fotbal nejprve za Joliet Catholic Academy, poté za Stanfordovu univerzitu a v druhém kole Draftu NFL 2012 byl vybrán týmem Indianapolis Colts.\n\nFleener byl za své výkony v sezóně 2011, kdy zachytil 34 přihrávek pro 667 yardů a 10 touchdownů, zvolen do all-stars týmu webu CBSSports.com.\n\nPřed Draftem NFL 2012 byl Fleener považován za jednoho z nejlepších tight endů v nabídce. Během \"NFL Scout Combine\" se kvůli zranění kolene zúčastnil pouze testu v bench-pressu, nicméně i tak byl vybrán jako vůbec první tight end ze všech týmem Indianapolis Colts.\n\n25. července 2012 podepsal Fleener čtyřletý kontrakt s Colts za 5,431 milionu dolarů a stal se jejich startujícím Tight endem. Hned v prvním utkání si připsal 6 zachycených přihrávek pro 82 yardů, tento výkon ovšem ve zbývajících utkáních základní části nedokázal překonat, celkem zaznamenal 26 zachycených přihrávek pro 281 yardů. První touchdown kariéry v NFL zaznamenal v 13. týdnu proti Detroitu Lions.\n\nPřed startem sezóny 2013 se Fleener stal náhradníkem za Dwaynea Allena, ale ten byl po prvním týdnu zapsán na seznam zraněných hráčů a Fleener se tak stal startujícím hráčem Tight endem pro zbytek sezóny. První zápas s více jak 100 nachytanými yardy zaznamenal v 11. týdnu proti Tennessee Titans a ročník zakončil s 52 zachycenými přihrávakmi pro 608 yardů a 4 touchdowny. Pro ročník 2014 se vrátil Dwayne Allen, nicméně Fleener si pozici startujícího hráče udržel, částečně i proto, že Colts přešli na systém se dvměa Tight endy. Své výkony i nadále vylepšoval, takže se na konci sezóny hna jeho účtu objevilo 51 zachycených přihrávek pro 774 yardů a 8 touchdownů.\n\n"}
{"id": "866605", "url": "https://cs.wikipedia.org/wiki?curid=866605", "title": "Bezvízové státy", "text": "Bezvízové státy\n\nBezvízové státy jsou takové, do kterých státní příslušník konkrétní země nepotřebuje získat při krátkodobé návštěvě vízum. Dohodu o bezvízovém styku mají mezi sebou země, ve kterých nedochází k nežádoucí výměně obyvatelstva (migraci), či jsou si politicky blízké. Před rokem 1989 platila mezi Československem a západem vízová povinnost. Získat bezvízový styk s rozvinutými zeměmi je pro řadu rozvíjejících se států světa klíčovým politickým cílem. \n"}
{"id": "866606", "url": "https://cs.wikipedia.org/wiki?curid=866606", "title": "Čaka", "text": "Čaka\n\nČaka může znamenat\n"}
{"id": "866611", "url": "https://cs.wikipedia.org/wiki?curid=866611", "title": "Vacuum pot", "text": "Vacuum pot\n\nVacuum pot ve zkratce Vacpot či kávový sifon je přístroj pro přípravu filtrované kávy. Funguje na principu přetlaku vodní páry, která vytlačí horkou vodu nad filtr. V té se rozpustí namletá káva a po odebrání zdroje tepla padá káva zpět do spodní nádoby, přičemž se filtruje.\n\nDo spodní nádoby dáme nejlépe filtrovanou (kvůli chuti) a horkou vodu (aby se ušetřil čas na ohřátí). Zasuneme horní nádobu s filtrem přitaženým pružinou k jejímu spodku. Pod Vacuum pot umístíme hořák a počkáme, až pára vytlačí vodu nahoru. V té zamícháme kávu namletou na střední hrubost. Po 60 sekundách odebereme zdroj tepla a káva se díky podtlaku (vzniklém chladnutím dolní baňky) přefiltruje zpět do spodní nádoby. Naléváme přímo ze spodní baňky uchycené v držáku. \nZe 120ml vody a 10g kávových zrn získáme 100ml výsledné kávy.\n"}
{"id": "866612", "url": "https://cs.wikipedia.org/wiki?curid=866612", "title": "Geoffroy z Beaulieu", "text": "Geoffroy z Beaulieu\n\nGeoffroy z Beaulieu ( \"Geoffroy de Beaulieu\") byl člen dominikánského řádu, zpovědník francouzského krále Ludvíka IX. a autor pochvalného spisu \"Život a svaté chování Ludvíka zbožné paměti, někdejšího francouzského krále\".\n\nGeoffroy pocházel z normandské šlechty a jak sám zdůrazňuje ve svém díle, stal se zpovědníkem krále v jeho posledních zhruba dvaceti letech života. Doprovázel jej na křížové výpravě do Tunisu a byl svědkem jeho skonu. Na žádost papeže Řehoře X. sepsal stručný hagiografický spis, jenž měl posloužit k zahájení kanonizačního procesu krále Ludvíka.\n"}
{"id": "866614", "url": "https://cs.wikipedia.org/wiki?curid=866614", "title": "Vilém ze Chartres", "text": "Vilém ze Chartres\n\nVilém ze Chartres (francouzsky Guillaume de Chartres) může být:\n\n"}
{"id": "866615", "url": "https://cs.wikipedia.org/wiki?curid=866615", "title": "Miss České republiky 2007", "text": "Miss České republiky 2007\n\nMiss České republiky 2007 je 19. ročník soutěže krásy Miss České republiky. Finálový večer, kde se o držitelce titulu Miss České republiky pro rok 2007 rozhodlo, se konal v sobotu 14. dubna 2007 v Boby centrum v Brně.\n\nSlavnostním večerem provázel moderátor Jan Čenský.\n\nV porotě usedli: prezident soutěže Miloš Zapletal, módní návrhář Josef Klír, loňská Miss České republiky a Miss World Taťána Kuchařová, odborník na etiketu Ladislav Špaček, plastický chirurg Jan Měšťák, herec a moderátor Dalibor Gondík, fotograf Ondřej Pýcha a další.\n\nVedle hlavní soutěže Miss byly vyhlašovány ještě i vítězky dalších soutěží souvisejících se soutěží Miss České republiky. Byly jimi:\n\nFinále soutěže se zúčastnilo celkem 12 dívek:\n\nŽije v Brně. Ovládá anglický a německý jazyk. Stala se držitelkou titulu Miss nej hlas 2007.\n\nNarodila se 30. září 1985 a žije v Jeseníkách. Ovládá anglický a německý jazyk. Stala se I. vicemiss České republiky 2007 a držitelkou titulu Miss Sympatie 2007.\n\nPochází z Mladé Boleslavi, ale žije v Mnichově Hradišti. Ovládá anglický a německý jazyk. \n\nŽije v Přerově. Ovládá anglický a španělský jazyk.\n\nNarodila se 16. ledna 1989 a žije ve Svobodných Heřmanicích. Ovládá anglický a francouzský jazyk. \n\nNarodila se 4. dubna 1986 a žije v Břeclavi. Ovládá anglický a německý jazyk. Stala se Miss České republiky 2007 a držitelkou titulů Miss Silueta 2007 a Miss Bohemia 2007.\n\nŽije v Radvánovicích. Ovládá anglický a německý jazyk. \n\nPochází z Písku, ale žije v Praze. Ovládá anglický a německý jazyk. \n\nNarodila se 6. prosince 1986 a žije v Znojmě. Ovládá anglický, německý a trochu francouzský jazyk. Stala se II. vicemiss České republiky 2007 a držitelkou titulu Miss Elegance 2007.\n\nŽije v Kopřivnici. Stata se držitelkou titulu Miss Talent 2007.\n\nŽije v Brně. Ovládá anglický a ruský jazyk. \n\nŽije v Kadani. Ovládá velmi dobře anglický jazyk. \n\n\n"}
{"id": "866616", "url": "https://cs.wikipedia.org/wiki?curid=866616", "title": "Psohlavci (opera)", "text": "Psohlavci (opera)\n\nPsohlavci je opera o třech jednáních českého skladatele Karla Kovařovice. Libreto k ní napsal Karel Šípek na námět stejnojmenného románu Aloise Jiráska. Opera byla napsána v letech 1896–97 a premiéru měla 24. dubna 1898 v pražském Národním divadle.\n\nKarel Kovařovic byl v polovině 90. let 19. století znám jako velmi plodný, ale ne příliš původní skladatel lehčí hudby, jako autor tří nepříliš úspěšných komických oper francouzského stylu (\"Ženichové\", \"Cesta oknem\", \"Noc Šimona a Judy\"), baletů, operet, scénické hudby a příležitostných skladeb. Obrat k vážné vlastenecké látce svědčí o jeho změněných uměleckých ambicích. Libreto mu poskytl Karel Šípek, jehož inspirovala památka na 200. výročí plzeňské popravy vůdců chodského povstání, slavená 2. ledna 1895. Obsažné libreto Kovařovic zhudebnil rychle na konci roku 1896 a začátkem roku 1897 tak, aby stihl uzávěrku významné soutěže družstva Národního divadla o novou operu, která byla 30. dubna 1897.\n\nOpera byla Národním divadlem přijata k provedení a 24. dubna následujícího roku měla premiéru. Výprava byla důsledně folklorní, za vzory oděvů byly vzaty skutečné chodské kroje uchovávané v domažlickém muzeu a nad výrobou kostýmů bděl prf. F. J. Hruška. Vyvolala nadšený ohlas u publika, které bylo strženo její melodičností i vlasteneckým patosem; podle Ottova slovníku naučného byl její úspěch „při české vážné opeře od Smetanových »Braniborů« v té intensitě neobvyklý“. Nakonec i porota přiznala \"Psohlavcům\" cenu 1500 zlatých za vážnou operu, a dala jí tak přednost před konkurenčními díly, favorizovanou Fibichovou \"Šárkou\" a Foersterovou \"Evou\", mezi něž nakonec rozdělila napůl druhou cenu 1500 zlatých, původně zamýšlenou pro komickou operu.\n\nJak však píše Hubert Doležil, „po stránce umělecké nebyl však tento výsledek […] tak zcela nesporný“, a zejména Fibicha značně hnětl. Nicméně kritika Národních listů vyjadřuje převládající dobový názor, když tvrdí, že právě \"Psohlavci\" Kovařovic „vstoupil do předních řad našich hudebních dramatiků“, a například Tomáš Garrigue Masaryk jej v \"České otázce\" uvádí jako hlavního reprezentanta nových směrů v české hudbě, přičemž skladatele jako Fibicha, Foerstera nebo Janáčka pomíjí. Brněnská \"Hlídka\" oznamuje, že \"„Psohlavci\" od Smetanových oper mají se za nejpozoruhodnější dílo české skladby operní.\" Leoš Janáček v témže časopise publikoval obsáhlý rozbor \"Psohlavců\" i s notovými ukázkami; chválí „lahodu a formální vyspělost nápěvů“, vytýká však Kovařovicovi schematičnost a předvídatelnost hudebních postupů, zacházení s lidovými melodiemi i nepůvodnost: „Všechen tento půvab nápěvný není však originelním. Nebylo by nám na čest, spíše na potupu, když by práce našich skladatelů byly jen pěnivým, i když všemi barvami hrajícím šumem cizích proudů.“ Ač byly Janáčkovy výhrady mírnější v porovnání s dřívější strhující kritikou Kovařovicových \"Ženichů\", potvrzovaly napjatý vztah obou autorů, který se pak projevil dlouhodobým odmítáním \"Její pastorkyně\" Kovařovicem v době, kdy byl šéfem opery Národního divadla. Zcela negativně pak komentuje operu Fibichův a Foersterův příznivce, vlivný muzikolog Zdeněk Nejedlý v knize \"Česká moderní zpěvohra po Smetanovi\" (1911): podle něj „přicházejí pozdě nejenom kulturně, nýbrž i zcela umělecky“, a postrádá psychologickou pravdivost.\n\nK popularitě opery přispěla látka obecenstvu známá z románové podoby i použití českých lidových písní. Vliv však byl oboustranný: také popularita Jiráskovy novely, i ve srovnání s jeho jinými díly, byla operou značně podpořena a lidová píseň \"Zelení hájové\", otevírající operu, se teprve tím stala všeobecně známou, dokonce symbolem chodského kraje a Jiráskovou oblíbenou písní.\n\nPro Kovařovice byl triumf této opery hlavním faktorem, který přispěl k jeho povolání na místo šéfa opery Národního divadla v roce 1900, po výměně správního družstva. Toto místo pak Kovařovic zastával 20 let, až do své smrti.\n\nKovařovicova opera si záhy získala velkou popularitu a stala se jednou z nejhranějších českých oper, slovy Ottova slovníku naučného přímo „kasovní operou“. Podle muzikologa Johna Tyrrella je to „důkazem, že padouchové bez srdce, vzdorní lidoví hrdinové, truchlící ženy a živé, byť neautentické lidové scény tvořily v rukách zručného technika stále mocnou směs a že sentimentální české národovectví bylo dosud plně naživu“. V pražském Národním divadle byla od premiéry hrána trvale, v několika obnovených inscenacích, až září 1939; již 8. října 1910 se hrála 100. repríza a v roce 1937 dosáhli \"Psohlavci\" 250 představení. Rovněž obě ostatní česká divadla je uvedla brzy poté: Národní divadlo v Brně poprvé 26. ledna 1899, Městské divadlo v Plzni roku 1902, téhož roku je uvedlo i slovinské divadlo v Lublani. Když po vzniku Československa zahájila provoz další česká operní divadla (Olomouc, Moravská Ostrava), patřili \"Psohlavci\" opět k jedněm z prvních nastudovaných děl. Také Slovenské národní divadlo, jež zahájili provoz 1. března 1920, uvedlo \"Psohlavce\" již 19. března 1920 a znovu je nastudovalo v roce 1928 a v únoru 1939.\n\nPo druhé světové válce počet představení klesal. Komunistickému režimu sice vyhovovala třídní a nacionální tematika opery, avšak lpělo na ní stigma odsudku kulturního ideologa režimu Zdeňka Nejedlého. Nové profesionální inscenace uvedla divadla v Plzni (1945, 1950, 1962), Ostravě (1946, 1951), Brně (1946, 1951, 1968), Opavě (1947, 1967, 1987), Ústí nad Labem (1949, 1962), Liberci (1952, 1971), Bratislavě (1953), Košicích (1957) a Českých Budějovicích (1959, 1986). V pražském Národním divadle byli \"Psohlavci\" hráni v letech 1946–48, 1951–52, 1955–56, 1962–67; poslední inscenace se hrála v budově Smetanova divadla od roku 1985 a zde se také 26. března 1988 objevili na scéně zatím naposledy.\n\nMezi nejvýraznější představitele titulní role patřili Karel Burian a Beno Blachut.\n\nV zahraničí \"Psohlavce\" uvedla Sokol Opera Group ve Washingtonu (1963-1983).\n\nJedním z důvodů úspěchu opery byla Šípkova zdařilá adaptace Jiráskovy novely do podoby operního textu. Podařilo se mu adekvátně vystihnout jak atmosféru díla, tak charakteristiku postav. Dobové náladě ve společnosti vyhovělo tím, jak Chody – podle Palackého a Riegrovy historicko-politické koncepce – vykreslilo jako reprezentanty českého národa a zdůraznilo v národních dějinách rysy hrdinství a trpitelství. Podle Huberta Doležila jde o „libreto nesporně zdařilé a ve vývoji české operní libretistiky nemálo významné“. V českém kontextu jde o významný příklad tzv. „románové opery“ nebo „literární opery“ 19. století, tj. opery, jejíž látka je převzata z úspěšného literárního díla.\n\nRomantickému patriotismu libreta odpovídá i hudba. Je pozdně romantická, vycházející z tradice Smetany i Dvořáka, převládá volný lyrický proud přecházející v ariosa a místy přerušovaný uzavřenými čísly (písně, sbory). Vyskytují se výrazné příznačné motivy jednotlivých postav i idejí – například majestátní motiv chodských pergamenů – a to spíše ve tvaru větších hudebních ploch než jako krátké příznačné motivy wagnerovské. Jako modernější rys se v hudbě však vyskytují prvky verismu.\n\nNárodního charakteru hudby Kovařovic dosahuje různými způsoby: vedle využité autentické lidové melodie (píseň \"Zelení hájové\") využívá pozdně romanticky, národopisně stylizované lidové písně a tance, přirozeným originálním způsobem rovněž využívá napodobení dud. Nejoceňovanějším místem opery byla od počátku právě rozsáhlá folklórně laděná scéna chodských masopustních slavností „voraček“ v prvním dějství. Avšak ani francouzský ráz hudby, zjevný v Kovařovicových dřívějších jevištních dílech, zcela nemizí a je naopak využit k charakterizaci aristokratického prostředí, např. píseň Kateřiny z Lobkovic nebo menuet z posledního obrazu, které jsou stylizací hudby z doby Ludvíka XIV..\n\nJak libretu, tak zejména hudbě však jsou činěny výtky přílišného lyrismu či dokonce sentimentalismu, zejména ve scénách Kozinova loučení s rodinou nebo jeho vzpomínky na otce nebo stesku po domově, což oslabuje dramatičnost příběhu i zamýšlené hrdinské vyznění hlavní postavy – z hlediska pozdější komunistické kritiky tím příběh ztrácel „revoluční charakter“.\n\nCelkově lze \"Psohlavce\" díky přístupné hudbě charakterizovat jako typickou lidovou operu.\n\n(Část chodské vsi Oujezda s pohledem do nádvoří Kozinova statku) Ze vsi se ozývá dívčí zpěv (\"Zelení hájové\"). Na dvoře svého statku stojí Jan Sladký Kozina. Dává se s ním do řeči jeho přítel, dudák Jiskra. Kozina se mu svěřuje se svým trápením: po vsi si o něm vyprávějí, že je zbabělec a zapomněl na hrdost svých předků. Ani jeho matka mu nevěří. Byl v noci svědkem toho, jak dva chodští předáci ukryli u staré Kozinové na výměnku truhlu s chodskými privilegii, kterou po vsích hledá nová vrchnost, pan Maxmilian Laminger z Albenreuthu zvaný na Chodsku „Lomikar“. Kozinu však do věci nezasvětili, na radu jeho matky, jež se domnívá, že láska k ženě a dětem příliš ovládá Kozinovo srdce. Ten však zatím plane pro chodskou věc stejně jako ostatní (zpěv \"Vždyť i ve mně tužba pomsty zrála\"). Jiskra příteli vypráví, že dnes na masopustních slavnostech – voračkách – budou pochovávat panské důtky a zpívat a zpívat proti vrchnosti. Kozina jej varuje před zbytečným provokováním, ale marně.\n\nObjevuje se stará Kozinová. S pohrdáním se vyjadřuje o své snaše Hančí a vnoučatech, protože k nim vlídně hovořila zámecká paní; však syn sám z nich dělá panské slouhy. Hančí s dětmi se vracejí a dudák odchází na slavnost. Hančí na ni nechce manžela pustit, protože i ona ví o chystaném pozdvižení, ale Kozina ji nevrle odbývá a vyčítá jí, že vychovává děti k poddanství. Žena jej naopak obviňuje z toho, že k nim ochladl. Kozina se hájí a vášnivě vyznává, že žije jen pro ně, za což zase sklidí posměšky od své matky.\n\nCelá vesnice se sešla k voračkám, při nichž maškary pohřbívají symboly panské moci a odzvánějí robotě a daním (tanec a sbor \"Masopuste, masopuste, do kola mne holky pusťte… Červený šátečku, toč se kolem\"). Jeden ze sedláků, Adam Ecl, zívá posměšnou písničku a ostatní se k němu přidávají (Ecl a sbor \"Silencium! Jářku, milí sousedi… Karabáč do jámy hoďme prokletý\").\n\nTu se šíří zpráva, že se blíží Laminger s vojáky. Horkokrevný selský vůdce Matěj Přibek vyzývá ke konfrontaci, Kozina ale lid upokojuje, dokud se nedozvědí, co jim pán chce. Vystoupí Lamingerův správce Koš: připomíná, že všechny poddanské majestáty byly po posledním selském povstání zrušeny, a vyzývá Chody, aby své listiny – o nichž ví, že jsou chovány někde v Oujezdě – vydali vrchnosti. Kozina jménem Chodů odmítá: jejich stará práva stále platí. Na Kozinova slova reaguje prudce sám Laminger a dává Kozinu i Přibka odvést do šatlavy. Jeho vojáci mezitím našli skrýš a přinášejí truhlu s pergameny, Jen dva nejcennější se staré Kozinové podařilo zachránit na synovo znamení.\n\n(1. obraz – Síň na zámku trhanovském) Lamingerova choť, paní Kaeřina rozená z Lobkovic, hraje na cembalo a zpívá francouzskou galantní píseň (\"Belle cruelle, je sens votre cœur durcir\"). Laminger přináší ukořistěné pergameny, po kterých dlouho pátral, a těší se, že je zničí – lépe ale před zraky samotných chodských předáků (monolog Lamingera \"Vás v ruce má, po nichž jsem dávno toužil\"). Kateřina se mírně zastává sedláků: proč jim brát listiny, jež stejně dávno neplatí, když na nich tolik lpějí? Ale Laminger je chce vidět zničené, neboť sama jejich existence podporuje selskou vzpurnost. Navíc nyní jsou poměry příznivé šlechtě, kdo však ví, zda by jim v budoucnosti nebyla přikládána větší váha. Manželku, která jej nabádá k mírnosti, kárá za přílišnou důvěřivost k selským šelmám, a nechává předvést skupinu rychtářů ze svého panství i s vězni Přibkem a Kozinou. Před nimi ničí listiny a vyzývá je, aby uznali marnost svého odporu. Psí hlava na jejich praporu nechť již není znakem ochránců zemských hranic, ale symbolem věrnosti pánům.\n\nSprávce však přináší Lamingerovi listinu, kterou právě přinesl posel z Prahy. Na základě stížností poddaných byla věc chodských privilegií předložena královskému apelačnímu soudu, před nějž jsou chodští předáci předvoláni. Zatímco Laminger je mrzutý z nových průtahů, Chodové jásají a věří, že jejich práva žijí dále.\n\n(2. obraz – Scéna jako v 1. jednání) V Oujezdě se připravuje odchod chodského poselstva do Prahy. I Jiskra chce jet s ním, ale Kozina jej prosí, aby zůstal doma a dohlédl na jeho rodinu. Měl totiž v noci prorocký sen, v němž se mu zjevil jeho otec a prorokoval krvavý konec sporu. K radosti své ženy Dorly se Jiskra nechá přemluvit. S Kozinou se loučí Hančí, jež se o muže bojí, i stará Kozinová, jež mu naopak dodává srdnatosti (sextet \"Má Hančí zlatá, jen se upokoj\"). Celá ves vyprovází poselstvo zpěvem a tancem (scéna loučení \"Hrajte, muzikáři, ať ten smutek v tváři\"). Jen Přibek je mrzutý, v úspěch pře před panským soudem nevěří a dal by přednost přímému odporu. Jen zdráhavě dá Kozinovi slovo, že až do návratu poselstva nebude podněcovat nepokoje. Ostatní doufají v návrat svobody (sbor \"Však z té krve otců, která tekla\").\n\n(1. obraz – Síň apelačního soudu na hradě pražském) Předseda soudu, hrabě Václav ze Šternberka, zahajuje líčení. Namísto prostoru pro uplatnění svých práv se však Chodům ihned dostane výstrahy a poučení, aby byli poslušni svého pána (zpěv prezidenta \"Žaloba těžká proti vám svědčí\"). Soud protestujícímu poselstvu odebere i poslední dva pergameny a zničí je; Chodům pak radí neoddávat se minulosti a spokojit se se stavem věcí a s tím, že odcházejí bez trestu za svou opovážlivost.\n\nTu ale chvatně vstupuje Laminger a sděluje soudu, že na Chodsku vypuklo povstání. Jeho lidé totiž hledali po chalupách zbylé majestáty a přitom byli napadeni a ztýráni sedláky. Prezident soudu přítomným chodským předákům nakazuje, aby pod zárukou vlastní hlavy rebelii upokojili; navíc musí na místě odpřisáhnout, že se na vždy zříkají svých domnělých práv. Když Chodové odmítají, označuje Laminger za hlavního podněcovače vzdoru a nepokojů Kozinu. Hrabě ze Šternberka předává obžalovaného hrdelnímu soudu. Chodové prosí za jeho propuštění, ale Kozina ví, že tyto prosby jsou marné, a je odhodlán neustoupit.\n\n(2. obraz – Vězeňská jizba v plzeňské radnici) Kozina leží na lavici a ve snu vidí výsledky povstání: pláň posetou mrtvolami odbojných Chodů, mezi nimi jejich vůdce Přibka. Vcházejícímu Jiskrovi se svěřuje, jak jej trápí, že nemohl padnout v boji za právo jako oni (živý obraz Kozinova snu a jeho zpěv \"Já zřel je, Jiskro, ve snách jsem je zřel\"). Svou ženu, děti a matku svěřuje do péče Boží a Jiskrovy. Dudák odsouzenci vypráví, jaký smutek padl na Chodsko, a oznamuje mi, že Laminger dal přivézt do Plzně i jeho rodinu, aby přihlížela popravě.\n\nŽalářník přivádí Hančí, starou Kozinovou i děti. Kozina se s nimi dojatě loučí (scéna loučení \"Teď jsem zas doma, pod naší střechou\"). Přichází i Laminger, aby vychutnal svůj triumf. Kozina však i poslední nabídku milosti výměnou za pokoření hrdě odmítá; naopak při samém odchodu na popraviště volá „Lomikara“ do roka, do dne na boží soud.\n\n(3. obraz – Síň na trhanovském zámku) Na výročí Kozinovy popravy pořádá Laminger slavnost. Hosté u něj tancují menuet (sbor \"Aj, ta mláď, únavy nezná\"). Laminger pro pobavení předvádí i chodské muzikanty s houslemi, píšťalami a dudami a vysmívá se přitom někdejší opovážlivosti podmaněných Chodů i Kozinovu proroctví. Když ale zpupně připíjí na to, že jej odsouzencova věštba minula, zjeví se mu Kozinův duch a Laminger se skácí mrtev k zemi.\n\nExistují dvě celkové nahrávky \"Psohlavců\" s velmi podobným obsazením, obě pořízené pražským rozhlasem.\n\n\n\n"}
{"id": "866617", "url": "https://cs.wikipedia.org/wiki?curid=866617", "title": "Kdo přežije: Afrika", "text": "Kdo přežije: Afrika\n\nKdo přežije: Afrika (v anglickém originále Survivor: Africa) je třetí sezóna televizní reality show \"Kdo přežije\".\nSérie byla natáčena roku 2001 v Keni.\n\n"}
{"id": "866619", "url": "https://cs.wikipedia.org/wiki?curid=866619", "title": "Vosí hnízdo (film)", "text": "Vosí hnízdo (film)\n\nVosí hnízdo (francouzsky \"Nid de guêpes\", anglicky \"The Nest\" nebo \"Wasp's Nest\") je francouzský akční kriminální thriller z roku 2002, který natočil režisér Florent Emilio Siri. Film vychází ze snímku režiséra Johna Carpentera z roku 1976 \"Přepadení 13. okrsku\" , který čerpal mj. z westernu \"Rio Bravo\" (1959).\n\n\nV Německu je díky mezinárodní policejní spolupráci zadržen Abedin Nexhep, šéf albánské mafie, mezi jejíž kriminální aktivity patří mj. obchod se ženami. Je převážen do francouzského Štrasburku, kde je sídlo Evropského soudu pro lidská práva.\n\n14. července se ozbrojená skupina chystá přepadnout skladiště na periferii Štrasburku. Dostane se dovnitř a sváže členy ochranky. Zloději začnou překládat zboží (počítače) do kamionu. Mezitím se policejní konvoj vedený Laborií, agentkou francouzských speciálních jednotek a převážející Nexhepa dostane do potíží, když je přepaden početnou skupinou Nexhepových ozbrojených přívrženců. Laborii se podaří s poškozeným transportérem dojet do skladiště, v němž právě operuje gang zlodějů. Poté, co se přítomné osoby uvnitř dostanou pod těžkou palbu zvenčí, jsou nuceni spolupracovat. Policejní skupina má několik raněných, stejně tak i zloději. Nejvážněji je raněn Nasser. Santino jde osvobodit svázané ochrankáře. Zatímco se Louis přidá k obráncům, Spitz se ukryje. Louis pak pomáhá zraněnému Nasserovi.\n\nPo další salvě se Spitz z ochranky skladiště chce naivně útočníkům vzdát, venku je ihned zastřelen. Selim (jeden ze zlodějů) se s Winfriedem (člen doprovodného policejního komanda) pokusí v nákladním automobilu prorazit blokádu, což se nezdaří. Jejich vůz skončí v řece. Když se Nadia dozví, co je Abedin Nexhep zač, rozdrtí mu varlata. Sama byla dříve znásilněna. Albánci vhodí dovnitř tašku s poslední výstrahou – uřízlýma rukama.\n\nLouis, druhý člen ochranky vymyslí plán. Je jisté, že uhájit tak velký prostor se stávajícími zásobami je nemožné. Útočníci brzy snadno proniknou dovnitř, proto bude potřeba srazit kontejnery k sobě a vytvořit z nich menší pevnost. Během závěrečného náporu se zbývající uvěznění lidé statečně brání přesile. Louis způsobí ohnivou explozi, která spálí většinu útočníků. Ke skladišti přijíždí nad ránem policejní síly a obléhání končí.\n\n"}
{"id": "866620", "url": "https://cs.wikipedia.org/wiki?curid=866620", "title": "Steven Frayne", "text": "Steven Frayne\n\nSteven Frayne (* 17. prosince 1982 Bradford, Spojené království), známý také pod přezdívkou Dynamo je britský karetní kouzelník. Mimo karetní kouzla předvádí také létání, nebo mentální kouzla jako čtení myšlenek. Trpí vážnou nemocí (Crohnova choroba). Jde o uznávaného člena Magic Circle.\n\nSteven se naučil kouzlit od svého dědečka, ale umění kouzla dál rozvíjel. Také dělá hip hop, čímž se odpoutává od své rutiny. Od roku 2002 cestuje s kouzly po světě a na těchto cestách se také nová kouzla učí. Od roku 2011 má v TV pořad \"Dynamo: Magician Impossible\", kde svá kouzla převádí na ulicích.\n\n"}
{"id": "866621", "url": "https://cs.wikipedia.org/wiki?curid=866621", "title": "Vilém ze Chartres (dominikán)", "text": "Vilém ze Chartres (dominikán)\n\nVilém ze Chartres ( \"Guillaume de Chartres\", † před 1282) byl člen dominikánského řádu, kaplan francouzského krále Ludvíka IX. a autor hagiografického díla o Ludvíkově zbožném životě a zázracích, jež nastaly po jeho smrti. Svým dílem chtěl navázat a doplnit na dílo svého spolubratra Geoffroye z Beaulieu.\n\nVilém pocházel pravděpodobně ze Chartres a doprovázel svého panovníka jako kaplan na jeho první křížové výpravě, kde s ním sdílel zajetí nevěřících a na výpravě následující byl svědkem králova skonu. Poté putoval se smutným průvodem nesoucím královy ostatky zpět do Francouzského království, kde měly být uloženy po boku předků v tradičním kapetovském pohřebišti v opatství sv. Diviše. Zemřel zřejmě krátce po dokončení svého díla, protože není uveden v seznamu svědků králova kanonizačního procesu v roce 1282. \n"}
{"id": "866622", "url": "https://cs.wikipedia.org/wiki?curid=866622", "title": "Dům U Machtů", "text": "Dům U Machtů\n\nDům U Machtů, někdy zvaný U Panny Marie, je dům čp. 411 na Starém Městě v Praze v Rytířské ulici č. 4. Je chráněn jako kulturní památka České republiky.\n\nDnešní dům stojí na původních dvou parcelách, které byly sceleny pravděpodobně před rokem 1400 a byl zde postaven nový dům. V 16. století patřil Zárubům z Hustířan a poté i Štampachům ze Štampachu. Na počátku 17. století byl pozdně renesančně výrazně přestavěn.\n\n"}
{"id": "866624", "url": "https://cs.wikipedia.org/wiki?curid=866624", "title": "Saw (filmová série)", "text": "Saw (filmová série)\n\nSaw je série celkem osmi filmů natočených mezi lety 2004-2017, kterou započal film \"\" režiséra Jamese Wana. Filmy byly inspirací pro vytvoření počítačových her či parodizaci ve filmu \"Scary Movie 4\" nebo v seriálu \"Simpsonovi\".\n\nPrvnímu filmu \"\" předchází krátkometrážní snímek \"Saw\" z roku 2003, který byl natočen jako námět pro producenty filmu z roku 2004, kterým se tento nápad zalíbil a investovali tak do výroby peníze.\n\nCelosvětově nejvýdělečnější z filmů série je třetí díl \"Saw 3\" z roku 2006 režiséra Darrena Lynn Bousmana. Ve Spojených státech se nejvýdělečnějším stal druhý film \"Saw 2\" z roku 2005 a v České republice to byl sedmý film \"Saw 3D\" z roku 2010 režiséra Kevina Greuterta, který byl taktéž nejnákladnějším filmem.\n\nNa konci roku 2013 bylo oznámeno, že série sedmým dílem nekončí a připravuje se díl osmý. Vzhledem k neoblíbenosti posledního Saw 7 mezi diváky je to neočekávané. Další díl by navíc neměl být restartem série, ale měl by navazovat na zavedený děj. Hlavní postavy filmu zatím nejsou zveřejněny. Díl by měl vyjít v roce 2017. \n"}
{"id": "866625", "url": "https://cs.wikipedia.org/wiki?curid=866625", "title": "Kdo přežije: Markézy", "text": "Kdo přežije: Markézy\n\nKdo přežije: Markézy (v anglickém originále Survivor: Marquesas) je čtvrtá sezóna televizní reality show \"Kdo přežije\".\nSérie byla v Česku vysílána pod názvem Polynésie (Prima Cool) nebo také Markézy (Nova).\n\n"}
{"id": "866626", "url": "https://cs.wikipedia.org/wiki?curid=866626", "title": "Porfin", "text": "Porfin\n\nPorfin je cyklická organická sloučenina složená ze čtyř spojených pyrrolových kruhů. Je základní stavební jednotkou tetrapyrrolových barviv, jakými jsou například červené krevní barvivo hemoglobin nebo zelené fotosyntetické barvivo chlorofyl. Pokud se porfinové jádro těchto barviv podrobí destrukci vznikají acyklická barviva (lineární tetrapyrroly).\n\nPokud se na dusíkaté atomy uprostřed kruhu porfinu naváže kovový kationt vázaný kovalentní i koordinační vazbou, vzniká specifický druh cyklického barviva závislého na druhu navázaného kationtu.\n\nVznikají rozpadem porfinového jádra a přechodem na lineární tetrapyrrol. Dobře demonstrovatelný je tento jev na rozpadu molekul hemoglobinu v odumřelých červených krvinkách. Bílkovina globin spolu s železem je použita pro stavbu nového hemoglobinu a zbytek otevřeného porfinového jádra je vyloučen jako žlučové barvivo bilirubin.\n\n\n"}
{"id": "866628", "url": "https://cs.wikipedia.org/wiki?curid=866628", "title": "Kdo přežije: Thajsko", "text": "Kdo přežije: Thajsko\n\nKdo přežije: Thajsko (v anglickém originále Survivor: Thailand) je pátá sezóna televizní reality show \"Kdo přežije\".\nSérie se v Česku s dabingem objeví začátkem ledna. Byly v něm dva kmeny Sook Jai a Chuay Gahn a poté vznikl jeden kmen Chuay Jai.\n\n"}
{"id": "866632", "url": "https://cs.wikipedia.org/wiki?curid=866632", "title": "Dům U Bílého orla (Rytířská)", "text": "Dům U Bílého orla (Rytířská)\n\nDům U Bílého orla, někdy zvaný U Vokřínů, je dům čp. 410 na Starém Městě v Praze v Rytířské ulici č. 6. Stojí mezi domy U Beránků a U Machtů. Je chráněn jako kulturní památka České republiky.\n\nPrvní zmínka o domu je z roku 1400 a jako majitele uvádí opata konventu ve Skalici. Přibližně ve druhé polovině 14. století byl výrazně přestavěn a rozšířen, z této doby pochází loubí. V roce 1653 dům v zanedbaném stavu koupil sochař Jan Jiří Bendl a nechal jej přestavět. Po něm dům vlastnili sochaři Jan Braun a Richard Prachner. Dnešní fasáda vznikla při přestavbě před rokem 1835.\n\n"}
{"id": "866635", "url": "https://cs.wikipedia.org/wiki?curid=866635", "title": "Spectrum (album, Billy Cobham)", "text": "Spectrum (album, Billy Cobham)\n\nSpectrum je první sólové studiové album bubeníka Billyho Cobhama. Jeho nahrávání probíhalo od 14. do 16. května 1973 v newyorském studiu Electric Lady Studios. Vyšlo v říjnu téhož roku u vydavatelství Atlantic Records. Na různé klávesové nástroje zde hraje Jan Hammer, se kterým Cobham působil ve skupině Mahavishnu Orchestra. V některých skladbách hraje kytarista Tommy Bolin, pozdější člen hardrockové skupiny Deep Purple.\n\n"}
{"id": "866638", "url": "https://cs.wikipedia.org/wiki?curid=866638", "title": "Dům U Bílého orla", "text": "Dům U Bílého orla\n\nDům U Bílého orla je jméno pro tyto domy v Praze:\n\n\n"}
{"id": "866639", "url": "https://cs.wikipedia.org/wiki?curid=866639", "title": "Gundi", "text": "Gundi\n\nGundi je jméno pro některé rody z čeledi gundiovitých. Nemáme pro ně jedinečný český název, a proto je označujeme jako gundi. Spolu s dalšími česky nepojmenovanými rody \"Felovia\" a \"Massoutiera\" tvoří dohromady čeleď gundiovitých.\n\nGundi jsou menší až středně velcí hlodavci vzhledově připomínající morčata. Jsou aktivní přes den, kdy se mj. s oblibou vyhřívají na skalních římsách. Konzumují výhradně rostlinnou potravu.\nJako gundi se v českém názvosloví označuje celkem 2 ze 4 rodů čeledi gundiovitých.\n\n"}
{"id": "866641", "url": "https://cs.wikipedia.org/wiki?curid=866641", "title": "Darren Lynn Bousman", "text": "Darren Lynn Bousman\n\nDarren Lynn Bousman (* 11. ledna 1979) je americký filmový režisér a scenárista.\n\nNarodil se v Overland Park v Kansasu Nancy a Lynnu Bousmanům. Je absolventem Full Sail University a Shawnee Mission North High School. V roce 2008 se zasnoubil s Laurou Bosserman a 2. ledna 2010 se s ní oženil.\n\n\n"}
{"id": "866646", "url": "https://cs.wikipedia.org/wiki?curid=866646", "title": "Kostel Nanebevzetí Panny Marie a svatého Cyrila a Metoděje", "text": "Kostel Nanebevzetí Panny Marie a svatého Cyrila a Metoděje\n\nKostel Nanebevzetí Panny Marie a svatého Cyrila a Metoděje je pozdně barokní stavba na Masarykově náměstí v Kyjově. Byl postaven v letech 1713–1720 řádem kapucínů. Od roku 1784 je farním kostelem. Římskokatolický kostel je chráněn jako kulturní památka České republiky.\n\nKostel Nanebevzetí Panny Marie vznikl jako druhý kyjovský kostel. Na konci 12. století byl Kyjov v majetku premonstrátského kláštera Hradisko a jeho opat Michal nechal někdy po roce 1171 postavit první kostel sv. Martina. Myšlenka na vybudování nového kostela v centru města se poprvé objevila po bitvě na Bílé hoře (1621), kdy jako jedinému kyjovskému šlechtici Jiřímu Pogrelovi z Kotčeborovic byl konfiskován majetek, včetně domu, který stál na místě dnešního kostela. Jiří Pogrel, kterému od roku 1611 patřily Strážovice, ztratil dvě třetiny svého majetku – dům, lán polí, zahradu a louku, celkem za 8 500 moravských zlatých. Už dva roky po Bílé hoře byl mrtev a císař Ferdinand II. roku 1626 věnoval majetek městu s podmínkou, že na místě postaví na vlastní náklady kostel ke cti Panny Marie a moravských patronů Cyrila a Metoděje. Návrh vzešel patrně od kardinála Dietrichsteina, který chtěl zajistit, aby kyjovský farář bydlel a konal bohoslužby uvnitř městských zdí. Stavba kostela však byla nad finanční možnosti města a zpozdila se téměř o 100 let. Proto zde kardinál založil alespoň bratrstvo Nanebevzetí Panny Marie a před radnicí nechal vztyčit stejnojmennou sochu na iónském sloupu.\n\nPočátkem 18. století Kyjov uvažoval o povznesení a rozvoji města, k čemuž potřeboval zvýšení řemeslnické výroby a větší návštěvnost týdenních trhů. K tomu mohla dopomoci stavba kláštera, kterým se město chtělo vyrovnat jiným významným sídlům. Oblíbeným církevním řádem mezi šlechtou i řadovým obyvatelstvem byl tehdy řád kapucínů. Kapucíni stavěli poměrně jednoduché a nenákladné kostely, což byl další důvod, proč se finančně vyčerpané město rozhodlo tímto způsobem.\n\nDůležitou postavou při rozhodování o příchodu kapucínů byl kyjovský rychtář Edmund Wendorf, který se v Kyjově usadil v 90. letech 17. století a oženil se s dcerou primátora Daniela Polanského. Jako antisemita počítal s posílením protižidovských nálad u kyjovského obyvatelstva přivedením kapucínského řádu, který byl mimochodem známý i jako silně protireformační. V roce 1703 do Kyjova přišli vyškovští kapucíni požádat o mošt. Po Novém roce 1707 dva vyškovští kapucíni opět vyhledali Wendrofa při sbírání milodarů. Wendorf sám nadnesl otázku zřízení kláštera v Kyjově a kapucíni ochotně souhlasili a poradili, jak by město mělo při uskutečňování tohoto plánu postupovat. Městská rada jeho návrh přijala. Na stavbu plánovali odevzdat Pogrelův dům se zahradou, který byl v té době již zchátralý (\"in dedecus civitatis\" – městu na ostudu) a také kapitál z výnosu pogrelovských pozemků, který činil 1 669 zlatých. Rada byla ochotna přispívat na vydržování 12 mnichů ročně 12 bečkami piva a 24 sáhy dříví na topení. V roce 1710 před příchodem kapucínů do města byl příspěvek opraven na 15 beček piva a 30 sáhů dříví.\n\nS vybudováním kláštera souhlasil 26. května 1709 ministr řádu v Římě a také 30. května 1709 císař Josef I. s podmínkou, že zde bude pouze dvanáct osob, které nebudou sbírkami příliš zatěžovat domácí obyvatelstvo. Po ujištění císařské kanceláře z 19. listopadu 1709, že kapucíni nebudou na újmu práv farního kostela (\"quoad iura parochialia\" – pokud se týká práv farářových) a kázat budou až po skončení farních bohoslužeb, souhlasila na konci roku s jejich příchodem i olomoucká konzistoř. Kapucíni do Kyjova přišli 19. října 1710. Byli to čtyři mniši a mezi nimi i řádový stavitel Řehoř z Frank. Slavnostního uvítání se účastnil hradišťský krajský hejtman Mikuláš Leopold Otislav z Kopenic. Přítomen byl i představený kapucínského kláštera hradčanského a vyškovského a také několik bratří z koleje brněnské a jihlavské. Olomoucká konzistoř ani zemský úřad zde zastoupeni nebyli.\n\nPovolení ke stavbě dostali kapucíni od konzistoře až 20. října 1712. Základní kámen ke stavbě byl položen 15. května 1713 za přítomnosti milotického hraběte Karla Antonína Serényi s manželkou Terezií a oběma jeho bratry, Josefa Serényi (rytíře řádu sv. Jakuba) a Leopolda Serényi (maltézského rytíře). Samotné místo po pogrelově domě však na stavbu nestačilo a musel být přikoupen sousední dům Gottfrieda Bartolottiho a pekařský domek Jiřího Nekvapila. Asi později byly zakoupeny další dva domy na ulici Hrnčířské (jíž se začalo říkat také Kapucínská, dnes Komenského) a část zahrad jiných domů pro klášterní zahradu. Od milotického hraběte vyprosili povolení ke stavbě vodovodu z Nětčic přes jeho pozemky. (V roce 1728 byl vodovod opravován.) Na stavbu byl darován různý materiál, mimo jiné i pálené tašky na střechu, které byly v tehdejším Kyjově novinkou. Bylo však zjištěno, že na stavbu není dostatek financí a tři roky zde stálo lešení, aniž by bylo využito a práce byla zastavena.\n\nFinanční situace se zlepšila díky hodonínské hraběnce Anně Antonii Czoborové, rozené Lichtenstejnové, která byla poslední z pěti dcer knížete Jana Adama z Lichtenštejna. Ten odkázal 30 000 zlatých na stavbu kapucínského kláštera na některém z lichtenštejnských statcích nebo na jiný účel ve prospěch kapucínského řádu. Uvolnění těchto peněz zdržoval židovský rychtář, který měl vliv u hodonínského purkrabího. Když hraběnka Czoborová purkrabího propustila ze svých služeb, kapucíni opakovali svou prosbu o financování a byli vyslyšeni. Městská rada ještě protestovala proti podobě kostela, kdy schodiště zasahovalo do náměstí. Moravský zemský soud však v roce 1719 rozhodl ve prospěch kapucínů. 18. dubna 1718 byla stavba kostela zahájena a 3. dubna 1720 ukončena. Kostel byl požehnán 29. června 1721, vysvěcen byl až 17. října 1723 olomouckým biskupem hrabětem Františkem Juliánem Braidou. Na upomínku velkorysého dárce byl přes odpor magistrátu nad hlavním vchodem kostela umístěn lichtenštejnský erb. Pozůstalí Jana Adama si 20. dubna 1718 pro sebe a pro svůj rod vymínili právo zakladatele a patrona. Roku 1743 byla přistavěna západní kaple, zvaná také bukovanská. Vybavení kostela bylo strohé, až v roce 1754 byla vystavěna nová kruchta a na ní umístěny varhany získané od servitů z kostela sv. Andělů Strážných ve Veselí nad Moravou.\n\nPro klášter byla roku 1738 zřízena menší zahrada u sakristie. Později byly odkoupeny zahrady od sousedních domů a vznikla tak \"velká zahrada\" od kláštera k palisádovému opevnění města a pak i za ním za městským příkopem, kde vznikla \"malá zahrada\". Teprve roku 1761 byla dokončena křížová chodba kolem vnitřního čtvercového dvora. Dobré finanční podmínky přiměly kapucíny roku 1760 k přeložení řádového filozofického studia z Třebíče do Kyjova a tak vznikla ve městě první vyšší škola.\n\nKrypta pod kostelem nemohla být kvůli vysoké hladině podzemní vody vyhloubena a tak je podlaha kostela značně nad úrovní náměstí. V kapucínské kryptě pod kostelem nejsou pohřbeni jen řádoví mniši, ale i někteří kyjovští měšťané, jako např. primátor Edmund Wendorf a jeho syn Rudolf († 19. března 1752). František Jurovský (bratr mecenáše Dominika Jurovského, stavitele útulku pro chudé měšťany) se také zasloužil různými dary o usazení kapucínů ve městě a po smrti 15. dubna 1744 byl uložen do kapucínské hrobky. Jsou zde pochováni i primátor Jan Filip († 23. listopadu 1757), Apologie Jurovská a Helena Lvová ze Sobůlek, která díky odkazu 1 000 zlatých zajistila klášteru 100 sáhů dříví z buchlovských lesů. Celkem je zde pohřbeno asi 40 lidí. Těla kapucínů byla položena přímo na zem a pod hlavu dána cihla. Ostatní zemřelí byli pohřbeni v rakvích.\n\nNástup josefinských reforem znamenal i konec kapucínského řádu v Kyjově po 74 letech. Zrušení kláštera bylo kapucínům oznámeno 14. října 1784 a na odchod jim byla dána lhůta tří měsíců, tj. do 14. ledna 1785. Od 4. února se začalo prodávat veškeré klášterní zařízení. Město nakonec 3. března 1785 odkoupilo klášterní budovu za 800 zlatých, velkou zahradu (80 zlatých), malou zahradu (50 zlatých) a budovu vrátného (80 zlatých). Umístilo sem skladiště soli a později školu, svatomartinský špitál a do roku 1803 zde ubytovávalo kooperátory. Do zdejších prostor chtěla městská rada přestěhovat i faru, ale bývalý klášter byl pro tento účel nevyhovující a jeho přestavba by byla nákladná. Po dvaceti letech byly rozparcelovány klášterní zahrady a prodány na stavební místa. V roce 1787 bylo zřízeno kyjovské děkanství.\n\nKostel byl 19. listopadu 1784 prohlášen za farní. Starý kostel svatého Martina byl odsvěcen, v roce 1807 vyhořel a roku 1833 byla na jeho místě postavena kaple svatého Josefa. Nevýhodou 600 let starého kostela byla jeho poloha mimo opevnění města (trpěl častými nájezdy) a také nedostatečná kapacita. Svatomartinský kostel měl prostory pro 696 věřících, nový pak pro 1 152 věřících. Při této změně musel kostel projít i některými stavebními úpravami. Za hlavním oltářem byl zrušen mnišský chór a oltář byl posunut více dozadu, čímž se presbytář zvětšil. Původní dřevěný oltář byl nahrazen zděným, mramorovým a pozlaceným. Pro oltář byl za 162 zlatých zakoupen obraz od vídeňského malíře Antona Maulbertsche a po stranách byly umístěny sochy sv. Cyrila a Metoděje od brněnského sochaře Ondřeje Schweigla. Oltář byl dokončen v roce 1792 za 1113 zlatých.\n\n19. a 20. století už pro kostel znamenalo drobné jen úpravy. Po roce 1802 byla postavena nová kazatelna a křtitelnice. V letech 1823 a 1826 vznikly boční oltáře sv. Barbory a sv. Josefa. V roce 1880 byl původní oltářní obraz nahrazen obrazem od malíře Josefa Zeleného. Roku 1885 byly před kostel umístěny sochy sv. Cyrila a Metoděje. 1899 byl vybudován nový svatostánek. V roce 1910 byla nad vchodem namalována freska Matky milosrdenství s Ježíškem. Některá okna byla v roce 1915 opatřena vitráží. Podle návrhu Jano Köhlera v roce 1928 vymaloval interiér Antonín Sychra a malba byla obnovena ještě v letech 1955 a 1973. V roce 1936 byly zakoupeny nové varhany. Roku 1973 byla provedena nová elektroinstalace a úprava interiéru podle nové liturgické reformy. O rok později byla u vchodu zhotovena předsíň. V roce 1985 byly pořízeny nové zpovědnice a zdvojená okna v sakristii a na oratoři. Následující rok byla položena mramorová dlažba v presbytáři.\n\nJednoduché průčelí kostela je typické pro kapucínské kostely a je orientováno na jih. Nad hlavním vchodem je zavěšen kamenný erb Lichtenštejnů jako zakladatelů kostela. Nad erbem je freska Matky milosrdenství s Ježíškem ve sgrafitovém rámu z roku 1910 od akademického malíře Jano Köhlera, který ve městě vyzdobil sgrafity více budov. Ještě výše je jednoduchá rozeta. Je rozdělena na dvanáct částí, ovšem z venkovního pohledu je vidět jen jednodušší čtyřdílné zasklení. Na trojúhelníkovém štítu se dvěma malými okny je uprostřed nakreslen bílý kříž. Menší vchod vlevo vede do tzv. \"bukovanské kaple\" zasvěcené svatému Martinovi. Ta byla postavena v roce 1743. Druhý vchod vpravo je vstup do křížové chodby, ze které se vstupuje na kruchtu a také do krypty pod kostelem. Proto je nad vchodem vytesán latinský nápis: \"DOMUM PORTAM ET TUMULUM PATER FRANCISCE VISITA ET HEVAE PROLEM MISERAM ASOMNO MORTIS EXCITA\" (volný překlad: Touto branou navštiv Otče Františku a probuď ze spánku smrti ubohé pokolení Evino.). Ke kostelu vede osm schodů po celé šířce průčelí kostela. Schodiště je zábradlím rozděleno na tři části. Po stranách schodů byly v roce 1885, při příležitosti tisíciletého výročí úmrtí svatého Metoděje, umístěny sochy sv. Cyrila (vlevo) a sv. Metoděje (vpravo). Kostel nemá věž a jako farní zvonice slouží kaple sv. Josefa. Kostel má pouze sanktusník s malým zvonem, ulitým v roce 1711. Zvon je zasvěcen Nanebevzetí Panny Marie a sv. Cyrilu a Metoději.\n\nKřížová cesta z 19. století od vídeňského akademického malíře českého původu Josefa Führicha ve stylu nazarénismu. V boční kapli je nad oltářem obraz sv. Martina od Jindřicha Poláška. Jde o olej na plátně z 19. století. Lavice pochází z let 1834–1836 a v letech 2011–2012 byly renovovány.\n\nOkna jsou zdobeny vitrážemi. Zprava od vchodu při pohledu k oltáři jsou zobrazeni: sv. Terezie, sv. František, v presbytáři sv. Alžběta, Madona s Ježíšem. V boční kapli směrem od oltáře pak Božské Srdce, Srdce Panny Marie a sv. Martin.\n\nNejcennějším uměleckým dílem je zde pozdněgotická socha Panny Marie z období kolem roku 1500. Jde o dřevořezbu z lipového dřeva. Panna Marie, stojící na půlměsíci, drží v pravé ruce Ježíška a levou mu podává hrozen. Někdy se jí říká vinařská nebo kyjovská madona a pochází patrně ze zrušené kaple sv. Dominika v chudobinci Dominika Jurovského na Jungmannově ulici. Originál sochy byl od 60. let 20. století umístěn v depozitáři, v srpnu 2016 vystaven jeden den v kostele a pak předán k průzkumu a restaurování. Do kostela se měla vrátit v roce 2017. V interiéru jsou dále sochy sv. Anny Samotřetí, sv. Jana Křtitele, Nejsvětějšího Srdce Ježíšova, Neposkvrněného Srdce Panny Marie od Joži Uprky a sv. Jan Nepomuckého. Na bočním oltáři socha Panny Marie Lurdské. U vstupu do boční kaple sochy sv. Antonína Paduánského, Judy Tadeáše a sv. Františka.\n\nV majetku kostela bývala i monstrance, kterou v roce 1603 nechal zhotovit brněnský probošt Eliáš Hovorius z Vyškova. Byla zhotovena z odkazu Ludmily Bzenecké, dcery prvního kyjovského primátora Václava staršího Bzeneckého. Věnovala ji ještě původnímu farnímu kostelu sv. Martina. Během napoleonských válek, kdy císař František I. Rakouský nařídil prodej zařízení z kostelů na válečná vydání, ji měšťané vyplatili a zůstala v Kyjově.\n\nAsi 50 cm vysokou stříbrnou monstranci vyrobil brněnský zlatník Lorenc Austerlizer. (Ve štítku je monogram \"LA\" a brněnský znak.) V horní části je jehlan, na jehož vrcholu je Kristus na kříži. Umístěny jsou zde i znaky města Kyjova, Eliáše Hovoria (lilie a brána se třemi štítky cimbuří a nápis \"E. H. P. B. 1603\") a Ludmily Bzenecké z Vlkové (patrně kráčející čáp a iniciály \"L. B. Z. V.\"). V dolní části jehlanu je pod baldachýny šest litých figurek neznámých světců. Uprostřed nich zřejmě stojí Kristus. Na malých konzolách stojí lité figurky Jana Evangelisty a Panny Marie. Na vznik monstrance upomíná latinský nápis: \"ELIAS DE VISCOVIA V.I.D. PROTH. APL. S. CAES. M. CONS. PRAEP. BRVNEN. SCHOLAST. ET CAN. OLOMOV. EX TESTA. D. LVDMILLA BZENECZKA F. F. 1603\". Na spodní části podstavce je uvedeno, že v roce 1810 byla monstrance opravena (… conservata fuit posteris) a roku 1983 doplněna fiálami (celkem je jich 6) a pozlacena. Dnes je uložena patrně v klenotnici Arcidiecézního muzea v Olomouci.\n\n\n\n"}
{"id": "866647", "url": "https://cs.wikipedia.org/wiki?curid=866647", "title": "Silnice II/248", "text": "Silnice II/248\n\nSilnice II/248 je česká silnice II. třídy v okrese Ústí nad Labem, vedoucí od česko-německého silničního hraničního přechodu Petrovice-Bahratal přes Nakléřovský průsmyk do Varvažova u Telnice, kde se napojuje na silnici I/13. Na své čtrnáctikilometrové délce překonává převýšení téměř 400 metrů a prochází obcemi Petrovice a Telnice. Nedaleko Petrovic je ze silnice sjezd a nájezd na dálnici D8, která Nakléřovskou hornatinu paralelně překonává tunely Libouchec a Panenská.\n"}
{"id": "866649", "url": "https://cs.wikipedia.org/wiki?curid=866649", "title": "Česká Miss 2012", "text": "Česká Miss 2012\n\nČeská Miss 2012 byl 8. ročník české soutěže krásy Česká Miss.\n\nVítězka kromě titulu obdržela hodnotné ceny (možnost studovat na zahraniční škole dle vlastního výběru, automobil, roční pronájem bytu v lokalitě Rezidence Prague Towers, zájezd do Dominikánské republiky).\n\nSoustřední finalistek se odehrávalo v Thajsku.\n\nV porotě usedli: předsedkyně poroty Claudia Cardinalová, herečka Eliška Balzerová, herec Martin Dejdar, atlet Roman Šebrle a ředitelka soutěže Michaela Maláčová, aj.\n\n\nFinále soutěže se zúčastnilo celkem 14 dívek:\n\nNarodila se 1. února 1990 Kyjově. Žije v Sokolí u Třebíče.\n\nNarodila se 22. března 1991 v Teplicích.\n\nNarodila se 22. června 1993 a žije v Šternberku. Studuje na gymnáziu v Šternberku. Stala se držitelkou titulu Česká Miss posluchačů Frekvence 1.\n\nNarodila se 1. října 1992 a žije v Chomutově. Studuje soukromou Střední podnikatelskou školu v Mostě.\n\nNarodila se 15. července 1991. Žije v Karlových Varech\n\nNarodila se 24. února 1991 v Ostravě. Žije v Kozmicích.\n\nNarodila se narodila 11. prosince 1990 v Praze. Vystudovala Střední uměleckou školu textilních řemesel v Praze. Dnes podniká.\n\nNarodila se 17. května 1989 a žije v Ivančicích. Stala se Česká Miss Earth 2012 a Miss Earth 2012 v celosvětovém finále.\n\nNarodila se 6. srpna 1993. Žije v Valašském Meziříčí.\n\nNarodila se 18. března 1991. Žije v Chrudimi.\n\nNarodila se 15. února 1990 v Liberci. Žije v Liberci.\n\nNarodila se 25. května 1992 v Mladé Boleslavi. Pochází z Mladé Boleslavi. Studuje Vyšší odborná školu v Liberci, obor Počítačové systémy.\n\nPochází z Vysokého Mýta. Stala se Českou Miss World 2012.\n\nNarodila se 10. prosince 1990 v Třemošné. Pochází z Krnova. Stala se Česká Miss 2012.\n\n\n\n\n\n"}
{"id": "866655", "url": "https://cs.wikipedia.org/wiki?curid=866655", "title": "Chameleon třírohý", "text": "Chameleon třírohý\n\nChameleon třírohý, též chameleon Jacksonův (\"Trioceros jacksonii\") je středně velký chameleon, jehož samci mají na hlavě tři dopředu směřující pravé rohy. Pochází z horských oblastí východní Afriky a byl introdukován také na Havajské ostrovy, kde je považován za invazní druh. Je chován též jako terarijní zvíře. V Úmluvě o mezinárodním obchodu s ohroženými druhy volně žijících živočichů a rostlin je zařazen do přílohy II.\n\nChameleon třírohý je tradičně řazen do rodu \"Chamaeleo\", podrod \"Trioceros\", jako \"Chamaeleo jacksonii\" Boulenger, 1896. Tilbury & Tolley v roce 2009 povýšili tento podrod na samostatný rod \"Trioceros\", jako \"Trioceros jacksonii\" (Boulenger, 1896).\n\nV rámci druhu jsou rozlišovány tři poddruhy:\n\nChameleon třírohý je ještěr s velkou hlavou, která je prodloužena ve velkou, avšak nízkou konvexní přilbu, která převyšuje hřbet jen o několik milimetrů. Límcové laloky zcela chybí. Jako všichni chameleoni má i chameleon třírohý oční víčka srostlá, zůstává jen malý otvor na zornici, a oči se mohou pohybovat do všech stran a nezávisle na sobě. Tělo je bočně zploštělé a ocas je dlouhý, připadá na něj polovina celkové délky živočicha, a ovíjivý. Silné nohy jsou zakončené prsty srostlými v klíšťky, které na předních končetinách tvoří tři vnější a dva vnitřní prsty, na pánevních je tomu naopak. Prsty jsou opatřené silnými drápy. Po těle jsou nepravidelně rozmístěné zhrublé šupiny. Pohlavní dimorfismus je velice výrazný, dospělí samci na hlavě nesou trojici pravých rohů, pár vyrůstá v úrovni očí, třetí roh se nachází na nosu ještěra. Rohy směřují dopředu a přesahují přes špičku tlamy. Hřbetní hřeben samců, tvořený kuželovitými šupinami, je jednořadý a vysoký, podobně i přilba samců bývá vyšší než u samic, a stejně jako u ostatních druhů chameleonů mají i samci chameleona třírohého zesílený kořen ocasu. Samice rohy nemívají, s výjimkou poddruhu \"Ch. jacksonii jacksonii\", kdy může být vyvinut zvláště nosní roh, někdy i všechny tři rohy, ty všakbývají znatelně kratší a tenčí než rohy samců. Obvykle jsou však rohy samic jen naznačeny či zcela chybí. Hřbetní hřeben samic je méně výrazný, naproti tomu jsou samice ve srovnání se samci robustnější. Samci poddruhu \"Ch. jacksonii xantholophus\" dorůstají délky až 35 cm, zvířata poddruhu \"Ch. jacksonii jacksonii\" jsou menší a dosahují velikosti maximálně 25 cm, nejmenším poddruhem je \"Ch. jacksonii merumontanus\" s maximální délkou 16 cm. Samice jsou vždy menšího vzrůstu.\n\nChameleon třírohý není tak pestře zbarvený jako některé jiné druhy chameleonů. U poddruhu \"Ch. jacksonii xantholophus\" je v případě samce základní barva tmavě zelená s hnědožlutými až žlutými pysky, přilbou a očními víčky, žlutavé je též hrdlo, hřbetní hřeben, ramena a slabiny. Samice nabývají odstínů od šedé přes červenohnědou až do olivově zelených odstínů. Obě pohlaví mají dobře vyvinutou schopnost barvoměny a zvláště samci mohou rychle měnit zbarvení v odpovědi na přítomnost jiných jedinců svého druhu či hrozby ze strany predátorů. Cítí-li se nepříjemně, připomínají zbarvením kůru stromu porostlou lišejníkem.\n\nChameleon třírohý je endemit vlhkých vysokohorských lesů východní Afriky, vyskytuje se v Keni, v Ugandě a v severní části Tanzanie. Je to vysokohorský druh, obývající nadmořské výšky kolem 2500 m n. m. V oblasti se obvyklá denní teplota pohybuje kolem 22-24 °C, v noci však klesá i na méně než 5 °C. Roční úhrn srážek je vyšší než 1200 mm. Chameleoni obývají dolní stromové patro vlhkého pralesa, kde se pohybují ve výšce 2–5 m nad zemí. Rozšířili se i do kulturní krajiny, žijí na kávových plantážích, v zahradách a v sadech. V 70. letech 20. století se chameleoni třírozí poddruhu \"Ch. jacksonii xantholophus\" dostali do volné přírody na havajském ostrově Oahu. Zde vytvořili stabilní populaci, rozšířili se i na ostatní ostrovy a chovají se zde jako invazní druh. Škodí požíráním velkého množství endemitních bezobratlých, včetně kriticky ohroženého plže, achatinelky druhu \"Achatinella mustelina\". Na Havaji obsazuje chameleon třírohý vlhká stinná stanoviště v nadmořských výškách 100–1000 m n. m., kde se denní i noční teploty blíží podmínkám v původním areálu rozšíření.\n\nChameleon třírohý je samotářské zvíře s denní aktivitou. Přes den pátrá po potravě, kterou uchvacuje ze zálohy lepkavým vystřelovacím jazykem. Není vybíravý, požírá bezobratlé živočichy, hlavně hmyz, ale též měkkýše. Vůči jiným jedincům svého druhu je nepřátelský a přestože může jeden strom obývat více jedinců, jednotliví chameleoni se druhým jedincům svého druhu vyhýbají. Dospělí samci si obhajují teritorium a se soky bojují přetlačováním rohy. Samice, která je svolná k páření, nechá samce přiblížit se k ní. Kopulace trvá 10-15 minut a může se opakovat po několik následujících dnů, dokud nedojde k oplození. Březí samice k sobě již samce nepustí a zastrašuje ho nafouknutím těla a syčením. Chameleon třírohý je vejcoživorodý: po 100-180 dnech březosti samice rodí živá mláďata v průhledných obalech. Asi týden před porodem přestane přijímat potravu, při porodu vyleze na větev a novorozenci vypadávají z kloaky v lepkavých vaječných obalech, které se přilepují na kůru stromu, mláďata se záhy z obalů uvolňují, přelézají na větvičku a jsou ihned samostatná. V jednom vrhu jich je 7-35. Novorození chameleoni jsou černohnědí se světlými trojúhelníkovitými skvrnami a měří kolem 5 cm. Během čtyř měsíců zezelenají, asi v půl roce začínají samcům růst rohy, v devíti měsících pohlavně dospívají. V přírodě se dožívají 2-3 let, v zajetí až devíti let.\n\nChameleon třírohý patří mezi často chované chameleony. Vyžaduje prostorné, dobře osvětlené terárium, pro jednotlivce aspoň 60x50x80 cm velké, pro pár úměrně větší. K držení ve skleněném teráriu se nehodí, aspoň tři stěny by mělo tvořit hmyzí pletivo, možný je chov v celosíťovém viváriu či ve voliéře, v Česku může být od května do konce září držen i v zastíněné voliéře venkovní. Důležité je každopádně dobré větrání. Jako substrát na dno je vhodný umělý trávník, terárium je dobré osadit množstvím živých rostlin, jako je Ficus benjamina, Monstera nebo Pothos a vybavit dostatkem větví a lián ke šplhání. Chovaní chameleoni dávají přednost úkrytu ve vegetaci a terárium by mělo být opravdu hodně zarostlé, s hustou spletí rostlin a větví ve spodních 2/3 nádrže a několika větvemi pro slunění v její horní třetině. Přes den se terárium vytápí na 28 °C s přirozeným teplotním gradientem, který vytváří bodový zdroj tepla. Nutností je snížení teploty v noci, minimálně na 15 °C, u poddruhu \"Ch. jacksonii jacksonii\" až na 4 °C. Relativní vzdušná vlhkost během dne by neměla poklesnout pod 50-80 %, v noci musí stoupnout na 80-100 %. Proto se terárium musí 2x denně rosit. V zajetí chameleoni třírozí přijímají jakýkoliv přiměřeně velký hmyz, krmí se cvrčky, larvami potemníků a zlatohlávků, sarančaty či smýkaným hmyzem a kromě toho žerou i slimáčky, hlemýždě, žížaly nebo myší holata.\n\nMláďata je třeba odchovávat jednotlivě či po malých skupinách v teráriích, kde teplota nepřesáhne 24 °C. Krmí se octomilkami a malými cvrčky.\n\n\n"}
{"id": "866663", "url": "https://cs.wikipedia.org/wiki?curid=866663", "title": "A-40", "text": "A-40\n\nOznačení A-40 se vztahuje k těmto strojům:\n"}
{"id": "866664", "url": "https://cs.wikipedia.org/wiki?curid=866664", "title": "Slíďák mokřadní", "text": "Slíďák mokřadní\n\nSlíďák mokřadní (\"Pardosa amentata\") je druh pavouka z čeledi slíďákovití. Má nahnědlou barvu s tmavě hnědými až černými skvrnami a dorůstá velikosti 5 až 8 milimetrů na délku, přičemž samice jsou obvykle mírně větší než samci. Tento druh nepřede pavučiny, ale loví na zemi. Je hojně rozšířen ve střední a severozápadní Evropě a na Britských ostrovech.\n\nDélka těla samců je 5 až 6,5 mm, samice měří 6 až 8 mm (z toho hlavohruď 2,5-3,5 mm). Celkové zbarvení je šedo-hnědo-černé, mírně kontrastní. Samci jsou obecně tmavší, především v přední části těla. Hlavohruď samic je tmavě hnědá s nevýrazným centrálním dvakrát zaškrceným světlým pruhem. Hlavohruď samců je černá se světlehnědým středovým pruhem, velmi tmavá jsou i makadla. Makadla samců jsou velmi široká. Zadeček je hnědý s několika tmavšími skvrnami. Nohy jsou černě a světle hnědě kroužkované, zadeček nevýrazně skvrnitý.\n\nSlíďák mokřadní se dá zaměnit s dalšími druhy rodu \"Pardosa\", především se slíďákem zahradním (\"Pardosa hortensis\"), který však obývá spíše sušší biotopy. K přesnému určení je potřeba porovnat kopulační orgány.\n\nPavouk se vyskytuje v široké škále otevřených stanovišť, zejména ve vlhkých oblastech. Byl zaznamenán v travních porostech, bažinách, při březích vodních toků, slatinách, mokřinách, při okrajích polí, ale zřídka na vřesovištích. V zimě může být také nalezen v domech poblíž oken, u dveří, v domácích rostlinách a v suterénu, kde se snaží vyhnout chladnému počasí. Nachází se také v travních porostech a padance při okrajích lesa.\n\nVyskytuje se v hojných počtech, patří v mnohých evropských zemích k nejpočetnějším pavoukům vůbec. V České republice je rovněž velmi hojný.\n\nSlíďák mokřadní, podobně jako jiné druhy čeledi, nepřede lapací sítě. Je to rychlý a mrštný lovec, který honí a rychlými výpady napadá jakoukoliv kořist, která mu přijde do cesty. Při zabíjení používá chelicery a jed. Jeho stravu tvoří převážně mouchy a jiný malý hmyz. Občas zaútočí i na relativně velkou kořist (pakomár). Dokáže rychle běhat na vodní hladině, což mu umožňuje chytat i členovce tam uvízlé. Je aktivní již velmi brzy na jaře a celkově mezi březnem až červencem, kdy je často vidět za denního světla. Často stojí na nízké vegetaci a ohřívá se na slunci.\n\nSameček vstříkne sperma do malé síťky a pak ho vcucne do makadel. Následně se vydá vyhledat samici. Během námluv sameček postává okolo samičky a bubnuje o podklad svýma předníma nohama. Zároveň roztáhne makadla a mává s nimi, aby přitáhl její pozornost. Postupně se k ní přibližuje. Pokud samice kopulaci odmítne, projeví se to jejím výpadem vůči samci. Ten se stáhne a často po nějaké době zkusí stejnou taktiku znovu. Po kopulaci si samice utká kulovitý kokon, do něhož naklade vajíčka. Kokon pak nosí pod zadečkem, připředený ke snovacím bradavkám. Po vylíhnutí z vajíček zůstávají pavoučci na matce a jsou nošeny na zádech až do svého druhého instaru. Pak jsou již dostatečně velcí, aby se o sebe postaraly. Kanibalismus není mezi mladými slíďáky vzácností.\n\n\n\n"}
{"id": "866668", "url": "https://cs.wikipedia.org/wiki?curid=866668", "title": "Afterburner", "text": "Afterburner\n\nAfterburner je deváté studiové album americké rockové skupiny ZZ Top. Album vyšlo v říjnu 1985 u vydavatelství Warner Bros. Records a jeho producentem byl Bill Ham. Ve Spojeném království získalo v roce 1985 za 100 000 prodaných nosičů zlatou desku od BPI. V roce 1990 pak platinovou za 300 000.\n\nAutory všech skladeb jsou Billy Gibbons, Dusty Hill a Frank Beard.\n"}
{"id": "866674", "url": "https://cs.wikipedia.org/wiki?curid=866674", "title": "Dillon", "text": "Dillon\n\nNositelé příjmení Dillon jsou tyto osoby:\n\n"}
{"id": "866676", "url": "https://cs.wikipedia.org/wiki?curid=866676", "title": "Don't Stop (album, Status Quo)", "text": "Don't Stop (album, Status Quo)\n\nDon't Stop je 22. studiové album britské rockové skupiny Status Quo. Album vyšlo v roce 1996 u vydavatelství Polydor Records a jeho producentem byl Pip Williams. Obsahuje coververze různých interpretů. Album otevírá skladba „Fun, Fun, Fun“, kterou původně nahrála skupina The Beach Boys. I v této skladbě její členové zpívají. V rolích hostů se zde představili ještě Tessa Niles, Maddy Prior a Brian May.\n\n"}
{"id": "866677", "url": "https://cs.wikipedia.org/wiki?curid=866677", "title": "Oči mohou nejen vidět", "text": "Oči mohou nejen vidět\n\nOči mohou nejen vidět ( „Eyes Do More Than See“) je krátká vědeckofantastická povídka spisovatele Isaaca Asimova, která vyšla poprvé v dubnu 1965 v časopise \"The Magazine of Fantasy & Science Fiction\". Byla následně zařazena do povídkových sbírek, např. \"Nightfall and Other Stories\" (1969). Česky vyšla např. ve sbírce \"Sny robotů\" (1996).\n\nNámětem povídky je evoluce lidských bytostí do živoucích vírů energie v daleké budoucnosti.\n\n\nVe velmi vzdálené budoucnosti (přibližně několik bilionů let) lidé opustili fyzickou formu a přijali existenci energetických vírů cestujících vesmírem. Jedna z entit si po mnoha miliardách let vzpomene na své jméno Ames. Chce vyzkoušet vymodelovat z hmoty hlavu, část svého bývalého těla. Když ji ukáže druhé entitě jménem Brock (která bývala dříve ženou), ta si uvědomí bolestnou vzpomínku na svou dřívější fyzickou podstatu a lásku, kterou cítila. Přidá k tváři slzy a uteče pryč. Ames si vzpomene, že býval mužem, rozetne model hlavy vedví a vydá se za Brock.\nČesky nebo slovensky vyšla povídka v následujících sbírkách nebo antologiích:\n\nPod názvem Oči mohou nejen vidět:\nPod názvem Oči nie sú len na pozeranie:\n\n"}
{"id": "866681", "url": "https://cs.wikipedia.org/wiki?curid=866681", "title": "Co záleží včele...", "text": "Co záleží včele...\n\nCo záleží včele... ( „Does a Bee Care?“) je krátká vědeckofantastická povídka spisovatele Isaaca Asimova, která vyšla poprvé v červnu 1957 v časopise \"If: Worlds of Science Fiction\". Byla následně zařazena do povídkových sbírek, např. \"Nightfall and Other Stories\" (1969). Česky vyšla ve sbírce \"Sny robotů\" (1996).\n\n\nV nejmenovanou dobu se staví na pozemské základně kosmická loď. Theodore Lengyel, zástupce společnosti financující stavbu si stěžuje vedoucímu projektu Thorntonu Hammerovi na jednoho pracovníka jménem Kane. Podle něj nic nedělá. Thornton to ví, ale nehodlá se ho zbavit, v jeho přítomnosti se mu lépe přemýšlí.\n\nKane se motá kolem stavby a nikdo si ho už nevšímá, lidé jsou na něj zvyklí. Jeho přitahují pouze hvězdy (konkrétně jeden bod na obloze) a nejasně si uvědomuje proces výstavby kosmické lodi. Ví, že až bude dokončena, bude on uvnitř. Jeho předek si vybral planetu Zemi po pečlivém rozvážení. Ne každá planeta byla vyhovující. Umístil zde vajíčko, z něhož se vylíhl tvor, jenž později přijal lidskou podobu (poté, co se lidská rasa stala dominantní na planetě). On sám byl z lidského pohledu nesmrtelný a dokázal ovlivňovat ty nejinteligentnější lidské mozky tak, aby v nich podnítil revoluční vynálezy a objevy. Ovlivnil Isaaca Newtona, Lise Meitnerovou, Alberta Einsteina a další. Cílem je povzbudit lidstvo ke stavbě kosmické lodi.\n\nKdyž je loď hotová, Kane si vleze dovnitř a čeká na start. Ačkoli byla loď plánována bez posádky, Kane dokázal manipulovat tvůrci lodi, aby v ní nechali dostatečně velký prostor pro něj, a aby na to vzápětí zapomněli. Jakmile se kosmoplán dostane za hranici atmosféry, tvor, jenž býval Kanem odvrhne své lidské tělo. Skončilo larvální období, teď je z něj dospělý jedinec. Opustí prostory lodi a žene se závratnou rychlostí k domovu, odkud jednoho dne vzlétne, aby sám oplodnil nějakou další planetu.\n\n"}
{"id": "866684", "url": "https://cs.wikipedia.org/wiki?curid=866684", "title": "Anti-Theft", "text": "Anti-Theft\n\nJako Anti-Theft se označují technologie proti krádeži, v nejčastějším kontextu odcizení laptopů a mobilních zařízení (telefonů, tabletů, …). Technologie Anti-Theft musí být podporována jak na straně hardware, tak software, to znamená, aby zařízení bylo „odolné“ vůči krádeži, musí být již vyrobeno s možnostmi hardwarové ochrany proti krádeži a jeho majitel na něm musí instalovat software, který sám v případě odcizení aktivuje.\n\n\n"}
{"id": "866685", "url": "https://cs.wikipedia.org/wiki?curid=866685", "title": "The Role You Were Born to Play", "text": "The Role You Were Born to Play\n\nThe Role You Were Born to Play je pátá epizoda čtvrté série amerického hudebního televizního seriálu \"Glee\" a v celkovém pořadí sedmdesátá první epizoda seriálu. Scénář napsal Michael Hitchcock, režíroval ji Brad Falchuk a poprvé se vysílala ve Spojených státech dne 8. listopadu 2012 na televizním kanálu Fox. Tato epizoda obsahuje návrat Mercedes (Amber Riley) a Mika (Harry Shum mladší) a představení Blaka Jennera, výherce druhé řady reality show \"The Glee Project\", v roli studenta Rydera Lynna.\n\nArtie Abrams (Kevin McHale) najímá Finna Hudsona (Cory Monteith), který pracuje v obchodu s pneumatik svého nevlastního otce a má pocit totálního selhání, aby s ním spolurežíroval školní uvedení muzikálu \"Pomáda\" na McKinleyově střední. Blaine Anderson (Darren Criss) se účastní konkurzu na muzikál, ale po zazpívání písně \"Hopelessly Devoted to You\" se zhroutí a řekne, že nemůže hrát hlavní postavu Dannyho, protože je muzikál o lásce a jeho vztah s Kurtem byl zničen. Finn řekne Artiemu, že nebude režírovat, protože nebude vědět, co dělí, ale Artie mu prozradí, že přivolal pomoc ve formě absolventů Mercedes Jones (Amber Riley) a Mika Changa (Harry Shum mladší), kteří přicházejí a přidávají se k ním, aby pomohli při konkurzech.\n\nNa dívčích toaletách se Marley Rose (Melissa Benoist) a Wade \"Unique\" Adams (Alex Newell) baví o muzikálu a Unique prozrazuje, že chce hrát ženskou roli Rizzo. Trenérka roztleskávaček Sue Sylvester (Jane Lynch) je uslyší a řekne Unique, že je chlapec a nemůže být obsazen jako žena. Marley brání Unique a později společně vystupují na konkurzu při duetu \"Blow Me (One Last Kiss)\". Když se je ptají na role, které chtějí hrát, tak Marley žádá roli Sandy a Unique roli Rizzo. Artie není nadšený ohledně obsazení Unique do role Rizzo, ale chválí hlas Unique a Finn ho tlačí k tomu, aby Unique obsadil.\n\nBez Blaina není žádný dobrý kandidát do role Dannyho, protože Sam Evans (Chord Overstreet) chce raději hrát Kenickieho, Joe Hart (Samuel Larsen) si odmítá pro roli ostříhat své dredy a Jake Puckerman (Jacob Artist) se odmítá zúčastnit konkurzu. Artie připomene Finnovi, že i vedoucí sboru Will Schuester (Matthew Morrison) měl potíže s hledáním hlavního zpěváka pro New Directions, než našel Finna, což dává Finnovi myšlenku požádat trenérku Shannon Beiste (Dot-Marie Jones), jestli by některý z jejích fotbalistů mohl být vhodný kandidát pro muzikál. Ona navrhne Rydera Lynna (Blake Jenner), studenta druhého ročníku, který nedávno přišel na tuto školu. Finn přistupuje k Ryderovi, který bojuje se svým studijním prospěchem a přesvědčuje ho, že sbor by mu mohl pomoci zlepšit jeho studium. Ačkoliv o tom zpočátku pochybuje, tak se Ryder později setkává s Finnem v hale, kde zpívají improvizovaný duet \"Juke Box Hero\", ze kterého se stane Ryderova přijímací píseň.\n\nRyder se později představuje Marley, která se také ucházela o roli v muzikále a Jake, který pozoruje jejich setkání a navede ho Kitty Wilde (Becca Tobin), se rozhodne jít na konkurz. Ke zlosti Marley se Kitty také účastní a zpívá s Jakem duet \"Everybody Talks\", kde se chlubí svými tanečními schopnostmi. Režiséři se rozhodnou zavolat zpět Rydera a Jaka pro roli Dannyho a Marley a Kitty pro roli Sandy: Mercedes a Mike vedou všechny čtyři ke zpěvu a tanci písně \"Born to Hand Jive\", aby otestovali chemii mezi potenciálními páry.\n\nSue protestuje proti Finnovým plánům obsadit Unique jako Rizzo a žádá, aby do jeho rozhodnutí Will a ředitel Figgins (Iqbal Theba) zasáhli. Finn si stojí za svým rozhodnutím, ale rozhněvá Sue, když odkazuje na její dceru jako na \"retardovanou\". Sue se rozzuří, když zjistí, že i přes její námitky byla Unique obsazena jako Rizzo a ještě více, když se dozví, že Will požádal Finna při převzetí kontroly nad New Directions během tří měsíců jeho nepřítomnosti, když bude ve Washingtonu D.C. pracovat pro zlepšení celonárodní výuky umění na školách. Finn souhlasí, že převezme kontrolu nad sborem a je vydán seznam účinkujících pro muzikál. V hlavních rolích se objeví Ryder jako Danny, Marley jako Sandy, Jake jako Putzie a ke svému hněvu je Kitty obsazena jako Patty Simcox.\n\nWill plánuje, že s ním pojede jeho snoubenka, školní výchovná poradkyně Emma Pillsbury (Jayma Mays), do Washingtonu, ale ona nechce a ti dva jdou na schůzku k trenérce Beiste, aby jim poradila. Emma souhlasí s tím, že Willa doprovodí, ale Beiste zjistí, že to nechce a později naléhá na Emmu, aby byla upřímná. Emma nakonec Willovi přizná, že chce zůstat a pracovat na McKinleyově střední a ti dva se dohodnou, že se během jeho nepřítomnosti budou vídat alespoň o víkendech a po jeho návratu se jednoho dne vezmou.\n\n"}
{"id": "866688", "url": "https://cs.wikipedia.org/wiki?curid=866688", "title": "Tibetská mandala", "text": "Tibetská mandala\n\nSlovo mandala (sanskrt: मण्डल kolo, oblouk) znamená kruh nebo dokonce magický kruh a jelikož pochází ze staroindického obřadního jazyka sanskrtu, je často spojována s východem a s Tibetem, centrem buddhismu. Ačkoliv se slovo mandala díky C. G. Jungovi rozšířilo do celého světa a dnes jsou takto označovány všechny kruhové ornamenty, stále je rozšířená představa, že jde pouze o výtvory mnichů klečících na podlaze a sypajících barevné obrazce. \n\nJako tibetská mandala je u nás označována písková mandala, která se dodnes používá v Indii, Tibetu a Nepálu pro náboženské rituály. Je tvořena podle předem daných pravidel a obsahuje dané symboly. Jedná se o čtvercové obrazce obsahující kruh, tedy o jantry (kruh ve čtverci). Tato mandala se používá jako nástroj vizuální meditace, jejímž cílem je dosáh­nout osvícení a vystoupit z útrpného kola znovuzrozování, aby v dalším životě mohli žít na místě dokonalé krásy. K tomu je potřeba oprostit se od pozemských tužeb a lidského ega. Meditace s mandalou tak může přinést porozumění sebe samé­ho i vesmíru okolo nás. \n\nDosud vznikly celé stovky mandal od meditačních, kosmologických, po léčivé a dodávající sílu a obsahující porozumění. Tyto mandaly obsahují tradičně stanovené tvary, které bývají při rituálních obřadech znázorňovány také trojrozměrně. Trojrozměrné madnaly vznikají jako vnitřní obraz meditujícího, který procházením několika patry mandal získává důležitá poučení o uspořádání světa. \n\nTibetské mandaly se vytvářejí jak v malém (např. jako na­malované meditační pomůcky), tak ve velkém (např. jako půdorys chrámů) a tvoří spojení mezi božským (kruh) a polárním (čtverec). Kolo je symbolem nebe, transcendence, vnějších sil a neko­nečna, kdežto čtverec představuje vnitřní síly, to, co je spojené s člověkem a zemí. Oba obrazce spo­juje centrální bod, který je zároveň počátkem i koncem celého systému.\n\nTibetské mandaly jako symboly dokonalé rovnováhy a harmonie jsou tvořeny podle přísných pravidel. Jsou to obdélníkové obrazy na svinovacích plátnech znázorňující Buddhovo učení, ko­loběh života a duchovní průvodce nebo kruhové meditační mandaly kyil-khor. Ty znázorňují cestu za osvícením, za středem mandaly. Vrcholem tibetských mandal ve fyzickém světě je však písečný obraz „dul-tson-kyll-khor“ neboli „mandala barevných prášků“.\n\nMandaly lze tvořit různým způsobem. Jedním z nich je tvorba z obarveného písku, rýžové mouky či jiného sypkého materiálu. Jejich tvorba vyžaduje velkou pečlivost a trpělivost, čímž představuje určitý rituál. Mandala je vytvářena obvykle při příležitosti nějaké slavnosti či obřadu a její forma se řídí smyslem a významem příležitosti, ke které je vytvářena. Tvůrce na jejím povrchu vyjadřuje geometrickými obrazci a pro zasvěcené srozumitelnými symboly svoje vidění světa, přírodních sil, koloběhu života, astrologických znamení, božstev i svoje nejniternější náboženské vyznání. Při ukončení slavnosti nebo obřadu, pro který byla mandala vytvořena, je tato veřejně smetena a vržena do řeky, nebo rozprášena po větru.\n\nČtyři brány otevírající se do čtyřech hlavních světových stran (vzpomeňte si na doporučení spát v ose sever-jih, hlavou k severu), směřují ke všemu, co leží mimo naše vědomí, k tomu, co je mimo naši kontrolu, v temnotě, co je ale dosažitelné pomocí různých symbolických hrozných postav – démonů. Proto jsou brány často „střeženy“ hrozitánsky vyhlížejícími strážci (jmenují se vighnánatakové, přičemž vigná je překážka, tedy ničitelé překážek), kteří nás chrání jak před zlými a nečistými silami zevnitř, ale také před zlými silami v místě, kde konáme rituál mandaly. \n\nMandaly jsou živou formou abstraktního ornamentu, která je sice dnes na hony vzdálena původní symbolice a účinku buddhistických děl, ale žije si svým novým uměleckým životem.\n\n"}
{"id": "866690", "url": "https://cs.wikipedia.org/wiki?curid=866690", "title": "Koleje Jižní Město", "text": "Koleje Jižní Město\n\nKoleje Jižní Město je komplex pěti vysokoškolských kolejí nacházejících se v Praze-Jižním Městě na území Kunratic. Skládají se z 6 samostatných budov. Součástí komplexu je i budova Vysoké školy ekonomické.\n\nKoleje byly postaveny začátkem 80. let 20. století v rámci výstavby sídliště Jižní Město II. Jejich celková kapacita je téměř 5 000 studentů. Jsou součástí komplexu Jižní Město, ale leží v městské části Praha-Kunratice.\n\nVe východní části areálu se nacházejí čtyři podobné koleje: Blanice pro studenty Vysoké školy ekonomické, Otava pro studenty Karlovy univerzity, Sázava především pro studenty Vysoké školy chemicko-technologické a Vltava pro Vysokou školu ekonomickou a pro Karlovu univerzitu. Každá budova má deset pater. Všechny jsou architektonicky stejně členěné a orientované, pouze kolej Sázava je položena severněji a je kratší (na jejím patře je 18 buněk oproti 26 na ostatních třech kolejích). Ubytováni je v dvoulůžkových pokojích na buňkách: dva pokoje v jedné buňce mají společnou předsíň, kuchyň a sociální zařízení. Součástí komplexu je i studentský klub Blanice, restaurace, večerka a diskotéka El Mágico.\n\nArchitektonicky jinak řešená je kolej Volha, která je určena především pro studenty Vysoké školy chemicko-technologické. Má jedenáct pater; v každé buňce dva dvoulůžkové pokoje se společnou předsíní a sociálním zařízením, kuchyňky jsou společné na chodbách. U vrátnice se nachází samostatná menza.\n\nNejnovější kolejí je Apartman Student, který vznikl přestavbou budovy bývalé menzy vedle budovy VŠE.\n\n"}
{"id": "866696", "url": "https://cs.wikipedia.org/wiki?curid=866696", "title": "Evropské filmové ceny", "text": "Evropské filmové ceny\n\nEvropské filmové ceny (někdy přezdívané „evropští Oscaři“) jsou filmová ocenění udělovaná Evropskou filmovou akademií (EFA) každoročně od roku 1988. Původní název ocenění (do roku 1997) zněl Ceny Felix. Ze 40 nominovaných filmů, oznámených vždy na začátku listopadu, volí členové Evropské filmové akademie vítěze každoročně na začátku prosince. Evropská hostitelská města se střídají, ale první a nejvíce zastoupený byl Berlín. Ceny jsou udělovány ve více než deseti kategoriích, z nichž nejdůležitější je nejlepší film roku.\n\n\n"}
{"id": "866698", "url": "https://cs.wikipedia.org/wiki?curid=866698", "title": "Osobní váha", "text": "Osobní váha\n\nOsobní váha je měřicí zařízení pro zjištění váhy (hmotnosti) lidí. Prošla dlouhým vývojem a je vyráběna v mnoha variantách od mnoha výrobců na celém světě.\n\nPrincip vážení a vývoj konstrukce vah obecně je popsán v pojmu váhy. Osobní váha je konstrukčně vyvinuta pro měření hmotnosti lidí na povrchu Země. Nyní jsou na trhu váhy digitální a poskytující zákazníkům mimo hodnoty jejich hmotnosti další informace (např. hodnoty tělesného tuku a tělesné vody, automatický přenos dat k lékaři). Váhy jsou v různých tvarech podle potřeby použití, pro novorozence (s lehátkovou vaničkou) či dospělé osoby. Běžné váhy jsou určeny pro osoby s hmotností do 120 - 150 kg.\n\n"}
{"id": "866700", "url": "https://cs.wikipedia.org/wiki?curid=866700", "title": "Pinchas Kohen", "text": "Pinchas Kohen\n\nPinchas Kohen, ‎ (24. září 1886 – 27. června 1956) byl izraelský agronom a vychovatel, který založil několik vzdělávacích a kulturních institucí v Haifě.\n\nNarodil se v obci Zichron Ja'akov, ale vyrůstal v Metule a studoval na zemědělské škole Mikve Jisra'el. Potom studoval agronomii v Berlíně. Roku 1907 se přestěhoval do Haify, kde následujícího roku založil spolu se ženou Mirjam první hebrejskou školu v Haifě. V letech 1911 - 1915 studoval v Berlíně přírodní vědy.\nPo návratu začal vyučovat na Reálné škole a to až do r. 1949.\n\nKohen byl jedním ze zakladatelů čtvrtě Bat Galim. Roku 1916 založil ze svých žáků \"Turistický klub\" (\"Agudat ha-mešotetim\"), z něhož se později vyvinula izraelská \"Společnost na ochranu přírody\". Založil také skautský oddíl (Cofim).\n\nChtěl také založit biologický ústav a zoologickou zahradu na hoře Karmel, ale tyto plány zastavilo vypuknutí druhé světové války. Až roku 1949 založil malou zahradu, z níž se vyvinula dnešní haifská ZOO. Kohen byl jejím ředitelem až do své smrti.\n\nJeho dcera Jardena byla baletkou, choreografkou a taneční terapeutkou.\n\n"}
{"id": "866703", "url": "https://cs.wikipedia.org/wiki?curid=866703", "title": "Hvozdík lesní", "text": "Hvozdík lesní\n\nHvozdík lesní (\"Dianthus sylvaticus\") je vytrvalá bylina z čeledi hvozdíkovitých. Dorůstá výšky 30 až 50 centimetrů a kvete od července do září. Roste v Německu a v Čechách, avšak pouze v některých lokalitách (např. CHKO Český les, CHKO Slavkovský les, PR Špičák u Krásného Lesa). V České republice je zákonem chráněn; v rámci českého Červeného seznamu je řazen do kategorie C2 (ohrožené), v rámci vyhlášky 175/2006 Sb. je řazen do kategorie §3 (silně ohrožené).\n"}
{"id": "866708", "url": "https://cs.wikipedia.org/wiki?curid=866708", "title": "Prištinská univerzita", "text": "Prištinská univerzita\n\nPrištinská univerzita (albánsky Universiteti i Prishtinës, srbsky Prištinski univerzitet/Приштински универзитет) je nejstarší vysoká škola, působící na území Kosova.\nZaložena byla v roce 1970; vznikla rozšířením Albanologického ústavu Bělehradské univerzity, který již nějakou dobu v Prištině působil. Požadavek vlastní univerzity zazněl i během demonstrací v listopadu 1968, které se rozhostily po celém Kosovu, a především v metropoli Prištině. Univerzita měla nejprve tři fakulty; filozofickou, právnickou a lékařskou. Studijní programy byly realizovány jak v albánštině, tak srbochorvatštině.\n\nV dobách existence socialistické Jugoslávie patřila Prištinská univerzita k největším školám svého typu v celé zemi; počet posluchačů dosahoval několik desítek tisíc. Škola tak produkovala každoročně tisíce studentů, kteří vystudovali často neperspektivní obory a ve většině případů nemohli najít díky špatné ekonomické situaci v oblasti uplatnění. Zbytek Jugoslávie prištinským titulům kvůli velkému počtu studentů nepřikládal velkou váhu, a tak mnozí studenti nemohli najít odpovídající zaměstnání mimo SAP Kosovo.\n\nV březnu 1981 se mnozí studenti proti neutěšitelné sociální situaci vzbouřili; při protestech, které potom jugoslávský režim tvrdě potlačil, ovšem zaznívala – podobně jako v listopadu 1968 – i nacionalistická hesla. Tehdejší komunistický režim následně organizátory protestů pozatýkal, či je vyloučil z univerzity.\n\nPo roce 1990 a krizi, která se okolo Kosova rozhořela v souvislosti s politickými změnami iniciovanými Slobodanem Miloševićem, se počet studentů rapidně snížil. Od roku 1999 je Prištinská univerzita rozdělena na dva celky; samotnou univerzitu, která funguje i nadále v hlavním městě Prištině (s 16 fakultami) a pobočku v Kosovské Mitrovici (celkem 10 fakult), která je výhradně srbská.\n\n"}
{"id": "866710", "url": "https://cs.wikipedia.org/wiki?curid=866710", "title": "Slíďák lužní", "text": "Slíďák lužní\n\nSlíďák lužní (\"Pardosa prativaga\") je druh pavouka z čeledi slíďákovití. Má tmavohnědou barvu s černými skvrnami. Žije na zemi v typově různých lokalitách. Jeho genitálie se liší od těch slíďáka menšího (\"Pardosa pullata\"), přesto byly zaznamenány případy mezidruhového páření.\n\n\n"}
{"id": "866716", "url": "https://cs.wikipedia.org/wiki?curid=866716", "title": "Glease", "text": "Glease\n\nGlease je šestá epizoda čtvrté série amerického hudebního televizního seriálu \"Glee\" a v celkovém pořadí již sedmdesátá druhá epizoda seriálu. Napsal ji Roberto Aguirre-Sacasa, režíroval Michale Uppendahl a poprvé se vysílala ve Spojených státech dne 15. listopadu 2012 na televizním kanálu Fox. Obsahuje školní provedení muzikálu \"Pomáda\" na McKinleyově střední a vrátí se v ní hostující hvězda Kate Hudson jako Cassandra July.\n\nS blížícím uvedením školním uvedením na McKinleyově střední, Will Schuester (Matthew Morrison) jmenuje Finna Hudsona (Cory Monteith) jako prozatímního vedoucího New Directions během jeho nepřítomnosti kvůli stáži ve Washingtonu. Trenérka roztleskávaček Sue Sylvester (Jane Lynch) oponuje a jako svůj důvod uvádí Finnův věk a nedostatek kvalifikací, ale ředitel Figgins (Iqbal Theba) souhlasí, což rozzuší Sue. Finn se později Sue omlouvá za svůj necitlivý komentář, který vznesl k její dceři, ale ona jeho omluvu odmítne a prohlašuje, že její uzavřené příměří se sborem končí. Aby mohla sabotovat hru, tak Sue rezervuje školní halu pro roztleskávačky, co znemožní New Directions zde zkoušet. Sbor je tedy donucen najít si jiné místo a tak Finn pozve mužské členy sboru, aby zkoušeli v opravně aut Burta Hummela, což vede Rydera Lynna (Blake Jenner) a Sama Evanse (Chord Overstreet) ke ztvárnění písně \"Greased Lightnin'\".\n\nV New Yorku řekne Rachel Berry (Lea Michele)svému kamarádovi Brody Weston (Dean Geyer), že půjde na konkurz na muzikál uváděný mimo Broadway. Ačkoliv se ji její učitelka tance Cassandra July (Kate Hudson) pokouší odradit, tak je Rachel nadále odhodlána a žádá Cassandru, aby se společně s ní zúčastnila konkurzu. Později Rachel a Kurt Hummel (Chris Colfer) diskutují, zda se vrátí nebo nevrátí do Limy, aby podpořili své přátele v muzikálu, kvůli jejich nedávným rozchodům s Finnem a Blainem Andersonem (Darren Criss). Cassandra uslyší jejich diskuzi, přesvědčí je, aby jeli a dá jim své letenky zadarmo.\n\nZpět na McKinleyově střední,Kitty Wilde (Becca Tobin) tajně manipuluje s kostýmem Marley Rose (Melissa Benoist) a přesvědčuje Marley, že je geneticky náchylná k nadváze jako její matka (Trisha Rae Stahl). Později, během přespávání v jejím době, Kitty přesvědčí Marley, že potřebuje vyvolávat zvracení, aby si udržela zdravou váhu a zpívá \"Look At Me, I'm Sandra Dee\", aby zesměšnila Marley. Mezitím Sue pokračuje ve svém úsilí sabotovat muzikál tím, že přesvědčí rodiče Wada \"Unique\" Adamse (Alex Newell), že pro něj není dobrým nápadem hrát ženskou roli Rizzo. Nicmně Suin plán ztroskotá, když Finn najímá absolventku a bývalou členku sboru Santanu Lopez (Naya Rivera), aby nahradila Wada, navzdory tomu, že Tina Cohen-Chang se nabízí, že roli ztvární.\n\nPo příjezdu do Limy čeká na Rachel a Kurta trapné setkání s Finnem a Blainem. Blaine poté zpívá \"Beauty School Dropout\", na což naváže Santana, která zpívá \"There Are Worse Things I Could Do\". Ryder najde Marley, která se na toaletách pokouší zvracet. Ryder ji přesvědčí, že vypadá dobře a není zdravé vyvolávat zvracení a v zákulisí ji políbí, což zpozoruje Jake Puckerman (Jacob Artist). Marley a Ryder zpívají své ztvárnění písně \"You're the One That I Want\", zatímco si Rachel představuje vystupující samu sebe s Finnem a jejími přáteli. Volá Brodymu pro podporu, ale pouze se dozví, že ho Cassandra svedla, aby se pomstila Rachel. Finn najde plakající Rachel a snaží se jí uklidnit, ale jakmile se dozví, že pláče kvůli Brodymu, tak se oba dva rozhodnou přerušit veškeré styky. Kurt také odmítá mluvit s Blainem, odchází s Rachel a oba dva konstatují, že McKinley už není jejich domovem.\n\nVe sborové místnosti New Directions slaví kladné recenze na \"Pomádu\" a Will se před odchodem loučí se sborem a Finn nad ním oficiálně přejímá kontrolu.\n\n"}
{"id": "866719", "url": "https://cs.wikipedia.org/wiki?curid=866719", "title": "Pribina (sýr)", "text": "Pribina (sýr)\n\nPribina je český sýrový sýr, vyráběný v Československu od roku 1973. Firma TPK Pribina vyrábí několik variant tohoto měkkého taveného sýra. \n\nTradice tohoto druhu sýra vznikla v Československu roku 1933.\n\nNázev Pribina vznikl až roku 1948 u mlékárny v Přibyslavi na Vysočině. Dříve se jmenovala \"Mlékařské a pastevní družstvo, s. r. o.\" V roce 1976 byl samostatný závod Pribina zrušen a začleněn pod Havlíčkův Brod. Od roku 1993 je tato mlékárna spolu s řadou dalších v Česku součástí francouzské rodinné firmy Savencia Fromage & Dairy, jejíž české sídlo je v Hodoníně.\n\nTavené sýry mají plnou a bohatou chuť a snadno je lze na pečivo rozetřít. Na trh se dostávají v kelímcích či krabičkách různých tvarů a gramáže. Obsah se u různých variant liší, nicméně základem je vždy mléko a smetana. Bývá přidána sušina, ementál či Eidam, jindy máslo, sůl a další příměsi. Obchodní názvy se časem vyvíjejí, mění.\n\n\n"}
{"id": "866720", "url": "https://cs.wikipedia.org/wiki?curid=866720", "title": "De Havilland Venom", "text": "De Havilland Venom\n\nDe Havilland DH.112 Venom byl britský poválečný jednomotorový proudový letoun, který byl vyvinut z letounu de Havilland Vampire. Letoun sloužil u Royal Air Force (RAF) v jednomístné verzi jako stíhací bombardér a v dvoumístné verzi jako noční stíhací letoun.\n\nVenom byl přechodovým typem mezi první generací britských proudových stíhaček, letounů s rovnými křídly poháněné proudovým motorem s radiálním kompresorem jako byly letouny Gloster Meteor a Vampire, a mezi další generací letounů s šípovitými křídly poháněné motorem s axiálním kompresorem, jako byly stroje Hawker Hunter a de Havilland Sea Vixen. Letouny Venom byly i úspěšně vyváženy do Iráku, Švédska, Venezuely a na Nový Zéland. V poměrně velkém počtu (250 letounů) byly vyráběny i v licenci ve Švýcarsku pro švýcarské letectvo, kde vydržely ve službě až do 80. let 20. století.\n\nVerze Sea Venom byla námořní verzí letounu pro působení na letadlových lodích.\n\nLetoun byl vyvinut z letounu, který měl v budoucnu nahradit. Tímto letounem byl de Havilland Vampire, který byl historicky druhým typem proudových letounů ve službách RAF. V roce 1948 započaly práce na nové verzi letounu Vampire, která byla zpočátku označována \"Vampire FB Mk.8\". Letoun, který vznikal na základě specifikací britského ministerstva letectví F.15/49, nakonec dostal označení \"DH.112 Venom\". Základní konfigurace obou letounů byla stejná. Oba letouny měly krátký střední trup s dvojicí bočních pomocných trupů, které nesly ocasní plochy. Konstrukce obou letounů sestávala z kombinace dřeva a kovu. V dalších ohledech však byly letouny odlišné. Venom měl tenčí křídlo, které si zachovalo šípovitost jen na náběžné hraně pod úhlem 17°6', naopak odtoková hrana křídla mířila kolmo k trupu. Poháněl jej také silnější motor de Havilland Ghost o tahu 21,6 kN. Motory se startovaly pomocí pyrotechnické patrony, která vyvíjela během startu motoru vysoký sloup černého kouře nad letounem. Na koncích křídel byly instalovány odnímatelné palivové nádrže, které se však nedaly odhodit za letu. Letoun se tak stal prvním strojem ve službách RAF s tímto typem nádrží. Pro testovací účely byl však druhý prototyp (\"VV613\") vybaven jak nádržemi na koncích křídel, tak i klasickými přídavnými nádržemi.\n\nPrvní prototyp letounu Venom (\"VV612\") poprvé vzlétnul 2. září 1949. První sériový jednomístný stíhací bombardér pro RAF byl zalétnut v roce 1951 pod označením \"FB Mk.1\" (nebo zkráceně FB.1) a do služby vstoupil v roce 1952. Tato verze byla postavena v počtu 375 strojů. Letoun byl podobně jako Vampire vyzbrojen čtyřmi kanóny ráže 20 mm Hispano Mk.V na nose letounu a mohl nést i pumy do hmotnosti 907 kg (2 000 liber) nebo 8 neřízených raket RP-3 o hmotnosti 60 liber (27 kg). Licenční výroba letounů se rozběhla i ve Švýcarsku. Celkem bylo pro švýcarské letectvo vyrobeno 150 licenčních strojů FB Mk.1, přičemž 24 z nich bylo vyrobeno v průzkumné verzi pod označením \"FB Mk.1R\". Tyto letouny měly zabudovanou sadu průzkumných kamer.\n\nPo odstranění počátečních „dětských nemocí“ si letoun rychle získal reputaci rychlého, obratného a rychle stoupajícího stroje, který se dal použít nejenom jako stíhací bombardér, ale i jako výškový přepadový stíhač.\n\nDalší verzí Venomu byla dvoumístná noční stíhací verze označená \"NF Mk.2\" (nebo zkráceně NF.2). Prototyp (\"G-5-3\") letounu byl postaven na náklady výrobce a poprvé vzlétl 22. srpna 1950 a vstoupil do služby v roce 1953. Kvůli umístění druhého člena posádky (pilot a navigátor/operátor radaru) musely být provedeny změny trupu. Členové posádky seděli vedle sebe a letecký radar byl umístěn v nose letounu, který musel být kvůli radaru rozšířen a prodloužen. Letoun poháněl motor Ghost 104 s tahem 21,6 kN. Většina těchto letounů však prošla kvůli počátečním problémům modifikací na typ \"NF Mk.2A\", které měly upravené ocasní plochy, posílené některé části trupu a byly vybavené kapkovitým přektytem kokpitu pro vylepšení výhledu. První letoun NF Mk.2A vstoupil do služby 16. srpna 1955 a tyto letouny zůstaly ve službě až do 31. srpna 1957. Tuto verzi následovala verze \"NF Mk.3\". Tato verze poprvé vzlétla 22. února 1953. Letoun měl znovu upravené ocasní plochy, motoricky ovládaná křidélka, motor Ghost 105 o tahu 22,9 kN a nový radar AI Mk.21. Švédsko zakoupilo 62 letounů \"NF Mk.51\", což byly letouny NF Mk.2 (později NF Mk.3), které byly poháněny ve Švédsku vyráběnými motory Ghost RM 2A.\n\nPoslední verzí pro RAF byl jednomístný stíhací bombardér \"FB Mk.4\" (FB.4). První prototyp (přestavěný z verze Mk.1) poprvé vzlétl 29. prosince 1953. Letoun měl oproti verzi Mk.1 přepracovány svislé ocasní plochy, motoricky ovládaná křidélka, motor de Havilland Ghost 105 o tahu 22,9 kN a závěsy pro přídavné nádrže. Letoun byl vybaven i vystřelovacím sedadlem Martin-Baker, i když vystřelovacím sedadlem byly vybaveny i některé později vyrobené letouny Mk.1. Bylo vyrobeno celkem 150 pro RAF. Dodávky byly zahájeny v roce 1954. 22 letounů verze FB Mk.4 zakoupila i Venezuela (tyto letouny jsou označovány \"FB Mk.54\") v letech 1955 a 1956. Exportní verze letounu Venom FB.1 byla označena \"FB Mk.50\". Dva tyto stroje zakoupila Itálie a 15 strojů koupil Irák. Verze však byla také vyráběna i ve Švýcarsku pro švýcarské letectvo.\n\nHlavní výroba Venomů probíhala u společnosti de Havilland, ale určitý počet letounů byl postaven i u společností Fairey Aviation v Manchesteru. Plánovala se výroba i u společnosti Bristol Aeroplane, ale ani jeden z plánovaných 132 strojů FB.1 nebyl u této společnosti postaven. Mimo Spojené království byly letouny Venom a Sea Venom vyráběny u společností SNCASE ve Francii a v konsorciu švýcarských společností F&W Emmen, Doflug Altenshein a Pilatus AG Stans. Motory (mimo prvních 35 kusů, které vyrobila společnost de Havilland) pro švýcarské stroje vyráběla společnost Sulzer Brothers Winterthur.\n\nO letouny Venom projevilo zájem i Královské námořnictvo. Byly objednány 3 prototypy letounů \"Sea Venom\", které měly proti běžným Venomům celou řadu změn, které se týkaly hlavně jejich použití na palubách letadlových lodí. První z prototypů vzlétl poprvé 19. dubna 1954. Tyto letouny zakoupilo i australské RAAF.\n\nLetouny Sea Venom byly vyráběny i licenčně ve Francii u společnosti SNCASE pod názvem \"Aquilon\" (\"Severní vítr\"). Letouny poháněly motory Ghost 48 Mk.1, které vyráběla v licenci italská společnost Fiat. Letouny se lišily od letounů Sea Venom v několika ohledech, např. typem instalovaného radaru.\n\nKrálovské letectvo bylo hlavním provozovatelem letounů Venom. Ve službách RAF sloužily letouny po celém světě. Mnoho jich sloužilo na britských základnách v tehdejší Spolkové republice Německo, ale i na Kypru, v Africe a v Asii. Tam zažily stíhací bombardéry Venom službu během Malajské krize, která probíhala mezi lety 1948 a 1960, ačkoliv operací se účastnily až od poloviny 50. let 20. století. V Malajsii letouny Venom podporovaly operace proti komunistickým povstalcům jako součást operace FIREDOG, což byl kódový název pro operace RAF v Malajsii.\n\nPo ukončení jejich služby v Malajsii se zbývající letouny přesunuly v roce 1959 k 28. peruti do Hongkongu. K jejich povinnostem patřilo hlídkování podél „bambusové opony“, což byla hranice mezi Hong Kongem a Čínskou lidovou republikou. Letouny také hlídkovaly nad mořem, kde hledaly pirátské džunky a varovaly oblíbené pláže před žraloky. Tato peruť se stala poslední letkou RAF, kde tyto letouny působily. Poslední let vykonal letoun WR539 27. června 1962.\n\nLetouny Venom také sloužily během Suezské krize, když působily z kyperské základny RAF Akrotiri. Anglo-francouzská operace pod kódovým označením „Operace Mušketýr“ byla zahájena jako reakce na znárodnění Suezského kanálu egyptským presidentem, kterým byl Gamál Násir. Letecká válka, která znamenala počátek Suezské války, byla zahájena 31. října 1956, kdy Venomy bombardovaly 5 egyptských letišť, přičemž zničily 14 letounů. V následujících dnech Venomy podnikly velký počet operačních letů, přičemž útočily na letiště, tanky a konvoje nákladních vozidel v deltě řeky Nil. Jeden Venom byl během tohoto konfliktu ztracen.\n\nVenomy dále působily z Malty, Adenu a Ammánu v Jordánsku. V Adenu se letouny objevily v červnu 1955, přičemž se aktivně účastnily akcí proti povstaleckým kmenům. Zde letouny působily ve velmi horkém prostředí, kde slunce rozpalovalo stroje tak, že se jich nedalo dotknout holou rukou. Letouny Venom také sloužily během konfliktů na hranicích Adenu a Jemenu a v Ománu. Sloužily také během operací proti povstání Mau Mau v Keni.\n\nVšechny Venomy byl staženy ze služby v první linii u RAF v roce 1962, přesto prokázaly svou užitečnost během působení po celém světě a to v těch nejtěžších klimatických podmínkách, ve kterých RAF působilo.\n\nLetouny Venom byly pronajaty Novému Zélandu, pro působení v konfliktu v Malajsii u 14. perutě RNZAF.\n\nV roce 1955 koupil Irák 15 letounů verze FB Mk.50, které byly přiděleny 6. peruti iráckého letectva na základně Habbanija. Letouny byly dodávány od 8. dubna 1955 do 3. února 1956.\n\nItalská společnost Fiat plánovala licenční výrobu letounů pro italské letectvo pod označením G.81. Itálie proto koupila jako první zahraniční odběratel dva letouny FB Mk.50. Z výroby u společnosti Fiat avšak nakonec sešlo. Italské stroje měly čísla \"MM6153\" a \"MM6154\" a byly dodány 21. února 1953.\n\nŠvédské letectvo objednalo 16. září 1952 celkem 62 dvoumístných letounů NF Mk.51, které byly vybaveny ve Švédsku vyráběným motorem Ghost. Ve Švédsku létaly pod označením J33. Letouny byly dodávány od 11. prosince 1952 do 15. července 1957, přičemž první z nich byly vlastně letouny NF Mk.2, ale další již NF Mk.3. Dříve vyrobené kusy byly na tento standard upraveny. Poslední 4 švédské letouny dostaly civilní registraci pro společnost Swedair, přičemž prováděly pro letectvo vysokorychlostní vlekání cvičných terčů.\n\nŠvýcarské konsorcium třech společností postavilo v licenci 150 letounů FB Mk.1 a 100 letounů FB Mk.4 pro švýcarské letectvo. Posledních 24 letounů verze FB Mk.1 bylo postaveno v průzkumné verzi označované FB Mk.1R. Tyto letouny byly v roce 1969 nahrazeny letouny Mirage IIIR. Poté bylo 8 Venomů FB Mk.1R dále používáno pro cvičné účely a zbytek byl přestavěn na klasickou verzi FB Mk.1. U švýcarského letectva sloužily letouny Venom všech verzí velmi dlouho − poslední z nich byl vyřazen až v srpnu 1983.\n\nV roce 1956 obdrželo venezuelské letectvo 22 letounů FB Mk.4, které dostaly označení FB Mk.54. Letouny byly dodávány od 1. prosince 1955 do 17. srpna 1956. Ve službě zůstaly až do roku 1965, kdy byly nahrazeny letouny Hawker Hunter.\n\nLetouny Venom se dochovaly v poměrně značných počtech částečně díky jejich dlouhé službě u švýcarského letectva. Ve Spojeném království se dochovalo několik strojů Sea Venom i několik strojů NF.3 a ve Švýcarsku postavených Venomů. Ve Švédsku se dochovaly dva stroje NF.51. Mnoho strojů se dochovalo i ve Švýcarsku a další švýcarské stroje jsou rozptýleny po celé Evropě. Jeden takový stroj je vystaven i v muzeu izraelského letectva na letecké základně Hatzerim v barvách iráckého letectva. V Austrálii se zachovalo několik Sea Venomů FAW.53. Venezuela vlastní jediný kompletní dochovaný v Británii postavený jednomístný Venom. Několik strojů je stále v letuschopném stavu.\n\nDH.112 Venom\nFB Mk.1\nNF Mk.2\nNF Mk.3\nFB Mk.4\nFB Mk.50\nNF Mk.51\nFB Mk.54\nFAW Sea Venom\nSNCASE Aquilon\n\n Irák\n\n\n\n\n\n\n\n\"Technické údaje pocházejí z publikace „Encyklopedie stíhacích letounů“\".\n\n\n\n\n\"Technické údaje pocházejí z publikace „Encyklopedie stíhacích letounů“\".\n\n\n\n\n\n"}
{"id": "866725", "url": "https://cs.wikipedia.org/wiki?curid=866725", "title": "Michelsonův–Morleyův experiment", "text": "Michelsonův–Morleyův experiment\n\nMichelsonův-Morleyův experiment je slavný pokus, který chtěl změřit vliv éteru na rychlost světla. Poprvé jej provedl americký fyzik Albert Abraham Michelson roku 1881 v Berlíně, podruhé spolu s chemikem E. Morleym v Clevelandu (Ohio). Překvapivý výsledek pokusu, kdy se žádné zpomalení éterem neprokázalo, podnítil velkou revizi fyziky a vytvoření speciální teorie relativity.\n\n \n\nAž do konce 19. století se vědci domnívali, že jako jsou zvukové vlny vlněním nějakého látkového prostředí (média), je i světlo vlněním hypotetického éteru. Ten by vzhledem k vysoké rychlosti světla musel mít velmi nízkou hustotu a přímo by se zpomalení nedalo změřit. Francouzský fyzik Augustin-Jean Fresnel vyslovil hypotézu, že éter je v celém vesmíru více méně nepohyblivý, takže by se k měření dal využít tzv. éterový vítr. Ten by vznikal relativním pohybem Země kolem Slunce (asi 30 km/s, 108 000 km/h, což je asi 1/10000 rychlosti světla), případně i pohybem Slunce kolem centra Galaxie, který je ještě rychlejší. Tento vítr by měl v daném místě a daném okamžiku určitý směr a rychlost, které by se ovšem díky otáčení Země během dne měnily. \n\nRoku 1877 předvedl Michelson model přístroje, později nazvaného Michelsonův interferometr: paprsek světla ze zdroje F dopadá na polopropustné zrcadlo, umístěné pod úhlem 45 uprostřed přístroje. Část paprsku se pohybuje přímo, odrazí se od zrcadla B zpět a od polopropustného zrcadla do detektoru E. Druhá část paprsku se od zrcadla odrazí na zrcadlo A a odtud zpět do detektoru. Část své dráhy tedy oba paprsky proběhly ve směrech vzájemně kolmých, a pokud by éterový vítr skutečně existoval, mělo by se to na jejich rychlostech projevit. Detektor E umožnil pozorovat interference dopadajících vln, pokud se cestou rozdílně zpozdily. Celý přístroj byl otočně uložen na pevném základě a Michelson očekával, že při různých nastaveních naměří různé rozdíly v rychlosti světla éterem. \n\nPři studijním pobytu v Berlíně v letech 1880–1881 Michelson přístroj zkonstruoval a nainstaloval v Postupimi, ale výsledky nebyly zcela přesvědčivé. Do roku 1887 jej s Morleym podstatně zdokonalili a v Clevelandu pokus opakovali opět se záporným výsledkem: žádný fázový posun světla se nepodařilo naměřit. V následujících letech byl pokus mnohokrát zopakován s daleko dokonalejším zařízením, v 50. letech 20. století s použitím laseru a později i s vysokofrekvenčními rezonátory. Jejich jednoznačné výsledky definitivně vyvrátily éterovou hypotézu.\n\nSvětelné, tedy elektromagnetické vlnění se od mechanického zásadně liší tím, že není vlněním nějaké látkové substance. Výsledky Michelsonova-Morleyova experimentu se roku 1882 pokusil vysvětlit nizozemský fyzik Hendrik Antoon Lorentz hypotézou kontrakce délek, na niž navázal Albert Einstein speciální teorií relativity. Pozdější a stále přesnější měření rychlosti světla ji pak nepřímo potvrdily.\n\n"}
{"id": "866727", "url": "https://cs.wikipedia.org/wiki?curid=866727", "title": "Lucky Starr (knižní série)", "text": "Lucky Starr (knižní série)\n\nSérie Lucky Starr je knižní vědeckofantastická série obsahující šest románů amerického spisovatele Isaaca Asimova. Jednotlivé díly vycházely v letech 1952–1958 a jsou určeny pro mládež.\n\n23. března 1951 se setkal Isaac Asimov se svým agentem Frederikem Pohlem a Walterem I. Bradburym. Pohl a Bradbury chtěli, aby Asimov napsal román pro mládež, jenž by se stal předlohou k televiznímu seriálu. Isaac Asimov se obával, že televizní adaptace dopadne stejně špatně, jako mnoho jiných na tehdejších televizních kanálech v USA, a rozhodl se jej publikovat pod pseudonymem Paul French. 10. června začal pracovat na románu \"David Starr - Tulák po hvězdách\" (anglicky \"David Starr: Space Ranger\") a dokončil jej 29. července. V lednu 1952 jej vydalo nakladatelství Doubleday. Ačkoli z televizního zpracování sešlo, Asimov pokračoval v psaní dalších dílů a nakonec jich sepsal dohromady šest. Měl v plánů i sedmý díl nazvaný \"Lucky Starr and the Snows of Pluto\", ale ze záměru upustil, neboť se začal věnovat přednostně psaní non-fiction. Všechny díly jsou vydány pod pseudonymem Paul French, nakonec ale Asimov použil i své jméno na pozdějších vydáních, když se přestal obávat, že bude spojován s nepodařenou televizní adaptací (která se neuskutečnila). Je na nich uvedeno „Isaac Asimov writing as Paul French“ (česky „Isaac Asimov pod pseudonymem Paul French“).\n\nAutor uvádí, že v jednotlivých knihách série vycházel z poznatků soudobé vědy, přesto se v nich vyskytují určité věci, které dnes neplatí. V té době zažívala rozmach mikrovlnná astronomie a také začaly mapovat Sluneční soustavu kosmické sondy, následkem čehož byly nové nečekané objevy, které často zcela vyvrátily dosavadní předpoklady. Například ve třetím dílu série \"Lucky Starr a oceány Venuše\" se vyskytuje planetární oceán. Dnes je zřejmé, že vzhledem k vysokým teplotám na Venuši zde nemůže existovat voda v kapalném skupenství. Ve čtvrtém dílu \"Lucky Starr a velké slunce Merkuru\" Asimov použil vázanou rotaci Merkuru ke Slunci (což znamená, že by měl ke hvězdě přivrácenou stále jednu stranu podobně jako Měsíc k Zemi), nicméně doba oběhu a rotace Merkuru se liší a tak na každou část povrchu planety dopadne někdy sluneční svit. Tyto nesrovnalosti Isaac Asimov uvádí na pravou míru vždy v předmluvě ke každému dílu série, nechtěl totiž dopustit, aby knihy byly pro mladého čtenáře zavádějící. Vydavatelé tímto krokem nebyli příliš nadšeni, ale autor si prosadil své stanovisko a prodejnost to nepoškodilo.\n\n\n"}
{"id": "866728", "url": "https://cs.wikipedia.org/wiki?curid=866728", "title": "Seznam udinských biskupů a arcibiskupů", "text": "Seznam udinských biskupů a arcibiskupů\n\nToto je seznam udinských biskupů a arcibiskupů, obsahující představitele udinské arcidiecéze založené v roce 1751:\n\n\n\n"}
{"id": "866729", "url": "https://cs.wikipedia.org/wiki?curid=866729", "title": "Kanton Alfortville-Nord", "text": "Kanton Alfortville-Nord\n\nKanton Alfortville-Nord (fr. \"Canton d'Alfortville-Nord\") je francouzský kanton v departementu Val-de-Marne v regionu Île-de-France. Tvoří ho pouze severní část města Alfortville.\n"}
{"id": "866730", "url": "https://cs.wikipedia.org/wiki?curid=866730", "title": "Kanton Alfortville-Sud", "text": "Kanton Alfortville-Sud\n\nKanton Alfortville-Sud (fr. \"Canton d'Alfortville-Sud\") je francouzský kanton v departementu Val-de-Marne v regionu Île-de-France. Tvoří ho pouze jižní část města Alfortville.\n"}
{"id": "866731", "url": "https://cs.wikipedia.org/wiki?curid=866731", "title": "Kanton Orly", "text": "Kanton Orly\n\nKanton Orly (fr. \"Canton d'Orly\") je francouzský kanton v departementu Val-de-Marne v regionu Île-de-France. Tvoří ho pouze město Orly.\n"}
{"id": "866732", "url": "https://cs.wikipedia.org/wiki?curid=866732", "title": "Kanton Ormesson-sur-Marne", "text": "Kanton Ormesson-sur-Marne\n\nKanton Ormesson-sur-Marne (fr. \"Canton d'Ormesson-sur-Marne\") je francouzský kanton v departementu Val-de-Marne v regionu Île-de-France. Tvoří ho tři obce.\n\n"}
{"id": "866733", "url": "https://cs.wikipedia.org/wiki?curid=866733", "title": "Kanton Le Perreux-sur-Marne", "text": "Kanton Le Perreux-sur-Marne\n\nKanton Le Perreux-sur-Marne (fr. \"Canton du Perreux-sur-Marne\") je francouzský kanton v departementu Val-de-Marne v regionu Île-de-France. Tvoří ho pouze město Le Perreux-sur-Marne.\n"}
{"id": "866735", "url": "https://cs.wikipedia.org/wiki?curid=866735", "title": "Kanton Boissy-Saint-Léger", "text": "Kanton Boissy-Saint-Léger\n\nKanton Boissy-Saint-Léger (fr. \"Canton de Boissy-Saint-Léger\") je francouzský kanton v departementu Val-de-Marne v regionu Île-de-France. Tvoří ho dvě obce.\n\n"}
{"id": "866736", "url": "https://cs.wikipedia.org/wiki?curid=866736", "title": "Kanton Bonneuil-sur-Marne", "text": "Kanton Bonneuil-sur-Marne\n\nKanton Bonneuil-sur-Marne (fr. \"Canton de Bonneuil-sur-Marne\") je francouzský kanton v departementu Val-de-Marne v regionu Île-de-France. Tvoří ho pouze město Bonneuil-sur-Marne.\n"}
{"id": "866737", "url": "https://cs.wikipedia.org/wiki?curid=866737", "title": "Kanton Bry-sur-Marne", "text": "Kanton Bry-sur-Marne\n\nKanton Bry-sur-Marne (fr. \"Canton de Bry-sur-Marne\") je francouzský kanton v departementu Val-de-Marne v regionu Île-de-France. Tvoří ho dvě obce.\n\n"}
{"id": "866738", "url": "https://cs.wikipedia.org/wiki?curid=866738", "title": "Kanton Nogent-sur-Marne", "text": "Kanton Nogent-sur-Marne\n\nKanton Nogent-sur-Marne (fr. \"Canton de Nogent-sur-Marne\") je francouzský kanton v departementu Val-de-Marne v regionu Île-de-France. Tvoří ho pouze město Nogent-sur-Marne.\n"}
{"id": "866739", "url": "https://cs.wikipedia.org/wiki?curid=866739", "title": "Edmund Pascha", "text": "Edmund Pascha\n\nEdmund Pascha, původně česky Páska nebo Paska, užívající pseudonym Claudianus Ostern (1714, Kroměříž – 6. května 1772, Žilina) byl slovenský františkán, kazatel, varhaník a hudební skladatel českého (moravského) původu.\n\nNarodil se v roce 1714 v Kroměříži. O jeho rodinném původu a dětství není nic známo. Již v rodném městě se ale mohl seznámit s františkány. Jeho bližší kontakt s řádem však probíhal spíše skrze klášter v Uherském Hradišti patřícímu do uherské salvatoriánské provincie františkánů. Do této provincie totiž náležel a v ní působil již od svého vstupu do řádu v dnes slovenském Hlohovci v roce 1731, kdy obdržel řeholní jméno Edmund. Současně se stal klerikem připravujícím se na kněžství. Jako i ostatní františkánští klerici a kněží studoval v klášterní škole filozofii, konkrétně v klášteře v Beckově, a následně teologii v Uherském Hradišti. Po ukončení studia a vysvěcení na kněze působil jako Jako kněz, kazatel a varhaník v řadě klášterů salvatoriánské provincie na Slovensku, mimo jiné v Prešově, Pruském, a v Žilině. Byl značně nemocný. Po řadu let trpěl nadměrnou lámavostí kostí nebo dnou, kvůli čemuž byl chromý (chodil o berlích) a postižen i na rukou, z čehož lze odvodit jeho pseudonym Claudianus (z latinského Claudus = chromý). . V závěru svého života onemocněl rakovinou. Zemřel v žilinském klášteře 6. května 1772.\n\nKe třístému výročí narození chystá Mincovňa Kremnica vydání pamětní stříbrné mince v hodnotě 10 €.\n\nEdmund Pascha byl nejen varhaníkem, ale také hudebním skladatelem. Komponováním slovenských pašijí, pastorálních mší a koled se zasloužil nejen o rozvoj barokní hudby na Slovensku, ale i o slovenskou literaturu. Ve svých hudebních sbornících zachoval zejména vánoční folklór a osobitou slovenskou lidovou poesii s vánočními a velikonočními náměty. „Skládal v duchu lidové poesie vánoční pastýřské písně a básně, psal, illuminoval a celostránkovými obrazy zdobil notované kancionály, komponoval koledy a pastýřské mše na své texty.“ Ve své soudobé slovenštině užíval četné moravismy vycházející z jeho moravského původu. Paschova lidová barokní hudba a poezie klade velký důraz na pastýřské obsazení zejména u vánočních textů. Lidové prvky uplatňoval v melodické, rytmické i harmonické rovině. V jeho barokním stylu je možno nalézt i pravky starší, ale i raně klasicistní hudby. \n\nZ hudební tvorby i pera Edmunda Paschy se dochovalo nebo je známo několik rukopisných hudebních sborníků:\n\n\nNejznámějším dílem skladatele je \"Vánoční mše F-dur\" z výše uvedeného sborníku \"Harmonia pastoralis\". Je to jedinečné dílo slovenského baroka. Hudební historici uvádějí, že Paschova Vánoční mše pro své kouzlo, neopakovatelnou originalitu a zemitou sílu nemá obdoby ani v jedné ze známých vánočních mší (dr. Terrayová). V této mši lze obdivovat nejen hudební skladbu, ale zejména slovenské vložky vsunuté mezi klasické (byť zkrácené) latinské texty. Je zapsaná jako varhanní particel. Kromě varhan obsahuje vstupy i dalších nástrojů: klarin, fléten a pastýřských trub (tuba pastoralis). Varhanní mezihry, sólové árie, dueta i vokální trojhlas se střídají s jednohlasými sborovými částmi.\n\nKromě vánočních skladeb se dochovaly ještě tři pasionály: \n\nVyskytly se dohady, že Edmund Pascha není autorem těchto děl, ale že jejich autorem je jiný františkánský varhaník a skladatel Jozef Juraj Zrunek (1736–1789). Tyto domněnky však nebyly nikdy potvrzeny.\n\nUvedené hudebniny, s výjimkou Prušianskeho pasionálu jsou v Literárnom archíve Matice slovenskej v Martině. Prušiansky je uložen v Štátnom archíve v Bytči.\n\n\n \n"}
{"id": "866740", "url": "https://cs.wikipedia.org/wiki?curid=866740", "title": "Dextroamfetamin", "text": "Dextroamfetamin\n\nDextroamfetamin (INN dexamfetamin) je amfetamin a vysoce návykový stimulant, který se dříve využíval ke zvýšení výkonnosti. V lékové formě často figuruje jeho sůl, dextroamfetaminsulfát.\n\nV třicátých letech 20. století se dextroamfetamin (po boku jiných amfetaminů) užíval na hubnutí a mnozí uživatelé na nich začali být závislí. Během druhé světové války je užívali vojáci obou stran, proti únavě a ke zvýšení pozornosti. K podobným účelům je využívali i lidé za frontou pracující např. ve fyzicky náročných zaměstnáních v továrnách, ale také řidiči nákladních vozů či studující mladí lidé. Na prahu 21. století se dextroamfetamin používá již mnohem střízlivěji, nicméně pod názvy Dexedrin či DextroStat se někdy předepisuje k léčbě narkolepsie či hyperkinetické poruchy. Je též součástí směsi amfetaminů označované jako adderall. Zneužívání dextroamfetaminů jako psychostimulantů má celou řadu vedlejších účinků a může dokonce vést k tzv. amfetaminové psychóze.\n\nPřesto je dodnes používají např. američtí vojenští piloti ke zvýšení koncentrace a k omezení únavy. Drogu označují názvem „copilot“ (kopilot) a existují ověřené zprávy o jejich širokém používání např. v průběhu operace Pouštní bouře. Udává se, že jeden z pilotů díky dextroamfetaminům zůstal vzhůru nepřetržitě 64 hodin. Droga zvyšuje pozornost, krátkodobou paměť a zkracuje reakční čas. Její užívání však bylo pozorovateli dáváno do souvislosti s některými chybami, jichž se jednotlivci během této války dopustili.\n"}
{"id": "866744", "url": "https://cs.wikipedia.org/wiki?curid=866744", "title": "Čtyřlístek (nakladatelství)", "text": "Čtyřlístek (nakladatelství)\n\nČtyřlístek, spol. s r.o., je české vydavatelství a nakladatelství. Vzniklo roku 1990 za účelem vydávání časopisu \"Čtyřlístek\" se stejnojmenným seriálem. Vydává také jejich knižní příběhy (mj. Edice 4), knihy se staršími příběhy Čtyřlístku (včetně vydaných v nakl. Panorama) a knihy s ostatními příběhy z časopisu (\"Rexík\", \"Polda a Olda\"). Dále provozuje internetový a kamenný obchod se čtyřlístkovským zbožím.\n\n\n\n\n"}
{"id": "866746", "url": "https://cs.wikipedia.org/wiki?curid=866746", "title": "Pařížská libra", "text": "Pařížská libra\n\nPařížská libra (francouzsky \"Livre parisis\" ) byla měna a početní jednotka užívaná ve Francouzském království. Její název byl odvozen od Paříže, kde se ve zdejší mincovně razily mince. Dělila se na 20 sous po 12 denierech.\n\nPařížská libra se užívala jako početní jednotka na královském dominiu do roku 1203, kdy byla nahrazena tourskou librou, podle které se od roku 1266 razil tourský groš. Na některých územích Francie se pařížská libra užívala až do roku 1667, kdy ji Ludvík XIV. definitivně zakázal. Její hodnota byla stanovena na 1,25 tourské libry.\n\n"}
{"id": "866747", "url": "https://cs.wikipedia.org/wiki?curid=866747", "title": "Filip Cíl", "text": "Filip Cíl\n\nFilip Cíl (* 4. ledna 1989, Praha) je český herec. Narodil se do umělecké rodiny. Od dětství byl členem folklórního souboru. Studoval mezinárodní konzervatoř. Hynek Bočan Filipa vybral v castingu do role Maděrova syna v seriálu \"Zdivočelá země\" (1997). V roce 2007 si ho vybral režisér Jiří Strach do pohádky \"Tři životy\" (2007), kde ztvárnil roli Vítka. Účinkoval v televizním filmu \"Kanadská noc\" (2008) v režii Zdeňka Zelenky. V době studií hrál jednu z hlavních rolí vedle Dagmar Havlové a Viktora Preisse.\n\nModeruje \"Studio Kamarád\" s Tomášem Kůgelem. Zde také vystupoval v cyklu \"Za písničku\", ve kterém putuje po Čechách a Moravě a za písničku se od dědů a babiček učí starým řemeslům, na která by se mohlo zapomenout.Od roku 2019 si chvíli zahrál v pořadu kouzelná školka kde aktuálně neučinkuje.\n\n\n\n\n\n"}
{"id": "866750", "url": "https://cs.wikipedia.org/wiki?curid=866750", "title": "Izu (souostroví)", "text": "Izu (souostroví)\n\nIzu ( [Izu-šotó]) je souostroví, které leží v Tichém oceánu a tvoří jeho hranici s Filipínským mořem. Patří k Japonsku, kde celé administrativně spadá do prefektury Tokio.\n\nPřestože se v Japonsku tradičně zmiňuje jako \"Sedm Izo\" ( [Izu šičitó]), ve skutečnosti jde o více než tucet ostrovů a ostrůvků, z nichž devět je obydlených.\n\nSouostroví je vulkanického původu a táhne se jižním směrem v délce zhruba 600 km od poloostrova Izu (na ostrově Honšú). Ještě jižněji od něj leží subtropické Boninské ostrovy. Tato souostroví jsou součástí \"Marianského vulkanického oblouku\", který sahá od Marian až po horu Fudži. Přitom Izu se nalézá v jeho severní části, kde se setkávají tři tektonické desky.\n\nPřestože souostroví je relativně mladé (několik miliónů let), nachází se na něm různé druhy fauny a flóry pocházející převážně z blízkých hlavních japonských ostrovů. Proto lze na nich dobře studovat evoluční procesy. Některé druhy jako např. zvonek se rozšířily na ostrovy v jedné vlně a všichni jedinci na ostrovech mají jednotný haplotyp. Na druhé straně myšice osídlily ostrovy ve dvou nezávislých vlnách. Všechny ostrovy se nacházejí uvnitř národního parku \"Fudži-Hakone-Izu\".\n\nZhruba třetina obyvatel (přes 8 000) žije na největším ostrově Izu Óšima, zatímco na nejmenší Tošimě necelých 300. Obydlené ostrovy mají plochu 296,56 km². Tradičně jsou zmiňovány jako \"Sedm Izo\" ( [Izu šičitó]), což zahrnuje ostrovy Óšima, Tošima, Niidžima, Kózušima, Mijakedžima, Hachidžodžima a Mikuradžjima. Celkový počet obyvatel od r. 1960 klesá. Následující graf udává vývoj počtu obyvatel na souostroví (červený sloupec) a na ostatních japonských ostrovech vzdálených od hlavních japonských ostrovů (zelený sloupec). Je zřejmé, že úbytek obyvatel souostroví Izu není tak dramatický jako ve druhém případě. Naproti tomu ve stejném období počet obyvatel Japonska vzrostl z 94,3 mil. na 127,8 mil.\n\nSouostroví Izu je součástí prefektury Tokio, v jejímž rámci spadá do tří subprefektur. Dále se dělí na dvě města a šest vesnic; ze sídel je největší Izu Óšima, běžně nazývaná Óšima.\n\nČtyři nejjižnější neobydlené ostrovy (Mjódžin šó, Sumisu tó, Torišima a Sófu iwa) nespadají do žádného základního administrativního celku a jsou spravovány přímo subprefekturou Hačidžó, protože si na činí nároky jak město Hačidžó, tak vesnice Aogašima.\nKromě uvedených ostrovů patří do souostroví skupiny skalisk a útesů: Hajašima (早島), Onbase tó (恩馳島), Tadanae tó (祇苗島) a Zenisu (銭洲).\n\nTradičním zdrojem obživy na ostrovech je rybolov a zemědělství. Po druhé světové válce vzrostl význam domácí turistiky; mezi neoblíbenější aktivity patří plavání, potápění, surfování, rybaření, pozorování ptáků a výlety. Důvodem oblíbenosti ostrovů je jejich rozmanitost.\n\nOstrovy jsou propojeny trajekty, které plují do 15 přístavů. Je zde celkem 5 letišť místního významu, z nichž nejvýznamnější je letiště Óšima. Na ostrovech je dohromady 215 km zpevněných cest.\n\nNa všech osídlených ostrovech se nalézají důkazy o osídlení v období Džómon. Ve vykopávkách na Mijakedžimě byly nalezeny důkazy o pěstování rýže v období Jajoi. Ostrovy sloužily po staletí jako cíl pro vyhnanství; první záznam o tom je z r. 674, kdy sem byl vyhoštěn král \"Omi\". Ostrovy byly nejprve součástí provincie Suruga, ale r. 680 se z ní vydělila provincie Izu, jejíž částí zůstaly ostrovy asi po osm staletí. R. 724 byly ostrovy Izu jmenovány jako země určená pro vyhnanství. V r. 1156 sem byl vyhoštěn legendární samuraj Minamoto no Tametomo a později další významní samurajové jako \"Jamauči Uesugi\" nebo \"Miura Sagami\". Koncem 15. století se ostrovy staly součástí panství klanu Go-Hódžó a v období Edo se dostaly pod přímou správu vlády. Během tohoto období sem byli vyhošťováni zločinci, mezi nimi i mnoho významných osob - Ukita Hideie, Ičó Hanabusa, Šingoro Ikušima, Šigezo Kondo.\n\nR. 1780 došlo k velkému zemětřesení na Aogašimě; část obyvatel byla evakuována, ale všech zbylých 132 obyvatel zahynulo v r. 1785 při rozsáhlé erupci zdejší sopky \"Marujama\". Obyvatelům bylo dovoleno se vrátit až po více než 50 letech (1835). Mezi lety 1868 a 1878 změnily ostrovy několikrát administrativní příslušnost a nakonec se staly součástí prefektury Šizuoka. Od r. 1888 se na Torišimě těžilo guáno, ale jen do r. 1903, kdy zde došlo k velké erupci, při které zahynuli všichni její obyvatelé, a ostrov je od tehdy neobydlený. Od r. 1943 spadá souostroví do Tokijské prefektury.\n\nPo porážce Japonska ve druhé světové válce se ostrovy dostaly krátce pod americkou správu, ale již r. 1946 se vrátily do správy Japonska. Od počátku 50. let je v oblasti intenzivně sledována silná vulkanické činnost. V r. 1953 při průzkumu mořské sopky Mjódžin šó zahynulo na lodi \"Kaijó Maru 5\" 31 výzkumníků. Od r. 1953 byly ostrovy postupně elektrifikovány a v r. 1962 dosáhla elektrifikace 98 %. Sopečná činnost ohrozila v r. 2000 Mijakedžimu, odkud muselo být obyvatelstvo evakuováno a kam se navrátilo až r. 2005.\n\nAby se předešlo účinkům přírodních katastrof, přijala japonská vláda opatření, která zahrnují mapy rizik, značení cest, evakuační plány, rozhlasové vysílání, dopravní systém a dodávky záchranného materiálu. Systém varování prokázal svoji účinnost 1. ledna 2012, kdy ostrovy zasáhlo zemětřesení magnituda 6,8 Richterovy stupnice, ale nedošlo k žádným ztrátám na životech.\n\n"}
{"id": "866752", "url": "https://cs.wikipedia.org/wiki?curid=866752", "title": "Alexandre do Nascimento", "text": "Alexandre do Nascimento\n\nAlexandre kardinál do Nascimento (1. března 1925 Malanje) je angolský římskokatolický kněz, bývalý arcibiskup Luandy, kardinál.\n\nStudoval na Papežské univerzitě Gregoriana a na Univerzitě v Lisabonu. Kněžské svěcení přijal 20. prosince 1952 v Římě. Po návratu do Angoly přednášel v semináři v Luandě, vedl místní katolický deník \"O apostolado\" a byl kazatelem v metropolitní katedrále v Luandě. V roce 1961 musel opustit Angolu, usadil se v Lisabonu, kde působil zejména mezi mládežnickými organizacemi. Do Angoly se vrátil v roce 1971. Jeho pastorační práce se týkala například studentů a bývalých politických vězňů.\n\nV srpnu 1975 byl jmenován biskupem diecéze Malanje, biskupské svěcení přijal 31. srpna téhož roku. V únoru 1977 ho papež Pavel VI. jmenoval arcibiskupem arcidiecéze Lubango. Během podzimu 1982 byl měsíc v rukou únosců z řad angolských partyzánských skupin.\n\nPři konzistoři 2. února 1983 ho papež Jan Pavel II. povýšil do kardinálské hodnosti. Od února 1986 byl jmenován arcibiskupem Luandy, na tuto funkci rezignoval po dovršení kanonického věku v lednu 2001. Jeho nástupcem se stal Damião António Franklin.\n\n\n"}
{"id": "866759", "url": "https://cs.wikipedia.org/wiki?curid=866759", "title": "Duraisamy Simon Lourdusamy", "text": "Duraisamy Simon Lourdusamy\n\nDuraisamy Simon kardinál Lourdusamy (5. února 1924, Kalleri – 2. června 2014 Řím) byl indický římskokatolický kněz, arcibiskup Bangalore a prefekt Kongregace pro východní církve, kardinál.\n\nKněžské svěcení přijal 21. prosince 1951. Na Papežské univerzitě Urbaniana získal doktorát z kanonického práva. Po návratu do arcidiecéze Pondicherry byl kancléřem arcidiecéze, sekretářem arcibiskupa a vedoucím redaktorem katolického týdeníku \"Sava Viaby\". Věnoval se pastoraci studentů a lékařů.\n\nV červenci 1962 byl jmenován pomocným biskupem arcidiecéze Bangalore, biskupské svěcení přijal 22. srpna téhož roku. Účastnil se Druhého vatikánského koncilu. V listopadu 1964 se stal biskupem-koadjutorem v arcidiecézi Bangalore, řízení arcidiecéze se ujal v lednu 1968.\n\nOd roku 1971 začal pracovat v římské kurii, stal se zástupcem sekretáře Kongregace pro evangelizaci národů, v dubnu téhož roku proto rezignoval na funkci arcibiskupa Bangalore. V únoru 1973 se stal sekretářem uvedené kongregace a rovněž prezidentem Papežských misijních děl.\n\nPři konzistoři v květnu 1985 ho papež Jan Pavel II. jmenoval kardinálem. Od října 1985 do května 1991 byl prefektem Kongregace pro východní církve. V září 1997 byl speciálním papežským legátem při pohřbu Matky Terezy v Kalkatě.\n\nZemřel 2. června 2014 v Římě.\n"}
{"id": "866763", "url": "https://cs.wikipedia.org/wiki?curid=866763", "title": "Kostel svatého Jiří (Malesice)", "text": "Kostel svatého Jiří (Malesice)\n\nKostel svatého Jiří v Malesicích, tvoří spolu se zdejším zámkem dominantu obce, dnes městského obvodu Plzeň 9-Malesice. Kostel je nemovitou kulturní památkou.\n\nNejstarší částí chrámu je téměř čtvercové presbyterium zaklenuté křížovou klenbou završenou svorníkem ve tvaru růžice se třemi řadami okvětních lístků. Klínová žebra klenby nasedají na konzoly ve tvaru poloviny osmibokého jehlanu na špic postaveného. Prostor kněžiště osvětluje okno v jižní stěně. Jeho tvar se stlačeným obloukem ve vrchní části je však druhotný. Na východní stěně je patrné původní umístění dnes již zazděného gotického okna v ose chrámu. V severní stěně je vstup do sakristie, zdobený kamenným zdobeným portálem. Dále východněji je nika dochovaného snad již gotického sanktuária, které má obdélný tvar a je uzavřeno kovovými dvířky s unikátním rozvorovým zámkem.\n\nObdélná sakristie přiléhá k severní části presbyteria. Strop tvoří dvě placky, původně však byla zaklenuta stejně jako presbyterium křížovou klenbou. Vnější vstup je v západní stěně. Prostor osvětluje okno v severní stěně. Nad dveřmi je další malé okénko. Zajímavostí je nika v západní stěně vedle dveří, které se lze domnívat, že původně sloužila jako malý krb. K východní stěně přiléhá přístavek schodiště na půdu kněžiště. Vstup je v severní stěně a osvětlení zajišťuje dvojice oken ve východní stěně.\n\nHlavní loď chrámu je od presbyteria oddělena přes 7 metrů vysokým lomeným vítězným obloukem a výškově dvěma schody. Podlahu tvoří kamenné plotny. Plochostropý prostor lodi osvětluje šest jednoduchých nahoře obloukem zaklenutých oken, tři po každé straně a jedním v západní stěně na úrovni zděné kruchty. Ta má hloubku 6,2 metrů a je vynesená dvojicí hranolových pilířů a přístupná levotočivým schodištěm v jihozápadním roku. Podlaha kruchty je z šestibokých pálených dlaždic. Jižní stěnu chrámové lodi člení oratoř s balkónem, která je prostorově vetknuta do spodní části věže přiléhající k jižní stěně lodě přiléhá. Oratoř je zaklenuta křížovou klenbou.\n\nČtvercová věž přiléhající z jižní části k chrámové lodi je renesančního původu. Věž je přístupná ze severu z lodi a dveřmi z jihu. Ve východní části věže je schodiště na oratoř. Vyšší část věže, kterou tvoří jeden spojitý prostor, je přístupná z půdy hlavní lodi. Prostor je vyplněn dvoupatrovou zvonovou stolicí a osvětlen trojicí oken žaluziového typu, která byla v minulosti v dolní části z poloviny zazděna. Věž je vyvrcholena zvonovitým zakončením s makovicí a křížem.\n\nVe zvonové stolici ve věži jsou osazeny čtyři zvony. V horní části je osazen větší zvon v vročením 1654 a upomínkou na Melichara Matouše Michelina z Plzně a reliéfem Panny Marie na krku. Druhý, menší, z 15. století, nese nápis v gotické minuskuli „Zdávas Maria milosti plná, pán s tebou…“. Třetí zvon, osazený ve spodní části, nese text „Iacob Wilhelm Seitz hat mich gegossen in Pilsen 1782 – Leopold baro de Schirnding“. Čtvrtý, z roku 1863, je zasvěcen sv. Janu Nepomuckému.\n\nHistorie kostela sahá až do 14. století na jeho závěru v roce 1384 je zmiňován jako farní. Z tohoto nejstaršího období pochází kněžiště, některé části lodi i sakristie, která si však oproti presbyteriu nezachovala původní zastropení. V období renesance byla přistavěna věž, do které byla v 19. století vetknuta oratoř. Vznik sgrafitové výzdoby věže je spojován s rokem 1597, stejně jako první velká přestavba kostela. V roce 1815 rovněž prodloužena loď kostela spolu s výstavbou kruchty. Oprava kostela je pak dále zaznamenána v letech 1840 a 1947, kdy došlo k obnově renesančních sgrafit.\n\nCennou součástí interiéru byla monstrance pořízená Annou Šefránkovou v roce 1503 či pozdně gotický svatého Jiří z roku 1520, který byl původně umístěn v kostele Povýšení svatého Kříže v Chotíkově. Zachycuje sv. Jiří jako rytíře v tzv. maxmiliánské zbroji v boji s drakem, na pozadí s krajinou kolem Malesic a Chotíkova. Tyto cenné součásti mobiliáře byly dlouhodobě zapůjčeny v Národní galerii v Praze.\n\n"}
{"id": "866764", "url": "https://cs.wikipedia.org/wiki?curid=866764", "title": "Česká Miss 2011", "text": "Česká Miss 2011\n\nČeská Miss 2011 byl 7. ročník české soutěže krásy Česká Miss. Slavnostní finále se konalo 19. března 2011 v Hudebním divadle v Karlíně. Přímý přenos vysílala poprvé TV Prima a nahradila tak TV Nova. Během večera byl vyhlášen i výsledek Ankety o nejoblíbenější Miss historie, kterou se stala Monika Žídková, Miss České republiky 1995 a Miss Europe 1995.\n\nFinále soutěže se zúčastnilo celkem 14 dívek:\n\nNarodila se 9. června 1992 na Slovensku. Pochází z Hodonína, kde také studuje na gymnáziu. Ovládá anglická a francouzský jazyk. Stala se držitelkou titulu Česká Miss Internet 2011.\n\nNarodila se 7. června 1991 v Praze. Pochází z Jesenice. Studuje střední školu cestovního ruchu.\n\nNarodila se 20. února 1990 v Ostravě. Pochází z Ostravy. Studuje na Ostravské univerzitě na Filozofické fakultě dvouobor Anglický a francouzský jazyk. Ovládá anglická a francouzská jazyk.\n\nNarodila se 16. ledna 1989 v Bruntále. Pochází ze Svobodných Heřmanicích. Studuje na Ostravské univerzitě na Filozofické fakultě dvouobor Anglický a francouzský jazyk. Ovládá anglická a francouzská jazyk. Stala se Česká Miss Earth 2011.\n\nNarodila se 8. července 1990 v Praze. Pochází z Prahy. Vystudovala Střední zdravotní školu v Praze. Stala se držitelkou titulu Česká Miss čtenářů Blesku.\n\nNarodila se 12. února 1990 v Mělníce. Pochází z Mělníka. Studuje na Masarykově univerzitě v Brně, na Pedagogické fakultě obor Pedagogické asistenství výtvarné výchovy a speciálni pedagogiky pro ZŠ.\n\nNarodila se 2. května 1990 v Chrudimi. Pochází z Chrudimi. Studuje na 3. Lékařské fakultě UK obor dentální hygiena. Ovládá ruský jazyk.\n\nNarodila se 12. srpna 1992 v Ostravě-Vítkovicích. Stala se držitelkou titulu Česká Miss posluchačů Frekvence 1.\n\nNarodila se 6. listopadu 1990 v Ostravě. Pochází z Brna. Studuje na Masarykově univerzitě v Brně.\n\nNarodila se 28. dubna 1992 v Českých Budějovicích. Pochází z Českých Budějovic. Studuje gymnázium Jírovcova v Českých Budějovicích. Stala se Česká Miss 2011.\n\nNarodila se 3. května 1990 v Karlových Varech. Pochází z Karlových Varů.\n\nNarodila se 14. srpna 1992 v Praze. Studuje Střední odbornou školu pedagogickou v Praze 6.\n\nNarodila se 24. března 1992 v Kyjově. Pochází z Koryčan. Studuje Klvaňovo gymnázium v Kyjově. Stala se Česká Miss World 2011.\n\nNarodila se 9. září 1989 v Praze. Pochází z Prahy. Studuje na Karlově univerzitě v Praze na Fakultě humanitních věd.\n\n\n\n\n"}
{"id": "866767", "url": "https://cs.wikipedia.org/wiki?curid=866767", "title": "Bertold V. z Andechsu", "text": "Bertold V. z Andechsu\n\nBertold V. z Andechsu ( \"Berthold V. von Andechs\", \"Berthold V. von Meran\", nebo \"Berthold von Aquileia\"; 1180 Bamberk – 23. května 1251, Akvilej) byl arcibiskup kaločský, patriarcha akvilejský a také bán chorvatský, slavonský a dalmatský. Zasloužil se o výstavbu katedrály Zvěstování Panny Marie v Udine.\n\nByl mladším synem meranského vévody Bertolda a Anežky, dcery lužického markraběte Dediho Wettinského a byla mu určena církevní kariéra. \n\nRoku 1203 se stal proboštem u bamberské kapituly a po sňatku sestry Gertrudy se přesunul do Uher, kde byl na základě intervence svého švagra krále Ondřeje II. roku 1206 zvolen kaločským arcibiskupem. Papež však volbu nepotvrdil, snad kvůli nízkému věku elekta a Bertold se věnoval dalšímu studiu v italské Vicenze. \n\nPo návratu ze studií roku 1209 mu švagr Ondřej II. udělil titul bána. Roku 1212 jej navíc ustanovil svým zástupcem a navrch přidal titul vévody sedmihradského, což popudilo uherské magnáty, již tak dost znechucené systematickým protežováním cizinců. O rok později využili královy nepřítomnosti, Bertolda obvinili ze zneuctění choti župana Petra a nenáviděnou královnu zabili.\n\n10. února 1218 jmenoval papež Honorius III. Bertolda patriarchou akvilejským. Roku 1236 společně s bratrem Ekbertem, biskupem bamberským, napadl Štýrsko rakouského vévody Fridricha Bojovného Podporoval císaře proti Lombardské lize a stejně tak byl ve sporu mezi papežem a císařem oddaným stoupencem Fridricha II., což mu roku 1239 vyneslo exkomunikaci, která byla o dva roky později zrušena na přímluvu uherského krále Bély IV., jeho synovce. V dalších letech se snažil být prostředníkem mezi císařem a papežem. \n\nZemřel v květnu 1251 v Akvileji a jeho skonem zanikl v mužské linii rod Andechsů.\n\n"}
{"id": "866769", "url": "https://cs.wikipedia.org/wiki?curid=866769", "title": "Nadpojištění", "text": "Nadpojištění\n\nNadpojištění je stav, kdy je předmět pojištěn na vyšší částku, než je jeho vlastní hodnota.\n\nV případě pojistné události pak lze pojistné plnění (tedy náhradu od pojišťovny) stanovit nejvýše rovnu škodě, tedy skutečné (reálné) hodnotě pojišťovaného předmětu, a to bez ohledu na míru přeplácení pojistného.\n\nPředmět nelze pojistit na vyšší částku, než je jeho hodnota.\n\nJe-li předmět pojištěn na příliš vysokou částku, převyšující hodnotu předmětu, platí pojistník zbytečně příliš vysoké pojištění, protože případná škoda, tudíž i pojistné plnění, může být rovna nejvýše skutečné hodnotě. Nadpojištění by bylo nehospodárné: Šlo by o plýtvání.\n\nPříkladem je pojištění automobilu, jenž postupem času ztrácí svou hodnotu: Pak je zbytečné platit stejnou pojistku, s neusále stejným pojistným jako při jeho pořízení. Naopak, pojistné je třeba průběžně upravovat.\n\nPři nadpojištění se tedy nesmí pojišťovně hlásit pojistná událost s hypotetickým pojistným plněním podle placeného pojistného, ale opravdu jen podle smlouvy a podle skutečné škody, jinak by šlo o trestný čin pojistného podvodu.\n\n"}
{"id": "866770", "url": "https://cs.wikipedia.org/wiki?curid=866770", "title": "Přepojištění", "text": "Přepojištění\n\nPřepojištění je neustálený pojem z oboru pojišťovnictví, týkající se pojistné smlouvy:\n\n\n"}
{"id": "866772", "url": "https://cs.wikipedia.org/wiki?curid=866772", "title": "Vícenásobné pojištění", "text": "Vícenásobné pojištění\n\nVícenásobné pojištění je stav, kdy je předmět pojištěn vícero pojistnými smlouvami najednou, a to i na různé částky, menší než je jeho vlastní hodnota.\n\nV případě pojistné události pak lze pojistné plnění, tedy součet náhrad od všech pojišťoven, stanovit nejvýše rovnu celkové škodě, tedy skutečné (reálné) hodnotě pojišťovaného předmětu, a to:\n\nPředmět sice nelze pojistit na vyšší částku, než je jeho hodnota, zato ho lze podpojistit. Takto lze na předmět sjednat více pojistek (u jedné i vícero pojišťoven).\n\nV případě, že by došlo k vyplácení pojistného plnění vyššího, než je hodnota vzniklé škody, jednalo by se o trestný čin pojistného podvodu. Pojišťovna proto vyplatí pouze finanční částku rovnou nejvýše hodnotě předmětu.\n\nProto je potřeba o souběhu pojištění informovat likvidátory obou pojišťoven. Ačkoli třeba sice jsou obě (všechny) pojistky v podpojištění, každá zvlášť, celkově už by mohlo dojít k nadpojištění, při součtu plnění z obou (všech) pojistek: A aby celkové plnění bylo vyšší než jaká byla skutečná škoda, je nepřípustné.\n\nZde není zřejmé, kdo je za celkové vypořádání zodpovědný, aby k nadplnění nedošlo: Pojistník zde sice těžil z výhod na trhu, na druhou stranu mu to případně přidělá práci a starosti.\n\nU případných dvou pojištění, třeba na 60% a 70% na stejnou pojistnou událost, došlo k reálné škodě na majetku řekněme 80%. Celkové pojistné plnění tedy může být právě jen 80%, ne více (ad pojistný podvod).\n\nNa plnění ze škodní události se tedy nutně musí podílet obě pojišťovny. Ovšem jak přesně, například v jakém poměru si mezi sebou povinnost plnění mezi sebou rozdělí, není jasné: Nelze vycházet jen z pojistného, protože \"cena pojištění\" byla u každé pojišťovny jiná, tržní.\n\nPro takové nastavení situace nemusí být zřejmé důvody, nicméně jich může být i vícero:\n\nNapříklad pojištění nemovitosti běžně zahrnuje samu budovu a dále živelní pohromy (živly, vyšší moc): Pak je rozumným požadavkem mít pokrytá různá živelní rizika.\n\nPřitom ale ne všechny pojišťovny běžně nabízejí všechny požadované živly, anebo jsou tato pojištění proti živlům u každé pojišťovny jinak výhodná. A v kombinaci s obchodními politikami pojišťoven, že pojištění proti různým živlům uzavírají v cenově zvýhodněných balíčcích, vzniká rozumný požadavek použít pro pojištění i vícero takových balíčků, a to i za cenu mírného nadpojištění.\n\nPřekryv pojistek, uplatnitelných pojistných událostí, pak tedy sice může tvořit například 115% hodnoty, nadpojištění, kde k překryvu dochází na pojištění budovy, navíc ale jedna pojistka přináší pojištění střechy proti kroupám, druhá zas jmenovitě pojištění proti povodni. A v těchto výslovných pojištěních, v jimi pokrytých pojistných událostech, už zas k překryvu nedochází.\n\nJak si pak plnění z živelní pohromy pojišťovny rozdělí mezi sebe je teď ještě nejasnější než v předešlém prostším případě.\n\n"}
{"id": "866781", "url": "https://cs.wikipedia.org/wiki?curid=866781", "title": "Městské muzeum Mimoň", "text": "Městské muzeum Mimoň\n\nMěstské muzeum Mimoň (původně \"mimoňský špitál\") je muzeum věnované historii města Mimoň na Českolipsku. Nalézá se v ulici U luk č. 101 v budově bývalého špitálu ve IV. městské části. Objekt je chráněn jako kulturní památka.\n\nPřed vstupem do muzea se nalézá pískovcová socha svatého Jana Nepomuckého z roku 1749.\n\nPůvodní starý špitál u již zrušeného kostelíka sv. Trojice městu v 17. století nepostačoval. Na přání svého otce, majitele mimoňského panství, rytíře Jana Putze z Adlersthurnu nechali nový špitál pro 20 osob postavit jeho synové, Jan František Edmund a Jan Ignác Dominik v roce 1679. Špitál měl svůj nadační list a byl později podporován majetnými měšťany a vrchností. Vedl si dobře a byl oceněn i císařem Josefem II. V ocenění byl špitál popsán jako zděná budova 9 sáhů (sáh byl 1,89 m) dlouhá a 7 široká, pro 20 špitálníků. Každý měl svou komůrku s prkennou podlahou.\n\nV roce 1806 město poničil velký požár a budova pak byla použita pro jiné potřeby města. Byli zde na čas ubytováni duchovní, také se zde učilo, modlilo a z opravovaného kostela sv. Petra a Pavla zde byly uskladněny různé relikvie.\n\nPo roce 1930 zde bylo krátce muzeum města poprvé, po roce 1945 bylo zrušeno a předměty byly odvezeny do Vlastivědného muzea v České Lípě. V letech 1964 až 1992 zde byla v provozu městská knihovna. Po jejím přestěhování byla budova zakonzervována. V roce 2009 města Mimoň a polská Złotoryja společně s římskokatolickou farností získala dotaci na projekt s názvem Rozvoj cestovního ruchu v pohraničí – Turistické využití Zlotoryje a Mimoně. Díky získaným finančním prostředkům byl proveden pracovníky českolipského muzea archeologický průzkum a budova prošla rozsáhlou rekonstrukcí, během níž byly vyměněny krovy, okna, dveře, podlahy.\n\nZmodernizovaný areál kaple Božího hrobu a sousedního Městského muzea se nachází na křižovatce ulic U luk a Žitavská, v městské části Mimoň IV, na parcele 1477. K areálu je vedena naučná Poutní cesta Mimoň, která zde má druhé zastavení.\n\nMuzeum bylo otevřeno slavnostně 7. srpna 2010. Slouží zároveň jako informační středisko města. Má celoroční provoz, pondělí je zavírací den.\nVstupní prostory budovy slouží jako stálá expozice věnovaná historii Mimoně a její přírodu. Má dvě části, historickou a přírodovědnou. Součástí historické expozice je dřevěná maketa zrušeného mimoňského zámku s doprovodnou fotodokumentací. Na schodech a v patře je od listopadu 2011 vybudována stálá expozice a galerie muzikanta (známý ze skupin Olympic a Ivana Mládka) a výtvarníka Jana Pacáka, která byla pokřtěna jeho jménem. Krátce zde byla i výstava dalších prací a osobních předmětů, které se pojily s osobou umělce.\n\n\n"}
{"id": "866783", "url": "https://cs.wikipedia.org/wiki?curid=866783", "title": "Avšalom Kor", "text": "Avšalom Kor\n\nAvšalom Kor (:אבשלום קור) (nar. 17. září 1950) je izraelský jazykovědec, hebraista.\n\nDr. Kor se narodil a vyrůstal v Tel Avivu, jeho otec Šlomo byl jedna z vedoucích osobností Bejtaru. Už od dětství ho lákaly jazyky, maturoval z latiny a francouzštiny. Absolvoval telavivskou univerzitu a dlouhá léta tam i jinde přednášel.\n\nJe odborníkem na hebrejskou gramatiku a sémantiku. Zabývá se zejména problematikou kořene a původem jmen a jejich biblickým kontextem. Je také uznávanou autoritou na rod jmen a jejich plurál. Má každodenní koutek na rozhlasové stanici Galej Cahal a týdenní pořad v televizi.\n\nJe žena Zahava je autorkou dětských knih a mají spolu šest dětí.\n"}
{"id": "866786", "url": "https://cs.wikipedia.org/wiki?curid=866786", "title": "Karel Neubert", "text": "Karel Neubert\n\nJméno a příjmení Karel Neubert má více známých nositelů:\n\n"}
{"id": "866789", "url": "https://cs.wikipedia.org/wiki?curid=866789", "title": "Kanton Champigny-sur-Marne-Centre", "text": "Kanton Champigny-sur-Marne-Centre\n\nKanton Champigny-sur-Marne-Centre (fr. \"Canton de Champigny-sur-Marne-Centre\") je francouzský kanton v departementu Val-de-Marne v regionu Île-de-France. Tvoří ho pouze centrum města Champigny-sur-Marne.\n"}
{"id": "866790", "url": "https://cs.wikipedia.org/wiki?curid=866790", "title": "Kanton Champigny-sur-Marne-Est", "text": "Kanton Champigny-sur-Marne-Est\n\nKanton Champigny-sur-Marne-Est (fr. \"Canton de Champigny-sur-Marne-Est\") je francouzský kanton v departementu Val-de-Marne v regionu Île-de-France. Tvoří ho pouze východní část města Champigny-sur-Marne.\n"}
{"id": "866791", "url": "https://cs.wikipedia.org/wiki?curid=866791", "title": "Kanton Champigny-sur-Marne-Ouest", "text": "Kanton Champigny-sur-Marne-Ouest\n\nKanton Champigny-sur-Marne-Ouest (fr. \"Canton de Champigny-sur-Marne-Est\") je francouzský kanton v departementu Val-de-Marne v regionu Île-de-France. Tvoří ho pouze západní část města Champigny-sur-Marne.\n"}
{"id": "866793", "url": "https://cs.wikipedia.org/wiki?curid=866793", "title": "Kanton Charenton-le-Pont", "text": "Kanton Charenton-le-Pont\n\nKanton Charenton-le-Pont (fr. \"Canton de Charenton-le-Pont\") je francouzský kanton v departementu Val-de-Marne v regionu Île-de-France. Tvoří ho dvě obce.\n\n"}
{"id": "866794", "url": "https://cs.wikipedia.org/wiki?curid=866794", "title": "Kanton Chennevières-sur-Marne", "text": "Kanton Chennevières-sur-Marne\n\nKanton Chennevières-sur-Marne (fr. \"Canton de Chennevières-sur-Marne\") je francouzský kanton v departementu Val-de-Marne v regionu Île-de-France. Tvoří ho pouze město Chennevières-sur-Marne.\n"}
{"id": "866795", "url": "https://cs.wikipedia.org/wiki?curid=866795", "title": "Kanton Choisy-le-Roi", "text": "Kanton Choisy-le-Roi\n\nKanton Choisy-le-Roi (fr. \"Canton de Choisy-le-Roi\") je francouzský kanton v departementu Val-de-Marne v regionu Île-de-France. Tvoří ho pouze město Choisy-le-Roi.\n"}
{"id": "866797", "url": "https://cs.wikipedia.org/wiki?curid=866797", "title": "Kanton Créteil-Nord", "text": "Kanton Créteil-Nord\n\nKanton Créteil-Nord (fr. \"Canton de Créteil-Nord\") je francouzský kanton v departementu Val-de-Marne v regionu Île-de-France. Tvoří ho pouze severní část města Créteil.\n"}
{"id": "866798", "url": "https://cs.wikipedia.org/wiki?curid=866798", "title": "Montes Agricola", "text": "Montes Agricola\n\nMontes Agricola (česky Agricolovo pohoří) je protáhlé pohoří severozápadně od výrazného kráteru Aristarchus ve východní části Oceánu bouří (Oceanus Procellarum) na přivrácené straně Měsíce. Jeho délka je přibližně 160 km. Střední selenografické souřadnice jsou 29,1° S, 54,1° Z, pojmenováno je podle německého lékaře a přírodovědce Georgia Agricoly.\n\nBlízko pohoří se na východní straně nachází krátký mořský hřbet Dorsum Niggli, na opačné západní straně se v Oceánu bouří táhne soustava dlouhých hřbetů Dorsa Burnet. V blízkosti se vine i brázda Rima Agricola. Jižně od středu pohoří lze nalézt osamocenou horu Mons Herodotus a u jižního konce kráter Raman.\n\n\n"}
{"id": "866799", "url": "https://cs.wikipedia.org/wiki?curid=866799", "title": "Kanton Créteil-Ouest", "text": "Kanton Créteil-Ouest\n\nKanton Créteil-Ouest (fr. \"Canton de Créteil-Ouest\") je francouzský kanton v departementu Val-de-Marne v regionu Île-de-France. Tvoří ho pouze západní část města Créteil.\n"}
{"id": "866800", "url": "https://cs.wikipedia.org/wiki?curid=866800", "title": "Kanton Créteil-Sud", "text": "Kanton Créteil-Sud\n\nKanton Créteil-Sud (fr. \"Canton de Créteil-Sud\") je francouzský kanton v departementu Val-de-Marne v regionu Île-de-France. Tvoří ho pouze jižní část města Créteil.\n"}
{"id": "866801", "url": "https://cs.wikipedia.org/wiki?curid=866801", "title": "Kanton Fontenay-sous-Bois-Est", "text": "Kanton Fontenay-sous-Bois-Est\n\nKanton Fontenay-sous-Bois-Est (fr. \"Canton de Fontenay-sous-Bois-Est\") je francouzský kanton v departementu Val-de-Marne v regionu Île-de-France. Tvoří ho pouze východní část města Fontenay-sous-Bois.\n"}
{"id": "866802", "url": "https://cs.wikipedia.org/wiki?curid=866802", "title": "Kanton Fontenay-sous-Bois-Ouest", "text": "Kanton Fontenay-sous-Bois-Ouest\n\nKanton Fontenay-sous-Bois-Ouest (fr. \"Canton de Fontenay-sous-Bois-Ouest\") je francouzský kanton v departementu Val-de-Marne v regionu Île-de-France. Tvoří ho pouze západní část města Fontenay-sous-Bois.\n"}
{"id": "866803", "url": "https://cs.wikipedia.org/wiki?curid=866803", "title": "Kanton Joinville-le-Pont", "text": "Kanton Joinville-le-Pont\n\nKanton Joinville-le-Pont (fr. \"Canton de Joinville-le-Pont\") je francouzský kanton v departementu Val-de-Marne v regionu Île-de-France. Tvoří ho pouze město Joinville-le-Pont.\n"}
{"id": "866804", "url": "https://cs.wikipedia.org/wiki?curid=866804", "title": "Kanton Maisons-Alfort-Nord", "text": "Kanton Maisons-Alfort-Nord\n\nKanton Maisons-Alfort-Nord (fr. \"Canton de Maisons-Alfort-Nord\") je francouzský kanton v departementu Val-de-Marne v regionu Île-de-France. Tvoří ho pouze severní část města Maisons-Alfort.\n"}
{"id": "866805", "url": "https://cs.wikipedia.org/wiki?curid=866805", "title": "Kanton Maisons-Alfort-Sud", "text": "Kanton Maisons-Alfort-Sud\n\nKanton Maisons-Alfort-Sud (fr. \"Canton de Maisons-Alfort-Sud\") je francouzský kanton v departementu Val-de-Marne v regionu Île-de-France. Tvoří ho pouze jižní část města Maisons-Alfort.\n"}
{"id": "866806", "url": "https://cs.wikipedia.org/wiki?curid=866806", "title": "Badmotorfinger", "text": "Badmotorfinger\n\nBadmotorfinger je třetí studiové album americké hudební skupiny Soundgarden, vydané 8. října 1991 u A&M Records.\n\nToto album je první s baskytaristou Benem Shepherdem, který nahradil Jasona Evermana. Ten ze skupiny odešel po turné podporující předešlé album Louder Than Love.\n\nDeska byla mnohem úspěšnější než předešlá alba (v USA získala 2x platinu). V té době byl zvýšený zájem o seattleskou hudební scénu. Ve stejné době, co byl vydán Badmotorfinger, vydala Nirvana kultovní album Nevermind. Batmotorfinger tak zůstal zčásti v pozadí, měl však také velký vliv na zpopulárnění seattleské hudby. Album bylo v roce 1992 nominováno na cenu Grammy za nejlepší metalový počin.\n\nPrvní singl z alba \"Jesus Christ Pose\" byl ze začátku kritizován kvůli závadnému textu (byl považován za satanistický). Píseň \"Outshined\" se objevila ve filmu Tonyho Scotta Pravdivá romance, píseň \"Rusty Cage\" se objevila na soundtracku k počítačové hře .\n\nAutory všech písní jsou Chris Cornell, Kim Thayil, Ben Shepherd a Matt Cameron.\n"}
{"id": "866807", "url": "https://cs.wikipedia.org/wiki?curid=866807", "title": "Kanton Saint-Mandé", "text": "Kanton Saint-Mandé\n\nKanton Saint-Mandé (fr. \"Canton de Saint-Mandé\") je francouzský kanton v departementu Val-de-Marne v regionu Île-de-France. Tvoří ho pouze město Saint-Mandé.\n"}
{"id": "866821", "url": "https://cs.wikipedia.org/wiki?curid=866821", "title": "Kanton Saint-Maur-des-Fossés-Centre", "text": "Kanton Saint-Maur-des-Fossés-Centre\n\nKanton Saint-Maur-des-Fossés-Centre (fr. \"Canton de Saint-Maur-des-Fossés-Centre\") je francouzský kanton v departementu Val-de-Marne v regionu Île-de-France. Tvoří ho pouze střed města Saint-Maur-des-Fossés.\n"}
{"id": "866822", "url": "https://cs.wikipedia.org/wiki?curid=866822", "title": "Kanton Saint-Maur-des-Fossés-Ouest", "text": "Kanton Saint-Maur-des-Fossés-Ouest\n\nKanton Saint-Maur-des-Fossés-Ouest (fr. \"Canton de Saint-Maur-des-Fossés-Ouest\") je francouzský kanton v departementu Val-de-Marne v regionu Île-de-France. Tvoří ho pouze západní část města Saint-Maur-des-Fossés.\n"}
{"id": "866824", "url": "https://cs.wikipedia.org/wiki?curid=866824", "title": "Kanton Saint-Maur-La Varenne", "text": "Kanton Saint-Maur-La Varenne\n\nKanton Saint-Maur-La Varenne (fr. \"Canton de Saint-Maur-La Varenne\") je francouzský kanton v departementu Val-de-Marne v regionu Île-de-France. Tvoří ho pouze část města Saint-Maur-des-Fossés.\n"}
{"id": "866825", "url": "https://cs.wikipedia.org/wiki?curid=866825", "title": "Kanton Sucy-en-Brie", "text": "Kanton Sucy-en-Brie\n\nKanton Sucy-en-Brie (fr. \"Canton de Sucy-en-Brie\") je francouzský kanton v departementu Val-de-Marne v regionu Île-de-France. Tvoří ho pouze město Sucy-en-Brie.\n"}
{"id": "866827", "url": "https://cs.wikipedia.org/wiki?curid=866827", "title": "Kanton Valenton", "text": "Kanton Valenton\n\nKanton Valenton (fr. \"Canton de Valenton\") je francouzský kanton v departementu Val-de-Marne v regionu Île-de-France. Tvoří ho dvě obce.\n\n"}
{"id": "866829", "url": "https://cs.wikipedia.org/wiki?curid=866829", "title": "Kanton Villeneuve-Saint-Georges", "text": "Kanton Villeneuve-Saint-Georges\n\nKanton Villeneuve-Saint-Georges (fr. \"Canton de Villeneuve-Saint-Georges\") je francouzský kanton v departementu Val-de-Marne v regionu Île-de-France. Tvoří ho pouze část města Villeneuve-Saint-Georges. Zbývající území města se nachází v kantonu Valenton.\n"}
{"id": "866830", "url": "https://cs.wikipedia.org/wiki?curid=866830", "title": "Montes Riphaeus", "text": "Montes Riphaeus\n\nMontes Riphaeus je měsíční pohoří oddělující Oceanus Procellarum (Oceán bouří) na západě od Mare Cognitum (Moře poznané) na východě na přivrácené straně Měsíce. Jeho rozpětí je přibližně 150 km. Střední selenografické souřadnice jsou 7,5° J, 27,6° Z, pojmenováno je podle starého názvu ruského pohoří Ural.\n\nBlízko pohoří se na západní straně nachází nevelký, leč jasný kráter Euclides, jihozápadně leží kráter Norman. Jihovýchodně lze nalézt malý kráter Eppinger a cca 100 km severně výrazný kráter Lansberg.\n\n\n"}
{"id": "866831", "url": "https://cs.wikipedia.org/wiki?curid=866831", "title": "Kanton Villecresnes", "text": "Kanton Villecresnes\n\nKanton Villecresnes (fr. \"Canton de Villecresnes\") je francouzský kanton v departementu Val-de-Marne v regionu Île-de-France. Tvoří ho pět obcí.\n\n"}
{"id": "866832", "url": "https://cs.wikipedia.org/wiki?curid=866832", "title": "Kanton Villeneuve-le-Roi", "text": "Kanton Villeneuve-le-Roi\n\nKanton Villeneuve-le-Roi (fr. \"Canton de Villeneuve-le-Roi\") je francouzský kanton v departementu Val-de-Marne v regionu Île-de-France. Tvoří ho dvě obce.\n\n"}
{"id": "866833", "url": "https://cs.wikipedia.org/wiki?curid=866833", "title": "Kanton Villiers-sur-Marne", "text": "Kanton Villiers-sur-Marne\n\nKanton Villiers-sur-Marne (fr. \"Canton de Villiers-sur-Marne\") je francouzský kanton v departementu Val-de-Marne v regionu Île-de-France. Tvoří ho dvě obce.\n\n"}
{"id": "866836", "url": "https://cs.wikipedia.org/wiki?curid=866836", "title": "Kanton Vincennes-Est", "text": "Kanton Vincennes-Est\n\nKanton Vincennes-Est (fr. \"Canton de Vincennes-Est\") je francouzský kanton v departementu Val-de-Marne v regionu Île-de-France. Tvoří ho pouze východní část města Vincennes.\n"}
{"id": "866838", "url": "https://cs.wikipedia.org/wiki?curid=866838", "title": "Kanton Vincennes-Ouest", "text": "Kanton Vincennes-Ouest\n\nKanton Vincennes-Ouest (fr. \"Canton de Vincennes-Ouest\") je francouzský kanton v departementu Val-de-Marne v regionu Île-de-France. Tvoří ho pouze západní část města Vincennes.\n"}
{"id": "866839", "url": "https://cs.wikipedia.org/wiki?curid=866839", "title": "Kanton Vitry-sur-Seine-Est", "text": "Kanton Vitry-sur-Seine-Est\n\nKanton Vitry-sur-Seine-Est (fr. \"Canton de Vitry-sur-Seine-Est\") je francouzský kanton v departementu Val-de-Marne v regionu Île-de-France. Tvoří ho pouze východní část města Vitry-sur-Seine.\n"}
{"id": "866840", "url": "https://cs.wikipedia.org/wiki?curid=866840", "title": "Kanton Vitry-sur-Seine-Nord", "text": "Kanton Vitry-sur-Seine-Nord\n\nKanton Vitry-sur-Seine-Nord (fr. \"Canton de Vitry-sur-Seine-Nord\") je francouzský kanton v departementu Val-de-Marne v regionu Île-de-France. Tvoří ho pouze severní část města Vitry-sur-Seine.\n"}
{"id": "866841", "url": "https://cs.wikipedia.org/wiki?curid=866841", "title": "Kanton Vitry-sur-Seine-Ouest", "text": "Kanton Vitry-sur-Seine-Ouest\n\nKanton Vitry-sur-Seine-Ouest (fr. \"Canton de Vitry-sur-Seine-Ouest\") je francouzský kanton v departementu Val-de-Marne v regionu Île-de-France. Tvoří ho pouze západní část města Vitry-sur-Seine.\n"}
{"id": "866843", "url": "https://cs.wikipedia.org/wiki?curid=866843", "title": "Kanton Allos-Colmars", "text": "Kanton Allos-Colmars\n\nKanton Allos-Colmars (fr. \"Canton d'Allos-Colmars\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho šest obcí.\n\n"}
{"id": "866845", "url": "https://cs.wikipedia.org/wiki?curid=866845", "title": "Fowler", "text": "Fowler\n\nFowler může být:\n\n\n"}
{"id": "866846", "url": "https://cs.wikipedia.org/wiki?curid=866846", "title": "Kanton Annot", "text": "Kanton Annot\n\nKanton Annot (fr. \"Canton d'Annot\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho sedm obcí.\n\n"}
{"id": "866848", "url": "https://cs.wikipedia.org/wiki?curid=866848", "title": "Vít II. z Ponthieu", "text": "Vít II. z Ponthieu\n\nVít II. z Ponthieu (pikardsky \"Dji II éd Pontiu\", \"Guy II de Ponthieu\"; 1120 – 25. prosince 1147 Efez) byl hrabě z Ponthieu a účastník křížové výpravy.\n\nByl synem Viléma I. a Heleny, dcery Oda Burgundského a již před rokem 1129 od otce dostal hrabství Ponthieu. Byl příznivcem cisterciáckého řádu, roku 1137 založil fundaci ve Valloires a roku 1146 se přidal ke křížové výpravě francouzského krále Ludvíka VII, která se mu stala osudnou. Zemřel v prosinci 1147 v Efezu a následníkem se stal syn Jan I.\n"}
{"id": "866849", "url": "https://cs.wikipedia.org/wiki?curid=866849", "title": "Montes Taurus", "text": "Montes Taurus\n\nMontes Taurus je hornatá oblast na přivrácené straně Měsíce severně od Sinus Amoris (Záliv lásky) a výrazného kráteru Römer a jižně od východní části Lacus Somniorum (Jezero snů). Rozkládá se na ploše o průměru přibližně 170 km. Střední selenografické souřadnice jsou 27,3° S, 40,3° V.\n\nNa ploše hornaté oblasti se nachází mnoho (zejména satelitních) kráterů. V severovýchodní části leží kráter Newcomb.\nPahorkatinu křižuje i několik brázd, například Rimae Römer a Rimae Chacornac.\n\nMontes Taurus pojmenoval gdaňský astronom Johannes Hevelius podle pohoří Taurus ležícího na území dnešního Turecka (dříve Osmanské říše).\n\nV údolí Taurus-Littrow přistála americká expedice Apollo 17. V kráteru Le Monnier na západním okraji pohoří přistála sovětská sonda Luna 21, která zde vyložila vozítko Lunochod 2.\n\n\n"}
{"id": "866851", "url": "https://cs.wikipedia.org/wiki?curid=866851", "title": "Ghosts (album, Strawbs)", "text": "Ghosts (album, Strawbs)\n\nGhosts je studiové album od anglické skupiny Strawbs.\n\n\n\nNásledující stopa nebyla na původním vinylovém vydání a byla přidána jako bonus na remasterovaném CD od A&M.\n\nNa tomto bonusu hraje na kytaru a sólově zpívá Rod Coombes.\n\n\na\n\n\n\nNahráno v Manor Studio, Kidlington, Oxfordshire; Sound Techniques, Londýn; TPA, Londýn a kapli Charterhouse School, Godalming, Surrey\n\n"}
{"id": "866852", "url": "https://cs.wikipedia.org/wiki?curid=866852", "title": "Japonsko na Letních olympijských hrách 1984", "text": "Japonsko na Letních olympijských hrách 1984\n\nJaponsko se účastnilo Letní olympiády 1984. Zastupovalo ho 226 sportovců (174 mužů a 52 žen) ve 22 sportech.\n\n"}
{"id": "866853", "url": "https://cs.wikipedia.org/wiki?curid=866853", "title": "Vojtěch Kaisler", "text": "Vojtěch Kaisler\n\nVojtěch Kaisler (8. ledna 1870, Beroun – 20. července 1943, Praha) byl profesorem Českého vysokého učení technického pro lesní dopravnictví a hrazení bystřin. V akademickém roce 1938–1939 byl rektorem ČVUT.\n\nNarodil se v Berouně v rodině soudního adjunkta Františka Kaislera a jeho ženy Matyldy Köhligové v domě č. 42 na dnešním Husově náměstí. Později se rodina přestěhovala do Chrudimi, kde Vojtěch studoval na reálném gymnáziu. Po maturitě v roce 1889 se rozhodl pro studium lesního inženýrství na vídeňské Hochschule für Bodenkultur, což byla v té době jediná vysoká škola s lesnickou fakultou v předlitavských zemích Rakousko-Uherska. Nutnou roční praxi před nástupem na školu absolvoval od 1. srpna 1889 do 31. srpna 1890 na jilemnickém panství hraběte Jana Harracha pod vedením Ludvíka Schmida (1841–1895). Studium na lesnické fakultě zakončil složením II. státní zkoušky v roce 1893. Již během studia jej zaujala problematika hrazení bystřin a proto absolvoval ještě zkoušku z tohoto oboru u profesora Ferdinanda Wanga.\n\nPrvní praxi po ukončení studia získal na velkostatku Smečno, který v té době patřil rodu Clam-Martinickému. Pracoval zde od září 1893 do srpna 1894 pod vedením lesmistra Jana Wandase. Poté nastoupil na Správě hrazení bystřin na Královských Vinohradech. Současně studoval vodní hospodářství, meliorace a silniční hospodářství na Císařské a královské české vysoké škole technické v Praze. V roce 1897 byl jmenován lesním adjunktem a 3. května 1900 se oženil s Kateřinou Bártovou, dcerou lesního v Ptěníně. Spolu měli čtyři syny: Vojtěcha (nar. 25. 5. 1901), Jana (nar. 4. 5. 1903), Karla (nar. 4. 9. 1904) a Jaroslava (nar. 24. 1. 1906).\n\nV roce 1902 byl přeložen do Villachu, údajně proto, že se zastával dělníků při stavbách v Krkonoších. V Korutanech dosáhl hodnosti C.k. komisaře technické služby. Ve volném čase cestoval s manželkou a dětmi po Dalmácii a Itálii. V roce 1904 bylo vyhověno jeho žádosti o návrat do Čech a tak od března opět působil na Královských Vinohradech. V říjnu 1907 byl jmenován zástupcem vedoucího správy a 18. dubna 1912 lesním radou. Od roku 1907 také začal publikovat v českém i německém odborném tisku. Podnikl studijní cesty na Moravu, do Slezska, Rakouska a Švýcarska.\n\nV roce 1910 byl jmenován honorovaným docentem pro hrazení bystřin pro kulturní odbor na České vysoké škole technické a v roce 1914 i docentem encyklopedie lesnictví na zemědělském odboru a odboru pozemního stavitelství.\n\nPo vzniku Československa působil vedle ČVUT i na ministerstvu zemědělství, kde byl 31. ledna 1919 jmenován vrchním lesním radou. Působil zde až do roku 1926. Dále se věnoval organizaci studia lesnictví. Podílel se na vzniku samostatných lesnických fakult při ČVUT v Praze a při VUT v Brně v roce 1919. V roce 1920 byl jmenován ministerským radou a profesorem pro obory hrazení bystřin, lesní dopravnictví a lesnická encyklopedie. Sám ale zůstal na odboru kulturně-technického inženýrství. Pro odbor lesního hospodářství byl uvolněn teprve na žádost děkana Gabriela Jirsíka, ovšem s podmínkou, že bude nadále přednášet i na odboru kulturně-technickém. V roce 1920 založil Ústav inženýrských staveb a hrazení bystřin, který pak vedl. V akademickém roce 1929–1930 byl děkanem lesnické fakulty a v roce 1938–1939 rektorem ČVUT. Po uzavření českých vysokých škol po 17. listopadu 1939 byl penzionován.\n\nS manželkou Karlou, rozenou Bártovou (1875-??) měl čtyři syny: Vojtěcha (1901-??), Jana (1903-??), Karla (1904-??) a Jaroslava (1906-??).\n\nCelý život se věnoval vztahu lesa a vody. Přitom se nezabýval pouze technickým řešením staveb a hledisky ekonomickými. Zdůrazňoval i otázky dlouhodobého vývoje lesa včetně otázek ekologických a estetických.\n\nJako lesní adjunkt a později rada se v rámci svého působení na Správě hrazení bystřin podílel na projektech hrazení bystřin v Čechách (povodí Labe a Ohře) na Moravě (povodí Moravy, Svitavy a Odry) a ve Slezsku (povodí Visly a Odry). Konkrétně šlo o stavby:\n\nPřednášel na mezinárodních lesnických kongresech v roce 1931 v Římě a v roce 1936 v Budapešti.\n\nV letech 1907–1939 tiskl řadu článků v českém i německém odborném tisku (Technický obzor, Lesnická práce, Dřevařské listy a další.\n\nJe autorem kapitol ve slovnících:\n\n\n\n"}
{"id": "866855", "url": "https://cs.wikipedia.org/wiki?curid=866855", "title": "Kanton Entrevaux", "text": "Kanton Entrevaux\n\nKanton Entrevaux (fr. \"Canton d'Entrevaux\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho šest obcí.\n\n"}
{"id": "866856", "url": "https://cs.wikipedia.org/wiki?curid=866856", "title": "Kanton La Javie", "text": "Kanton La Javie\n\nKanton La Javie (fr. \"Canton de La Javie\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho šest obcí.\n\n"}
{"id": "866857", "url": "https://cs.wikipedia.org/wiki?curid=866857", "title": "Kanton Le Lauzet-Ubaye", "text": "Kanton Le Lauzet-Ubaye\n\nKanton Le Lauzet-Ubaye (fr. \"Canton du Lauzet-Ubaye\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho pět obcí.\n\n"}
{"id": "866860", "url": "https://cs.wikipedia.org/wiki?curid=866860", "title": "Kanton Les Mées", "text": "Kanton Les Mées\n\nKanton Les Mées (fr. \"Canton des Mées\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho šest obcí.\n\n"}
{"id": "866861", "url": "https://cs.wikipedia.org/wiki?curid=866861", "title": "Kanton La Motte-du-Caire", "text": "Kanton La Motte-du-Caire\n\nKanton La Motte-du-Caire (fr. \"Canton de La Motte-du-Caire\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho 13 obcí.\n\n"}
{"id": "866862", "url": "https://cs.wikipedia.org/wiki?curid=866862", "title": "Kanton Mézel", "text": "Kanton Mézel\n\nKanton Mézel (fr. \"Canton de Mézel\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho osm obcí.\n\n"}
{"id": "866864", "url": "https://cs.wikipedia.org/wiki?curid=866864", "title": "Kanton Saint-Étienne-les-Orgues", "text": "Kanton Saint-Étienne-les-Orgues\n\nKanton Saint-Étienne-les-Orgues (fr. \"Canton de Saint-Étienne-les-Orgues\") je francouzský kanton v departementu Alpes-de-Haute-Provence v regionu Provence-Alpes-Côte d'Azur. Tvoří ho osm obcí.\n\n"}
{"id": "866866", "url": "https://cs.wikipedia.org/wiki?curid=866866", "title": "Miloslav Pluháček", "text": "Miloslav Pluháček\n\nMiloslav Pluháček (*11. května 1953 Moravská Třebová) je český sochař, malíř a grafik.\n\nPo studiu figurální malby a sochařství, při svém vstupu do světa umění, si Miloslav Pluháček zvolil dráhu solitéra a samotáře. Nikdy nešel s žádným dobovým proudem, nikdy se nestal členem žádného uměleckého uskupení. Je člověkem, jehož umělecká cesta vesměs vedla jinam, než kam směřovali ostatní.\n\nV počátcích své tvorby zobrazoval expresivním stylem postavy z periferie měst a života. Na přelomu let 1980/81 zničil celé své výtvarné dílo, a o šest let později, v dalším\nnepochopitelném autodafé, spálil korespondenci, deníky a fotografie. Na přelomu sedmdesátých a osmdesátých let minulého století opustil Miloslav Pluháček figurální zobrazování a v minimalistickém pojetí, na hraně abstrakce, výtvarně analyzoval přírodní jevy (déšť, vítr, stíny apod.).\n\nV první polovině let devadesátých se opět jeho umělecká tvorba zlomově změnila. Po téměř dvaceti letech se obloukem vrátil ke svým začátkům, figuře a příběhu, který dosud důsledně odmítal. Zvolil si zdánlivě anachronickou techniku malby připomínající šerosvit a námětově vstoupil na ošidnou půdu biblických témat. Do tradicionalistické religiozity vnesl moderní dobu a změnil středověkou modlitebnost v jedenadvacáté století. Ze staletých světic učinil moderní ženy, do relikviářů umístil fragmenty dneška, dokázal, že kříž není symbolem minulosti a podoba monstrance může být naprosto nečekaná. Mnohé obrazy, sochy a prostorové artefakty obsahují, čeho se v sakrálním umění nikdo před ním neodvážil – humor. Lze postřehnout úsměv, soucitné pousmání, smích, ovšem i sarkastický pošklebek králova šaška. Jistým vybočením se může jevit unikátní soubor dvaadvaceti portrétních aktů evropské aristokracie. Rozměrná plátna jsou ukázkou manetovské ironie, ale i tyto obrazy zapadají do kontextu a linie Pluháčkova díla.\n\nStejně jako malba i sochařská práce Miloslava Pluháčka prošla fází počáteční expresivní figurace. Posléze, přes tvorbu z přírodních prvků pomíjivé trvanlivosti a v minimalistickém výrazu, dospěl umělec v plastikách k naprosté volnosti. Na straně jedné je jeho výtvarný slovník jednoduchý, vyselektovaný na elementární formy, na straně druhé je barokně rozmáchlý a vybalancovaný do rokokové zdobnosti.\nOjedinělým je projekt, kdy kříž nepojal Miloslav Pluháček jako symbol křesťanství, nýbrž vyjádření utrpení jako takového. Některé z křížových artefaktů lze spatřit v katolickém chrámu, jiný v koncentračním táboře, na papežské insignii, nebo v leprosáriu.\n\nNa svých plátnech i plastikách stírá rozdíl mezi plochou a prostorem. Je soustředěný na podstatu, proto v obrazech většinou neguje kulisu pozadí a skrývá ji do temnoty. Společné pro celé umělcovo dílo je především sofistikovanost, invence, ironie, výsměch jak hlouposti a maloměšťáctví, tak intelektuálskému narcismu. Je jízlivým glosátorem s felliniovským nadhledem, odkazuje k dějinám, historii a literatuře, inspirací je mu zejména Bible. Tvorba Miloslava Pluháčka je přes obsažené prvky humoru a jisté hravosti kritická, na ostří nože, a nezřídka je vnímána i jako skandální.\nMiloslav Pluháček byl po celý svůj dosavadní život obrácený do sebe a až patologicky lhostejný k prezentaci své i svého díla. Navzdory kontroverznosti jeho umění jsou umělcovy práce zastoupeny ve významných soukromých sbírkách a galeriích.\n\nAutorkou textu je kunsthistorička a kurátorka Dr. Danielle de Gresse.\n\n"}
