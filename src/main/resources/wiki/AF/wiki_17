{"id": "793272", "url": "https://cs.wikipedia.org/wiki?curid=793272", "title": "Rudolf Chlad (politik ČSS)", "text": "Rudolf Chlad (politik ČSS)\n\nRudolf Chlad (17. července 1922 - ???) byl český a československý politik Československé strany socialistické a poslanec České národní rady, Sněmovny národů a Sněmovny lidu Federálního shromáždění za normalizace.\n\nPo provedení federalizace Československa usedl v lednu 1969 do České národní rady, kde setrval do konce volebního období, tedy do voleb roku 1971. Uvádí se tehdy jako vedoucí odboru OTŘ, národního podniku Pozemní stavby, bytem Stará Role.\n\nK roku 1971 se profesně uvádí jako vedoucí odboru organizace a řízení. K roku 1976 coby vedoucí oddělení podniku \"Pozemní stavby\". Ve volbách roku 1971 zasedl do české části Sněmovny národů (volební obvod č. 25 - Karlovy Vary, Západočeský kraj). Ve volbách roku 1976 přešel do Sněmovny lidu (obvod Karlovy Vary) a mandát obhájil ve volbách roku 1981 (obvod Rokycany). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "793274", "url": "https://cs.wikipedia.org/wiki?curid=793274", "title": "Lone Rhino", "text": "Lone Rhino\n\nLone Rhino je debutové sólové studiové album Adriana Belewa. Nahrávání alba probíhalo přibližně ve stejné době, kdy se Belew stal členem King Crimson. Album vyšlo v roce 1982 pod značkou Island Records a produkoval si ho sám Belew.\n\n"}
{"id": "793275", "url": "https://cs.wikipedia.org/wiki?curid=793275", "title": "Třída October", "text": "Třída October\n\nTřída October je třída raketových člunů Egyptského námořnictva. Celkem byly postaveny čtyři jednotky. Jsou stále v aktivní službě.\n\nCelkem byly postaveny čtyři raketové čluny této třídy. Jejich trupy byly vyrobeny přímo v Egyptě a dokončeny ve Velké Británii. Do služby vstoupily v letech 1981–1982. Pojmenovány byly pouze čísly 785, 787, 789 a 791.\n\nPlavidla mají dřevěný trup převzatý ze sovětské třídy \"Komar\". Použitá výzbroj, motory či elektronika ale pochází především z Itálie a Velké Británie. Hlavňovou výzbroj tvoří čtyři 30mm kanóny umístěné ve dvojici dělových věží na přídi a na zádi. Údernou výzbroj člunů představují dva kontejnery italských protilodních střel Otomat Mk 1. Pohonný systém tvoří čtyři diesely o výkonu 5400 hp. Lodní šrouby jsou čtyři. Nejvyšší rychlost dosahuje 40 uzlů.\n\n"}
{"id": "793278", "url": "https://cs.wikipedia.org/wiki?curid=793278", "title": "Anders Lindegaard", "text": "Anders Lindegaard\n\nAnders Rosenkrantz Lindegaard (* 13. dubna 1984) je dánský fotbalový brankář, který v současné době hraje hraje za anglický klub Preston North End FC, kde hostuje z West Bromwich Albion FC. Byl jmenován brankářem roku 2010 jak v Norsku, tak v Dánsku.\n\nDánsko reprezentoval v kategoriích U19 a U20 před tím, než debutoval za seniorský tým 7. září 2010 proti Islandu. Má také bratra – dvojče. Jeho jméno je Stefan Lindegaard a je také fotbalový brankář.\n\n"}
{"id": "793279", "url": "https://cs.wikipedia.org/wiki?curid=793279", "title": "Pieces of the Sun", "text": "Pieces of the Sun\n\nPieces of the Sun je třetí sólové studiové album Tonyho Levina. Album vyšlo v roce 2002 u vydavatelství Narada Productions a jeho producentem byl sám Levin.\n\n"}
{"id": "793280", "url": "https://cs.wikipedia.org/wiki?curid=793280", "title": "Rudolf Chlad", "text": "Rudolf Chlad\n\nJméno a příjmení Rudolf Chlad má více nositelů:\n\n"}
{"id": "793282", "url": "https://cs.wikipedia.org/wiki?curid=793282", "title": "Michaela Kociánová", "text": "Michaela Kociánová\n\nMichaela Kociánová (* 29. prosince 1988, Trenčín) je slovenská topmodelka a vůbec jedna z nejúspěšnějších slovenských modelek.\n\nPochází ze slovenského Trenčína. Vystudovala hotelovou akademii v Trenčíně. Od roku 2009 žije v New Yorku.\n\nV roce 2004 se umístila na národním finále na 2. místě v soutěži Kenvelo Elite Model Look Slovakia 2004. Poté se na světovém finále Elite Model Look International 2004, které se konalo 2. prosince 2004 v čínské Šanghaji, probojovala do TOP 15.\nV roce 2013 byla ambasadorkou a moderátorkou slovenských castingů Schwarzkopf Elite Model Look.\n\nMichaela je historicky první Slovenka, která předváděla pro světoznámou show Victoria´s Secret.\n\nJejí přítel byl např. Guy Ritchie, Leoš Mareš, Dylan Don Dirka atd.\n\n"}
{"id": "793284", "url": "https://cs.wikipedia.org/wiki?curid=793284", "title": "Marie Churanová", "text": "Marie Churanová\n\nMarie Churanová (* 24. května 1928) byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1971 se profesně uvádí jako skladnice v JZD. Ve volbách roku 1971 zasedla do české části Sněmovny národů (volební obvod č. 21 - Český Krumlov, Jihočeský kraj). Ve FS setrvala do konce funkčního období, tedy do voleb roku 1976.\n\n"}
{"id": "793288", "url": "https://cs.wikipedia.org/wiki?curid=793288", "title": "Mistrovství světa v rychlobruslení ve sprintu 2004", "text": "Mistrovství světa v rychlobruslení ve sprintu 2004\n\nMistrovství světa v rychlobruslení ve sprintu 2004 se uskutečnilo ve dnech 17. a 18. ledna 2004 v rychlobruslařské hale M-Wave v japonském Naganu. Celkově se jednalo o 35. světový sprinterský šampionát. Z předchozího mistrovství světa obhajovali titul Kanaďan Jeremy Wotherspoon a Němka Monique Garbrechtová-Enfeldtová. V Naganu zvítězili Nizozemec Erben Wennemars a jeho krajanka Marianne Timmerová.\n\nŠampionát proběhl bez české účasti.\n\n<nowiki>*</nowiki> pád\n\n"}
{"id": "793289", "url": "https://cs.wikipedia.org/wiki?curid=793289", "title": "Christian Neuhaus", "text": "Christian Neuhaus\n\nChristian Rasmus Neuhaus (13. března 1833, Kodaň – 21. března 1907, Frederiksberg Kommune) byl dánský fotograf.\n\nNejdříve pracoval jako sklářský mistr. V roce 1862 se etabloval jako fotograf v Kodani a do roku 1894 a vedl známé fotografické studio na Købmagergade 14. Byl členem Dánské fotografické společnosti.\n\nTaké jeho syn \"Even Neuhaus\" (1863–1946) působil jako fotograf a provozoval ateliér na Amagertorv 25 v Kodani.\n\n\n"}
{"id": "793290", "url": "https://cs.wikipedia.org/wiki?curid=793290", "title": "Josef Jelínek (politik)", "text": "Josef Jelínek (politik)\n\nJosef Jelínek (3. března 1913 - ???) byl český a československý politik a poslanec Sněmovny národů Federálního shromáždění za normalizace.\n\nK roku 1971 se profesně uvádí jako řidič. Ve volbách roku 1971 zasedl do české části Sněmovny národů (Středočeský kraj). Ve Federálním shromáždění setrval do konce funkčního období, tedy do voleb roku 1976.\n\n"}
{"id": "793291", "url": "https://cs.wikipedia.org/wiki?curid=793291", "title": "Zuzana Jungerová", "text": "Zuzana Jungerová\n\nZuzana Jungerová (23. ledna 1922 - ???) byla slovenská a československá politička Komunistické strany Slovenska a poslankyně Sněmovny národů Federálního shromáždění za normalizace.\n\nXII. sjezd KSČ ji zvolil za členku Ústředního výboru Komunistické strany Československa. V letech 1963-1966 se uvádí jako účastnice zasedání Ústředního výboru Komunistické strany Slovenska. K roku 1971 se profesně uvádí jako dělnice.\n\nVe volbách roku 1971 zasedla do slovenské části Sněmovny národů (volební obvod č. 143 - Rožňava, Východoslovenský kraj). Ve FS setrvala do konce funkčního období, tedy do voleb roku 1976.\n\n"}
{"id": "793292", "url": "https://cs.wikipedia.org/wiki?curid=793292", "title": "Závislost (Hvězdná brána)", "text": "Závislost (Hvězdná brána)\n\nZávislost je 5. epizoda 2. řady sci-fi seriálu Hvězdná brána.\n\nSG-1 se ocitnou na planetě P3R-636. Sledují skupinu lidí, která posílá naquadah přes hvězdnou bránu. Tým se chce pokusit získat trochu tohoto kovu pro výzkum. Při průzkumu planety uvidí SG-1 velkou pyramidu a několik Jaffů. Potom tým zahlédne v lese dívku. Daniel Jackson ji zachrání, když se chystá spáchat sebevraždu. Dívka však začne křičet a Jaffové obklíčí SG-1. Tým je pak odveden do pyramidy před otce dívky Pyruse, vládce planety. Dívka se jmenuje Shyla. Odmítá říct svému otci pravdu o tom, co Daniel Jackson udělal a Pyrus také nevěří lidem, kteří pocházejí ze světa, kterému nevládnou Goa'uldi. Nakonec je SG-1 odsouzena za útok na princeznu k nuceným pracím v naquadahových dolech.\n\nSG-1 při práci v dolech dochází k závěru, že Pyrus není Goa'uld a že lidé v brnění Jaffů nejsou skuteční Jaffové. Večer se SG-1 pokousí uniknout z dolů, ale Jackson je těžce zraněn padající skálou, když na ní z tyčové zbraně výstřelil falešný Jaffa. Jackson se probudí v sarkofágu. Shyla, která jej zachránila, mu řekne, že je jí souzený. Jackson se pokouší od ní získat svobodu pro SG-1. Shyla mu řekne, že bude muset nejprve získat důvěru jejího otce, který věří, že SG-1 jsou špioni, které poslali Goa'uldi.\n\nZatímco Jackson žije život v luxusu, zbytek týmu pracuje jako otroci v dolech. Shyla žádá Jacksona, aby používal sarkofág stále častěji, aby se cítil lépe. Jackson zpočátku odmítá, ale nakonec to udělá, aby získal její důvěru. Jackson se stává stále nepříčetnější ze stálého používání sarkofágu. Jeho vztah k Sheyle se neustále prohlubuje. Nakonec Jackson Sheyle slíbí, že se s ní ožení, aby se mohla stát královnou a nahratdit svého otce. Shyla poté zajistí osvobození SG-1 a Jackson se vrací spolu s SG-1 na Zemi. Jackson Sheyle slibuje, že se vrátí zpět a ožení se s ní.\n\nPo návratu na Zemi je Jackson biologicky nestabilní, zřejmě z poněkud narkotických vlastností sarkofágu. Nakonec předává generálu Hammondovi svou rezignaci a žádá jej, aby se mohl vrátit do světa Shyly. Jeho žádost je však zamítnuta. Jackson se pokusí uniknout, a posléze vytáhne i zbraň na plukovníka Jacka O'Neilla avšak poté zkolabuje.\n\nJakmile se Jackson uzdraví, SG-1 se vrací na planetu, kde Jackson přesvědčuje Shylu (jejíž otec již zemřel) zničit sarkofág a vést své lidi k jinému způsobu života než její otec. Shyla souhlasí a vystřelí tyčovou zbraní na sarkofág.\n"}
{"id": "793293", "url": "https://cs.wikipedia.org/wiki?curid=793293", "title": "Tannenberg", "text": "Tannenberg\n\nSlovo Tannenberg (z němčiny, v překladu \"Jedlová hora\") má více významů:\n\n\nSouvisejícími výrazy jsou:\n"}
{"id": "793294", "url": "https://cs.wikipedia.org/wiki?curid=793294", "title": "Benedikt Höwedes", "text": "Benedikt Höwedes\n\nBenedikt Höwedes (* 29. února 1988, Haltern am See) je německý fotbalový obránce a reprezentant. V současnosti hraje v ruské lize Premier Liga za jeden z nejlepších ligových fotbalových klubů Lokomotiv Moskva.\n\nHöwedes začal hrát fotbal ve svém rodném městě v klubu TuS Haltern v roce 1994. Ve věku třinácti (2001) přestoupil do mládežnického týmu Schalke 04. V roce 2003 se stal kapitánem týmu Schalke U19, se kterým vyhrál německé mládežnické mistrovství. V lednu 2007 podepsal profesionální smlouvu platnou do konce sezóny 2009/10 a v červenci se připojil k Schalke v Bundeslize. Do října 2007 však hrál za rezervní tým Schalke 04 v Oberlize (čtvrtá divize). Se Schalke vyhrál v sezóně 2010/11 DFB-Pokal a v roce 2011 i DFL-Supercup.\n\nZa Německo hrál v reprezentačních týmech do 18 a 19 let. Hrál také za tým do 20 let.\n\nV létech 2007–2010 byl členem německé reprezentace do 21 let. Trenér Horst Hrubesch jej nominoval na Mistrovství Evropy hráčů do 21 let 2009 konané ve Švédsku, kde získal s německým týmem premiérový titul v této kategorii.\n\nPo odmítnutí Svena Bendera a Bastiana Schweinsteigera jej nominoval trenér Joachim Löw pro zápasy v květnu a červnu 2011 proti Uruguayi, Rakousku a Ázerbájdžánu poprvé do A-týmu Německa. Debutoval 29. května proti Uruguayi, když v 66. minutě vystřídal Philippa Lahma.\n\nTrenér Joachim Löw jej vzal na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA. S týmem získal zlaté medaile po finálové výhře 1:0 proti Argentině.\n\nTrenér Joachim Löw jej zařadil do závěrečné 23členné nominace na EURO 2016 ve Francii. Němci získali na turnaji bronzové medaile, v semifinále je vyřadila domácí Francie po výsledku 0:2.\n\nGóly Benedikta Höwedese za A-mužstvo Německa:\n\n"}
{"id": "793298", "url": "https://cs.wikipedia.org/wiki?curid=793298", "title": "Pankix", "text": "Pankix\n\nPankix je pražská indie rocková kapela.\n\n\n\n\n\n"}
{"id": "793300", "url": "https://cs.wikipedia.org/wiki?curid=793300", "title": "Bedřich Kačírek", "text": "Bedřich Kačírek\n\nBedřich Kačírek (24. července 1923 - ???) byl český a československý novinář, politik Komunistické strany Československa, funkcionář ROH a poslanec Sněmovny národů Federálního shromáždění za normalizace.\n\nPůsobil jako novinář, publicista a překladatel z ruštiny. Od července 1969 byl redaktorem odborářského deníku Práce. K roku 1971 a 1976 se uvádí jako tajemník Ústřední rady československého ROH.\n\nPo delší dobu zasedal v nejvyšším zákonodárném sboru. Ve volbách roku 1971 zasedl do české části Sněmovny národů (volební obvod č. 45 - Svitavy, Východočeský kraj). Mandát obhájil ve volbách roku 1976 (obvod Svitavy) a volbách roku 1981 (obvod Svitavy). Ve FS zasedal do konce funkčního období, tedy do voleb roku 1986.\n\n"}
{"id": "793304", "url": "https://cs.wikipedia.org/wiki?curid=793304", "title": "František Kaduk", "text": "František Kaduk\n\nFrantišek Kaduk (* 27. května 1937) byl slovenský a československý politik Komunistické strany Slovenska a poslanec Sněmovny národů a Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako tesař.\n\nVe volbách roku 1971 zasedl do slovenské části Sněmovny národů (volební obvod č. 142 - Prešov II, Východoslovenský kraj) jako bezpartijní poslanec. Ve volbách roku 1976 přešel do Sněmovny lidu (obvod Prešov II), nyní již jako poslanec za KSS. Ve FS setrval do konce funkčního období, tedy do voleb roku 1981.\n\n"}
{"id": "793306", "url": "https://cs.wikipedia.org/wiki?curid=793306", "title": "Satchurated: Live in Montreal", "text": "Satchurated: Live in Montreal\n\nSatchurated: Live in Montreal je koncertní album a koncertní film Joe Satrianiho. Album vyšlo v dubnu 2012.\n\nAutorem všech skladeb je Joe Satriani.\n\n"}
{"id": "793307", "url": "https://cs.wikipedia.org/wiki?curid=793307", "title": "Ján Kantorák", "text": "Ján Kantorák\n\nJán Kantorák (* 27. května 1941) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1971 se profesně uvádí jako předseda JZD. Šlo o JZD v obci Uhorské.\n\nVe volbách roku 1971 zasedl do slovenské části Sněmovny národů (volební obvod č. 116 – Poltár, Středoslovenský kraj). Ve FS setrval do konce funkčního období, tedy do voleb roku 1976.\n"}
{"id": "793308", "url": "https://cs.wikipedia.org/wiki?curid=793308", "title": "Joanne Harrisová", "text": "Joanne Harrisová\n\nJoanne Michèle Sylvie Harrisová, v nepřechýlené formě \"Harris\" (nepřechýlená forma v češtině neexistuje), (* 3. červenec 1964, Yorkshire, Barnsley, Spojené království) je britská spisovatelka.\n\nJoanne Harrisová se narodila v roce 1964 v Barnsley v Yorkshiru. Její matka pochází z Francie a otec je Angličan.\n\nStudovala moderní a středověké jazyky na St. Catharine’s College v Cambridgi. Věnovala se zaměstnáním jako např.: rocková hudebnice, bylinkářka, nebo účetní. Žádná z těchto činností ji nenaplňovala, tak se nakonec patnáct let věnovala povolání učitelky francouzštiny na chlapecké škole v Leedsu. Během této doby vydala tři romány: \"Ďáblovo sémě\" (\"The Evil Seed\"), \"Spi, bledá setřičko\" (\"Sleep, Pale Sister\") a \"Čokoláda\" (\"Chocolat\").\n\nZačala se plně věnovat psaní a sepsala dalších osm knih: \"Ostružinové víno\" (\"Blackberry Wine\"), \"Pět dílků pomeranče\" (\"Five Quarters of the Orange\"), \"Slaná vůně přílivu\" (\"Coastliners\"), \"Svatí blázni\" (\"Holy Fools\"), \"Gentlemani a hráči\" (\"Gentlemen and Players\"), \"Krysařovy střevíce\" (\"The Lollipop Shoes\"), \"Znamení run\" (\"Runemarks\"), \"Modrá je barva vraždy\" (\"Blueeyedboy\") a \"Jiné světy, jiní lidé\" (\"Jigs & Reels\"). Za spolupráce s kuchařkou Fran Warde sepsala dvě kuchařské knihy.\n\nJejí knihy byly vydány ve více než čtyřiceti zemích.\n\nV roce 2004 byla Harrisová nominována na cenu Whitbread Novel of the Year Award a v roce 2005 na cenu Orange prize.\n\nVe volném čase hraje na basovou kytaru ve skupině, která byla založena v jejích šestnácti letech. Věnuje se také studiu staré severštiny. Žije v Yorkshiru se svým manželem a dcerou Anouchkou.\n\n\n\n\n\n"}
{"id": "793313", "url": "https://cs.wikipedia.org/wiki?curid=793313", "title": "Miloslav Karban", "text": "Miloslav Karban\n\nMiloslav Karban (* 24. června 1944) byl český a československý politik a bezpartijní poslanec Sněmovny národů Federálního shromáždění za normalizace.\n\nK roku 1971 se profesně uvádí jako vedoucí čety zámečníků. Ve volbách roku 1971 zasedl do české části Sněmovny národů (volební obvod č. 22 - Písek, Jihočeský kraj). Ve FS setrval do konce funkčního období, tedy do voleb roku 1976.\n\nV 90. letech se v živnostenském rejstříku České republiky uvádí jistý JUDr. Miloslav Karban, narozený 24. června 1944 coby živnostník, bytem Praha.\n"}
{"id": "793318", "url": "https://cs.wikipedia.org/wiki?curid=793318", "title": "Božena Kocinová", "text": "Božena Kocinová\n\nBožena Kocinová (* 10. dubna 1925) byla česká a československá politička a bezpartijní poslankyně Sněmovny národů Federálního shromáždění za normalizace.\n\nK roku 1971 a 1976 se profesně uvádí jako zámečnice. Pracovala v podniku Avia Praha-Letňany.\n\nVe volbách roku 1971 zasedla do české části Sněmovny národů (volební obvod č. 7 - Praha 8-Praha 9, hlavní město Praha). Mandát obhájila ve volbách roku 1976, volbách roku 1981 a volbách roku 1986. Ve FS setrvala do konce funkčního období, tedy do svobodných voleb roku 1990. Netýkal se jí proces kooptace do Federálního shromáždění po sametové revoluci.\n\n"}
{"id": "793319", "url": "https://cs.wikipedia.org/wiki?curid=793319", "title": "Spermatogonium", "text": "Spermatogonium\n\nSpermatogonie jsou primitivní zárodečné buňky, uložené při bazální lamině. Počíná jimi spermatogeneze. Jde o poměrně malé buňky, dosahující v průměru okolo 12 μm. Při dosažení pohlavní zralosti individua procházejí tyto buňky řadou mitotických dělení.\n\nJde o buňky, které obsahují bledá jádra se slabě se barvícím chromatinem. V cytoplazmě bohaté na ribozomy obsahují poměrně velké sférické jádro s velkým jadérkem. V období před pubertou představují jediný typ spermiogenních buněk, které v tubuli \"seminiferi contorti\" nacházíme. Během puberty se spermatogonie začínají dělit. Jejich dceřiné buňky jsou dvojího typu, rozlišujeme spermatogonie typu A a spermatogonie typu B. V průběhu spermatogeneze se dceřiné buňky jednotlivých spermatogonií neoddělují úplně. Zůstávají spojené cytoplazmatickými můstky. Právě cytoplazmatické můstky umožňují výměnu informací a metabolitů mezi buňkami. Také hrají i důležitou úlohu při koordinaci a synchronizaci jednotlivých kroků spermatogeneze.\n\nSpermatogonie typu A zůstávají u bazální laminy semenného epitelu jako nediferencované prekurzorové buňky.\n\nSpermatogonie typu B dávají za vznik primárním spermatocytům. Brzy po svém vzniku vstupují tyto buňky do první meiotické fáze, teda profáze. Během profáze obsahuje primární spermatocyt 46 (44+ XY) chromosomů a 4N DNA (přičemž jako N označujeme haploidní set chromosomů, což je 23 u člověka), či množství DNA v tomto setu obsažené .\n"}
{"id": "793320", "url": "https://cs.wikipedia.org/wiki?curid=793320", "title": "Margita Kondrčíková", "text": "Margita Kondrčíková\n\nMargita Kondrčíková (* 2. února 1930) byla československá politička ze Slovenska maďarské národnosti a bezpartijní poslankyně Sněmovny národů Federálního shromáždění za normalizace.\n\nK roku 1971 se profesně uvádí jako členka JZD. K roku 1976 jako pracovnice drůbežářské farmy.\n\nVe volbách roku 1971 zasedla do slovenské části Sněmovny národů (volební obvod č. 90 - Želiezovce, Západoslovenský kraj). Mandát obhájila ve volbách roku 1976 (obvod Želiezovce) a volbách roku 1981 (Želiezovce). Ve FS setrvala do konce funkčního období, tedy do voleb roku 1986.\n\n"}
{"id": "793321", "url": "https://cs.wikipedia.org/wiki?curid=793321", "title": "Robert Balzar", "text": "Robert Balzar\n\nRobert Balzar (* 11. května 1962 Náchod, Československo) je přední český jazzový kontrabasista a skladatel. Studoval na konzervatoři v Brně. Spolupracoval s takovými hudebníky, jakými jsou John Abercrombie, Craig Handy, Benny Bailey, Wynton Marsalis nebo Lew Tabackin. Roku 1996 založil jazzovou formaci Robert Balzar Trio.\n\n"}
{"id": "793322", "url": "https://cs.wikipedia.org/wiki?curid=793322", "title": "Zavadil", "text": "Zavadil\n\nPříjmení Zavadil nosí více různých osobností:\n\n"}
{"id": "793324", "url": "https://cs.wikipedia.org/wiki?curid=793324", "title": "Trnavský", "text": "Trnavský\n\nTrnavský je české a slovenské přídavné jméno, které vyjadřuje příslušnost ke slovenskému městu Trnavě a jeho okolí, například Trnavský kraj. Může se také jednat o příjmení osob:\n\n\n"}
{"id": "793330", "url": "https://cs.wikipedia.org/wiki?curid=793330", "title": "Alex Machacek", "text": "Alex Machacek\n\nAlex Machacek (* 1. července 1972 Tulln an der Donau) je rakouský jazzový kytarista. Jeho rodiče se do Rakouska přestěhovali v šedesátých letech z Československa. Šest let studoval hru na kytaru ve Vídni. Machacek se proslavil svým debutovým albem \"Featuring Ourselves\" z roku 1999. Později byl členem skupiny BPM, se kterou nahrál album \"Delete and Roll\". V roce 2004 se přestěhoval do Los Angeles. Je také členem skupiny UKZ a v roce 2012 koncertoval s obnovenou skupinou UK.\n"}
{"id": "793332", "url": "https://cs.wikipedia.org/wiki?curid=793332", "title": "Stevenage FC", "text": "Stevenage FC\n\nStevenage FC (celým názvem: Stevenage Football Club) je anglický fotbalový klub, který sídlí ve městě Stevenage v nemetropolitním hrabství Hertfordshire. Založen byl v roce 1976 pod názvem Stevenage Borough FC. Pod svým současným názvem působí od roku 2010. Klubové barvy jsou červená a bílá.\n\nSvé nejslavnější období prožil na počátku 21. století, historického úspěchu pak dosáhl v sezoně 2010/11, kdy se jako nováček League Two umístil na 6. místě a následně hrál play-off o postup do vyšší soutěže. Finálový zápas proti Torquay United, který se odehrál na Old Trafford, skončil vítězstvím 1:0 pro Stevenage. V sezonách 2006/07 a 2008/09 klub vyhrál FA Trophy, soutěž pro poloprofesionální fotbalové kluby v Anglii.\n\nSvé domácí zápasy odehrává na stadionu Broadhall Way s kapacitou 6 722 diváků.\n\nStevenage bylo založeno v roce 1976 po zániku původního městského klubu Stevenage Athletic. Do soutěží se klub přihlásil až o čtyři roky později a hned ve své první sezoně slavil úspěchy - vítězství v United Countries League i United Countries League Cup. I další sezony byly úspěšné a v roce 1994 klub postoupil do Conference National (5. nejvyšší soutěž). V roce 1996 Stevenage tuto soutěž dokonce vyhrálo, jenže do League Two nepostoupilo, protože domácí stadion nesplňoval podmínky. Proto byl domácí stadion Broadhall Way, známý také pod názvem The Lamex Stadium, v roce 2001 rozšířen a zmodernizován.\nVe Stevenage tehdy vyrůstalo mnoho hráčů, kteří se později proslavili. Od svých 22 let zde hrál Barry Hayles, který za klub nastřílel během tří sezon neuvěřitelných 73 gólů. Později své nejslavnější období zažil v prvoligovém Fulhamu, za který vstřelil 60 branek. V roce 2006 zde začínal také Steve Morison, který se brzy stal kapitánem a nejlepším střelcem klubu. Nakonec v roce 2009 přestoupil do Millwallu, kde však díky svým skvělým výkonům nevydržel dlouho. Dnes je jedním z tahounů prvoligového Norwich City a pravidelným reprezentantem Walesu.\n\nV novém tisíciletí už tým přestal postupovat a trvale se usadil v Conference National. Stevenage většinu sezon patřilo mezi lepší týmy tabulky, jenže stále to nestačilo na vytoužený postup do League Two. V roce 2002 se tým poprvé dostal až do finále FA Trophy, zde však podlehl týmu Yeovil Town 2:0, hrálo se ve Villa Parku. Další finálový účasti proběhly v letech 2007, 2009 a 2010, z nichž první dvě byly vítězné. V roce 2010 se klub konečně dočkal postupu díky drtivému vítězství soutěže s 99 body. Další sezona se nedařila úplně podle představ a v lednu 2011 se klub nacházel pouhé 4 body od sestupových míst. Jenže v posledních 11 kolech klub zabral, vyhrál 9 utkání, uhrál 6. místo a mohl se těšit na play-off. Zde dostal v semifinále Accrington Stanley, který však také Stevenage nebyl překážkou a klub po výhrách 2:0 a 1:0 šel do finále. Finálové utkání hrály překvapivě kluby, které v lize zaujaly až 6. a 7. místo. Soupeřem bylo Torquay United, které taky nedokázalo rozjeté Stevenage zastavit, a zápas skončil vítězstvím 1:0, rozhodují gól vstřelil John Mousinho.\n\nSezonu 2011/12 lze nazvat historickou, neboť klub hrál poprvé League One. Zde během sezony několikrát šokoval anglickou veřejnost svými výsledky - vítězství 5:1 nad slavným Sheffieldem Wednesday nebo potrápení Tottenhamu v 5. kole FA Cupu, kdy se po remíze 0:0 hrál druhý zápas, ve kterém na White Hart Lane Stevenage dokonce vedlo, zápas přesto skončil porážkou 3:1. Pro dlouhodobé fanoušky klubu také byla krásná výhra 6:0 na hřišti Yeovil Townu, čímž se klub dokonale pomstil za deset let starou porážku ve finále FA Trophy. Na konci sezony klub chytil skvělou formu a umístil se na výborném 6. místě, což znamenalo účast v play off. Zde klub narazil na Sheffield United, se kterým doma remizoval 0:0, v odvetě však prohrál 1:0 gólem z posledních minut a v play off skončil.\n\nZdroj: \n\n\n\nZdroj: \n\n\nBroadhall Way, domácí stadion klubu, byl otevřen v roce 1980. Od šedesátých let zde hrály také kluby Stevenage Town a Stevenage Athletic. Stadion má po rekonstrukci, která proběhla v roce 2001, kapacitu 6 546 diváků. Nejvyšší návštěva byla zaznamenána v lednu 1998 v zápase čtvrtého kola FA Cupu proti Newcastlu, na stadion se vešlo 8 040 diváků. Stadion je od roku 2009 známý také pod názvem The Lamex Stadium podle sponzora Lamex Food Group.\n\n\nZdroj: \n\n\n\nZdroj: \n\n"}
{"id": "793341", "url": "https://cs.wikipedia.org/wiki?curid=793341", "title": "Dragonlance", "text": "Dragonlance\n\nDragonlance je série fantasy knih od řady různých autorů, především Margaret Weisové a Tracyho Hickmana.\n\nVšechny příběhy se odehrávají ve vymyšleném světě zvaném Krynn, převážně na kontinentu Ansalon.\n\nDragonlance vznikla jako doplňkový příběh k hernímu systému Dungeons & Dragons, později se však stala i oblíbenou knižní sérií.\n\nPrvními (úvodními) knihami Dragonlance jsou tzv. Kroniky:\n\n\n\nPozději byly vydány knihy, které Kroniky doplňují, tzv. Ztracené Kroniky :\n\nPříběhy popisující osudy bratrů Majerových a kněžky Crysanie, Legendy:\n\nJako poslední z důležitých knih byla napsána trilogie Válka Duší:\n\n\nDragonlance se odehrává na světě Krynnu. Většina románů se koná v různých regionech Ansalonu, i když některé se konají na kontinentě Taladas , který se nachází severovýchodně od Ansalonu. Hlavní světoví bohové jsou Nejvyšší Bůh a jeho děti: dobrý Paladin, neutrální Gilean a zlá Takhisis. Bohové jsou proti Chaosovi, který se snaží zničit Krynn. V závislosti na časovém období, zlí chromatičtí a dobří metaličtí draci jsou vzácní nebo hojní. Lidé jsou Krynnu nejrozšířenější humanoidi, ale elfové, trpaslíci, šotci, gnómové, zlobři (Irda), skřeti a minotauři se na světě vyskytují také. Kněží (klerici) mají kouzelnou moc od svých bohů a mágové odvozují svou moc od tří měsíčních bohů, Solináru a Lunitáru a Nuitáru. V průběhu různých válek Krynnu jsou armády drakoniánů používány jako vojáci. Drakoniáni jsou vytvořeni zkažením dračích vajec, čímž se vytvoří plazí humanoidi. Vejce dobrých draků vytvoří zlé drakoniány a naopak.\n\nHistorie světa Krynnu je ostře rozdělena do pěti samostatných věků. První věk je \"Věk Stvoření hvězd\", kdy se zrodili bohové a byl vytvořen Krynn. \"Věk snů\", druhý věk, se vyznačuje rychlým růstem prvních světových velkých civilizací. Tato éra se také vyznačuje obdobími tří velkých válek mezi draky a jejich přisluhovači. Po třetí dračí válce, ve \"Věku Moci\", první Pohroma vyhlazuje velkou říši Ištar a změní téměř celý povrch Krynnu. Tři sta let deprese trvá po této události. Tato doba se nazývá \"Věk Zoufalství\". V tomto období se také odehrává Válka Kopí, první z tří nejvíce popisovaných válek. První knihy se také odehrávaly za Války Kopí a pozdějších událostech. Od února 2009 se většina románů odehrává v posledním věku, ve \"Věku Smrtelníků\", nastalém po Válce Chaosu a 2. Pohromě, kdy svět opustili bohové. Ti se vrací až během Války Duší. Nejpozdější událostí je Válka Milovaných, která se odehrává po svržení obou hlavních bohů, Paladina a Takhisis.\n\n\n"}
{"id": "793348", "url": "https://cs.wikipedia.org/wiki?curid=793348", "title": "Ján Konvit", "text": "Ján Konvit\n\nJán Konvit (19. prosince 1922 Okoličné - 30. dubna 2003) byl slovenský evangelický farář a československý politik a bezpartijní poslanec Sněmovny národů Federálního shromáždění za normalizace.\n\nV roce 1946 se stal kaplanem v evangelickém církevním sboru Sučany, později zde byl zvolen farářem (do funkce ho 28. června 1949 uvedl biskup Vladimír Čobrda). Působil jako senior Turčianského seniorátu a církevní publicista. K roku 1971 a 1976 se profesně uvádí jako evangelický farář.\n\nVe volbách roku 1971 zasedl do slovenské části Sněmovny národů (volební obvod č. 117 - Martin, Středoslovenský kraj). Mandát získal i ve volbách roku 1976 (obvod Martin), volbách roku 1981 (obvod Martin) a volbách roku 1986 (obvod Martin). Ve FS setrval do konce funkčního období, tedy do svobodných voleb roku 1990. Netýkal se ho proces kooptace do Federálního shromáždění po sametové revoluci.\n\n"}
{"id": "793351", "url": "https://cs.wikipedia.org/wiki?curid=793351", "title": "Ladislav Kopřiva (politik ČSL)", "text": "Ladislav Kopřiva (politik ČSL)\n\nLadislav Kopřiva (1921 – 17. září 1995) byl český a československý politik Československé strany lidové a poslanec Sněmovny národů Federálního shromáždění za normalizace. Byl také členem vlády ČSR coby ministr bez portfeje.\n\nLadislav Kopřiva absolvoval gymnázium v Litovli. K roku 1971 a 1976 se profesně uvádí jako technik olomouckého zemědělského nákupního a výkupního závodu. Dále byl zaměstnancem podniku Severomoravský průmysl masný.\n\nVe volbách roku 1971 zasedl do české části Sněmovny národů (volební obvod č. 69 – Šternberk, Severomoravský kraj). Mandát obhájil ve volbách roku 1976 (obvod Šternberk) a volbách roku 1981 (obvod Šternberk). Ve FS setrval do konce funkčního období, tedy do voleb roku 1986.\n\nVe čtvrté vládě Josefa Korčáka působil od prosince 1981 do roku 1986 jako ministr bez portfeje.\n\nV letech 1976 až 1986 byl také členem rady Městského národního výboru v Litovli a do roku 1990 předsedou litovelské organizace Československé strany lidové.\n\n"}
{"id": "793354", "url": "https://cs.wikipedia.org/wiki?curid=793354", "title": "Ján Kováčik (politik)", "text": "Ján Kováčik (politik)\n\nJán Kováčik (9. listopadu 1924 – ???) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1971 a 1976 se uvádí jako předseda JZD.\nVe volbách roku 1971 zasedl do slovenské části Sněmovny národů (volební obvod č. 127 - Handlová, Středoslovenský kraj). Mandát obhájil ve volbách roku 1976 (obvod Handlová) a volbách roku 1981 (obvod Handlová). Ve FS setrval do konce funkčního období, tedy do voleb roku 1986.\n\n"}
{"id": "793358", "url": "https://cs.wikipedia.org/wiki?curid=793358", "title": "Leopold Kovalčík", "text": "Leopold Kovalčík\n\nLeopold Kovalčík (25. května 1921 Karviná – 14. února 1980) byl český a československý politik Komunistické strany Československa, vedoucí tajemník KV KSČ pro Severomoravský kraj, předseda Ústřední rady družstev ČSSR a poslanec Sněmovny národů Federálního shromáždění za normalizace.\n\nPocházel z dělnické rodiny. Vyučil se zámečníkem a později pracoval jako vrchní tavič v podniku VŽKG Ostrava. Členem KSČ byl od roku 1945. Od roku 1948 působil ve stranickém aparátu. Od roku 1956 zastával na Ostravsku řídící stranické posty. Absolvoval Vysokou školu stranickou ÚV KSSS v Moskvě. Od července 1968 do roku 1972 působil jako vedoucí tajemník Krajského výboru KSČ pro Severomoravský kraj. Post vedoucího tajemníka KV KSČ zastával také v Severočeském kraji. Během invaze vojsk Varšavské smlouvy do Československa v srpnu 1968 se prezentoval jako stoupenec reformního proudu, ale později se stal součástí normalizačních politických elit. 31. srpna 1968 byl kooptován za člena Ústředního výboru Komunistické strany Československa. XIV. sjezd KSČ a XV. sjezd KSČ ho v této funkci potvrdil. V ÚV KSČ byl mimo jiné zástupcem vedoucího oddělení průmyslu. Kromě toho v období srpen 1968 – listopad 1968 byl členem sekretariátu ÚV KSČ, od listopadu 1968 do května 1971 členem Byra pro řízení stranické práce v českých zemích (v období leden – říjen 1970 tajemníkem tohoto byra).\n\nOd roku 1972 byl předsedou Ústřední rady družstev ČSSR. Ve funkci předsedy ho potvrdil VII. sjezd Ústřední rady družstev v prosinci 1974 i VIII. sjezd v dubnu 1978. V roce 1971 získal Řád práce. Byl mu také udělen Řád Vítězného února.\nVe volbách roku 1971 zasedl do české části Sněmovny národů (volební obvod č. 30 – Ústí nad Labem, Severočeský kraj). Mandát obhájil ve volbách roku 1976 (obvod Ostrava II). Ve FS zasedal do své smrti v roce 1980. Pak ho nahradil Josef Haman.\n\n"}
{"id": "793368", "url": "https://cs.wikipedia.org/wiki?curid=793368", "title": "Viliam Kožík", "text": "Viliam Kožík\n\nViliam Kožík (18. března 1929 – 1. října 2007) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nV letech 1970–1971 působil coby zástupce vedoucího oddělení Ústředního výboru Komunistické strany Československa. XVII. sjezd KSČ ho zvolil za člena Ústředního výboru Komunistické strany Československa. V období let 1968–1970 byl zástupcem ředitele slovenského Úřadu pro tisk a informace, pak od roku 1971 působil jako tajemník Ústřední rady československého ROH (Ústřední rada odborů). V této funkci se zmiňuje i k roku 1976. V letech 1967–1968 se uvádí jako účastník zasedání Ústředního výboru Komunistické strany Slovenska.\n\nVe volbách roku 1971 zasedl do slovenské části Sněmovny národů (volební obvod č. 119 – Považská Bystrica, Středoslovenský kraj). Mandát obhájil ve volbách roku 1976 (obvod Považská Bystrica), volbách roku 1981 (obvod Ilava) a volbách roku 1986 (obvod Ilava). Ve FS setrval do února 1989, kdy rezignoval z důvodu dlouhodobého pracovního pověření v zahraničí.\n\n"}
{"id": "793369", "url": "https://cs.wikipedia.org/wiki?curid=793369", "title": "Mistrovství světa v rychlobruslení ve sprintu 2003", "text": "Mistrovství světa v rychlobruslení ve sprintu 2003\n\nMistrovství světa v rychlobruslení ve sprintu 2003 se uskutečnilo ve dnech 18. a 19. ledna 2003 v rychlobruslařské hale Olympic Oval v kanadském Calgary. Celkově se jednalo o 34. světový sprinterský šampionát. Z předchozího mistrovství světa obhajovali titul Kanaďan Jeremy Wotherspoon a jeho krajanka Catriona LeMayová-Doanová. V Calgary zvítězili Jeremy Wotherspoon a Němka Monique Garbrechtová-Enfeldtová.\n\nŠampionát proběhl bez české účasti.\n\n<nowiki>*</nowiki> pád\n\n"}
{"id": "793370", "url": "https://cs.wikipedia.org/wiki?curid=793370", "title": "Banga", "text": "Banga\n\nBanga je jedenácté studiové album americké zpěvačky Patti Smith. Album poprvé vyšlo v Irsku 1. června 2012, 4. června album vyjde ve Spojeném království a 5. června ve Spojených státech. První singl „April Fool“ vyšel již 1. dubna 2012 a hraje na něm i Tom Verlaine ze skupiny Television. Jedná se o první studiové album, složené z převážně vlastního materiálu, od roku 2004, kdy vyšlo album \"Trampin'\". Poslední studiové album vyšlo v roce 2007 pod názvem \"Twelve\".\n\n\n"}
{"id": "793371", "url": "https://cs.wikipedia.org/wiki?curid=793371", "title": "Zdeňka Králová", "text": "Zdeňka Králová\n\nZdeňka Králová (* 1. září 1937) byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1971 se profesně uvádí jako dělnice. Pracovala v podniku Železárny Bílá Cerekev Hrádek.\n\nVe volbách roku 1971 zasedla do české části Sněmovny národů (volební obvod č. 28 - Plzeň-sever-Rokycany, Západočeský kraj). Ve FS setrvala do konce funkčního období, tedy do voleb roku 1976.\n\n"}
{"id": "793372", "url": "https://cs.wikipedia.org/wiki?curid=793372", "title": "Evžen Krauskopf", "text": "Evžen Krauskopf\n\nEvžen Krauskopf (* 9. dubna 1935) byl český a československý politik Československé strany lidové, vedoucí tajemník KV ČSL pro Jihočeský kraj a poslanec Sněmovny národů Federálního shromáždění za normalizace.\n\nK roku 1971 a 1976 se profesně uvádí jako vedoucí tajemník Krajského výboru ČSL v Jihočeském kraji.\n\nVe volbách roku 1971 zasedl do české části Sněmovny národů (volební obvod č. 18 - České Budějovice, Jihočeský kraj). Mandát obhájil ve volbách roku 1976 (obvod České Budějovice), volbách roku 1981 (obvod České Budějovice) a volbách roku 1986 (obvod České Budějovice). Ve FS setrval do konce funkčního období, tedy do svobodných voleb roku 1990. Netýkal se ho tedy proces kooptace nových poslanců po sametové revoluci.\n\n"}
{"id": "793377", "url": "https://cs.wikipedia.org/wiki?curid=793377", "title": "Drahoslav Křenek", "text": "Drahoslav Křenek\n\nDrahoslav Křenek (* 23. září 1931 Frýdek) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nK roku 1971 se profesně uvádí jako vedoucí oblasti válcovny plechů. K roku 1976 jako zástupce ředitele podniku.\n\nVe volbách roku 1971 zasedl do české části Sněmovny národů (volební obvod č. 63 – Frýdek-Místek, Severomoravský kraj). Mandát obhájil ve volbách roku 1976 (obvod Frýdek-Místek), volbách roku 1981 (obvod Frýdek-Místek) a volbách roku 1986 (obvod Frýdek-Místek). Ve FS setrval do konce funkčního období, tedy do svobodných voleb roku 1990. Netýkal se ho tedy proces kooptace nových poslanců po sametové revoluci.\n\nStátní bezpečnost ho od roku 1981 evidovala jako zájmovou osobu.\n\n"}
{"id": "793381", "url": "https://cs.wikipedia.org/wiki?curid=793381", "title": "Hnojení na list", "text": "Hnojení na list\n\nHnojení na list je způsob mimokořenové výživy rostlin. Využívá se především k doplňkové výživě.\n\nPrimární funkcí listů je asimilace, ale mimo ni mohou sloužit i k příjmu živin, které se dovnitř dostávají průduchy. Pomocí radioaktivních prvků bylo zjištěno, že se mohou do listu přes průduchy dostat již za 10 sekund.\n\nPro optimální příjem živin je potřebná vhodná teplota a vlhkost. Při nízké vlkhosti totiž roztok příliš rychle zasychá a přestává do rostliny pronikat. Po jejich rozpuštění (například rosou) ale může příjem pokračovat. Vysoké teploty jsou nevhodné z důvodu rychlého odparu a rizika popálení rostliny.\n\nHlavní výhoda spočívá v rychlém dodání živin a doplňkové výživě v období vegetace, kdy není možné použít typy hnojiv, které vyžadují zapracování do půdy (prášková hnojiva, rašelina, chlévský hnůj a podobně) nebo aplikaci mimo vegetační dobu (dusíkaté vápno). Další výhodou je možnost kombinace s přípravky na ochranu rostlin (pokud výrobce neuvádí jinak).\n\nNevýhodou je omezený příjem živin touto cestou (nemůže plně nahradit příjem kořeny) a závislost aplikace na teplotě a vlhkosti.\n\nHnojení na list se provádí výhradně během vegetace, tedy v období, kdy mají rostliny listy. Nejvhodnější je aplikace před deštěm. Používá se roztoků hnojiv, které jsou pro tuto metodu přímo určené, je však možné pracovat i s výluhy některých granulátů případně rozpuštěnými krystalickými přípravky. Pokud výrobce neuvádí jinak, doporučuje se koncentrace 2-5× nižší než jaká je určena pro hnojivou zálivku (příjem kořeny). Po zaschnutí je možné provést postřik čistou vodou, která zbytky spláchne z listů.\n\nPoužívá se pro zemědělské plodiny, zeleninu, ovoce (včetně ovocných stromů). Vhodné je i pro balkonové rostliny (například muškáty) a pokojové rostliny v případě, že snášejí vodu na listech.\n\nPro hnojení na list jsou přímo určené:\n\nV případě granulovaných (či práškových) hnojiv je možné použít výluhy, doporučovaná jsou:\n\nNevhodná jsou draselná hnojiva s vysokým obsahem chlóru (kainit, 40 % draselná sůl).\n"}
{"id": "793383", "url": "https://cs.wikipedia.org/wiki?curid=793383", "title": "Beloveža", "text": "Beloveža\n\nBeloveža je rusínská obec na Slovensku v okrese Bardejov. Na konci roku 2015 měla 804 obyvatel, první písemná zmínka pochází z roku 1355. V letech 1834 až 1838 zde působil jako farář rusínský buditel Alexander Duchnovič. Nachází se zde řeckokatolický chrám svatého Michaela archanděla z roku 1778, který je národní kulturní památkou Slovenské republiky.\n\n"}
{"id": "793388", "url": "https://cs.wikipedia.org/wiki?curid=793388", "title": "Bogliarka", "text": "Bogliarka\n\nBogliarka je vesnice na Slovensku v okrese Bardejov. Na konci roku 2015 měla 122 obyvatel, první písemná zmínka pochází z roku 1454. Leží v jednom z údolí pohoří Čergov. Nachází se zde řeckokatolický chrám svatého Michaela archanděla z roku 1836, který je národní kulturní památkou Slovenské republiky.\n"}
{"id": "793389", "url": "https://cs.wikipedia.org/wiki?curid=793389", "title": "Brezov", "text": "Brezov\n\nBrezov je vesnice na Slovensku v okrese Bardejov. Na konci roku 2010 měla 404 obyvatel, první písemná zmínka pochází z roku 1335. Nachází se zde římskokatolický kostel Povýšení svatého Kříže z roku 1652, později přestavovaný. K Brezovu patří také osada Malý Brezov.\n\n"}
{"id": "793390", "url": "https://cs.wikipedia.org/wiki?curid=793390", "title": "Brezovka", "text": "Brezovka\n\nBrezovka je obec na Slovensku v okrese Bardejov. Na konci roku 2016 měla 113 obyvatel, první písemná zmínka pochází z roku 1559.\nNachází se zde řeckokatolický chrám Ochrany Přesvaté Bohorodičky.\n\n"}
{"id": "793391", "url": "https://cs.wikipedia.org/wiki?curid=793391", "title": "Poiana Ruscă", "text": "Poiana Ruscă\n\nPoiana Ruscă (čti \"[poiana ruskə]\") je pohoří v jihozápadním Rumunsku. Patří do rumunských Západních Karpat, kde tvoří přechodovou oblast mezi velkými horskými skupinami Apuseni na severu a Banát na jihu. Od Apuseni (konkrétně jeho částí Zarand a Munții Metaliferi) je oddělena údolím Mureșe, který tudy proráží z Transylvánské vysočiny na západ do Panonské nížiny. Na jihozápadě ji údolí Timișe odděluje od severních výběžků Banátských hor. Na jihu ji řeka Bistra a průsmyk Poarta de Fier a Transilvaniei (699 m) odděluje od pohoří Țarcu, údolí řeky Strei na východě pak od pohoří Șureanu (Țarcu a Șureanu už patří pod Jižní Karpaty).\n\nNejvyšší horou je Padeș (1382 m).\n"}
{"id": "793394", "url": "https://cs.wikipedia.org/wiki?curid=793394", "title": "Dubinné", "text": "Dubinné\n\nDubinné je obec na Slovensku v okrese Bardejov. Na konci roku 2016 měla 357 obyvatel, první písemná zmínka pochází z roku 1327. Nachází se zde nejstarší dub na Slovensku a římskokatolický kostel Mena Panny Márie z roku 1863.\n\n"}
{"id": "793395", "url": "https://cs.wikipedia.org/wiki?curid=793395", "title": "Buclovany", "text": "Buclovany\n\nBuclovany jsou vesnice na Slovensku v okrese Bardejov. V současné době (2016) mají 212 obyvatel.\n\nÚzemí, na kterém se obec nachází, bylo osídleno již před 11. stoletím. První písemná zmínka pochází z roku 1345, kdy bylo toto území vyčleněno od sousední obce Raslavice. Během 14. až 16. století změnilo buclovanské panství několikrát své majitele; počet obyvatel postupně klesal a v roce 1600 zde bylo pouze 5 poddanských domů.\n\nV 18. století se počet obyvatel zvýšil (v roce 1787 zde bylo 27 domů a 172 obyvatel). Roku 1850 při rozsáhlém požáru vyhořel dřevěný kostel a dolní konec vesnice; další požár vznikl v roce 1901.\n\nV roku 1913 byla postavena kostelní zvonice, v roku 1927 škola a v roku 1936 byl založen ovocný sad. V letech 1959–1962 byl postaven místní kulturní dům a v roce 1995 byl postaven a vysvěcen nový kostel.\n\n"}
{"id": "793401", "url": "https://cs.wikipedia.org/wiki?curid=793401", "title": "Jan Šprincl", "text": "Jan Šprincl\n\nPhDr. Jan Šprincl (1. září 1917, Pudlov u Bohumína, okr. Karviná – 5. listopadu 1989, Brno) byl český filolog, překladatel z řečtiny do češtiny a z češtiny do latiny, básník, knihovník.\n\nV Místku začal studovat reálné gymnasium, které dokončil v Brně VII. a VIII. třídou a maturitní zkouškou 1936. Ve stejném roce zahájil studium na filosofické fakultě Masarykovy university v Brně, které ovšem bylo přerušeno II. světovou válkou a uzavřením všech vysokých škol v roce 1939. Pokračovat mohl až po válce v roce 1945. Mezitím působil jako výpomocný učitel jazyků (němčiny, latiny, angličtiny a francouzštiny) na gymnasiu v Uherském Hradišti, ovšem jen v roce 1940, potom údajně pracoval jako dělník u dřevařské firmy. Od 21. září 1945 působí na reálném gymnasiu ve Svitavách jako suplující profesor „ve stavu státních profesorů středních škol“, vysvědčení o učitelské způsobilosti dostává 15. prosince 1946.\n\nReforma školství v roce 1948 zrušila gymnázia a Jan Šprincl byl od srpna 1949 přidělen na střední školu ve Vítějěvsi. Toto místo je spojeno s titulem “profesor“, proto se v březnu 1950 úspěšně podrobil ustanovovací profesorské zkoušce, zároveň přešel na střední školu – devítiletku - v Březové nad Svitavou. Školní inspektor ho hodnotí „... není ideově na výši, má chování bezúhonné, na vyučování se připravuje a dociluje uspokojivých výsledků...“\n\nV září 1952 Jan Šprincl přešel do Universitní knihovny v Brně, ze které přestoupil v roce 1967 do knihovny Lékařské fakulty na plný úvazek. Od roku 1973 až do roku 1981 působil na 3/4 úvazku na katedře starověké kultury Filosofické fakulty University Jana Evangelisty Purkyně (dříve a nyní opět Masarykova universita) jako samostatný odborný pracovník - specialista, zároveň na 1/4 úvazku zůstal v knihovně Lékařské fakulty.\n\n\n\n\n\n\n\n"}
{"id": "793402", "url": "https://cs.wikipedia.org/wiki?curid=793402", "title": "Vlajka Texasu", "text": "Vlajka Texasu\n\nVlajka Texasu, jednoho z federálních států USA, známá pod jménem „Lone Star Flag\" (), dala jméno přezdívce Texasu („The Lone Star State\", ). Tato vlajka byla poprvé uvedena na zasedání Kongresu Texaské republiky (1836–1845) dne 28. prosince 1838 senátorem Williamem H. Whartonem. 25. ledna 1839 byla přijata jako oficiální vlajka Texaské republiky. \n\nVlajka Texasu je široce populární v texaských domovech a firmách a zachází se s ní s vysokým stupněm úcty a vážnosti.\n\nPodle zákona vlajka musí být vystavena na hlavní administrativní budově každé státní instituce, anebo její blízkosti, v období státních, nebo národních svátků a u všech událostí historického významu. Texaská vlajka vlaje permanentně nad oběma vchody do Texaského Kapitolu.\n\nTexaský vlajkový kodex určuje následovní symbolismus barev Texaské vlajky: modrá znamená loajalitu, bílá čistotu a rudá chrabrost. Jedna (osamocená) hvězda „reprezentuje veškerý Texas a určuje naší jednotu jako jeden pro Boha, Stát a Krajinu\" (). „Osamocená hvězda\" je ve skutečnosti starší symbol, který existoval před vznikem vlajky samotné a symbolizoval solidaritu při vyhlašování nezávislosti na Mexiku. Hvězda je pořád vnímána jako symbol texaského nezávislého ducha. Hvězda „Lone Star\" je symbolem oficiální přezdívky Texasu \"The Lone Star State\".\nMyšlenky rudého a bílého pásu mají svůj původ v republice Fredonia, malého státu, který se oddělil od Mexika v roce 1826 a následně byl sílou integrován zpět. Nový stát tvořila aliance mezi angloamerickými osadníky a domorodými indiánskými kmeny a vlajka Fredonie používala bílý a rudý pás, které symbolizovali dvě rasové/etnické skupiny, z kterých byl tento stát zformován. Ačkoliv existence republiky skončila neúspěchem, její vznik později sloužil jako inspirace k pozdější Texaské revoluci. \n\nVlajka texaského guvernéra je tvořena azurovým listem s pečetí státu Texas. Jako na většině vlajek guvernérů USA, je v každém rohu pole umístěna pěticípá hvězda.\n\n\n"}
{"id": "793405", "url": "https://cs.wikipedia.org/wiki?curid=793405", "title": "Otto Weininger", "text": "Otto Weininger\n\nOtto Weininger (3. dubna 1880, Vídeň, Rakousko-Uhersko – 4. října 1903, Vídeň) byl rakouský filosof a spisovatel židovského původu.\nV roce 1903 vydal knihu \"Pohlaví a charakter\" (\"Geschlecht und Charakter\"), která získala popularitu po jeho sebevraždě ve věku 23 let. Dnes je Weininger v akademických kruzích obecně vnímán jako misogyn a antisemita; filosof Ludwig Wittgenstein a spisovatel August Strindberg ho považovali za velkého génia.\n\nOtto Weininger se narodil 3. dubna 1880 ve Vídni jako syn židovského zlatníka Leopolda Weiningera a jeho manželky Adelheid. Poté, co absolvoval obecnou školu a gymnázium v červenci 1898, se Weininger v říjnu téhož roku zapsal na Vídeňskou univerzitu. Studoval filosofii a psychologii, ale navštěvoval i kurzy z oblasti přírodních věd a medicíny. Naučil se řecky, latinsky, francouzsky a anglicky, později i španělsky a italsky, a navíc získal pasivní znalost jazyků Augusta Strindberga a Henrika Ibsena (tj. švédštiny a dánštiny/norštiny).\n\nNa podzim roku 1901 se Weininger snažil najít vydavatele pro svou práci \"Erós a Psýché\", kterou předložil svým profesorům Jodlovi a Müllnerovi jako disertaci v roce 1902. Setkal se se Sigmundem Freudem, který však text k vydání nedoporučil. Jeho profesoři práci přijali a Weininger získal titul Ph.D. Krátce poté se stal hrdým a nadšeným protestantem.\n\nV roce 1902 navštívil Weininger Bayreuth, kde byl svědkem představení opery \"Parsifal\" od Richarda Wagnera, jež na něj hluboce zapůsobilo. Přes Drážďany a Kodaň odjel do Christianie v Oslo, kde poprvé viděl na jevišti drama o osvobození \"Peer Gynt\" od Henrika Ibsena. Po návratu do Vídně trpěl Weininger záchvaty hluboké deprese. V jeho mysli tak postupně uzrávalo rozhodnutí vzít si život, avšak po dlouhé diskusi se svým přítelem Arturem Gerberem si Weininger uvědomil, že „ještě není čas“.\n\nV červnu 1903, po měsících soustředěné práce, byla jeho kniha \"Pohlaví a charakter: Základní výzkum\", pokus „vyložit novým a rozhodujícím způsobem sexuální vztahy“, vydána ve Vídni v nakladatelství Braumüller & Co. Kniha obsahuje jeho dizertaci, k níž byly přidány tři zásadní kapitoly: (XII) Podstata ženy a její vztah ke světu, (XIII) Judaismus, (XIV) Ženy a lidstvo.\n\nPřestože kniha nebyla přijata negativně, nezpůsobila očekávaný rozruch. Weiningera napadl Paul Julius Möbius, profesor v Lipsku a autor knihy o fyziologické nedostatečnosti žen, a obvinil jej z plagiátorství. Hluboce zklamán a mučen pochybnostmi odjel Weininger do Itálie.\n\nKdyž se vrátil zpátky do Vídně, strávil posledních pět dní se svými rodiči. Dne 3. října si pronajal pokoj v domě na Schwarzspanierstraße 15, kde zemřel Ludwig van Beethoven. Bytné řekl, aby ho do rána nikdo nerušil, protože má v plánu dlouho do noci pracovat. Tu noc napsal dva dopisy, jeden otci, druhý bratru Richardovi, kde sděluje, že se hodlá zastřelit.\n\nDne 4. října bylo zjištěno, že se Weininger smrtelně zranil, když se pokusil střelit do srdce. Zemřel v nemocnici Wiener Allgemeines Krankenhaus v půl desáté dopoledne. Byl pohřben na protestantském hřbitově Matzleinsdorf ve Vídni. Epitaf na hrob mu dal napsat jeho otec:\n\nVe své knize \"Pohlaví a charakter\" s podtitulem \"Základní výzkum\" (německy: \"Geschlecht und Charakter: Eine prinzipielle Untersuchung\") Weininger tvrdí, že všichni lidé jsou složeni ze směsi mužské a ženské látky, a svůj názor se snaží podpořit vědecky. Mužský aspekt je aktivní, produktivní, vědomý a morální/logický, zatímco ženský aspekt je pasivní, neproduktivní, bezvědomý a amorální/alogický. Weininger píše, že emancipace by měla být vyhrazena pro „mužské ženy“, např. některé lesby, a že život ženy je pohlcován sexuální činností: jak podle aktu, jako prostitutka, tak podle produktu, jako matka. Žena je „dohazovačkou“. Naopak povinností muže nebo mužského aspektu osobnosti je snaha, aby se stal géniem a vzdal se sexuality pro abstraktní lásku k absolutnu, Bohu, jehož nachází v sobě.\n\nVýznamná část jeho knihy je o povaze génia. Weininger tvrdí, že neexistuje nic takového jako osoba, která má geniální nadání pro, řekněme, matematiku nebo hudbu, ale jen univerzální génius, v němž vše existuje a dává smysl. Usuzuje, že takový génius je do určité míry pravděpodobně přítomen ve všech lidech.\n\nV samostatné kapitole Weininger, sám Žid, který konvertoval ke křesťanství v roce 1902, analyzuje archetypálního Žida jako ženskost, a tudíž hluboce bezbožného, bez skutečné osobnosti (duše) a beze smyslu pro dobro a zlo. Křesťanství popisuje jako „nejzazší výraz nejvyšší víry“, zatímco judaismus nazývá „extrémní zbabělostí“. Weininger odsuzuje úpadek moderní doby a hodně z toho přisuzuje ženskému, a tedy židovskému vlivu. Podle Weiningera vykazuje každý určitou ženskost a to, co nazývá „židovskost“\".\n\nWeiningerova sebevražda v domě ve Vídni, kde zemřel Beethoven, muž, kterého považoval za jednoho z největších géniů všech dob, z něj rázem učinila celebritu („cause célèbre“), inspirovala k několika podobným sebevraždám a z jeho knihy udělala bestseller. Kniha získala vřelé recenze od Augusta Strindberga, který napsal, že se „pravděpodobně vyřešil nejtěžší ze všech problémů“, „problém ženy“.\n\nLudwig Wittgenstein četl knihu od Weiningera už jako školák a byl jí hluboce dojat. Později napsal, že ho velice ovlivnila, a doporučoval ji svým přátelům. Nicméně i přes hluboký obdiv, jaký Wittgenstein k Weiningerovým názorům choval, s jeho postoji v zásadě nesouhlasil. G. E. Moorovi Wittgenstein píše: „Není nutné, nebo spíše není možné s ním souhlasit, ale velikost spočívá v tom, s čím nesouhlasíme. Je to právě jeho obrovský omyl, který je velkolepý.“\n\nJinde Wittgenstein uvádí, že pokud by se celá kniha \"Pohlaví a charakter\" znegovala, vyjádřili bychom velikou pravdu, to znamená, že v jednotlivostech s Weiningerem souhlasí, ale celkově nikoliv. Témata úpadku moderní civilizace, jakož i povinnost zdokonalovat svého genia (genialitu), se u Wittgensteina objevují opakovaně v pozdějších spisech.\n\nWeiningerův přítel Artur Gerber popsal fyziognomii Weiningera v knize \"Taschenbuch und Briefe einen Freund\" (1922), v doslovu s názvem „Ecce Homo!“:\n\nIzolované části spisů Weiningera byly převzaty nacistickou propagandou, a to navzdory skutečnosti, že Weininger kritizoval názory na rasu, které začaly být s nacisty spojovány.\n\nWeiningerovy zoufalé výroky o židovství citovali často antisemité, k jeho obdivovatelům patřil Benito Mussolini i Hitler. Pro Hitlerovu argumentaci měly výroky ve Weiningerových spisech mimořádnou důležitost a často o nich mluvil, což potvrdil jeho osobní advokát Hans Frank. V jednom projevu z roku 1920 Hitler řekl, že je třeba, aby každý jednotlivec „začal odstraňovat Žida sám ze sebe, a mám velké obavy, že tento krásný myšlenkový pochod nenavrhl nikdo jiný než sám Žid“.\nHitler nazýval Weiningera „jediným upřímným Židem“, ačkoli jej osobně neznal a jeho dílo celé asi ani nečetl.\n\n\n\n\n"}
{"id": "793406", "url": "https://cs.wikipedia.org/wiki?curid=793406", "title": "Kukuruzni put", "text": "Kukuruzni put\n\nKukuruzni put (česky doslova kukuřičná cesta) je označení pro polní cestu nacházející se západně od města Vukovar v Chorvatsku. Během Bitvy o Vukovar na přelomu léta a podzimu 1991 se jednalo o jedinou pro chorvatskou stranu použitelnou cestu, která spojovala město s územím kontrolovaném jejími vojsky. Pouze po této cestě přicházela do obléhaného Vukovaru humanitární a lékařská pomoc, ale také i zbraně, či vojsko. Strategický význam měla po tři měsíce; od září až do listopadu 1991. \n\nDíky okolním kukuřičným polím byla veškerá technika putující z vesnice Bogdanovci směrem k vukovarské čtvrti Lužac poměrně dobře skryta před zraky Jugoslávské lidové armády, která měla pod kontrolou téměř celé okolí Vukovaru. JLA se po dlouhou dobu neúspěšně pokoušela cestu zablokovat, občas byly napadány projíždějící konvoje. Až 1. listopadu 1991 byla obsazena nedaleká vesnice Marince, následně pak obklíčeny Bogdanovci, což znamenalo přerušení této cesty. 18. listopadu obsadila Jugoslávská lidová armáda Vukovar. \n\nPro chorvatskou stranu boje se stala tato spojnice symbolem odporu proti jugoslávským vojskům a bývá někdy přirovnávána ke křížové cestě. Ve válečných letech o ní byl natočen dokumentární film a později vydána i řada publikací. V posledních letech se na místě koná řada vzpomínkových akcí.\n\n"}
{"id": "793408", "url": "https://cs.wikipedia.org/wiki?curid=793408", "title": "Mezinárodní letiště Džinnáh", "text": "Mezinárodní letiště Džinnáh\n\nMezinárodní letiště Džinnáh ( , IATA: KHI, ICAO: OPKC) je největší letiště v Pákistánu. Leží v Karáčí, největším pákistánském městě a nejvýznamnějším přístavu země. Slouží jak vnitrostátní tak mezistátní přepravě. Je pojmenováno po Muhammadu Alím Džinnáhovi, zakladateli a prvním vůdci Pákistánu.\n\nJeho maximální kapacita 12 miliónů cestujících ročně je využita zhruba z poloviny.\n\nLetiště je v roce 2016 hlavní základnou národní pákistánské letecké společnost Pakistan International Airlines a dalších společností jako airblue, Air Indus, Shaheen Air, Serene Air, Star Air Aviation (nákladní), Vision Air International a Princely Jets.\n\nLetiště má dlouhou historii, už v roce 1932 zde 15. října přistál J. R. D. Tata, zakladatel civilního letectví v Britské Indii, který tehdy přiletěl z Bombaje přes Ahmadábád v letounu Puss Moth.\n\nBěhem druhé světové války bylo letiště důležitým překladištěm jednotek Letectva armády Spojených států amerických.\n\n"}
{"id": "793413", "url": "https://cs.wikipedia.org/wiki?curid=793413", "title": "Invercargill", "text": "Invercargill\n\nInvercargill je novozélandské město nacházející se na jihu Jižního ostrova v regionu Southland. Podle odhadu z roku 2011 má město 53 000 obyvatel. Ve městě sídlí instituce terciárního vzdělávání Southern Institute of Technology.\n\n"}
{"id": "793416", "url": "https://cs.wikipedia.org/wiki?curid=793416", "title": "Klikovské souvrství", "text": "Klikovské souvrství\n\nKlikovské souvrství představuje většinovou výplň českobudějovické a třeboňské pánve, reprezentovanou říčními a jezerními nepravidelně cyklickými sladkovodními sedimenty svrchnokřídového stáří (santon-campan). Dříve bylo označováno jako zlivsko-gmündská série. Nasedá na zvětralé krystalinikum (vyvřeliny a metamorfity moldanubika), v nadloží se nachází lipnické souvrství. \n\nDosahuje maximální mocnosti 350 m, na bázi s hrubě písčitýmí sedimenty (slepence, hrubozrnné pískovce), následované pestrými jíly, jemně písčitými jílovci a kaolinickými až arkózovými pískovci. Spodní oddíl, zastoupený pouze v jižní části třeboňské pánvi, se vyznačuje přítomností rostlinné drti a makroflóry, zatímco svrchní oddíl, dosahující v jižní části mocnosti až 100 m, je tvořen bělošedými jílovci bez makroflóry. Vůdčí zkamenělinou je Geinitzia cretacea Ung., flóra je představována společenstvem Platanus – Aralia – Dewalquea, faunu zastupují škeblovky (Conchostraca).\n\nV minerálním složení převažuje křemen, živce, slídy, kaolinit, chlorit, sekundárně je zastoupen siderit. Akcesoricky se vyskytuje turmalín, zirkon, rutil a kyanit.\n\nPrůmyslově významná je těžba žáruvzdorných jílů a pórovinnových jílů – Klikov, Blana u Zlivi, okolí Bechyně a Veselí nad Lužnicí, Ledenice-Slavošovice \n"}
{"id": "793419", "url": "https://cs.wikipedia.org/wiki?curid=793419", "title": "Maja Plisecká", "text": "Maja Plisecká\n\nMaja Plisecká (rusky: \"Ма́йя Миха́йловна Плисе́цкая\") (20. listopadu 1925, Moskva, SSSR – 2. května 2015, Mnichov, Německo) byla významná ruská baletka, primabalerína Velkého divadla v Moskvě (1960–1989), národní umělkyně SSSR. Hrála ve filmech, pracovala jako choreografka, pedagožka a byla autorkou memoárů. Její manžel Rodion Ščedrin je hudební skladatel a národní umělec SSSR.\n\nNarodila se 20. listopadu 1925 v Moskvě, do židovské rodiny, manželům Rachil Michajlovně Messererové a Michailu Emmanueloviči Pliseckému. Matka byla herečka němého filmu a otec byl hospodářský činitel SSSR. Od roku 1932 do roku 1936 žila Maja v Norsku, na ostrově Západní Špicberk, kde její otec ze začátku pracoval jako vedoucí společnosti Arktikugol (těžba uhlí) a poté jako generální konzul SSSR. Během stalinských čistek v noci 30. dubna 1938 byl zatčen a téhož roku odsouzen a popraven. Její matka byla vyslána do Kazachstánu, do pracovního tábora u Akmolinsku, určeného jen pro ženy, jejichž manželé „zradili“ svou vlast. Aby nemusela malá Maja do dětského domova, ujala se jí její teta z matčiny strany, Sulamith Messererová, povoláním baletka.\n\nRoku 1943 vystudovala Moskevskou choreografickou konzervatoř (pedagogové: E. Gerdtová, M. Leontjevová). Hned poté byla přijata do divadelní skupiny Velkého divadla v Moskvě, v němž zůstala až do roku 1990. Záhy začala tancovat sólové role a v roce 1960 po smrti Galiny Ulanovové získala status primabaleríny. V roce 1959 Maja Plisecká získala titul národní umělkyně SSSR. V této době Plisecká již byla proslulá jako jedna z nejvýznamnějších tanečnic klasického i moderního baletu jak v Sovětském svazu, tak i v zahraničí (přestože kvůli zákazům sovětských úřadů poprvé vycestovala do zahraničí teprve v roce 1959).\nRoku 1958 si vzala za manžela hudebního skladatele Rodiona Ščedrina, který později napsal pro Pliseckou několik baletů, v nichž se uplatnila nejen jako baletka, ale také jako choreografka (\"Carmen\", \"Anna Kareninová\", \"Racek\" aj.).\n\nOd roku 1959, kdy se souborem Velkého divadla poprvé hostovala v USA a Kanadě, často vystupovala v Německu, Francii, Španělsku a dalších zemích. Roku 1984 – umělecká ředitelka baletu Římské opery, 1987–1989 – umělecká ředitelka Španělského národního baletu v Madridu.\nV roce 1989 proběhlo závěrečné vystoupení Plisecké jako primabaleríny Velkého divadla a také řada velkých koncertů v zahraničí. Scénu poprvé opustila ve svých 65 letech.\n\nRoku 1994, rok před svými 70. narozeninami, vydala v Moskvě knihu memoárů \"Ja, Maja Plicecká\" (rusky: \"Я, Майя Плисецкая\"), která byla později několikrát vydána znovu a přeložena do mnoha světových jazyků (česky vyšla v roce 1997 s názvem \"Já Maja\" v překladu Ludmily Duškové). Na své 70. výročí pak několikrát vystupuje v Moskvě a Petrohradě s významnými tanečníky z New Yorku, Londýnu a Paříže.\n\nV roce 2000 na počest 50. výročí své taneční kariéry měla premiéru v baletu \"Ave Maya\" dle choreografie Maurice Béjarta. Roku 2007 vydává v Moskvě další knihu s názvem \"Po třiceti letech\" (rusky: \"Тринадцать лет спустя\").\nOd roku 1980 až do své smrti trávila se svým manželem hodně času v zahraničí (Španělsko, Itálie, Německo, USA). Po rozpadu SSSR žila převážně v Mnichově v Německu a také často pobývala v Moskvě a Petrohradu. Volný čas též ráda trávila na své chatě v Litvě poblíž Hradu Trakai.\n\nZemřela na infarkt 2. května 2015 v Mnichově ve věku 89 let.\n\nKariéra Plisecké začala v roce 1934, kdy byla přijatá do baletní školy Velkého divadla v Moskvě a po dobu šesti let studovala u E. Gerdtové a později u M. Leontjevové. Její první veřejné vystoupení ve Velkém divadle proběhlo již v roce 1937 ve věku 11 let v baletu \"Šípková Růženka\". Roku 1943 absolvovala Moskevskou choreografickou konzervatoř a hned poté byla přijatá do souboru Velkého divadla, kde fakticky od začátku získala sólové role v baletech \"Giselle\", \"Louskáček\", \"Raymonda\", \"Labutí jezero\", \"Don Quijote\" aj.\n\nI přes své velké profesionální úspěchy však Plisecká po dlouhou dobu nemohla na zákaz sovětských úřadů vyjet do zahraničí, ačkoliv v té době již fakticky získala celosvětovou popularitu jako jedna z nejvýznamnějších tanečnic klasického i moderního baletu. Už od začátku byla Plisecká jiná než ostatní baletky. Široké okolí zaujala nejen svým vzhledem, charismatem a okouzlující postavou, ale i vysokými skoky a technikou svého tance a dodnes je často je citována jako jedna z největších baletek 20.století.\n\nRoku 1959 ji byl konečně povolen výjezd do USA a Kanady, kde hostovala se souborem Velkého divadla, a tato vystoupení měla velký úspěch. V témž roce získala titul národní umělkyně SSSR a po smrti velké baletky Galiny Ulanovové též titul primabaleríny Velkého divadla v Moskvě.\n\nV následujících letech Maja Plisecká tancuje sólové role v baletech \"Romeo a Julie\", \"Spartak\", \"Šiková Růženka\" a dalších, a zároveň zkouší pracovat jako choreografka v nových baletech, které speciální pro ni složil její manžel, významný ruský skladatel Rodion Ščedrin: \"Carmen\", \"Anna Kareninová\", \"Racek\", \"Dáma s psíčkem\" aj. Ve filmovém ztvárnění \"Anny Kareninové\" si též v roce 1967 zahrála roli kněžny Tverské.\n\nV 80. letech tráví společně s manželem hodně času v zahraničí, spolupracuje s významnými francouzskými a americkými choreografy, v letech 1983–1984 působí jako umělecká ředitelka baletu Římské opery, 1987–1989 – umělecká ředitelka Španělského národního baletu v Madridu. Od roku 1978 tancuje slavné \"Bolero\" (Ravel) dle choreografie (Maurice Béjarta). V této době je její kariéra na vrcholu, kromě uznání v Sovětském svazu se těší velkému úspěchu i v Americe, Evropě či Asii, dostává velké množství celosvětových ocenění.\n\nSvoji taneční kariéru oficiálně ukončila ve svých 65 letech. V roce 1989 zároveň proběhlo závěrečné vystoupení Plisecké jako primabaleríny Velkého divadla a také řada velkých koncertů v zahraničí. I v následujících letech však dále vystupovala po celém světě a působila také jako pedagožka. Na své 70. výročí pak několikrát vystupovala v Moskvě a Petrohradě s významnými tanečníky z New Yorku, Londýnu a Paříže. V roce 2000 na počest 50. výročí své taneční kariéry měla premiéru v baletu \"Ave Maya\" dle choreografie Maurice Béjarta.\n\nMezi její nejznámější baletní role patří: Odetta – Odílie (\"Labutí jezero\"), Aurora (\"Šípková růženka\"), Raymonda (ve stejnojmenném baletě Glazunova), paní Měděné hory (\"Kamenný kvítek \"Prokofjeva, Mechmene Banu (\"Legenda o lásce\" Melikova), Carmen (\"Carmen\" Rodiona Ščedrina) a mnohé jiné. Svůj život a kariéru popsala v několika memoárech.\n\nByla oceněna několika Řády za zásluhy o vlast – za mimořádný přínos v oblasti národní kultury, za příspěvky současného choreografického umění a za mnoho let tvůrčí činnosti. Kromě toho dostala i mnoho dalších ocenění a vyznamenání:\n\n\n"}
{"id": "793420", "url": "https://cs.wikipedia.org/wiki?curid=793420", "title": "Ivana Sekyrová", "text": "Ivana Sekyrová\n\nIvana Sekyrová, rozená Rubášová (* 13. října 1971 Klatovy, Československo) je česká atletka, běžkyně, jejíž specializací jsou dlouhé tratě. Je držitelkou českého rekordu v běhu na 20 000 metrů na dráze (1.15:50,92 – 22. listopadu 2009, Plzeň). Drží také národní rekord v hodinovce (16 422 m – 12. červen 2008, Ostrava).\n\nS atletikou začínala v roce 1987 v Klatovech. V letech 1988 – 1996 hájila barvy oddílu Škody Plzeň a od roku 1997 působila v AC Start Karlovy Vary. V současnosti závodí za AK Sokolov. V počátcích své kariéry se věnovala sprintům a skoku do dálky.\n\nPozději se specializovala na čtvrtku s překážkami (osobní rekord 58,41 s), kde vybojovala dva tituly mistryně ČSFR/ČR (1992, 1994). Dlouhým tratím se věnuje přibližně od roku 2004. V letech 2006 – 2008, 2011 a 2013 se stala mistryní ČR v půlmaratonu (os. rekord 1.14:06 – 2013, Pardubice). V roce 2010 a 2011 vítězka silničního běhu na 10 km Běchovice – Praha. Na Mistrovství ČR v atletice 2010 v Třinci získala dvě stříbrné medaile (10 000 m, 3000 m překážek).\n\nDne 15. dubna 2012 absolvovala poprvé v kariéře maraton. Trať dlouhou 42,195 km zvládla v nizozemském Rotterdamu v čase 2.34:23, čímž s více než dvouminutovou rezervou splnila přísnější kvalifikační A limit MOV/IAAF (2.37:00) na letní olympijské hry do Londýna. Zároveň se tímto časem zařadila na čtvrté místo v národních tabulkách. Rychleji z českých běžkyň zaběhly maraton jen Mária Starovská (2.34:07), Anna Pichrtová (2.32:39) a Alena Peterková (2.25:19).\n\nOlympijský maraton v Londýně dokončila v čase 2.37:14 na celkovém 67. místě, přičemž na půlmaratonské metě proběhla v čase 1.17:05. Na olympijskou vítězku z Etiopie Tiki Gelanaovou v cíli ztratila 14 minut a 7 sekund.\n\nPracuje jako učitelka na gymnáziu v Sokolově, kde žáky učí tělesnou a občanskou výchovu.\n\n"}
{"id": "793422", "url": "https://cs.wikipedia.org/wiki?curid=793422", "title": "Jaroslav Spurný", "text": "Jaroslav Spurný\n\nJaroslav Spurný (* 14. července 1955 Kyjov) je český investigativní novinář.\n\nStřední průmyslovou školu v Břeclavi opustil krátce před maturitou, přičemž vedení školy písemně spravil o tom, že se tak děje z důvodu porušování lidských práv ve škole. V roce 1983 podepsal Chartu 77.\n\nV roce 1990 spoluzakládal týdeník Respekt, kde pracuje dosud. Zabývá se kontroverzními tématy jako je StB, tunelování nebo korupce. V roce 2002 vydal knihu \"Česká kocovina\". V roce 2018 mu vyšly další dvě knihy - první je knižní rozhovor s dlouholetým členem zpravodajské komunity Karlem Randákem s názvem Nepohodlný agent (Paseka), druhá - Jací jsme dnes, s podtitulem Česko od roku 1989 očima investigativního novináře - vydalo nakladatelství Torst. Jaroslav Spurný je držitelem prestižní novinářské ceny Karla Havlíčka Borovského za rok 2004. V roce 2012 byl Sdružením Ferdinanda Peroutky vyznamenán Cenou Ferdinanda Peroutky pro nejlepšího novináře za rok 2011.\nJe také držitelem Novinářské ceny 2011 udělované nadací Open Society Fund, a to v kategorie psané žurnalistiky \"Nejlepší investigativně-analytický příspěvek\" za článek \"Zničte dokument číslo 1439\". V roce 2017 dostal osvědčení účastníka odboje a odporu proti komunismu. Je ženatý, má tři děti.\n\n\n\n"}
{"id": "793427", "url": "https://cs.wikipedia.org/wiki?curid=793427", "title": "Milford Sound", "text": "Milford Sound\n\nMilford Sound ( ) je fjord nacházející se na jihozápadu novozélandského Jižního ostrova. Fjord je součástí národního parku Fiordland. Tento národní park patří do přírodní rezervace Te Wahipounamu, která je zapsaná na seznamu světového dědictví. Svůj název dostal Milford Sound podle města Milford Haven v britském Walesu.\n\nNa pobřeží tohoto fjordu končí turistická trasa Milford Track.\n"}
{"id": "793429", "url": "https://cs.wikipedia.org/wiki?curid=793429", "title": "Te Anau", "text": "Te Anau\n\nTe Anau je město na Jižním ostrově na Novém Zélandu. Rozkládá se na východním pobřeží jezera Te Anau ve Fiordlandu. Jezero Te Anau je největším jezerem na Jižním ostrově a druhým největším na Novém Zélandu.\n\nPři sčítání obyvatelstva v roce 2001 bylo v Te Anau zaznamenáno 1857 obyvatel. Ve městě je k dispozici velký výběr různých druhů ubytování s kapacitami přibližně 3000 lůžek v letním období. Jsou zde i dvě školy.\n\nHlavními ekonomickými aktivitami ve zdejší oblasti jsou cestovní ruch a zemědělství. Te Anau se nachází na hranici Národního parku Fiordland a je vstupní branou do oblíbené turistické oblasti. Žije zde mnoho druhů různých ptáků, zejména ohrožená slípka takahe, kterou je možné vidět v parku.\n\nTe Anau je dálnicemi spojeno s městy Invercargill na jihovýchodě, Queenstown na severovýchodě, Gore na východě a Manapouri na jihu. V Te Anau začíná dálnice č. 94, zvaná Milford Road, jež vede do 120 km vzdáleného města Milford Sound na severu.\n"}
{"id": "793431", "url": "https://cs.wikipedia.org/wiki?curid=793431", "title": "Tiostrea chilensis", "text": "Tiostrea chilensis\n\nTiostrea chilensis je mořský mlž z čeledi ústřicovití. Tento druh je endemitem v Chile a na Novém Zélandu. V Chile je nazýván Ostra chilena a Novém Zélandu jako Bluff oyster podle města Bluff kolem kterého se vyskytuje. V novozélandské kuchyni jsou používány jako mořské plody.\n"}
{"id": "793435", "url": "https://cs.wikipedia.org/wiki?curid=793435", "title": "Swan", "text": "Swan\n\nSwan je v angličtině labuť, může se jednat i o:\n\n\n\n\n\n"}
{"id": "793438", "url": "https://cs.wikipedia.org/wiki?curid=793438", "title": "Cesta do středu Země (rozcestník)", "text": "Cesta do středu Země (rozcestník)\n\nCesta do středu Země může být:\n\n\n"}
{"id": "793440", "url": "https://cs.wikipedia.org/wiki?curid=793440", "title": "Sophie Calle", "text": "Sophie Calle\n\nSophie Calle (* 9. října 1953 Paříž) je francouzská spisovatelka, fotografka a konceptuální umělkyně. Její práce evokuje francouzské literární hnutí z 60. let 20. století známé jako OuLiPo. Její práce často zobrazují zranitelnost člověka, autorka zkoumá identitu a intimitu. Je uznávána za své „detektivní“ schopnosti, jako je zkoumání neznámých lidí a jejich soukromých životů. Své fotografické práce často doplňuje panely s vlastními texty.\n\n\n\n\n"}
{"id": "793446", "url": "https://cs.wikipedia.org/wiki?curid=793446", "title": "Sierra Entertainment", "text": "Sierra Entertainment\n\nSierra Entertainment (dříve Sierra On-Line) je americká společnost zabývající se vývojem a distribucí počítačových her a videoher. Byla založena v roce 1979 původně jako On-Line Systems Kenem a Robertou Williamsovými ve městě Fresno (Kalifornie, USA). Studio vlastní společnost Activision, dceřiná společnost Activision Blizzard.\n\nSierra je nejvíce známá pro svých několik dobrodružných herních titulů počínajících v 80. letech 20. století, z nichž mnoho mělo velký vliv na historii videoher. V roce 2008 se mateřská společnost Sierry, Vivendi Universal Games (v roce 2006 přejmenovaná na Vivendi games), sloučila s vydavatelem Activision a utvořily Activision Blizzard holdingovou společnost.\n\nVivendi games zanikla a vlastnictví Sierry Entertainment bylo převedeno na společnost Activision. Později téhož roku byla Sierra uzavřena pro možný budoucí prodej. Některé herní franšízy (jako třeba Crash Bandicoot a Spyro the Dragon), které byly publikovány Sierrou, byly později publikovány společností Activision.\n\nSierra byla společností Activision Blizzard v roce 2014 opět oživena a nyní se zaměřuje na znovu vydávání svých starých her, jejich přepracování do moderní podoby a v poslední době i tvorbou nových herních titulů.\n\nSierra Entertainment byla založena v roce 1979 jako On-Line Systems v Simi Valley, Kalifornii Kenem a Robertou Williamsovými. Ken Williams, jakožto programátor ve společnosti IBM si zakoupil mikropočítač Apple II, který měl v plánu využít pro vývoj programovacího jazyka Fortran pro tento počítač. Jeho manželka Roberta Williams počítač využívala k hraní textových adventur, avšak byla s textovým rozhraním velmi nespokojená a uvědomila si, že grafický displej mikropočítače Apple II by v kombinaci s grafickou hrou mohl zvýšit zážitek. Po počátečním úspěchu bylo On-Line Systems v roce 1982 přejmenováno na Sierra On-Line a společnost přesídlila do Oakhurstu v Kalifornii. Začátkem roku 1984 agentura InfoWorld zveřejnila statistiku v níž uvedla, že Sierra je 12. největší softwarová společnost se ziskem 12.5 milionu dolarů za rok 1983.\n\nV roce 1980 On-Line Systems vydalo svoji první Hi-Res adventuru \"Mystery House\". Scénář k této hře napsala během tří týdnů Roberta a po jeho dokončení ho předvedla Kenovi. Povedlo se jí Kena přesvědčit, aby jí s vývojem hry večer po práci pomáhal. Roberta pracovala na grafickém zpracování a textech obsažených ve hře a Kenovi dávala instrukce jak tyto materiály seskládat, aby vytvořil hru dle jejích představ. Na hře usilovně pracovali přibližně 3 měsíce a dne 5. května 1980 byla hra konečně připravena k vypuštění do světa. Z \"Mystery House\" se stal okamžitý hit – jednalo se o první grafickou adventuru (jednalo se o monochromatické, jednoduché linkami vytvořené objekty). Prodalo se asi 15 000 kopií hry a zisk za její prodej činil 167 000 amerických dolarů.\n\nDrouhou grafickou adventurou studia byl titul \"Mission Asteroid\" a byl označován jako \"Hi-Res adventura #0\", ačkoli ve skutečnosti byla již druhým vydáním. Další herní titul – \"Wizard and the Princess\", známý také jako \"Adventure in Serenia\" je považován za předzvěst pozdější série \"King's Quest\" – jak v příběhu, tak v konceptu. Během let 1981 a 1982 bylo mnoho her vydáváno v sériích, jako třeba \"Cranston Manor\", \"Ulysses and the Golden Fleece\", \"Time Zone\" a \"The Dark Crystal\". Zjednodušenou verzi \"The Dark Crystal\" napsal Al Lowe a byla vydána pro mladší publikum.\n\nOficiální stránka herního vývojáře Activision .\n"}
{"id": "793447", "url": "https://cs.wikipedia.org/wiki?curid=793447", "title": "Raison d’être", "text": "Raison d’être\n\nRaison d’être [rezondétr] (francouzsky „důvod bytí“) může být:\n\n"}
{"id": "793449", "url": "https://cs.wikipedia.org/wiki?curid=793449", "title": "Cena Jiřího Gutha-Jarkovského", "text": "Cena Jiřího Gutha-Jarkovského\n\nCena Jiřího Gutha-Jarkovského je nejstarší české a československé sportovní ocenění. \n\nPutovní cena je udělována od roku 1934 nejvýznamnějším sportovním osobnostem nebo sportovním kolektivům za vynikající sportovní výsledky dosažené během kalendářního roku, jež byly dosaženy na nejvýznamnějších a nejprestižnějších mezinárodních sportovních soutěžích (například olympijské hry, mistrovství světa, mistrovství Evropy) apod. Tuto cenu od roku 1994 každoročně uděluje Český olympijský výbor jako své nejvyšší ocenění.\n\nCena byla udělována v letech 1934 až 1948 s přestávkou během druhé světové války. \n\nObnovena byla v roce 1994. Až do roku 2014 o jejím udělení v hlasování rozhodovali členové výboru, od následujícího roku ale výbor nechal hlasovat o vítězi samotné sportovce. Prvním, kdo získal ocenění v jejich hlasování, se stal horolezec Radek Jaroš, který v roce 2014 završil zdolání všech 14 osmitisícových vrcholů bez použití kyslíku.\n\nPutovní trofej tvoří bronzová soška starověké antické bohyně vítězství Niké s vavřínovou ratolestí, která se nachází na mramorovém podstavci. Ten je čelně ozdoben plaketou, na níž se nalézá reliéfní portrét zakladatele českého olympijského hnutí Jiřího Gutha-Jarkovského. Autorem trofeje je sochař Otakar Španiel. Jednotliví držitelé ceny pak získávají natrvalo stříbrnou plaketu se zmenšeným portrétem Gutha-Jarkovského.\n\n"}
{"id": "793453", "url": "https://cs.wikipedia.org/wiki?curid=793453", "title": "Jinákrajina", "text": "Jinákrajina\n\nObčanské sdružení jinákrajina vzniklo iniciativou Jana Ambrůze za účelem snadnějšího prosazování realizace dlouhodobého projektu \"„KŘÍŽE CESTY SOCHY KRAJINA LIDÉ“\" na katastrech obcí Šarovy, Lhota, Salaš a Bohuslavice u Zlína. Tento projekt je postupně realizován od roku 2007, kdy byl zpracován návrh instalace „Křížové cesty“. Všech čtrnáct křížů bylo následující rok trvale osazeno podél jedné z mála průchozích cest vedoucí z obce Šarovy do polí na kopec nad vesnicí. Současně s tímto projektem byl zpracován návrh soch – kaplí, které navazují na „Křížovou cestu“ a jsou tak jejich pokračováním v polích uvedených obcí. Byla vytipována místa v krajině, která jsou převážně v majetku obcí a s jejich souhlasem měly být sochy – kaple na tyto výrazné body postupně instalovány.\n\n\n\n\n\nhttp://g.co/maps/37pe7 Google maps\n\nprojekt občanského sdružení JINÁKRAJINA\n\n\n"}
{"id": "793454", "url": "https://cs.wikipedia.org/wiki?curid=793454", "title": "Otroci propasti", "text": "Otroci propasti\n\nOtroci propasti (v originále \"Slaves of the Abbys\") je gamebook pro jednoho hráče z edice Fighting Fantasy, který napsali Paul Mason a Steve Williams. Knihu ilustroval Bob Harvey a obálku navrhl Terry Oakes. Poprvé vyšla v angličtině v nakladatelství Puffin Books v roce 1988, česky v nakladatelství Perseus v roce 2000. V edici Fighting Fantasy jde o 32. knihu v pořadí.\n\nDěj se odehrává na planetě Titan na kontinentu Allansia v okolí městského státu Kallamehr, závěrečná třetina pak v dimenzích nereálného podzemního světa. Kallamehr vedl válku se sousedským nepřátelským městským státem Alkemisem, ale byl nucen převelet své síly na sever, aby čelil invazi armády dalšího souseda, Bei-Hanu. V tu chvíli přichází zpráva z východu, kde bylo několik vesnic vypáleno barbarskými nájezdníky z ostrova Kulak. Polovina armády se vrátí zpět, ale do té doby musí hráč spolu s dalšími deseti dobrodruhy ochránit město a zastavit postup barbarů.\n\nZákladní systém soubojů je stejný jako v jiných knihách Fighting Fantasy. Speciální schopností je \"okamžitá smrt protivníka\", kde nastane ve chvíli, kdy hráč hodí na kostkách 2 šestky. Také se lze naučit schopnost házení mečem (žihadlo). Kromě toho v této knize hraje velkou roli čas: nad Kallamehrem visí hrozba a hráč je nucen jednat rychle a vynalézavě. Po určité době si hráč odškrtne jedno časové políčko a jestliže spotřebuje všech 20, hra končí neúspěchem. Tento prvek ovšem při správném procházení knihou nehraje podstatnou roli.\n\nHráč začíná s touto výbavou:\nBěhem dobrodružství může hráč najít další předměty nebo lektvary.\n\n"}
{"id": "793462", "url": "https://cs.wikipedia.org/wiki?curid=793462", "title": "Miroslav Kučera (politik)", "text": "Miroslav Kučera (politik)\n\nMiroslav Kučera (15. listopadu 1913 – ???) byl český a československý politik Československé strany socialistické a poslanec Sněmovny národů Federálního shromáždění za normalizace.\n\nK roku 1971 se profesně uvádí jako mistr sklář. K roku 1976 jako penzista.\n\nVe volbách roku 1971 zasedl do české části Sněmovny národů (volební obvod č. 37 – Teplice, Severočeský kraj). Mandát obhájil ve volbách roku 1976 (obvod Teplice-Louny-východ). Ve FS setrval do konce funkčního období, tedy do voleb roku 1981.\n\n"}
{"id": "793463", "url": "https://cs.wikipedia.org/wiki?curid=793463", "title": "Miroslav Kučera", "text": "Miroslav Kučera\n\nJméno a příjmení Miroslav Kučera má více nositelů:\n\n"}
{"id": "793465", "url": "https://cs.wikipedia.org/wiki?curid=793465", "title": "Farní sbor Slezské církve evangelické augsburského vyznání v Jablunkově-Návsí", "text": "Farní sbor Slezské církve evangelické augsburského vyznání v Jablunkově-Návsí\n\nFarní sbor Slezské církve evangelické augsburského vyznání v Jablunkově-Návsí je sborem Slezské církve evangelické augsburského vyznání v Návsí. Sbor spadá pod Jablunkovský seniorát.\n\nSbor vznikl u tolerančního kostela. V důsledku rozdělení Těšínska se roku 1932 odloučil filiální sbor v Jistebné a připojil se ke sboru ve Visle (k dočasnému sloučení došlo během druhé světové války).\nRoku 1950 vznikl odloučením sbor v Hrádku; roku 2009 vznikl stejným způsobem sbor v Písku u Jablunkova.\n\n\n\n\n"}
{"id": "793467", "url": "https://cs.wikipedia.org/wiki?curid=793467", "title": "Libuše Kvasnicová", "text": "Libuše Kvasnicová\n\nLibuše Kvasnicová (* 20. března 1925) byla česká a československá politička a bezpartijní poslankyně Sněmovny národů Federálního shromáždění za normalizace.\n\nK roku 1971 se profesně uvádí jako dělnice. K roku 1976 jako organizační pracovnice závodního výboru ROH.\n\nVe volbách roku 1971 zasedla do české části Sněmovny národů (volební obvod č. 65 - Karviná, Severomoravský kraj). Mandát obhájila ve volbách roku 1976 (obvod Karviná). Ve FS setrvala do konce funkčního období, tedy do voleb roku 1981.\n\n"}
{"id": "793472", "url": "https://cs.wikipedia.org/wiki?curid=793472", "title": "Nina Lefflerová", "text": "Nina Lefflerová\n\nNina Lefflerová (* 14. ledna 1925) byla slovenská a československá politička Komunistické strany Slovenska a poslankyně Sněmovny národů Federálního shromáždění za normalizace.\n\nK roku 1971 a 1976 se profesně uvádí jako ředitelka SVŠ (střední školy). Od roku 1958 byla ředitelkou základní zároveň střední školy se slovenským vyučovacím jazykem v Šamoríně. Jako ředitelka gymnázia se uvádí ještě k roku 1986.\n\nVe volbách roku 1971 zasedla do slovenské části Sněmovny národů (volební obvod č. 84 - Šamorín, Západoslovenský kraj). Mandát obhájila ve volbách roku 1976 (obvod Šamorín), volbách roku 1981 (obvod Dunajská Streda) a volbách roku 1986 (obvod Dunajská Streda). Ve FS setrvala do ledna 1990, kdy rezignovala v rámci procesu kooptace do Federálního shromáždění po sametové revoluci.\n\n"}
{"id": "793474", "url": "https://cs.wikipedia.org/wiki?curid=793474", "title": "Mikrola", "text": "Mikrola\n\nMikrola je kapalné kombinované hnojivo s obsahem mikroprvků určené k aplikaci zálivkou nebo hnojením na list.\n\nMikrola je určená pro rostliny, které trpí nedostatkem mikroprvků (t.j. mikroelementů neboli \"stopových\" či dříve \"troškových\" prvků). Naše půdy vznikly z minerálně bohatých hornin, takže nedostatek mikroprvků obvykle nehrozí. Přesto může v některých oblastech nebo za určitých podmínek k deficitu dojít. Nedostatek mikroprvků se o něco častěji projevuje u pokojových rostlin, které vyžadují oproti tuzemským plodinám odlišné půdní složení.\n\nV případě nedostatku mikroprvků používáme postřik 0,1% roztoku. Můžeme jej kombinovat i s přípravky proti chorobám a škůdcům. Používá se ve formě hnojivé zálivky, na 1 m² se aplikují 2 - 4 litry roztoku. Hnojit je možné i postřikem na list 4 - 8 krát za vegetaci. V případě ošetření ovocných stromů je třeba počítat se 3 - 9 litry roztoku na každý. Použít le i tlakové postřikovače určené k ochraně rostlin.\n\nTyp \"Mikrola A\" byl novinkou na přelomu 70. a 80. let 20. století. V dnešní době se již zřejmě nedodává. Obsahuje mimo jiné 16 mikroprvků.\n\nV současnosti se hnojivo dodává pod názvem Mikrochela v následujícím složení:\n\nPro hnojení na list se používá v koncentraci 0,15 - 0,20 %, v případě zálivky pak 0,20% roztok. Aplikuje se 4 - 5× za vegetaci v množství 15 - 30 ml hnojiva na 100 m² (1 - 1,5 l na hektar).\n"}
{"id": "793479", "url": "https://cs.wikipedia.org/wiki?curid=793479", "title": "Ferdinand Majtán", "text": "Ferdinand Majtán\n\nFerdinand Majtán (20. dubna 1924 - ???) byl český a československý politik Komunistické strany Československa, poslanec Sněmovny národů Federálního shromáždění a České národní rady za normalizace.\n\nK roku 1971 se profesně uvádí jako horník, bytem Ratíškovice.\n\nVe volbách roku 1971 zasedl do české části Sněmovny národů (volební obvod č. 53 - Hodonín, Jihomoravský kraj). Ve FS zasedal do konce funkčního období, tedy do voleb roku 1976. Ve volbách roku 1976 přešel do České národní rady.\n\n"}
{"id": "793480", "url": "https://cs.wikipedia.org/wiki?curid=793480", "title": "Jan Ambrůz", "text": "Jan Ambrůz\n\nJan Ambrůz (* 2. června 1956 Zlín) je vedoucí ateliéru Socha II, Fakulty výtvarných umění VUT v Brně.\n\nAbsolvoval Vysokou školu uměleckoprůmyslovou v roce 1984. Žije ve vesnici Šarovy. Zde založil občanské sdružení Jinákrajina. Jeho tvorba se vyznačuje konstruktivním řešením, minimalizovaným do základních geometrických forem. Uměleckým vstupem často reaguje na konkrétní místo, což je typické pro jeho tvorbu. Setkáváme se s jeho instalacemi v prostředí lesa, města, chrámu nebo galerie. Pracuje se světlem ať už při práci se dřevem, kovem, ale především sklem. Velká realizace poslední doby je jeho plastika Kytice na kruhovém objezdu v Třinci, nebo památník Tomáše Garrigua Masaryka v Hustopečích (2006)\n\n\n\n\n \n"}
{"id": "793481", "url": "https://cs.wikipedia.org/wiki?curid=793481", "title": "Anna Mamráková", "text": "Anna Mamráková\n\nAnna Mamráková (* 21. srpna 1935) byla slovenská a československá politička a bezpartijní poslankyně Sněmovny národů Federálního shromáždění za normalizace.\n\nK roku 1971 se profesně uvádí jako pracovnice odbytu. Ve volbách roku 1971 zasedla do slovenské části Sněmovny národů (volební obvod č. 130 - Bardejov, Východoslovenský kraj). Ve FS setrvala do konce funkčního období, tedy do voleb roku 1976.\n\n"}
{"id": "793486", "url": "https://cs.wikipedia.org/wiki?curid=793486", "title": "Emil Mánik", "text": "Emil Mánik\n\nEmil Mánik (22. února 1930 – 7. února 2005) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nK roku 1971 se profesně uvádí jako údržbář strojů.\n\nVe volbách roku 1971 zasedl do slovenské části Sněmovny národů (volební obvod č. 93 - Zlaté Moravce, Západoslovenský kraj). Ve FS setrval do konce funkčního období, tedy do voleb roku 1976.\n\n"}
{"id": "793487", "url": "https://cs.wikipedia.org/wiki?curid=793487", "title": "Roque Júnior", "text": "Roque Júnior\n\nJosé Vítor Roque Jr., známý jako Roque Júnior (31. srpna 1976, Santa Rita do Sapucaí, Brazílie) je bývalý brazilský fotbalový obránce a reprezentant.\nMimo Brazílie hrál v Itálii, Anglii, Německu a Kataru. Vítěz MS 2002 v Japonsku a Jižní Koreji.\n\n\n\n\n"}
{"id": "793489", "url": "https://cs.wikipedia.org/wiki?curid=793489", "title": "Timiș", "text": "Timiș\n\nTimiș (čti \"[timiš]\") je název několika zeměpisných objektů:\n"}
{"id": "793495", "url": "https://cs.wikipedia.org/wiki?curid=793495", "title": "Jaroslav Mašek (generál)", "text": "Jaroslav Mašek (generál)\n\nJaroslav Mašek (19. dubna 1917 Plzeň - 18. září 1999 Brno) byl český a československý odbojář, generál, vojenský pedagog, politik Komunistické strany Československa a poslanec Sněmovny národů Federálního shromáždění za normalizace.\n\nAbsolvoval Vyšší státní průmyslovou školu v Plzni. Pak v říjnu 1936 nastoupil službu ve škole pro důstojníky hrubého dělostřelectva v Olomouci. O rok později začal studovat na Vojenské akademii v Hranicích. 5. září 1938 byl jmenován poručíkem ženijního vojska. Koncem dubna 1939 byl v souvislosti se zánikem Československa propuštěn z armády. 30. ledna 1940 odešel do emigrace přes Slovensko a Maďarsko do Jugoslávie, kde se stal členem skupiny československých dobrovolníků mířících do Francie. Stal se velitelem čety 1. ženijní roty v Avignonu. Po pádu Francie přešel do Velké Británie. Zde působil jako velitel ženijní čety a postupně byl povýšen na kapitána. V květnu 1944 se letecky dostal do Sovětského svazu. Zde působil jako ženijní důstojník samostatné tankové brigády. Podílel se na osvobozovacích bojích v Karpatech a kampani v Československu. Na konci války zastával hodnost štábního kapitána coby náčelník štábu ženijního vojska 1. armády. Byl mu udělen Československý válečný kříž a Československá medaile Za chrabrost před nepřítelem.\n\nPo válce vystudoval Vysokou školu válečnou a pak byl profesorem ženijního vojska. Ve vojenské kariéře pokračoval i po únoru 1948, postupně dosáhl generálské hodnosti. K roku 1971 se profesně uvádí jako náčelník Vojenské akademie Antonína Zápotockého v Brně. K roku 1976 jako zástupce předsedy Svazu protifašistických bojovníků.\n\nVe volbách roku 1971 zasedl do české části Sněmovny národů (volební obvod č. 49 - Brno-venkov, Jihomoravský kraj). Mandát obhájil ve volbách roku 1976 (obvod Šumperk, Severomoravský kraj). Ve FS setrval do konce funkčního období, tedy do voleb roku 1981.\n\n"}
{"id": "793496", "url": "https://cs.wikipedia.org/wiki?curid=793496", "title": "Jaroslav Mašek", "text": "Jaroslav Mašek\n\nJméno a příjmení Jaroslav Mašek má více nositelů:\n\n"}
{"id": "793497", "url": "https://cs.wikipedia.org/wiki?curid=793497", "title": "Delmore Schwartz", "text": "Delmore Schwartz\n\nDelmore Schwartz (8. prosince 1913 – 11. července 1966) byl americký básník a autor povídek. V roce 1930 mu zemřel otec ve věku 49 let. V roce 1959 se stal nejmladším držitelem ceny Bollingen Prize. Později vyučoval na několika vysokých školách, včetně Syracuse, Princeton a Kenyon College. Mezi jeho žáky na Syracuse University patřil i Lou Reed, který mu rok po jeho smrti věnoval píseň „European Son“ na albu \"The Velvet Underground & Nico\" skupiny The Velvet Underground. V roce 1982 mu věnoval ještě píseň „My House“ ze svého alba \"The Blue Mask\".\n"}
{"id": "793503", "url": "https://cs.wikipedia.org/wiki?curid=793503", "title": "Howard Tate", "text": "Howard Tate\n\nHoward Tate (13. srpna 1939 − 2. prosince 2011) byl americký zpěvák a skladatel. Ve čtyřicátých letech se přestěhoval do Philadelphie, kde začal zpíval v gospelovém sboru, ve stejném, v jakém zpíval například Garnet Mimms. Později vydsal několik sólových alb. Měl několik úspěšných hitů.\n\n"}
{"id": "793504", "url": "https://cs.wikipedia.org/wiki?curid=793504", "title": "Timiș (řeka)", "text": "Timiș (řeka)\n\nTimiș (rumunsky \"Timiș,\" srbsky \"Тамиш,\" \"Tamiš,\" maďarsky \"Temes,\" německy \"Temesch)\" je řeka v Rumunsku a Srbsku. Je to levý přítok Dunaje.\n\nPramení v pohoří Semenic v Banátských horách (Rumunské Západní Karpaty). Teče k severu údolím, které odděluje rumunské Západní a Jižní Karpaty, protéká městy Caransebeș a Lugoj. Pak se stáčí k západu, protéká Temešvárem a překračuje hranice do Srbska. Zde se stáčí k jihu, teče paralelně s Tisou a posléze s Dunajem, do kterého se vlévá kousek pod Bělehradem u města Pančevo.\n\nPřítoky jsou uvedeny v pořadí od pramene k ústí:\n"}
{"id": "793505", "url": "https://cs.wikipedia.org/wiki?curid=793505", "title": "Normandský most", "text": "Normandský most\n\nNormandský most (francouzsky \"Pont de Normandie\") je na zavěšený dálniční most přes řeku Seinu v severní Francii, mezi normandskými městy Le Havre a Honfleur. Je dlouhý 2143,21 m a má dva pilíře ve tvaru obrácených Y. Most byl navržen Michelem Virlogeuxem, jeho stavba začala v roce 1988 a trvala 7 let. Otevřen byl 20. ledna 1995, náklady na stavbu činily 465 milionů dolarů. V této době byl nejdelším zavěšeným mostem na světě, tento titul ale ztratil v roce 1999, kdy jej překonal most Tatara v Japonsku.\n"}
{"id": "793514", "url": "https://cs.wikipedia.org/wiki?curid=793514", "title": "Seznam českých videoher podle žánru", "text": "Seznam českých videoher podle žánru\n\nToto je seznam videoher vytvořených v České republice.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "793518", "url": "https://cs.wikipedia.org/wiki?curid=793518", "title": "Anton Muržic", "text": "Anton Muržic\n\nAnton Muržic (3. června 1926 Vrbové – 10. března 2017 Trnava) byl slovenský a československý generál ČSLA, dlouholetý velitel Vojenské vysoké technické školy v Liptovském Mikuláši, bývalý politik Komunistické strany Slovenska a poslanec Sněmovny národů Federálního shromáždění za normalizace.\n\nZa druhé světové války absolvoval gymnázium v rodném městě. Jako student se v létě roku 1944 zapojil do Slovenského národního povstání. Po válce vystudoval roku 1947 Vojenskou akademii v Hranicích. Další vzdělání pak získal v odborných kurzech, včetně Akademického kurzu pro vyšší velitele na Vojenské akademii Antonína Zápotockého v Brně. Absolvoval také vyšší akademický kurz na Vojenské akademii generálního štábu SSSR. Vojenskou dráhu začal jako důstojník dělostřelecké baterie ve Frenštátu pod Radhoštěm. Působil pak u různých posádek (Hodonín, Jihlava, Rokycany, Lešany). Ve věku 31 let se stal velitelem 31. těžké dělostřelecké brigády v Brezně, která roku 1958 získala titul nejlepší dělostřelecké jednotky v ČSLA. Působil na poddůstojnických školách u různých útvarů a patřil mezi zakladatele Vojenské vysoké technické školy v Liptovském Mikuláši, jejímž velitelem-rektorem byl v letech 1973–1987 (roku 1998 mu zde byl udělen čestný doktorát). V roce 1987 požádal o uvolnění z funkcí a odešel do výslužby. Získal četná státní vyznamenání.\n\nVe volbách roku 1971 zasedl s hodností plukovníka do slovenské části Sněmovny národů (volební obvod č. 113 - Liptovský Mikuláš, Středoslovenský kraj). Mandát obhájil (nyní již jako generálmajor) ve volbách roku 1976 (obvod Liptovský Mikuláš), volbách roku 1981 (obvod Liptovský Mikuláš) a volbách roku 1986 (obvod Liptovský Mikuláš). K roku 1986 již je uváděn jako generálporučík. Ve FS setrval do konce funkčního období, tedy do svobodných voleb roku 1990. Netýkal se ho proces kooptace do Federálního shromáždění po sametové revoluci.\n\nV letech 1968–1989 se uvádí jako účastník zasedání Ústředního výboru Komunistické strany Slovenska.\n\n\n"}
{"id": "793520", "url": "https://cs.wikipedia.org/wiki?curid=793520", "title": "Software Ideas Modeler", "text": "Software Ideas Modeler\n\nSoftware Ideas Modeler je kompaktní CASE nástroj napsaný v jazyce C#. Tento nástroj podporuje všechny diagramy specifikované notací UML 2.2, standard BPMN 2.0 pro modelování podnikových procesů, ER diagram pro datové modelování a mnoho dalších diagramů. Software Ideas Modeler se vyskytuje ve dvou verzích. Professional Edition je freeware pro nekomerční použití. V případě komerčního použití je nutné zakoupit licenci. Také existuje verze Ultimate Edition, která poskytuje více funkcí.\nKlíčovou oblastí funkcionality nástroje Software Ideas Modeler je podpora všech čtrnácti diagramů modelovacího jazyka UML, který se využívá především při objektově orientované analýze a návrhu.\nKromě kompletní podpory jazyka UML nástroj poskytuje také velké množství dalších diagramů. Mezi nejvýznamnější patří:\nSoftware Ideas Modeler obsahuje také velké množství obecných funkcí, které mohou usnadnit práci s diagramy. Patří mezi ně:\n\n"}
{"id": "793522", "url": "https://cs.wikipedia.org/wiki?curid=793522", "title": "Sandy Skoglund", "text": "Sandy Skoglund\n\nSandy Skoglund (* 11. září 1946) je americká fotografka, sochařka, autorka instalací a umělkyně.\n\nAutorka tvoří surrealistické obrazy s pomocí komplikovaných staveb nebo živých obrazů, které doplňuje pečlivě vybranými malými dětmi a dalšími objekty a sice v procesu, který trvá i několik měsíců. Nakonec kompletní soubor s živými herci fotografuje. Její práce se vyznačují velkým množstvím prvků v obrazu, jasné, kontrastní barvy nebo monochromatické barevné schéma.\n\nVystudovala historii umění na Smith College v Northampton, Massachusetts, které ukončila v roce 1968. Od roku 1967 studovala umění na Sorbonně a École du Louvre v Paříži.\n\nV roce 1972 začala pracovat jako konceptuální umělkyně v New Yorku. Sama se naučila fotografovat, aby mohla svá díla zdokumentovat. Mezi její nejznámější díla patří \"Radioactive Cats\" (\"Radioaktivní kočky\", 1980), ve kterém na zeleno natřené kočky vyrobené ze sochařské hlíny pobíhají v šedivé kuchyni. Starší muž sedí na židli zády k fotoaparátu, zatímco jeho starší žena se dívá do ledničky, která má stejnou barvu jako stěny. Další série \"Fox Games\" (\"Liščí hry\") je také všeobecně známá a částečně se \"Radioaktivním kočkám\" podobá. Třetí cyklus se odehrává pozdě v noci a ukazuje velké množství ryb, které se vznášejí nad lidmi ležícími v posteli a nese název \"Revenge of the Goldfish\" (\"Pocta zlaté rybě\").\n\nV letech 1973–1976 učila umění na University of Hartford. V současné době učí umění a multimédia a instalaci na Rutgers University v New Jersey.\n\nJejí práce jsou ve sbírkách mnoha muzeí, včetně Museum of Contemporary Photography, San Francisco Museum of Modern Art nebo Dayton Art Institute.\n\n\n"}
{"id": "793526", "url": "https://cs.wikipedia.org/wiki?curid=793526", "title": "Třída Aurore", "text": "Třída Aurore\n\nTřída Aurore byla třída diesel-elektrických ponorek francouzského námořnictva rozestavěných před a dokončených po druhé světové válce. Z plánovaných 15 kusů byla \"L'Aurore\" dokončena ještě za války a potopena roku 1942 vlastní posádkou. Dalších pět ponorek bylo dokončeno po válce. Poválečné ponorky tvoří dvě podskupiny, lišící se rozsahem poválečných úprav jejich konstrukce. Všechny byly vyřazeny v průběhu 60. let.\n\nFrancouzské námořnictvo plánovalo získat celkem 15 ponorek třídy \"Aurore\". Část z nich byla, do vypuknutí druhé světové války, skutečně rozestavěna, ale dokončena byla pouze jediná – \"L'Aurore\" zařazená do služby v roce 1940. Ostatní padly do rukou německým okupantům a jejich stavba se zastavila. Výroba dalších byla zrušena.\n\nPo válce se francouzské námořnictvo potýkalo s nedostatkem ponorek a bylo rozhodnuto část rozpracovaných ponorek třídy \"Aurore\" dokončit. První skupinou byla trojice \"La Créole\", \"L'Africaine\" a \"L'Astrée\", které byly v pokročilejší fázi stavby a do služby vstoupily v roce 1949. Druhou skupinu tvořily \"L'Andromède\" a \"L'Artémis\", upravené mnohem výrazněji a zařazené do služby v roce 1954.\n\nJednotky třídy \"Aurore\":\nHlavňovou výzbroj \"L'Aurore\" tvořil jeden 100mm kanón a dva protiletadlové 13,2mm kulomety. Ponorka navíc nesla devět 550mm torpédometů. Pohonný systém byl diesel-elektrický. Nejvyšší rychlost dosahovala 14,5 uzlu na hladině a 9 uzlů pod hladinou.\n\nPrvní poválečná skupina byla modifikována v souladu s poznatky z bojů. Například dostaly novou velitelskou věž a výzbroj, kterou nyní tvořil jeden 88mm kanón, dva 20mm kanóny a deset 550mm torpédometů. Pohonný systém se nezměnil, rychlost mírně vzrostla na 15,5 uzlu na hladině a 9,3 uzlu pod hladinou.\n\nDruhá poválečná skupina byla modifikována ve větší míře, především s cílem zvýšit jejich rychlost pod hladinou a rychlost ponoření, podobně jako u amerického projektu GUPPY. Nástavba dostala proudnicový tvar a výstupky byly odstraňovány i z trupů ponorek. Zcela zmizela hlavňová výzbroj, počet torpédometů zůstal zachován. Rychlost pod hladinou se podařilo zvýšit o jeden uzel.\n"}
{"id": "793530", "url": "https://cs.wikipedia.org/wiki?curid=793530", "title": "Mikuláš Nikman", "text": "Mikuláš Nikman\n\nMikuláš Nikman (9. listopadu 1912 – 21. ledna 1986) byl slovenský a československý politik Strany slobody a poslanec Sněmovny národů Federálního shromáždění za normalizace.\n\nK roku 1971 se profesně uvádí jako vedoucí skladu.\n\nVe volbách roku 1971 zasedl do slovenské části Sněmovny národů (volební obvod č. 99 – Trenčianske Teplice, Západoslovenský kraj). Ve FS setrval do konce funkčního období, tedy do voleb roku 1976.\n\n"}
{"id": "793531", "url": "https://cs.wikipedia.org/wiki?curid=793531", "title": "Štefan Opálek", "text": "Štefan Opálek\n\nŠtefan Opálek (14. září 1938 – 9. prosince 1976) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1971 a 1976 se uvádí jako zámečník.\nVe volbách roku 1971 zasedl do slovenské části Sněmovny národů (volební obvod č. 106 – Trnava, Západoslovenský kraj). Mandát obhájil ve volbách roku 1976 (obvod Trnava). Ve FS setrval do své smrti koncem roku 1976. Pak ho nahradil Jozef Šepeľa. Zemřel tragicky.\n\n"}
{"id": "793532", "url": "https://cs.wikipedia.org/wiki?curid=793532", "title": "Ildikó Pándyová", "text": "Ildikó Pándyová\n\nIldikó Pándyová (* 24. ledna 1949) byla československá politička ze Slovenska maďarské národnosti a bezpartijní poslankyně Sněmovny národů Federálního shromáždění za normalizace.\n\nK roku 1971 se profesně uvádí jako dětská zdravotní sestra. Ve volbách roku 1971 zasedla do slovenské části Sněmovny národů (volební obvod č. 148 - Kráľovský Chlmec, Východoslovenský kraj).Ve FS setrvala do konce funkčního období, tedy do voleb roku 1976.\n\n"}
{"id": "793533", "url": "https://cs.wikipedia.org/wiki?curid=793533", "title": "Ľudovít Polák", "text": "Ľudovít Polák\n\nĽudovít Polák (* 8. října 1935) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nK roku 1971 se uvádí jako vedoucí provozu. Ve volbách roku 1971 zasedl do slovenské části Sněmovny národů (volební obvod č. 112 - Námestovo, Středoslovenský kraj). Ve FS setrval do konce funkčního období, tedy do voleb roku 1976 (obvod Trnava).\n\n"}
{"id": "793536", "url": "https://cs.wikipedia.org/wiki?curid=793536", "title": "Oľga Poliaková", "text": "Oľga Poliaková\n\nOľga Poliaková (* 8. května 1939) byla slovenská a československá politička a bezpartijní poslankyně Sněmovny národů Federálního shromáždění za normalizace.\n\nK roku 1971 se profesně uvádí jako členka JZD. Ve volbách roku 1971 zasedla do slovenské části Sněmovny národů (volební obvod č. 149 - Trebišov, Východoslovenský kraj).Ve FS setrvala do konce funkčního období, tedy do voleb roku 1976.\n\n"}
{"id": "793542", "url": "https://cs.wikipedia.org/wiki?curid=793542", "title": "Julie Pomikálková", "text": "Julie Pomikálková\n\nJulie Pomikálková (25. ledna 1921 - ???) byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1971 se profesně uvádí jako dělnice. V srpnu 1969 byla v souvislosti s nástupem normalizace a čistek mezi funkcionáři strany zvolena do pléna Okresního výboru KSČ v Liberci, v únoru 1970 do předsednictva OV KSČ. Na těchto postech setrvala i po roce 1971.\n\nVe volbách roku 1971 zasedla do české části Sněmovny národů (volební obvod č. 32 - Liberec, Severočeský kraj). Ve FS setrvala do konce funkčního období, tedy do voleb roku 1976.\n\n"}
{"id": "793549", "url": "https://cs.wikipedia.org/wiki?curid=793549", "title": "Jan Pravda", "text": "Jan Pravda\n\nJan Pravda (4. února 1919 - ???) byl český a československý politik Československé strany socialistické a poslanec Sněmovny národů Federálního shromáždění za normalizace.\n\nK roku 1971 se profesně uvádí jako plánovač. K roku 1976 coby kontrolor výroby. Ve volbách roku 1971 zasedl do české části Sněmovny národů (Severomoravský kraj). Mandát obhájil ve volbách roku 1976 (obvod Opava). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "793557", "url": "https://cs.wikipedia.org/wiki?curid=793557", "title": "Jan Procházka (politik KSČ)", "text": "Jan Procházka (politik KSČ)\n\nJan Procházka (* 4. října 1943) byl český a československý politik Komunistické strany Československa, funkcionář SSM a poslanec Sněmovny národů Federálního shromáždění za normalizace.\n\nK roku 1971 a 1976 se profesně uvádí jako tajemník Ústředního výboru Socialistického svazu mládeže.\n\nVe volbách roku 1971 zasedl do české části Sněmovny národů (volební obvod č. 6 - Praha 6, hlavní město Praha). Mandát obhájil ve volbách roku 1976 (obvod Třebíč-Brno-venkov) a volbách roku 1981 (obvod Třebíč). Ve FS setrval do konce funkčního období, tedy do voleb roku 1986.\n\n"}
{"id": "793562", "url": "https://cs.wikipedia.org/wiki?curid=793562", "title": "Rudolf Prukner", "text": "Rudolf Prukner\n\nRudolf Prukner (* 30. května 1933) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nK roku 1971 se profesně uvádí jako montér. K roku 1976 jako předseda výboru KSČ na staveništi.\n\nVe volbách roku 1971 zasedl do české části Sněmovny národů (volební obvod č. 12 - Mělník, Středočeský kraj). Mandát obhájil ve volbách roku 1976 (obvod Mělník) a volbách roku 1981 (obvod Mělník). Ve FS setrval do konce funkčního období, tedy do voleb roku 1986.\n\n"}
{"id": "793569", "url": "https://cs.wikipedia.org/wiki?curid=793569", "title": "Egyptské číslice", "text": "Egyptské číslice\n\nStarověké egyptské číslice byly používány ve starověkém Egyptu přibližně od roku 3000 př. n. l. do začátku 1. tisíciletí n. l. Egypťané používali desítkovou soustavu, ne ovšem poziční, ale pro každou mocninu deseti měli jiný znak, který se podle potřeby opakoval.\n\nNásobky těchto hodnot byly vyjadřovány opakováním příslušných symbolů tolikrát, kolikrát bylo třeba. Například na rytině z Karnaku je číslo 4622 zapsáno jako:\n\nM12-M12-M12-M12-!-V1*V1*V1:V1*V1*V1-!-V20-V20-Z1-Z1\n\nEgyptské hieroglyfy se mohou psát oběma směry (zprava doleva i zleva doprava) a dokonce i vertikálně. Tento příklad je psán zleva doprava a odshora dolů; na původní rytině je zapsán zprava doleva, symboly jsou tedy obráceny.\n\nPro sčítání a odčítání se používají symboly\n\nD54 a D55\n\nPokud paty směřují ve směru psaní, jde o symbol pro sčítání (plus). V opačném případě se jedná o symbol pro odčítání (mínus).\n\n\n"}
{"id": "793574", "url": "https://cs.wikipedia.org/wiki?curid=793574", "title": "Frička", "text": "Frička\n\nFrička je obec na Slovensku v okrese Bardejov s převážně rusínským obyvatelstvem. Na konci roku 2017 měla 333 obyvatel, první písemná zmínka pochází z roku 1618. Nachází se zde dřevěný řeckokatolický chrám svatého Michaela archanděla z roku 1829 (národní kulturní památka Slovenské republiky) a dále pak pravoslavný chrám téhož zasvěcení, postavený v letech 1990 až 1993.\n\n"}
{"id": "793576", "url": "https://cs.wikipedia.org/wiki?curid=793576", "title": "Fričkovce", "text": "Fričkovce\n\nFričkovce jsou obec na Slovensku v okrese Bardejov. Na konci roku 2017 měly 740 obyvatel, první písemná zmínka pochází z roku 1427. Nachází se zde římskokatolický kostel svatého Martina z Tours, postavený v letech 1821 až 1822, a moderní římskokatolický kostel kostel Panny Marie Růžencové z let 1991 až 1997.\n\n"}
{"id": "793582", "url": "https://cs.wikipedia.org/wiki?curid=793582", "title": "Jiří Přibyl", "text": "Jiří Přibyl\n\nJiří Přibyl (* 15. ledna 1942) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nK roku 1971 se profesně uvádí jako svářeč. Ve volbách roku 1971 zasedl do české části Sněmovny národů (volební obvod č. 61 - Žďár nad Sázavou, Jihomoravský kraj). Ve FS setrval do konce funkčního období, tedy do voleb roku 1976.\n\n"}
{"id": "793583", "url": "https://cs.wikipedia.org/wiki?curid=793583", "title": "Josip Vrhovec", "text": "Josip Vrhovec\n\nJosip Vrhovec (9. února 1926, Záhřeb – 15. února 2006, tamtéž) byl chorvatský jugoslávský komunistický politik, účastník partyzánského boje, ministr zahraničí SFRJ a předseda předsednictva svazu komunistů Chorvatska.\n\nJosip Vrhovec se narodil v Záhřebu 9. února 1926. Jako mladý se přidal ke komunistům a vstoupil do řad partyzánskéhých oddílů. Po skončení války studoval na hospodářské fakultě záhřebské univerzity. Mezi jugoslávskými komunisty se stal jedním z nadějných a především těch dobře vzdělaných politiků. Na konci 50. let začal spolupracovat s chorvatskými novinami Vjesnik, kde se postupně vypracoval až na pozici šéfredaktora (1968–1970). Kromě toho byl aktivní v politické oblasti. \n\nPo skončení Chorvatského jara došlo k rozsáhlým personálním změnám mezi chorvatskými komunisty, což otevřelo cestu právě Vrhovcovi, chráněnci Vladimira Bakariće. Vrhovec stál přirozeně proti tomuto procesu, otevírajícího na přelomu 60. až 70. let řadu otázek, včetně například i chorvatsko-srbských vztahů. To však vedlo také k tomu, že v Chorvatsku samotném nebyl příliš oblíben. Sám sebe vnímal jako stoupence Titovy cesty; jugoslávského vůdce považoval za velký vzor. \n\nPo celá sedmdesátá léta zastával různé pozice v chorvatském Svazu komunistů. V letech 1978 až 1982 byl svazovým sekretářem pro zahraniční záležitosti (ministrem zahraničí). V letech 1983–1984 pak byl předsedou předsednictva Svazu komunistů Chorvatska. Mezi lety 1984 až 1989 zsatávával funkci chorvatského člena předsednictva SFRJ. Podílel se také na organizování univerziády v Záhřebu v létě 1987. \n\nZnámým se stal především jako odpůrce politiky a praktik Slobodana Miloševiće a Svazu komunistů Srbska. Své názory na tuto problematiku šířil také prostřednictvím již zmíněného deníku Vjesnik. Srbští komunisté ho proto na svých schůzích, počínaje 8. zasedáním SKS, často kritizovali a otevřeně napadali, stejně jako řadu dalších politiků z chorvatského Svazu komunistů, kteří neměli zájem spolupracovat s jejich předákem. Vrhovec byl jedním z prvních chorvatských politiků, který byl označen Srby fašistickým pojmem \"ustaša\". Po skončení svého mandátu a pádu komunistické moci v Chorvatsku se Vrhovec stáhl z politiky. Zemřel v roce 2006 v Záhřebu ve věku 80 let. \n"}
{"id": "793588", "url": "https://cs.wikipedia.org/wiki?curid=793588", "title": "Kuklov", "text": "Kuklov\n\nKuklov (do roku 1949 \"Kuklvejt\"; také Kuklwait, Kugelweit, Kugelweid či Kuglvaid) je osada v katastrálním území Jaronín-Kuklov, která spadá pod obec Brloh.\n\n"}
{"id": "793589", "url": "https://cs.wikipedia.org/wiki?curid=793589", "title": "Druhý dech", "text": "Druhý dech\n\nDruhý dech je třináctidílný československý televizní seriál z roku 1988, mapující mnohaletý souboj pokrokového veterináře Ing. Jiřího Vydry o etický přístup k hospodářským zvířatům v průměrném JZD. Odehrává se v časovém rozmezí od poloviny 70. let do konce 80. let 20. století. Je v něm často slyšet už nejen v podtónu, ale i v přímé řeči obžaloba jak zkostnatělého či nerealistického přístupu vedoucích pracovníků k jimi vyvolaných problémů, tak celého systému socialistického zemědělství, postaveného na vysoké produkci bez ohledu na souvislosti.\n\nVětšina exteriérových scén byla natáčena v Praze a v Hořovicích.\n\nVeterinář Ing. Jiří Vydra se rozhodl opustit úřednické a kantorské místo na Vysoké škole zemědělské a přijímá práci jako zootechnik v JZD Brod. Řeší tím své dosavadní rozpory v práci i manželství, ale nastávají mu další: jeho požadavek na \"humánní\" přístup k dobytku se setkává s výsměchem u podřízených a nepochopením u ideologicky zaslepených nadřízených už hned na začátku, kdy má námitky proti modernímu teletníku nebo vzápětí proti tomu, jak je postaven projekt velkokapacitního kravína s chovem dojnic na roštu – a to i přes to, že kvůli nevyhovujícímu dosavadnímu ustájení a nedostatku ošetřovatelů musejí být mnohé krávy zbytečně poraženy. Jeho nové požadavky na úpravu projektu znamenají další problémy s nadřízenými i s novou obvodní veterinářkou Kateřinou Víchovou, se kterou se ale nakonec sblíží při řešení problémů v promrzajícím teletníku či v kravíně – a jejich city nezruší ani to, když Kateřina přetáhne svoje \"loučení se svobodou\" tak, až svatbu zmešká. Vydra si musí vybojovat \"své místo na slunci\" také mezi vesničany, například ve sporu s bezdůvodně žárlícím karbaníkem Stehnem. Paralelně s Vydrovým životem sledujeme i dění v ostatních rodinách – u traktoristy a zaníceného sedláka Šestery, u mladé rodiny Kloučkových atd.\n\n\n"}
{"id": "793590", "url": "https://cs.wikipedia.org/wiki?curid=793590", "title": "Gaboltov", "text": "Gaboltov\n\nGaboltov je obec a poutní místo na Slovensku v okrese Bardejov.\n\nGaboltov leží asi 15 kilometrů severozápadně od Bardejova v údolí potoka Kamenec pod vrchem Busov. Asi 3 km od obce probíhá slovensko–polská státní hranice.\n\nNa konci roku 2017 měla 494 obyvatel, první písemná zmínka pochází z roku 1247. Nachází se zde římskokatolický kostel svatého Vojtěcha ze 14. století s milostným obrazem Panny Marie, k němuž se každoročně koná pouť (Gaboltovský odpust).\n\n"}
{"id": "793591", "url": "https://cs.wikipedia.org/wiki?curid=793591", "title": "Moonchild: Songs Without Words", "text": "Moonchild: Songs Without Words\n\nMoonchild: Songs Without Words nebo zkráceně Moonchild; je studiové album skupiny Moonchild Trio nahrané pod vedením Johna Zorna. Album vyšlo v květnu 2006 pod značkou Tzadik Records.\n\nAutorem všech skladeb je John Zorn.\n\n"}
{"id": "793592", "url": "https://cs.wikipedia.org/wiki?curid=793592", "title": "Gerlachov (okres Bardejov)", "text": "Gerlachov (okres Bardejov)\n\nGerlachov, někdy také Gerlachov nad Topľou je obec na Slovensku v okrese Bardejov. Na konci roku 2017 měla 1 052 obyvatel, první písemná zmínka pochází z roku 1344. Nachází se zde řeckokatolický chrám svatého Michaela archanděla vybudovaný v letech 1844 až 1856, který je národní kulturní památkou Slovenské republiky, a pravoslavný chrám téhož zasvěcení z roku 1993.\n\n"}
{"id": "793594", "url": "https://cs.wikipedia.org/wiki?curid=793594", "title": "Batismus", "text": "Batismus\n\nBatismus je ekonomický systém, který založil Tomáš Baťa a který je inspirovaný fordismem a taylorismem. Batismus stojí nejen na dosažení maximální produktivity, ale také na samostatnosti a zodpovědnosti každého dělníka. Baťa vytvořil systém samosprávy, kde každá dílna měla své vlastní vyúčtování výdajů a zisků, ze kterých měli zaměstnanci podíl. Toto bylo velkou motivací pro zaměstnance, protože svou výkonností přímo ovlivňovali své zisky. Batismus také zahrnuje zajištění základních životních potřeb za minimální ceny pro zaměstnance (jídelna, prádelna, domky a byty k pronájmu).\n"}
{"id": "793595", "url": "https://cs.wikipedia.org/wiki?curid=793595", "title": "Bardejovská Nová Ves", "text": "Bardejovská Nová Ves\n\nBardejovská Nová Ves je vesnice na Slovensku v okrese Bardejov. V roce 2001 měla 1 490 obyvatel, první písemná zmínka pochází z první poloviny 14. století. Původně samostatná obec je od roku 1971 součástí města Bardejov.\n"}
{"id": "793596", "url": "https://cs.wikipedia.org/wiki?curid=793596", "title": "Mistrovství světa v rychlobruslení ve sprintu 2002", "text": "Mistrovství světa v rychlobruslení ve sprintu 2002\n\nMistrovství světa v rychlobruslení ve sprintu 2002 se uskutečnilo ve dnech 19. a 20. ledna 2002 v rychlobruslařské hale Vikingskipet v norském Hamaru. Celkově se jednalo o 33. světový sprinterský šampionát. Z předchozího mistrovství světa obhajovali titul Kanaďan Mike Ireland a Němka Monique Garbrechtová-Enfeldtová. V Hamaru zvítězili Kanaďan Jeremy Wotherspoon a jeho krajanka Catriona LeMayová-Doanová.\n\nČeskou výpravu tvořil Erik Bouwman.\n\n<nowiki>*</nowiki> pád\n\n"}
{"id": "793597", "url": "https://cs.wikipedia.org/wiki?curid=793597", "title": "Bardejovské Kúpele", "text": "Bardejovské Kúpele\n\nBardejovské Kúpele jsou část města Bardejov na Slovensku. Leží asi 5 km od města Bardejov, v blízkosti je pohoří Busov, které chrání město před větry a povětrnostními změnami. S vlastním městem jsou spojeny autobusy MHD. V areálu jsou kromě lázeňských domů, hotelů i dvě koupaliště a dvě expozice Šarišského muzea v Bardejově – národopisná a skanzen – muzeum lidové architektury.\n\nVznik Bardejovských Kúpelí podmínily vývěry přírodních léčivých minerálních vod typu alkalicko-slaných, železnatých kyselek. Z výsledků chemických rozborů i z dlouholetých praktických zkušeností vyplývá, že bardejovská minerální voda může svou balneologickou hodnotou úspěšně soutěžit i s nejznámějšími minerálními vodami tohoto druhu.\n\nBardejovské Kúpele splňují předpoklady tak na balneologické, tak na klimatické lázeňské místo. V centrální parkové části lázní vyvěrá šest pramenů minerálních vod. Voda pramenů “Hlavný”, “Lekársky” a “Herkules\" je hydrouhličitano-chloridová, sodná, železnatá, uhličitá, hypotonická, studená. Voda pramene \"Alžbeta\" je hydrouhličitanově-chloridová, sodno-vápenatá, železnatá, uhličitá, hypotonická, studená. Balneologickou hodnotou se mohou zařadit mezi nejvýznamnější minerální vody tohoto druhu. Rozdílnost v chemickém složení umožňuje jejich mnohostranné léčebné využití s různým působením. Vysokomineralizované prameny s obsahem kysličníku uhličitého se používají na pitné kúry, léčebné lázně a inhalační léčbu.\n\nLázně v Bardejově, případně minerální prameny, se poprvé zmiňují v listině Bély IV. z roku 1247, v níž se vymezuje katastr Bardejova. O existenci pramenů existují poměrně rané informace a to díky faktu, že minerální prameny ležely v bezprostřední blízkosti významné osady, jakou Bardejov určitě byl, a nedaleko významné \"velké královské cesty\" spojující Středomoří s Baltem.\n\nTaké již v roce 1426 město rozšířilo své lázně a o šest let později zřídilo i druhé lázně. Zajímavostí je zpráva z roku 1505, která uvádí, že již v té době se za koupání vybíral poplatek, což potvrzuje existenci lázeňských zařízení. Díky poznání léčivé síly pramenů se lázně zachránily v období, kdy obchodní, hospodářský a politický význam města upadal.\n\nZ konce 17. století existuje v bardejovských městských knihách záznam, že město postavilo při pramenech hostinec.\n\nV 18. století měly lázně již své lázeňské objekty s vanami a byly vyhledávaným objektem po celý rok. Nejprve jejich navštěvovala zejména polská šlechta, později kromě domácích měšťanů i uherská šlechta. Koncem tohoto století to tedy zákonitě vyvolalo stavební ruch. Také se provedl chemický rozbor minerální vody, stanovily se léčebné indikace, navrhl se způsob využití pramenů pro koupele a distribuci minerální vody.\n\nZačátkem 19. století se lázně zařadili mezi nejvyhledávanější v Uhersku. Kromě návštěvníků z blízkého okolí, kteří navštěvovali lázně krátkodobě, byla většina hostů na pobyt tři až šest týdnů. Mezi významné osobnosti, které v té době navštěvovali lázně patří například: císař Josef II., Marie Luisa Habsbursko-Lotrinská (pozdější manželka císaře Napoleona), ruský car Alexandr I.\n\nHosté byli ubytováni v hotelu s 60 pokoji a také v soukromých domech. Mnohé šlechtické rodiny zde totiž měly své vlastní vily a letohrádky. V zmiňovaném hotelu zde byl zděný lázeňský dům s 34 kabinami, pece na ohřívání minerální vody ke koupání, vodoléčebný ústav, jídelny, herny, taneční sál, či letní divadlo. V polovině 19. století lázně dosahovaly návštěvnost téměř 1000 rodin ročně.\n\nRychlý vzestup lázní vystřídalo postupné chátrání objektů, k čemuž přispěl i požár v roce 1856, při kterém shořelo mnoho domů. V době kapitalistického podnikání se nakonec našly finanční prostředky na opravu objektů i zlepšení lázeňského prostředí. V tomto období byla postavena nová dvorana, honosný dřevěný pavilon nad Hlavním pramenem, byly zastřešeny i další prameny, vybudován vodovod, elektrické osvětlení, upraven park, vybudovány nové modernější hotely s kapacitou 195 pokojů.\n\nV renomovaném lázeňském domě bylo 85 kabin s kovovými vanami. Koncem 19. století již měly lázně k dispozici 1200 pokojů a v sezóně jejich navštívilo kolem 4000 hostů.\n\nRoku 1895 se zde léčila císařovna Alžběta Bavorská, manželka Františka Josefa I., jejíž pobyt připomíná socha před léčebným domem z roku 1903.\n\nNávštěvnost lázní vzrostla po vybudování železniční trati do Bardejova se stálým připojením kočáry do lázní. Takto byly lázně spojeny nejen s Prešovem a Košicemi, ale i s Peští a Vídní. Souběžně s rozvojem lázní se zdokonalovaly i léčebné procedury, zaváděl se lázeňský režim. Kromě pitných kúr a vanových minerálních lázní, dávaly se lázně z jedlového jehličí, slatinné koupele, masáže, elektroléčba, doporučovaly se vycházky.\n\nHned začátkem 20. století měli lázně kolem 1600 dobře zařízených pokojů, kompletní lázeňské léčebné a společenské vybavení, kolonádu, která spojovala Hlavní a Lékařský pramen, tenisové dvorce i vlastní informační kancelář v Budapešti. Voda z Lékařského a Alžbětina pramene se plnila do lahví, zatímco prostému lidu byl přístupný pouze Lidový pramen. \n\nBěhem první světové války lázně zpustly i po jejím skončení se zařízení neobnovovala, lázně začaly upadat. Po výměně nájemních hospodářů nastalo nepatrné zlepšení stavu, oživil se zejména kulturní život. \n\nDruhá světová válka opět nepříznivě zasáhla do rozvoje lázní. Po roce 1948 byly všechny hotely přizpůsobeny na celoroční provoz a tři největší hotely se přebudovaly na léčebné domy. Současně se uskutečnil rozsáhlý hydrogeologický výzkum, který upřesnil údaje o minerálních vodách a zpřístupnil jejich nové zdroje.\n\n"}
{"id": "793601", "url": "https://cs.wikipedia.org/wiki?curid=793601", "title": "Fight Fire with Fire", "text": "Fight Fire with Fire\n\nFight Fire with Fire je první skladba thrash metalové skupiny Metallica na albu \"Ride the Lightning\".\n\nZačíná baladickým úvodem hraným na kytaru, ze kterého se potom změní na pořádnou thrash metalovou vášeň. Celá píseň je neskutečně rychlá a agresivní. Text pojednává o Armageddonu a zničení.\n\nPíseň nahrála Apocalyptica na jejich albu Cult. Také jí nahrála polská death metalová skupina Vader a vydala ji jako bonusovou píseň na svém albu Necropolis. Tato píseň společně s For Whom the Bell Tolls, Creeping Death a Fade to Black z Ride the Lightning je ve hře .\n"}
{"id": "793607", "url": "https://cs.wikipedia.org/wiki?curid=793607", "title": "Gaiden", "text": "Gaiden\n\nGaiden (: 外伝, v doslovném překladu \"\"alternativní historie\"\") je japonský výraz označující především v anime a manze vedlejší, resp. paralelní příběh uvnitř jiného příběhu. Často mívá gaiden charakter vzpomínky dané postavy, která v něm např. objasňuje svůj původ.\n"}
{"id": "793609", "url": "https://cs.wikipedia.org/wiki?curid=793609", "title": "Bardejovská Zábava", "text": "Bardejovská Zábava\n\nBardejovská Zábava je osada okresního města Bardejov na Slovensku. Leží cca 3 km jižně od centra města, poblíž Kľušovské Zábavy. V roce 2001 měla 282 obyvatel.\n"}
{"id": "793610", "url": "https://cs.wikipedia.org/wiki?curid=793610", "title": "Zdeněk Pšenička", "text": "Zdeněk Pšenička\n\nZdeněk Pšenička (* 29. června 1926) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nK roku 1971 se profesně uvádí jako mistr v elektrárně. K roku 1976 jako předseda závodního výboru ROH.\n\nVe volbách roku 1971 zasedl do české části Sněmovny národů (volební obvod č. 29 - Sokolov, Západočeský kraj). Mandát znovu získal ve volbách roku 1976 (obvod Sokolov). Ve FS setrval do konce funkčního období, tedy do voleb roku 1981.\n\n"}
{"id": "793611", "url": "https://cs.wikipedia.org/wiki?curid=793611", "title": "Dlhá Lúka (Bardejov)", "text": "Dlhá Lúka (Bardejov)\n\nDlhá Lúka, někdy také Dlhá Lúka nad Topľou, je vesnice na Slovensku v okrese Bardejov. Byla zmiňována už v roce 1351 a roku 2001 měla 1 594 obyvatel. Původně samostatná obec je od roku 1971 součástí města Bardejov.\n"}
{"id": "793623", "url": "https://cs.wikipedia.org/wiki?curid=793623", "title": "Den Afriky", "text": "Den Afriky\n\nDen Afriky se konal dne 25. května 2009. V tento den Evropská komise potvrdila svou angažovanost vůči Africe. Rozhodla se přijmout odpovědnost vůči problémům jako jsou ekonomická krize, chudoba, změna klimatu nebo nelegální migrace. Byl vypracován společný plán spolupráce na tomto partnerství EU a Afriky.\n\nAfricko-evropské pratnerství\n"}
{"id": "793624", "url": "https://cs.wikipedia.org/wiki?curid=793624", "title": "Grodno (hrad)", "text": "Grodno (hrad)\n\nGrodno (polsky \"Zamek Grodno\", německy \"Kynsburg\") je částečně zastřešený a částečně zřícený hrad v polském Dolnoslezském vojvodství, nedaleko českých hranic (asi dvanáct kilometrů od Broumovského výběžku). Hrad se nachází na hoře Choina (450 metrů nad mořem) ve stejnojmenné přírodní rezervaci Góra Choina při severozápadním okraji Sovích hor nedaleko malé obce Zagórze Śląskie.\n\nHora Choina je jedním z kopců v údolí řeky Bystrzyce, které patří do Středosudetské oblasti. Dnes je hora plně zalesněna (převážně listnatým) lesem, takže areál hradu není téměř vidět a návštěvník stavbu spatří až po (nepříliš náročném) výstupu z blízké obce Zagórze. Cesta končí na plošince před obnovenou bránou dolního hradu. Celý areál je jedním z největších hradních okrsků ve Slezsku. V 16. století prý bylo Grodno považováno za největší hrad Slezska, čímž by předstihlo i nedaleký hrad Książ, který se tradičně oslavuje jako král slezských hradů.\n\nHrad Grodno se postupně stavebně vyvinul od nevelkého hradu v mohutnou goticko-renesanční pevnost dlouhou 170 metrů a s obvodem hradeb 400 metrů. Areál této pevnosti tvoří starší tzv. horní hrad a mladší tzv. dolní hrad. Původní vzhled si renesanční stavba zachovala jen do první poloviny 17. století, avšak i nadále byla nákladně udržována jako honosné panské sídlo. Teprve v poslední třetině 18. století se areál hradu začal proměňovat ve zříceninu.\n\nNěkteré objekty či jejich části však byly již v 19. a poté ve 20. století uvedeny do původního stavu – tj. zastřešeny, obnoveny v interiérech, štítech, atikách i v bohaté sgrafitové výzdobě fasád – což se týká především vstupních objektů na mladším předhradí ze 16. století (dolní hrad). V důsledku tohoto kroku se zde můžeme obdivovat vedle romantického exteriéru i četným historicko-uměleckým exponátům. Ty patří místnímu regionálnímu muzeu, které bylo na hradě poprvé otevřeno již v roce 1904. Objekt je jednou z historických atrakcí slezského regionu.\n\nHrad se původně nazýval podle názvu vedlejší vsi Kynau (po roce 1945 přejmenována na \"Zagórze Śląskie\"). Ta se nazývala původně slovansky jako \"Chojna, Chojnów, Choina\" a německy jako z čehož se odvodil i prapůvodní středověký název pevnosti Kynsburg. Ves Kynau se v originálu ovšem v němčině nazývala , tj. \"Králova Hora,\" z čehož zkomolením vzniklo ono zkrácené Kynau, které se poté objevilo v názvu hradu. Název hradu Kynsburg by se tedy dal česky přeložit jako \"Králův hrad.\" Již před staletími se ale objevoval pro hrad alternativní (avšak méně častý) název \"Kynsberg\" či \"Kinsberg,\" což lze přeložit jako \"Králova Hora.\" Jméno hradu mělo odkazovat k jeho založení polskými královskými princi z rodu Piastovců. Teprve v roce 1965 byl objekt přejmenován polskými úřady na dnešní Grodno.\n\nO hradu a o jeho původu se dodnes v Polsku traduje mnoho pověstí. Hrad měl založit již v roce 800 uprchlý anglický rytíř a hradní zdivo prý ukrývá velký poklad. Také po jeho hradbách (podobně jako u některých objektů v Česku) se prý dodnes prochází Bílá paní z Grodna, patřící k nejproslulejším zjevením v celém Slezsku. Podle některých legend byl hrad vystavěn jako menší pevnost již v roce 1189 slezským knížetem Boleslavem I. Vysokým. Místo se totiž nacházelo poblíž (asi jen 10 km jihozápadně) od rezidenčního města Svídnice, ve kterém tehdy vládla Boleslavova rodina. Historici však tuto písemně a nálezově nepodloženou teorii odmítají.\n\nOblast dnešního Slezska se od poloviny 11. století nacházela v rukou polského státu. Usídlila se zde piastovská rodová větev, která se dále větvila. Aby se potomci slezských knížat takto trvale společensky a materiálně zajistili, bylo území bohatého a poměrně lidnatého Slezska postupně děleno na mnoho větších i menších údělných knížectví. Hrad podle průzkumů zbudoval až na přelomu 13. a 14. století svídnicko-javorský kníže Boleslav I. Surový z rodu Piastovců (1254–1301), který tehdy budoval síť obranných a strategicky položených pevností vůči silnějšímu českému státu. Hrad byl tedy namířen proti Čechám, odkud mohl přijít vojenský útok a měl chránit od jihu blízkou knížecí rezidenci ve Svídnici. Předpokládá se, že hrad vznikl nejspíše v devadesátých letech 13. století, v době, kdy tehdejší rozdrobené Polsko začal sjednocovat český a následně i polský král Václav II.\n\nPrvní písemný důkaz o hradu však pochází až z roku 1315, kdy se na hradě jako knížecí purkrabí připomíná pán z Haugwic. V Čechách tehdy vládl ani ne dvacetiletý Jan Lucemburský a v Polsku jako jeho (nakonec vítězný) protikrál – Piastovec Vladislav Lokýtek. V té době patřil hrad stále svídnicko-javorským knížatům, kteří byli zapojeni do vojensko-politického konfliktu zmíněných panovníků, aby se nakonec přidali (pro ně k více výhodné) české straně. I díky této skutečnosti získali první čeští Lucemburkové celé Slezsko, které bylo opětovně připojeno k českému státu. Již v první polovině 14. století za vlády svídnicko-javorského knížete Boleslava II. Malého byl hrad rozšířen ve své horní části a v dalším století se dočkal dalších úprav.\n\nAreál hradu (dnešní horní hrad) byl Bolkem I. založen na užším polygonálním půdorysu. Pro jeho zbudování bylo vybráno dobře hajitelné a zároveň těžce přístupné úzké místo na skalním ostrohu hory \"Choina\" v údolí řeky Bystrzyce (německy Weistritz). Na jihu a na východě spadá hora Choina do hluboké rokle, ve které se vine řeka Bystrzyca. Hradu ve 14. století dominovala na jihu při vstupu předsunutá obranná věž. V jihovýchodním nároží opevnění byla umístěna vstupní brána, kterou zabezpečoval padací most nad vyhloubeným suchým příkopem. Uvnitř areálu, přistavěl kníže k hradbám dva zděné obytné paláce. Při těchto budovách a mezi bránou se rozkládalo rozlehlé nádvoří, na kterém byla do skály vytesána cisterna na vodu. Jiný zdroj vody tehdy na hradě neměli, proto byla cisterna dlouho důležitým bodem celého hradu. V hradu se nacházely i dřevěné hospodářské budovy a při hradbách několik menších věží. Původní středověké jádro hradu mělo rozměr jen asi 950 metrů čtverečních, což se vyrovná dnešnímu středně velkému stavebnímu pozemku pro dům a zahradu.\nPůvodními majiteli byla dynastie Piastovců v linii svídnicko-javorských knížat, kterým hrad patřil až do druhé poloviny 14. století. V témže století, v období vlády Karla IV., hrad spolu s celým Svídnicko-javorským knížectvím odpadl od Polska a stal se součástí Koruny české. Přímým majetkem českých králů z dynastie Lucemburků se ale stal až po vymření zdejších Piastovců v roce 1392, v důsledku sňatku krále Karla IV. se zdejší dědičkou Annou Svídnickou. Tehdy zemřela vdova po posledním zdejším piastovském knížeti Anežka Habsburská. Hrad poté přestal hrát roli významné strategické pevnosti.\n\nVlastním majetkem českého panovníka však byl jen krátce. Od přechodu do majetku českých králů bylo panství řízeno jako královská zástava provinčními královskými hejtmany. V době husitských válek už byl trvale zastavován různým šlechticům. Stal se i sídlem loupeživého panstva, neboť moc českého krále Zikmunda Lucemburského se v době občanské války i v této oblasti velmi omezila a prakticky zde neexistovala. Místní královští úředníci neměli dostatek prostředků k potlačení šlechtických loupežníků a byli nuceni je poměrně dlouho tolerovat. Takovým loupeživým pánem, který se svými rotami terorizoval kraj jižně od Svídnice byl mezi lety 1443 až 1450 Jiří (Georg) z Mühlheimu. Po něm získal hrad v zástavu Heřman Cetrys z Kynšperka (německy Herrmann von Czettritz, polsky z Czetrys), který zemřel roku 1454. Tento držitel panství byl přívržencem českých husitů, díky čemuž se mu dařilo bránit jejich útokům na své majetky.\n\nV držení rodu Cetrysů z Kynšperka byl hrad až do 16. století. Stále však jen jako zástavní panství. Posledním potomkem Cetrysů ze zdejší linie byl pan Jeroným Cetrys. Ten prodal v roce 1535 panství baronovi Kryštofovi z Hochbergu (dnes rod knížat von Hochberg-Pless). Tak se Kynsburg-Grodno dostal krátce do vlastnictví jednoho z nejslavnějších panských rodů celého Slezska i pozdějšího Pruska. Rod Hochbergů v tomto období již po generace patřil mezi nejmocnější aristokratické rodiny Svídnicko-javorského knížectví. Budoucí knížata von Hochberg-Pless, jejichž hlavním sídlem byl od počátku 16. století blízký hrad Książ, však byli majiteli panství jen krátce. Už v roce 1545 totiž český a uherský král Ferdinand I. Habsburský vyslyšel žádost svého vysokého úředníka pana Matyáše (někdy se píše i jako Matěj) z Logova (německy Matthias von Logau) a přikázal výhodně položené a dostatečně rozlehlé panství předat do jeho rukou.\n\nTak se zástavní panství českých králů i s hradem dostalo do rukou bohatého a významného rodu pánů (baronů) z Logova (německy von Logau, někdy také von Lőgen, polsky z Lagowa). Z tohoto rodu pocházeli někteří správci – hejtmané různých slezských knížectví, vratislavský biskup Kašpar z Logova i jiní vysocí úředníci ve Slezsku. Páni z Logova přestavěli hradní okrsek do dnešní podoby, neboť starý knížecí hrad byl (díky častým zástavám) zanedbaný, a ač byl výstavný, již nepostačoval požadavkům na reprezentativní a pohodlné panské bydlení. Nákladnou přestavbu zahájil již pan Matyáš z Logova, který byl královským hejtmanem svídnicko-javorského knížectví a tudíž zástupcem českého panovníka v tomto regionu. Poněvadž český král zde téměř nikdy nepobýval, byl prakticky prvním mužem knížectví. I proto potřeboval vhodnou a výstavnou residenci a poněvadž los výběru padl na Kynsburg-Grodno, rozběhla se již po roce 1545 přestavba od základů. Po smrti pana Matyáše (Matěje) pokračoval v přestavbách do roku 1587 jeho syn Jiří, kterému v dobudování rodové residence vypomohl i jeho bratr vratislavský biskup Kašpar. Obrovské náklady na přestavbu však rodinu Jiřího z Logova finančně vyčerpaly. Z tohoto důvodu byla vdova po posledním Logovi nucena panství (s hrado-zámkem) na konci 16. století prodat. Panství tak pro další generaci pánů z Logova neudržela a i se svými dětmi musela odejít. Bylo to o to více osudově paradoxní, neboť doposud zástavní panství se královým rozhodnutím stalo konečně roku 1602 svobodným zemským statkem. S ním mohla šlechta zcela svobodně nakládat a nemusela se již obávat, že panství (tj. zástavu) královská komora opět vyplatí, a tak o něj majitel opět přijde. V následujících dvou staletích se zde vystřídaly další šlechtické rody, které však stavbu již významněji neobohatily. Největší sláva hradu s odchodem pánů z Logova skončila.\n\nZ významnějších rodin zde sídlil v 17. století např. panovnický rod říšských hrabat z Hohenzollern-Sigmaringen či svobodní páni ze Strachowic a v polovině 18. století páni z Liers. V 18. století byl také hrad s panstvím násilně odtržen spolu s většinou Slezska od českého státu v důsledku vojenské anexe ze strany pruského krále Fridricha II. Velikého. Od roku 1742 tak patřil k Pruskému království, které se stalo roku 1871 součástí Německé říše (císařství a od roku 1918 republiky).\n\nV 19. století se zde vystřídalo opět několik vlastníků. V letech 1823–1824 hrad dokonce vlastnili zdejší občané, kteří jej ale měli v úmyslu srovnat se zemí. Následně hrad vlastnil profesor Büsching, poté hrabě von Burghaus a nakonec jej získali v roce 1852 svobodní páni ze Zedlitz-Neukirchu (též von Zeidlitz). Rod pánu von Zeidlitz (v České republice je najdeme pod jménem Žejdlicové ze Šenfeldu, někdy i jen jako Zejdlicové) byl již od středověku úzce spjat s českým státem, kde také sídlil. V samotném Slezsku se rod řadil k předním a k nejstarším v zemi. Některé ze svých statků měl i v kraji kolem Grodna. Hrad tak na sklonku své „feudální kariéry“ získal opět velmi významného vlastníka. V rukou zdejší (neukirchenské) linie baronů von Zeidlitz zůstal hrad až do druhé světové války.\n\nS postoupením Slezska v roce 1945 obnovenému polskému státu, připadl hrad Kynsburg-Grodno opětovně Polsku a stal se státním majetkem. Od počátku roku 2009 je majetkem blízké obce Walim, která o něj vzorně pečuje a také propaguje.\n\nV průběhu středověku se hrad sice rozšiřoval, ale až ve druhé polovině 16. století za pánů z Logova byl razantně přestavěn a rozšířen. V období renesance vznikla dnešní dlouhá, ale poměrně úzká zástavba hradu.\n\nK původnímu jádru hradu svídnicko-javorských knížat (horní hrad) byla tehdy přistavěna delší vstupní šíje hradeb a budov s vnější bránou a novým obytným patrem. Byla taktéž zbudována charakteristická osmiúhelníková nástavba hlavní obranné věže horního hradu, která se již na dálku stala typickým znakem tohoto hradu. Kromě toho uzavřelo starý hrad i nové předbraní. Zároveň bylo rozšířeno západní předhradí (dolní hrad), kde vzniklo nové úzké delší nádvoří (dolní nádvoří). Toto nádvoří hájilo pět nových bašt a při severozápadní stěně byla zbudována dvoupodlažní obytná budova brány, která se dodnes dochovala. Na dolním nádvoří vznikly i další (především) provozní objekty a také hradní pekárna či lázně. Většina těchto staveb však byla v budoucnu zničena.\n\nHradní paláce byly podél původních gotických hradeb rozšířeny, přistavěny a zvýšeny a jejich fasády byly ukončeny umělecky zdobenými štíty, vikýři či nástřešními atikami. Ty se objevily i u hradebních zdí. Toto nákladné zakončení fasád hrad opticky sjednocovalo, zároveň jej zvyšovalo, a také ho umělecky dozdobilo. V roce 1570 byly dostavěné objekty areálu ozdobeny (pro Kynsburg-Grodno) charakteristickými bohatými sgrafity s rostlinnými, geometrickými a figurálními ornamenty. Sgrafita jsou barevná, a tak působí ve srovnání s černo-bílým provedením českých sgrafit poněkud překvapivě. Hrad dozdobily v exteriérech i jiné cenné architektonické detaily (jako římsy, ostění, portály atp.). Mezi nimi vynikají renesanční portály vytesané z pískovce. Ty například najdeme v horních prostorách hradu či u všech hradních bran. Mezi nejskvostnější ve Slezsku patří i pískovcový (bohatě zdobený) portál předsunuté brány do horního hradu. Tento skvost z doby kolem roku 1570, završuje nádherně vytesaný císařský orel–- hlavní erbovní znamení tehdejšího českého panovníka Maxmiliána II., jakožto římsko-německého císaře.\n\nPoněvadž se původní hradby horního hradu staly z velké části součástí palácových staveb, muselo být přikročeno k výstavbě nového obranného prstence vnějších hradeb. Ty zesilovaly na některých příhodných místech bašty. Objekt je od těch dob 170 metrů dlouhý a jeho hradby na délku měří 400 metrů.\n\nV důsledku přestavby vznikl nad říčkou Bystrzycí dobře hájitelný hrad, jenž díky své výzdobě a honosnosti spíše připomínal zámek. Byl vyzdoben i v interiérech. Z tohoto bohatství však do dnešních časů zbylo jen málo.\n\nHrad Grodno zažil sice svojí největší slávu v druhé polovině 16. století za pánů z Logova (von Logau), ale dobře se mu vedlo i počátkem století následujícího. Po pánech z Logova držel v letech 1596–1601 statek (v exilu žijící) valašský kníže Michal Chrabrý. Následně panství získal v roce 1607 hrabě Jan Jiří z Hohenzollern-Sigmaringen, který pocházel z vedlejší linie braniborského a pruského panovnického rodu. Hrabě si zvolil reprezentativní a Kynsburg za své stálé sídlo. Tato pokračující zlatá éra však skončila v období třicetileté války. Tehdy nastal konec zdejšímu klidu a idyle. Hrad byl jednoho dne dobyt švédskými jednotkami a byl těžce poničen. Některé části byly dokonce téměř zničeny. V důsledku zničení odešel z těchto míst i starý hrabě Jan Jiří. Jeho potomci panství prodali. V roce 1679 vypukla v důsledku panského útlaku vzpoura poddaných rolníků, kterou velmi brutálně potlačil tehdejší majitel panství baron Jiří Eben ze Strachowic. Brzy poté v roce 1686 uhodil do hlavní osmiboké věže blesk, kterou se jen s obtížemi podařilo zachránit. Aby neštěstí nebylo dost hrad v roce 1689 z části vyhořel, byl však ještě obnoven a náležitě udržován jako honosný panský zámek. V následujících desetiletích se zde často střídali majitelé a v období 18. století nastal jeho definitivní soumrak.\n\nKdyž v roce 1754 (tj. v době záboru českého Svídnicka Pruskem) získali hrad páni z Liers, rozhodli se hrad stále udržovat. Avšak v roce 1774 své rozhodnutí přehodnotili. To byl počátek zkázy areálu hradu. Rozlehlé a nákladné sídlo přestalo být (zřejmě z finančních důvodů) pány z Liers obydleno. Hrad Kynsburg-Grodno od toho roku obývali již jen panští služebníci a další zaměstnanci a stavba se pro nedostatek údržby měnila vlivem drsnějšího klimatu a statických poruch v mohutné romantické rozvaliny. Tento proces pokračoval rychle, již v roce 1789 se zřítily některé rozsáhlé úseky hradních paláců, následně se začalo rozpadat celé jižní průčelí jádra a zřítilo se částečně i vnitřní gotické nádvoří Horního hradu. V dalších letech se bohužel rozpad urychlil i v západních částech.\n\nV důsledku napoleonských válek a ekonomických problémů se panství v dnešním Zagórzi (Kynau) dostalo definitivně počátkem 19. století do úpadku. Proto bylo pod tlakem věřitelů v roce 1819 rozděleno na několik dílů. Nyní hradu hrozil naprostý zánik, neboť v roce 1823 jej koupili místní rolníci. Ti jej rozhodně netoužili zachovat, neboť ve stavbě neviděli cennou památku, nýbrž jen použitelný materiál. Velkolepou stavbu se chystali rozebrat a materiál z ní zpeněžit či použít na svá hospodářství. Naštěstí se na scéně objevil vratislavský archeolog, archivář, germanista a folklorista profesor Johann Gustaw Gottlieb Büsching (1783-1829). Ten začal bojovat proti rozebrání hradu a v roce 1824 docílil, že mu pruský královský soud udělil památku do doživotního používání. Nový majitel nechal hrad otevřený návštěvníkům a začal shánět prostředky na nutné záchranné práce, ve kterých pokračoval v letech 1840-1852 nový vlastník Frederick hrabě von Burghaus (zemřel roku 1855) a následně až do konce svého života v letech 1860-1907 baron Maxmilián von Zedlitz-Neukirch (von Zeidlitz).\n\nHistorie milovný vědec Büsching inicioval záchranné práce, které vedl odborně vzdělaný stavební mistr Schlossen z nedaleké obce Walimi. Nový majitel obětoval hradu část vlastního nemalého jmění, ale památky si příliš neužil, neboť v roce 1825 těžce onemocněl a brzy nato roku 1829 zesnul. Protože hrad byl již v té době velmi poškozen, byl celý v podstatě ve zříceninách a poněvadž práce stály obrovské finanční prostředky, vlekla se rekonstrukce hradu po celé 19. století a nikdy nebyla dle původních záměrů dokončena. Za baronů ze Zedlitz došlo tak k omezení plánované rekonstrukce, která měla hrad dostat nikoliv do podoby kompletně obnoveného sídla, nýbrž již jen do podoby romanticky vyhlížející polozříceniny. Majitelé museli přikročit k omezené formě rekonstrukce. V rámci rekonstrukce se však podařilo zachránit v hodině dvanácté cenné části a detaily rozpadající se stavby, které byly odborně zrestaurovány či vyměněny. Hrad byl v 19. století částečně (naštěstí poměrně málo) i regotizován, aby se co nejvíce přiblížil představám o romantickému středověku. To se např. odrazilo v předsunuté vstupní bráně do horního hradu. V rámci rekonstrukce byly kvůli narušené statice zesíleny hradby a některé stěny paláců, které byly vyspraveny novými zdmi či pilíři. Částečně bylo zrekonstruováno dlouhé vnější opevnění a částečně byla obnovena v dolním hradě i dožívající či již téměř setřená sgrafitová výzdoba vstupní brány či sousední atiky hradeb. Díky rekonstrukci se do původních (i když pozměněných) linií v podstatě vrátilo předhradí (dolní hrad), zatímco středověké jádro (horní hrad) se nikdy nepodařilo zcela opravit. Protože jeho střechy nemají původní tvar a jsou jen nad některými podlažími, a také mnohá okna nejsou dodnes osazena, připomíná horní hrad dodnes tajemnou zříceninu z počátku 19. století.\n\nV důsledku prací se hrad podařilo dostat během cca 80 let do natolik dobrého stavu, že byl v roce 1904 otevřen veřejnosti jako cenná památka slezského goticko-renesančního umění a historie. Je velkou zásluhou rodu von Zedlitz, že hrad byl definitivně zachráněn. V uvedeném roce 1904 byla v rámci dolního hradu uvedena do provozu i turistická ubytovna s polodřevěnou výletní hospodou a letním divadlem. Na hradě bylo v horním hradu otevřeno bohaté hradní muzeum, v jehož sbírkách byl cenný nábytek, obrazy, tapiserie, staré zbraně, rytířská brnění či nádobí ze sbírek rodu Zedlitzů. To vše bylo instalováno ve velmi romantizujícím pojetí v přebohatě zdobených síních, jak nám ukazují zažloutlé fotografie. V letech 1929–1945 probíhala modernizace tohoto muzea. Druhou světovou válku (1939–1945) hrad přežil dlouho nepoškozen, avšak na sklonku války v roce 1945 byl v důsledku totálního zhroucení německého státu vyrabován neznámými útočníky. Mnoho z věcí hradního zedlitzkého muzea, včetně drahocenného nábytku, obrazů, tapisérií či brnění bylo ukradeno nebo zničeno. Takže dnešní zařízení sálů je mnohem chudší a mnohé prostory jsou jen náznakově vybavené, než tomu bylo před vykradením muzea.\n\nHrad byl následně baronům ze Zedlitz zkonfiskován a přešel do rukou těžce zkoušeného Polska. Od padesátých let 20. století převzalo hrad blízké walbrzyšské muzeum a na hradě začaly probíhat nové záchranné a rekonstrukční práce, které areál dostaly do dnešního velmi solidního stavu. V objektu se tak setkáme jak s obnovenými a zastřešenými stavbami, tak s částečně zřícenými, ale dobře zabezpečenými budovami paláců a hradeb. Po nejnutnější rekonstrukci (v roce 1964 byly např. nákladně opraveny střechy) bylo v roce 1965 otevřeno na hradě opět muzeum. Na hradě se usídlilo Regionální muzeum turistického sdružení PTTK, které vzniklo rozdělením jeho centrály v blízkém krajském městu Walbrzychu. U příležitosti otevření získal hrad svůj dnešní název Grodno.\n\nV hradním muzeu jsou umístěny vykopávky a předměty vážící se k historii hradu, dále obrazy (především z 18.–19. století), nábytek, historické zbraně a řada dalších exponátů. V nových poměrech po roce 1989 se začal shánět nový majitel, který by hrad dokázal udržet otevřený pro širokou veřejnost. Takovým zájemcem se stala v roce 2008 obec Walim, která hrad převzala do svého majetku v lednu 2009. Obec Walim zde pořádá četné kulturní akce pro veřejnost, díky čemuž je hrad stále více vyhledáván návštěvníky. Z hlavní hradní věže se turistům otvírá úžasný výhled po širokém okolí Sovích hor se záplavou lesů. Hrad je pro návštěvníky otevřen v návštěvních hodinách.\n\n"}
{"id": "793627", "url": "https://cs.wikipedia.org/wiki?curid=793627", "title": "Jan Mikulášek", "text": "Jan Mikulášek\n\nJan Mikulášek (* 9. října 1978 Zlín) je český divadelní režisér.\n\nNarodil se ve Zlíně do herecké rodiny. Studoval na Akademickém gymnáziu v Brně, poté byl přijat na Janáčkovu akademii múzických umění (obor činoherní režie), kde ale strávil pouhé tři roky; nejdříve pod vedením Petera Scherhaufera a poté Zbyňka Srby. Už při studiích byl výraznou režisérskou osobností, zazářil např. s inscenacemi Yepeto, Macbeth, později v Divadle Polárka s Brechtovou inscenací Přelet přes oceán (2001 – poté se stal uměleckým šéfem tohoto divadla) a v neposlední řadě dramatizací a režií Stevensova Klubu sebevrahů. Za svého působení v Divadle Polárka z něj spolu s některými svými stejně smýšlejícími vrstevníky vytvořil sledovanou alternativní scénu, která se orientovala především na autorskou tvorbu pro široké spektrum diváků.\n\nMimo hostování např. v Karlových Varech (Letní sníh) či Hradci Králové pravidelně spolupracuje s Národním divadlem moravskoslezským v Ostravě (z tamějších inscenací např. Caligula – na pozvání Juraje Deáka; tato inscenace započala Mikuláškovu režijní dráhu v Ostravě, Herkules a Augiášův chlév, Fantom Morrisvillu, Heda Gablerová, Oidipus či Gottland). Zároveň několik let působil v Divadle Petra Bezruče jako umělecký šéf. Zde režíroval Story, Tři sestry, Čtyři vraždy stačí, drahoušku, Zběsilost v srdci, Divokou kachnu, Noc bláznů, Evžena Oněgina, 1984 a Na větrné hůrce. Kromě ostravských divadel hostoval Jan Mikulášek např. v Divadle Husa na provázku, ve zlínském divadle ad. Byl i kmenovým režisérem činohry Národního divadla v Brně.\n\nV současnosti patří k nejžádanějším divadelním režisérům. Kromě režie se věnuje i skládání scénické hudby a co se týče scénografie, často tvoří v tandemu s Markem Cpinem, spolužákem z JAMU. Mikuláškovy inscenace bývají velmi výtvarně výrazné (proto se mu občas přezdívá „režisér působivých obrazů“), typická je ironizace a pootáčení původního významu replik nebo filmový střih.\n\nDivadlo Petra Bezruče\n\n\nNárodní divadlo moravskoslezské\n\nNárodní divadlo Brno\n\n\nDivadlo Husa na provázku\n\n\nDivadlo v Dlouhé\n\n\nDivadlo Polárka\n\n\nMěstské divadlo Zlín\n\nMoravské divadlo Olomouc\n\n\nKlicperovo divadlo\n\n\nKarlovarské městské divadlo\n\n\nDejvické divadlo\n\n"}
{"id": "793628", "url": "https://cs.wikipedia.org/wiki?curid=793628", "title": "Mercedes-Benz třídy GL", "text": "Mercedes-Benz třídy GL\n\nMercedes-Benz třídy GL (z německého Geländelimousine - volně přeloženo jako terénní limuzína) je SUV, vyráběné německou automobilkou Mercedes-Benz od roku 2006.\n\nTřída GL (kódové označení X164)byla představena na NAIAS (Severo Americká Mezinárodní Auto Show) v roce 2006.\n\nRedesignovaný model (kódové označení X166), představený na newyorské Auto Show jako model pro rok 2013.\n"}
{"id": "793633", "url": "https://cs.wikipedia.org/wiki?curid=793633", "title": "Gregor Puškáš", "text": "Gregor Puškáš\n\nGregor Puškáš, též Gregor Puskás (* 24. února 1934), byl československý politik Komunistické strany Slovenska ze Slovenska maďarské národnosti a poslanec Sněmovny národů Federálního shromáždění za normalizace.\n\nK roku 1971 a 1976 se uvádí jako vedoucí opravářské čety. V letech 1976-1981 se zmiňuje coby účastník zasedání Ústředního výboru Komunistické strany Slovenska.\n\nVe volbách roku 1971 zasedl do slovenské části Sněmovny národů (volební obvod č. 149 - Trebišov, Východoslovenský kraj). Mandát obhájil ve volbách roku 1976 (obvod Kráľovský Chlmec). Ve FS setrval do konce funkčního období, tedy do voleb roku 1981.\n\n"}
{"id": "793635", "url": "https://cs.wikipedia.org/wiki?curid=793635", "title": "Kendall Schmidt", "text": "Kendall Schmidt\n\nKendall Francis Schmidt je americký zpěvák, herec a textař. Narodil se 2. listopadu 1990. Od roku 2009 je členem skupiny Big Time Rush a Heffron Drive (tuhle kapelu s ním tvoří jeho nejlepší kamarád Dustin Belt, který zároveň je s ním i v kapele BTR).\n\nKendall Schmidt se narodil ve Wichitě v Kansasu Kentu a Kathy Schmidtovým. Je nejmladší ze 3 bratrů. Jeho bratři se jmenují: Kevin a Kenneth. Kendall nejprve hrál. K hraní se dostal díky jeho bratrovi, který se chtěl stát hercem a pravidelně někde vystupoval. Jeho rodina se přestěhovala do Kalifornie a Kendall začal nejen hrát, ale i zpívat.\n\nV roce 2009 se stal členem skupiny Big Time Rush. V Columbia Records nahráli několik písní, a některé Kendall sám napsal, jako například:Cover Girl, You're Not Alone.\nSe skupinou vydali 3 alba: BTR,Elevate a 24/Seven. Kendall se svou druhou kapelou Heffron Drive vydal 9.9.14 desku Happy Mistakes,ze které pochází i první singl Parallel. Heffron Drive jeli turné po Americe, které se jmenovalo stejně jako album Happy Mistakes. V prosinci HD v rámci Happy Mistakes Tour mají i pár zastávek v Anglii. Heffron Drive také vydají akustické album. Kendall oznámil, že 24.11. vydá nový vánoční singl, který se bude jmenovat \"Blame it on Mistletoe\". 28.4.2015 jeho kapele Heffron Drive vyjde akustické album s názvem \"Happy Mistakes: Unplugged\", na kterém bude 10 písniček.\n"}
{"id": "793637", "url": "https://cs.wikipedia.org/wiki?curid=793637", "title": "Josef Reis", "text": "Josef Reis\n\nJosef Reis (9. února 1915 - 21. září 1974) byl československý politik Komunistické strany Československa z českých zemí německé národnosti a poslanec Sněmovny národů Federálního shromáždění za normalizace.\n\nJiž ve věku osmnácti let se stal členem KSČ. Za druhé světové války byl aktivní v odboji a vězněn v koncentračním táboře. Po válce byl vyjmut z odsunu a dále se profesně a politicky angažoval v Československu. Až do odchodu na penzi pracoval jako horník. Získal několik vyznamenání. K roku 1971 se uvádí jako důchodce.\n\nVe volbách roku 1971 zasedl do české části Sněmovny národů (volební obvod č. 36 - Most-Louny, Severočeský kraj). Ve FS setrval do své smrti roku 1974. Pak ho nahradil Jan Bleyer.\n\n"}
{"id": "793643", "url": "https://cs.wikipedia.org/wiki?curid=793643", "title": "US Open 1986 - mužská dvouhra", "text": "US Open 1986 - mužská dvouhra\n\nVítězem mužské dvouhry na tenisovém US Open 1986 se stal Ivan Lendl a dosáhl tak svého druhého vítězství na tomto turnaji v řadě a zároveň čtvrtého vítězství na grandslamovém turnaji ve dvouhře.\n\nV závorce je kolo, ve kterém hráč vypadl.\n\n"}
{"id": "793644", "url": "https://cs.wikipedia.org/wiki?curid=793644", "title": "Pavol Removčík", "text": "Pavol Removčík\n\nPavol Removčík (15. listopadu 1936 – 4. února 2009) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1971 se uváděl jako soustružník.\n\nVe volbách roku 1971 zasedl do slovenské části Sněmovny národů (volební obvod č. 111 - Dolný Kubín, Středoslovenský kraj). Ve FS setrval do konce funkčního období, tedy do voleb roku 1976.\n\n"}
{"id": "793650", "url": "https://cs.wikipedia.org/wiki?curid=793650", "title": "Kruger", "text": "Kruger\n\nPříjmení Kruger nebo Krüger nosí více různých osobností:\n\n"}
{"id": "793651", "url": "https://cs.wikipedia.org/wiki?curid=793651", "title": "Hortenzie velkolistá", "text": "Hortenzie velkolistá\n\nHortenzie velkolistá (\"Hydrangea macrophylla\") je okrasná rostlina, hojně pěstovaná v parcích i zahradách. Kvete bohatými květenstvími, jejichž barva je závislá na kyselosti půdy. Patří do čeledi hortenziovité .\n\nHortenzie je opadavý keř, který dorůstá do výšky asi 1,5 metru\n, výjimečně může být v našich podmínkách i vyšší. Rostlina je bohatě větvená se vstřícnými, krátce řapíkatými listy. Čepel listů je hrubě pilovitá, listy jsou vejčité až obvejčité, na vrcholu špičaté. Květenství jsou nejčastěji kulovité nebo polokulovité chocholíky. Květy v nich jsou většinou čtyřčetné, někdy pětičetné. Barva květů závisí na kyselosti půdy. V alkalických půdách se zbarvují do růžova a v kyselých půdách se zbarvují do modra. Pěstuje se v řadě kultivarů, jejichž květy jsou vždy sterilní. Plodem hortenzie je tobolka.\nRostlina má svůj původ v Japonsku na ostrově Honšú. Ve východní Asii byla jako okrasná dřevina pěstována už v dávných dobách. Ve svých původních stanovištích se vyskytuje převážně v horských lesích a křovinách. Postupem času byla zavlečena i do mnoha dalších regionů světa (Nový Zéland, Střední a Jižní Amerika, Havajské ostrovy, Azorské ostrovy, Madeira). Do rodu hortenzie (\"Hydrangea\") patří více než 70 druhů, které se vyskytují převážně ve východní Asii.\nV Evropě se pěstuje od 18. století a v Čechách od začátku 19. století. Česky ji poprvé pojmenoval Jan Svatopluk Presl v roce 1846 jako hortensia ozdobná.\n\nHortenzie potřebuje dostatek světla. Zároveň je však nutné chránit ji před přímým slunečním úpalem. Ve stínu květy vykvétají pomaleji než na slunci.\nIdeální teplota pro rostlinu v letním období se pohybuje v rozmezí 20 až 25 °C, proto je vhodná pro pěstování venku.Pokud je hortenzie zasazená do země, stačí ji pouze zakrýt. Rostliny v nádobách před zimou přesuneme do chladné, temné místnosti.\nRostlina vyžaduje hojnou zálivku, což nám napovídá i její latinský název \"Hydrangea\". V zimním období zálivku omezíme. Nejlépe je rostlinu zalévat měkkou vodou.\n\nPokud chceme docílit modré barvy, potřebuje hortenzie dostatek hliníku, se kterým se váže barvivo obsažené v květech. Hliník rostliny získávají z kyselých půd. Růžové květy hortenzií se zbarví do modra při pH půdy 3,5 až 4,5. Červené květy se zbarví do fialova. Bílé hortenzie barvu nemění.\n\n\n"}
{"id": "793656", "url": "https://cs.wikipedia.org/wiki?curid=793656", "title": "Kanton Hiersac", "text": "Kanton Hiersac\n\nKanton Hiersac (fr. \"Canton d'Hiersac\") je francouzský kanton v departementu Charente v regionu Poitou-Charentes. Skládá se ze 13 obcí.\n\n"}
{"id": "793658", "url": "https://cs.wikipedia.org/wiki?curid=793658", "title": "Kanton Jarnac", "text": "Kanton Jarnac\n\nKanton Jarnac (fr. \"Canton de Jarnac\") je francouzský kanton v departementu Charente v regionu Poitou-Charentes. Skládá se ze 14 obcí.\n\n"}
{"id": "793659", "url": "https://cs.wikipedia.org/wiki?curid=793659", "title": "Emil Rigo", "text": "Emil Rigo\n\nEmil Rigo (11. února 1926 Horné Orešany - 10. června 2017) byl slovenský a československý politik Komunistické strany Slovenska, během Pražského jara představitel konzervativní, prosovětské frakce v komunistické straně, později za normalizace náměstek ředitele Východoslovenských železáren v Košicích, poslanec Sněmovny národů a Sněmovny lidu Federálního shromáždění.\n\nPocházel ze slovenské romské rodiny. Po skončení druhé světové války se zapojil do osídlování českého pohraničí v Hranicích v okresu Cheb, kde působil jako dělník, než v roce 1951 zahájil svoji politickou kariéru. Členem komunistické strany byl od roku 1946. V roce 1964 absolvoval Vysokou stranickou školu - Institut společenských věd při ÚV KSČ. Od 50. let zastával četné stranické posty. V letech 1951-1953 byl okresním funkcionářem v Aši, v letech 1954-1960 zástupcem vedoucího oddělení Krajského výboru KSS v Prešově a v období let 1960-1961 okresním tajemníkem KSS v Prešově. Od roku 1961 až do 26. srpna 1968 byl předsedou Závodního výboru KSS v podniku Východoslovenské železárny v Košicích. Z této funkce byl suspendován 26. srpna 1968 pro podezření z kolaborace se sovětskými invazními jednotkami. Patřil totiž ke konzervativnímu prosovětskému křídlu KSČ. Během invaze vojsk Varšavské smlouvy do Československa v srpnu 1968 hlasoval jako jeden z mála členů předsednictva ÚV KSČ proti provolání ÚV KSČ proti okupaci. Na post předsedy komunistické buňky ve Východoslovenských železárnách se vrátil 16. října 1968.\n\nV letech 1962-1970 se uvádí jako účastník zasedání Ústředního výboru Komunistické strany Slovenska. XII. sjezd KSČ ho zvolil za člena Ústřední kontrolní a revizní komise KSČ. XIII. sjezd KSČ ho zvolil do funkce člena Ústředního výboru Komunistické strany Československa. XIV. sjezd KSČ a XV. sjezd KSČ ho ve funkci potvrdil. Od ledna do srpna 1968 byl navíc členem předsednictva ÚV KSČ. Od 3. března 1969 zastával post náměstka ředitele Východoslovenských železáren v Košicích (zároveň byl od této doby místopředsedou Závodního výboru KSČ v tomto velkém podniku). V roce 1971 a 1986 mu byl udělen Řád práce a roku 1976 Řád Vítězného února. K roku 1971 a 1976 se uvádí jako personální náměstek Východoslovenských železáren.\nVe volbách roku 1971 zasedl do slovenské části Sněmovny národů (volební obvod č. 134 – Košice-sever, Východoslovenský kraj). Mandát obhájil ve volbách roku 1976 (obvod Košice-sever) a volbách roku 1981 (obvod Košice II – západ). Ve volbách roku 1986 přešel do Sněmovny lidu (obvod Košice II). Ve Federálním shromáždění setrval do prosince 1989, kdy rezignoval na poslanecký post v rámci procesu kooptace do Federálního shromáždění po sametové revoluci.\n\n"}
{"id": "793660", "url": "https://cs.wikipedia.org/wiki?curid=793660", "title": "Kanton Mansle", "text": "Kanton Mansle\n\nKanton Mansle (fr. \"Canton de Mansle\") je francouzský kanton v departementu Charente v regionu Poitou-Charentes. Skládá se z 26 obcí.\n\n"}
{"id": "793662", "url": "https://cs.wikipedia.org/wiki?curid=793662", "title": "Kanton Montbron", "text": "Kanton Montbron\n\nKanton Montbron (fr. \"Canton de Montbron\") je francouzský kanton v departementu Charente v regionu Poitou-Charentes. Skládá se ze 14 obcí.\n\n"}
{"id": "793663", "url": "https://cs.wikipedia.org/wiki?curid=793663", "title": "Kanton Montembœuf", "text": "Kanton Montembœuf\n\nKanton Montembœuf (fr. \"Canton de Montembœuf\") je francouzský kanton v departementu Charente v regionu Poitou-Charentes. Skládá se z 12 obcí.\n\n"}
{"id": "793665", "url": "https://cs.wikipedia.org/wiki?curid=793665", "title": "Hyperthymesie", "text": "Hyperthymesie\n\nHyperthymésie je syndrom, který u člověka způsobuje vynikající autobiografickou paměť. Trpící touto chorobou si tedy jsou schopni vybavit naprostou většinu událostí ze svých životů. Termín hypethymésie je odvozen z řeckého \"thymesis\" (tj. pamatování) a \"hyper\" (tj. nadměrný).\n\nPoprvé byl tento stav popsán roku 2006 v žurnálu \"Neurocase\", a to ve článku napsaném kolektivem autorů (Elizabeth Parkerová, Larry Cahill, Dr. Paul Tereja a James McGaught).\n\nDiagnostická kritéria u osob s hyperthymésií: \n\nDoposud bylo zaznamenáno pouhých 25 případů hyperthymésie. Nejznámější z nich je A.J. (která později prozradila své jméno: Jill Price). Její případ byl zkoumán vědci z kalifornské univerzity (Elizabeth Parker, Larry Cahill a James McGaught) a byl uznán jako první případ hyperthymésie. Jak se ukázalo, A.J. si může vybavit každý den svého života od svých čtrnácti let: \"Začnu 5. února 1980, pamatuji si všechno. Bylo to úterý.\"\n"}
{"id": "793666", "url": "https://cs.wikipedia.org/wiki?curid=793666", "title": "Světlovské panství", "text": "Světlovské panství\n\nSvětlovské panství byla územní a správní jednotka, která od středověku do konce vrchnostenské správy v roce 1848 zahrnovala prostor poblíž rozvodí Olšavy a Vláry při hranici s Uherskem. Střediskem panství byl po většinu doby Nový Světlov.\n\nMajitel panství (dominia) coby jediný vlastník veškeré půdy a osob na ní usazených zajišťoval chod a správu svého dominia prostřednictvím vrchnostenské (patrimoniální) správy. Výkonným orgánem byla vrchnostenská (panská) kancelář, která zaměstnávala odborné i pomocné úředníky. Vrchní dozor nad celým úřadem a plnou odpovědnost vůči majiteli panství měl hejtman (dříve purkrabí). Panství tvořilo uzavřenou jednotku, jejímž hospodářským základem byl velkostatek.\n\nSvětlovské panství zahrnovalo 30 obcí. Bylo panstvím hraničním - na své jižním okraji sahalo k zemské hranici s Uherským královstvím a sousedilo s panstvím brumovským, vizovickým, uherskobrodským a ostrožským.\n\nPanství se v průběhu své existence dělilo na tyto části:\n\nSoučasné obce a části obcí: Bojkovice, Bzová, Hostětín, Komňa, Krhov, Lopeník, Pitín, Starý Hrozenkov, Šanov, Vápenice, Vyškovec, Záhorovice, Žítková\n\nZaniklé obce: Lhota, Městskov, Miřín, Povojná, Skálí\n\nSoučasné obce a části obcí: Kladná-Žilín, Ludkovice, Luhačovice, Petrůvka, Podhradí, Pozlovice,Pradlisko, Provodov, Přečkovice, Řetechov\n\nZaniklé obce: Opatovice\n\nSoučasné obce a části obcí: Dolní Lhota, Horní Lhota, Nevšová, Rudimov, Sehradice\n\nZaniklé obce: Dúbravy, Sudinky, Vasily\n\nSoučasné obce a části obcí: Nezdenice, Rudice\n\nZ bývalých šlechtických sídel se dodnes dochoval zámek Nový Světlov a zámek v Luhačovicích a zříceniny hradů Sehrad, Starý Světlov a Zuvačov.\n\nPočátky panství spadají do 14. století, kdy nad vsí Podhradí stál hrad Světlov. Toto opevněné sídlo sloužilo k ochraně obyvatel před vpády nepřátel z uherské strany. Hraniční hřbet Bílých Karpat protínají průlomová údolí pravobřežních přítoků Váhu (průsmyky Straňanský, Hrozenkovský, Vlárský), které ve středověku usnadňovaly vpády nájezdníků z Uher na Moravu.\n\nHrad měl i funkci hlásnou, signalizační - v případě napadení přijímaly a předávaly výstražné signály dále do vnitrozemí, kde varovaly před přicházejícími nájezdníky. Název „Světlov“ pravděpodobně pochází od výstražných planoucích ohňů.\n\nPanství v době od založení do roku 1423 ovládali Šternberkové. Později, s úpadkem zeměpanské moci, se v roce 1430 se zmocnili hradu šlechtici, kteří podnikali loupeživé výpravy do okolí. Jejich řádění bylo ukončeno až v roce 1449, kdy hrad koupili moravští stavové, kteří jej asi nechali zbořit.\n\nPo uherských válkách koupili panství Landštejnové, kteří v roce 1480 vybudovali u Bojkovic na andezitové vyvýšenině nad soutokem Olšavy a Koménky hrad Nový Světlov.\n\nPřehled majitelů světlovského panství, respektive zámku Nový Světlov.\n"}
{"id": "793671", "url": "https://cs.wikipedia.org/wiki?curid=793671", "title": "Kanton Le Faou", "text": "Kanton Le Faou\n\nKanton Le Faou (fr. \"Canton du Faou\") je francouzský kanton v departementu Finistère v regionu Bretaň. Skládá se ze čtyř obcí.\n\n"}
{"id": "793675", "url": "https://cs.wikipedia.org/wiki?curid=793675", "title": "Banát (pohoří)", "text": "Banát (pohoří)\n\nBanát nebo Banátské hory (rumunsky \"Munții Banatului\", srbsky \"Banatske planine/Банатске планине\") je pohoří v jihozápadním Rumunsku s malým přesahem do Srbska (Vršac). Patří do rumunských Západních Karpat, tvoří jejich nejjižnější oblast. Od Poiany Rusky na severu je oddělen řekou Timiș. Její severojižní údolí (a za průsmykem Porta Orientală (540 m) navazující údolí Cerné) odděluje Banát od jeho východních sousedů, pohoří Țarcu, Cerna a Mehedinți (všechna tři patří k Jižním Karpatám). Na jihu je Banát ohraničen Dunajem, který zde soutěskou Železná vrata proráží k východu. Horské celky Miroč a Severni Kučaj na druhém břehu Dunaje už řadíme k Srbským Karpatám. Na západě a severozápadě spadá Banát do Panonské pánve.\n\nNejvyšší horou je Semenic (1446 m). Banát je bohatý na krasové jevy, najdeme zde jeskyně a soutěsky, výraznou atrakcí je např. soutěska řeky Nery (Cheile Nerei). Podnebí je teplejší než v jiných rumunských pohořích, jsou zde teplomilná společenstva, listnaté lesy, k zoologickým zajímavostem patří výskyt zmije růžkaté. Centrální část pohoří je chráněna dvěma navazujícími národními parky: NP Cheile Nerei-Beușnița a NP Semenic-Cheile Carașului.\n\nNejvětším městem v Banátských horách je Reșița. Dalšími centry a východisky jsou Caransebeș na severovýchodním okraji, Oravița na západě a Moldova Nouă a Orșova na jihu u Dunaje. Osídlení je národnostně smíšené, v jižní části nad Dunajem je v horách i několik českých vesnic.\n\n\n"}
{"id": "793684", "url": "https://cs.wikipedia.org/wiki?curid=793684", "title": "Zagórze Śląskie", "text": "Zagórze Śląskie\n\nZagórze Śląskie (do roku 1945 se jmenovala německy Kynau) je menší ves na jihu Polské republiky v Dolnoslezském vojvodství (Województwo dolnośląskie). Ves leží jihozápadně od města Svídnice a tudíž je i nepříliš vzdálena od českých hranic. Dalším blízkým velkým městem je Walbrzych. Ves má kolem 450 obyvatel a je součástí sudetského pohoří Soví hory, které dává krajině nevšední půvab. Nad obcí (15 min. chůze) se tyčí mohutný hrad Grodno, jenž je zdejší největší pamětihodností. Bohužel jej z obce nevidíme, neboť je dnes zcela zakryt lesem. Mezi další památky patří původně gotický kostel Povznesení svatého Kříže – přebudovaný romanticky po roce 1866, či některé z historických domů. Oblíbené je i zdejší Jezioro Lubachowskie (Jezioro Bystrzyckie), umělé přehradní jezero z počátku 20. století na místní horské řece Bystrzyca.\n"}
{"id": "793685", "url": "https://cs.wikipedia.org/wiki?curid=793685", "title": "Hankovce (okres Bardejov)", "text": "Hankovce (okres Bardejov)\n\nHankovce jsou obec na Slovensku v okrese Bardejov. Na konci roku 2017 měly 423 obyvatel, první písemná zmínka pochází z roku 1377. Nachází se zde evangelický kostel postavený v letech 1937 až 1938 a římskokatolický kostel svatého Martina z Tours z roku 1836.\n"}
{"id": "793686", "url": "https://cs.wikipedia.org/wiki?curid=793686", "title": "Harhaj", "text": "Harhaj\n\nHarhaj je obec na Slovensku v okrese Bardejov. Na konci roku 2017 měla 271 obyvatel, první písemná zmínka pochází z roku 1441. Nachází se zde římskokatolický kostel svatého Jana Nepomuckého z roku 1992.\n"}
{"id": "793687", "url": "https://cs.wikipedia.org/wiki?curid=793687", "title": "Hažlín", "text": "Hažlín\n\nHažlín je obec na Slovensku v okrese Bardejov ležící v Ondavské vrchovině. Na konci roku 2017 měla 1 116 obyvatel, první písemná zmínka pochází z roku 1414. Nachází se zde římskokatolický kostel Povýšení svatého Kříže, postavený v letech 1750 až 1752.\n\n"}
{"id": "793690", "url": "https://cs.wikipedia.org/wiki?curid=793690", "title": "Miháľov", "text": "Miháľov\n\nMiháľov, někdy také Mihaľov, je osada, součást okresního města Bardejov na Slovensku. Leží cca 4 kilometry jihozápadním směrem od centra Bardejova. K roku 2011 zde žilo celkem 195 obyvatel.\n\nPrvní písemné zmínky o Miháľovu lze nalézt v bardějovských městských knihách. Během 15. století bývala vesnice označována z němčiny pocházejícím výrazem , v překladu \"Michalova Poruba\", což odkazovalo na založení osady usedlíky zákupného práva, kteří zde žili pod vedením prvního šoltyse Michala.\n\nNázev obce pak vznikl z nářečové přeměny jména Michal. Od maďarizace Slovenska býval před název osady doplňován ještě dodatek „Bardejovský“, jenž připomínal její příslušnost ke městu Bardejov.\n\nOsada leží v kotlině západních Nízkých Beskyd, sevřené ze severní strany vrchem Rúrna (550 m n. m.) a z jihovýchodu vrchem Baňa (517 m n. m.), na jehož úbočí pramení Miháľovský potok. V jižních partiích osady je vybudován kostel, kolem kterého se rozprostírá hřbitov. Pro příznivce turistiky jsou skrz Miháľov vedeny značené turistické trasy. Přímo v centru obce se nachází rozcestník těchto tras a je odtud možné vyrazit po červené do Bardejova nebo do Kľušovské Zábavy, popřípadě po modré po vrcholcích zdejších kopců dojít až do Kružlovské Huty.\n\n"}
{"id": "793696", "url": "https://cs.wikipedia.org/wiki?curid=793696", "title": "Kamil Richter", "text": "Kamil Richter\n\nKamil Richter (16. června 1921 – ???) byl český a československý politik Československé strany socialistické a poslanec Sněmovny národů Federálního shromáždění za normalizace.\n\nK roku 1971 se profesně uvádí jako dělník. Ve volbách roku 1971 zasedl do české části Sněmovny národů (volební obvod č. 26 - Klatovy, Západočeský kraj). Ve FS setrval do konce funkčního období, tedy do voleb roku 1976.\n\n"}
{"id": "793698", "url": "https://cs.wikipedia.org/wiki?curid=793698", "title": "E (album, Adrian Belew)", "text": "E (album, Adrian Belew)\n\ne je studiové album Adriana Belewa a jeho skupiny Adrian Belew Power Trio. Jde o jeho první album, které s touto skupinou nahrál. Belew byl též producentem alba.\n\n"}
{"id": "793700", "url": "https://cs.wikipedia.org/wiki?curid=793700", "title": "Pavla Kačírková", "text": "Pavla Kačírková\n\nPavla Kačírková (* 27. dubna 1985, Přerov) je česká výtvarnice, absolventka ateliéru Socha II prof. ak. soch. Jana Ambrůze.\n\nDlouhodobě se věnuje instalaci velkých soch do krajiny. V rámci občanského sdružení Jinákrajina realizuje své sochy - \"Křížová cesta, Kaple I\". Nerealizovaná část projektu - Kaple II a Kaple III.\nVe své tvorbě propojuje různá média - zvukové instalace, multimediální interaktivní projekce. Spolupracuje s hudebníkem Tomášem Vtípilem a Martinem E. Kyšperským. Je autorkou mnoha videoklipů pro kapelu Květy, Biorchestr. Výrazným úspěchem je účast na “Music on Film, Film on Music” (MOFFOM), s videoklipem Cirkus. Autorkou loga hudební ceny Vinyla.\nV roce 2011 se představila v Galerii města Blanska.\nZa instalaci Kaple I získala Hlávkovu cenu.\n\n\n\n\n\n\n"}
{"id": "793701", "url": "https://cs.wikipedia.org/wiki?curid=793701", "title": "Michal Rusnák", "text": "Michal Rusnák\n\nMichal Rusnák (13. srpna 1923 - 20. prosince 2003) byl slovenský a československý politik Komunistické strany Slovenska, poslanec Sněmovny národů Federálního shromáždění za normalizace.\n\nPocházel z chudé dělnické rodiny, dětství strávil v obci Bokša. Po absolvování vojenské služby se stal stoupencem zakládání Jednotných zemědělských družstev. Podílel se roku 1949 na vzniku JZD v Bokši coby prvního takového družstva v okrese Stropkov a působil jako předseda tohoto JZD. Pak odešel pracovat na Okresní národní výbor ve Stropkově. Vzhledem k zhoršení ekonomické situace JZD v Bokši se ale vrátil na post jeho předsedy. Zároveň působil v čele MNV. Podílel se na elektrifikaci obce a zavedení vodovodu. V roce 1973 se po sloučení JZD Bokša s JZD Stropkov stal předsedou spojeného podniku, který postupně nabíral další menší družstva z regionu, až se stal jedním z největších na Slovensku. Jako předseda JZD se uvádí i k roku 1971 a 1976. V roce 1961 byl předsedou MNV v Stropkově.\nVe volbách roku 1971 zasedl do slovenské části Sněmovny národů (volební obvod č. 147 - Svidník, Východoslovenský kraj). Mandát obhájil ve volbách roku 1976 (obvod Svidník), volbách roku 1981 (obvod Svidník) a volbách roku 1986 (obvod Svidník). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptace do Federálního shromáždění po sametové revoluci.\n\n"}
{"id": "793705", "url": "https://cs.wikipedia.org/wiki?curid=793705", "title": "Basketbal na Letních olympijských hrách 2000", "text": "Basketbal na Letních olympijských hrách 2000\n\nTurnaj se odehrál v rámci XXVII. olympijských her ve dnech 16. září – 1. října 2000 v Sydney.\n\nTurnaje se zúčastnilo 12 mužstev, rozdělených do dvou šestičlenných skupin ze, z nichž první čtyři postoupily do play off, kde se hrálo o medaile. Týmy, které skončily ve skupině na pátém a šestém místě, hrály o 9. – 12. místo. Olympijským vítězem se stalo mužstvo Spojených států.\n\n Francie – Nový Zéland 76:50 (30:23)\n\n17. září 2000 (9:30) – Sydney\n\n17. září 2000 (11:30) – Sydney\n\n17. září 2000 (21:30) – Sydney\n\n19. září 2000 (11:30) – Sydney\n\n19. září 2000 (16:30) – Sydney\n\n19. září 2000 (19:30) – Sydney\n\n21. září 2000 (9:30) – Sydney\n\n21. září 2000 (14:30) – Sydney\n\n21. září 2000 (16:30) – Sydney\n\n23. září 2000 (9:30) – Sydney\n\n23. září 2000 (19:30) – Sydney\n\n23. září 2000 (21:30) – Sydney\n\n25. září 2000 (11:30) – Sydney\n\n25. září 2000 (14:30) – Sydney\n\n25. září 2000 (16:30) – Sydney\n\n Jugoslávie – Rusko 66:60 (27:28)\n\n17. září 2000 (14:30) – Sydney\n\n17. září 2000 (16:30) – Sydney\n\n17. září 2000 (19:30) – Sydney\n\n19. září 2000 (9:30) – Sydney\n\n19. září 2000 (14:30) – Sydney\n\n19. září 2000 (21:30) – Sydney\n\n21. září 2000 (11:30) – Sydney\n\n21. září 2000 (19:30) – Sydney\n\n21. září 2000 (21:30) – Sydney\n\n23. září 2000 (11:30) – Sydney\n\n23. září 2000 (14:30) – Sydney\n\n23. září 2000 (16:30) – Sydney\n\n25. září 2000 (9:30) – Sydney\n\n25. září 2000 (19:30) – Sydney\n\n25. září 2000 (21:30) – Sydney\n Austrálie – Itálie 65:62 (31:27)\n\n28. září 2000 (15:00) – Sydney\n\n28. září 2000 (17:00) – Sydney\n\n28. září 2000 (20:00) – Sydney\n\n28. září 2000 (22:00) – Sydney\n\n Francie – Austrálie 76:52 (44:29)\n\n29. září 2000 (19:30) – Sydney\n\n29. září 2000 (21:30) – Sydney\n\n USA – Francie 85:75 (46:32)\n\n1. října 2000 (13:15) – Sydney\n\n Litva – Austrálie 89:71 (31:35)\n\n1. října 2000 (11:00) – Sydney\n\n Itálie – Jugoslávie 69:59 (33:31)\n\n30. září 2000 (14:00) – Sydney\n\n Kanada – Rusko 86:83p (36:43, 69:69, 76:76)\n\n30. září 2000 (12:00) – Sydney\n\n Španělsko – Čína 84:64 (46:26)\n\n26. září 2000 (16:30) – Sydney\n\n Nový Zéland – Angola 70:60 (37:26)\n\n26. září 2000 (14:30) – Sydney\n\n1. USA\n2. Francie\n3. Litva\nTurnaj se odehrál v rámci XXVII. olympijských her ve dnech 16. září – 1. října 2000 v Sydney.\n\nTurnaje se zúčastnilo 12 družstev, rozdělených do dvou šestičlenných skupin ze, z nichž první čtyři postoupily do play off, kde se hrálo o medaile. Týmy, které skončily ve skupině na pátém a šestém místě, hrály o 9. – 12. místo. Olympijským vítězem se stalo mužstvo Spojených států.\n\n Brazílie – Slovensko 76:60 (35:28)\n\n16. září 2000 (11:30) – Sydney\n\n16. září 2000 (14:30) – Sydney\n\n16. září 2000 (16:30) – Sydney\n\n18. září 2000 (9:30) – Sydney\n\n18. září 2000 (19:30) – Sydney\n\n18. září 2000 (21:30) – Sydney\n\n20. září 2000 (11:30) – Sydney\n\n20. září 2000 (14:30) – Sydney\n\n20. září 2000 (21:30) – Sydney\n\n22. září 2000 (11:30) – Sydney\n\n22. září 2000 (14:30) – Sydney\n\n22. září 2000 (19:30) – Sydney\n\n24. září 2000 (9:30) – Sydney\n\n24. září 2000 (16:30) – Sydney\n\n24. září 2000 (21:30) – Sydney\n\n \n\n16. září 2000 (9:30) – Sydney\n\n16. září 2000 (19:30) – Sydney\n\n16. září 2000 (21:30) – Sydney\n\n18. září 2000 (11:30) – Sydney\n\n18. září 2000 (14:30) – Sydney\n\n18. září 2000 (16:30) – Sydney\n\n20. září 2000 (9:30) – Sydney\n\n20. září 2000 (16:30) – Sydney\n\n20. září 2000 – Sydney\n\n22. září 2000 (9:30) – Sydney\n\n22. září 2000 (16:30) – Sydney\n\n22. září 2000 (21:30) – Sydney\n\n24. září 2000 (11:30) – Sydney\n\n24. září 2000 (14:30) – Sydney\n\n24. září 2000 (19:30) – Sydney\n\n Austrálie – Polsko 76:48 (43:28)\n\n27. září 2000 (15:00) – Sydney\n\n27. září 2000 (17:00) – Sydney\n\n27. září 2000 (20:00) – Sydney\n\n27. září 2000 (22:00) – Sydney\n\n Austrálie – Brazílie 64:52 (36:27)\n\n29. září 2000 (14:30) – Sydney\n\n29. září 2000 (16:30) – Sydney\n\n USA – Austrálie 76:54 (43:30)\n\n1. října 2000 (20:00) – Sydney\n\n Brazílie – Jižní Korea 84:73 (30:34, 65:65)\n\n1. října 2000 (18:00) – Sydney\n\n Francie – Rusko 71:59 (30:27)\n\n29. září 2000 (11:30) – Sydney\n\n Slovensko – Polsko 64:57 (34:34)\n\n29. září 2000 (9:30) – Sydney\n\n Kuba – Kanada 67:58 (35:34)\n\n29. září 2000 (11:30) – Sydney\n\n Nový Zéland – Senegal 72:69 (40:39)\n\n26. září 2000 (9:30) – Sydney\n\n1. USA\n2. Austrálie\n3. Brazílie\n"}
{"id": "793707", "url": "https://cs.wikipedia.org/wiki?curid=793707", "title": "Břitva (anketa)", "text": "Břitva (anketa)\n\nBřitva je odborná publicistická anketa, fungující jako české výroční rockové ceny a zahrnující vše z českého rocku, metalu, punku a hardcoru.\n\nHlasování se účastní oslovení publicisté píšící o těchto žánrech. \n\nVýsledky se tradičně vyhlašují na akci spojené s živým vystoupením kapel. \n\n2001–2010:\n\n2010:\n\n2015:\n\nOd roku 2011 jsou historicky významné kapely uváděny do Galerie legend:\n\n"}
{"id": "793710", "url": "https://cs.wikipedia.org/wiki?curid=793710", "title": "Karel Rusov", "text": "Karel Rusov\n\nKarel Rusov, rozený \"Karel Russvurm\" (21. listopadu 1924 Horní Újezd – 30. dubna 2013 Praha), byl český a československý generál, náčelník generálního štábu ČSLA, politik Komunistické strany Československa a poslanec Sněmovny národů Federálního shromáždění za normalizace.\n\nVystudoval učňovskou obchodní školu. Za druhé světové války byl totálně nasazen v Mnichově. Vojenskou základní službu nastoupil v letech 1945–1947 u pěšího pluku 24 ve Znojmě. Jako absolvent školy pro důstojníky pěchoty v záloze byl přijat na Vojenskou akademii v Hranicích na Moravě. V roce 1949 se stal po ukončení hranické akademie důstojníkem československé armády. Slavnostně vyřazen byl 17. července 1949 v hodnosti poručíka. Prvním působištěm byl Lipník nad Bečvou, kde zastával funkci velitele čety lipnických akademiků. Na nadporučíka byl povýšen 1. října 1950. V letech 1951–55 byl posluchačem Vojenské akademie Michaila V.Frunzeho v Moskvě. Během 1. poloviny 50. let působil na operační správě Generálního štábu. Ve 2. polovině dekády byl náčelníkem štábu a velitelem 2. motostřelecké divize v Sušici. V letech 1960–62 Absolvoval Vojenskou akademii Klimenta J. Vorošilova v Moskvě. V 60. letech zastával post náčelníka štábu a velitele 4. armády v Táboře a byl povýšen 17. října 1964 na generálmajora. V roce 1967 byl jmenován generálním inspektorem ČSLA a byl povýšen 4. října 1967 na generálporučíka. Jeho vojenská kariéra vyvrcholila za normalizace, kdy 3. října 1972 byl povýšen na generálplukovníka. V letech 1968–1979 zastával post náčelníka generálního štábu ČSLA, od roku 1979 byl pak až do roku 1989 prvním zástupcem ministra národní obrany ČSSR.V červenci 1979 byl jmenován zmocněncem vlády pro záležitosti dočasného pobytu sovětských vojsk v ČSSR. V roce 1974 mu byl udělen Řád práce, roku 1984 Řád Vítězného února.Od září 1989 byl ustanoven do funkce čs. vojenského a leteckého přidělence v Německé demokratické republice se sídlem v Berlíně. V březnu 1990 odešel do výslužby. \n\nAngažoval se i v nejvyšších úrovních komunistické strany během normalizace. XV. sjezd KSČ ho zvolil za kandidáta Ústředního výboru Komunistické strany Československa. XVI. sjezd KSČ a XVII. sjezd KSČ ho ve funkci potvrdil.\n\nVe volbách roku 1971 zasedl do české části Sněmovny národů (volební obvod č. 24 – Cheb–Tachov, Západočeský kraj). Mandát získal i ve volbách roku 1976 (obvod Cheb–Tachov), volbách roku 1981 (obvod Cheb–Tachov) a volbách roku 1986 (obvod Karlovy Vary). Ve FS setrval do ledna 1990, kdy rezignoval na svůj post v rámci procesu kooptace do Federálního shromáždění po sametové revoluci.\n\n\n"}
{"id": "793712", "url": "https://cs.wikipedia.org/wiki?curid=793712", "title": "Svatá Begga", "text": "Svatá Begga\n\nSvatá Begga, Svatá Begga z Andenne (také \"Begue\") (cca 620, Landen, Belgie - 17. prosince cca 691-693, Andenne), řeholnice, svatá katolické církve, starší sestra sv. Gertrudy.\n\nNarodila se jako dcera austrasijského majordoma Pipina I. Staršího (z Landen)a jeho manželky sv. Idubergy (Itty). Její sestrou byla svatá Gertruda. Begga se provdala za Ansegizela z rodu Arnulfingů, syna Arnulfa, biskupa z Met; tímto sňatkem byla posílena již dříve existující aliance mezi oběma rody. Z jejich manželství vzešli tři potomci, Pipin II. Prostřední (z Herstalu), Martin z Laonu a Klotylda z Herstalu, jež se pravděpodobně stala manželkou krále Neustrie Theudericha III. Pobývala na hradě Chèvremont u Liège. Po smrti manžela oblékla Begga řeholní roucho. Založila několik kostelů a krátce před svou smrtí vybudovala klášter v Andenne u Namuru, kde strávila zbytek svých dní jako abatyše.\n\nPřes svého syna Pipina, který ve své osobě spojil moc a sílu rodů svého otce a své matky, byla Begga babičkou Karla Martela, děda Karla Velikého.\n\nV 11. století byla zařazena do Martyrologia. Její památka se připomíná 17. prosince.\n\n"}
{"id": "793714", "url": "https://cs.wikipedia.org/wiki?curid=793714", "title": "Garth Hudson", "text": "Garth Hudson\n\nEric Garth Hudson (* 2. srpna 1937) je kanadský multiinstrumentalista. Oba jeho rodiče byli hudebníci. Jako klávesista, varhaník a saxofonista hrál se skupinou The Band. Mimo skupinu The Band hrál například s Ronnie Hawkinsem, Dr. Johnem, Joni Mitchell, Paulem Butterfieldem, JJ Calem nebo Levonem Helmem.\n\n"}
{"id": "793716", "url": "https://cs.wikipedia.org/wiki?curid=793716", "title": "Milan Samončík", "text": "Milan Samončík\n\nMilan Samončík (* 22. března 1946) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1971 se uvádí jako mistr železniční závodní dopravy. Ve volbách roku 1971 zasedl do slovenské části Sněmovny národů (volební obvod č. 145 - Spišská Nová Ves, Východoslovenský kraj). Ve FS setrval do konce funkčního období, tedy do voleb roku 1976.\n\n"}
{"id": "793720", "url": "https://cs.wikipedia.org/wiki?curid=793720", "title": "Bettina Rheims", "text": "Bettina Rheims\n\nBettina Rheims (* 18. prosince 1952, Neuilly-sur-Seine, Hauts-de-Seine) je francouzská umělkyně a fotografka. Jde o dceru Maurice Rheimsové z Francouzské akademie. Její sestra Nathalie je herečka, spisovatelka a filmová producentka. Její syn Virgile Bramly je herec.\n\nPoté, co pracovala nejdříve jako modelka, novinářka a otevřela si uměleckou galerii, začala v roce v 1978 ve svých 26. letech fotografovat. Zpočátku hodně realizovala obálky alb pro Jean-Jacques Goldmana a portrétovala různé hvězdy.\n\nOd roku 1980 se věnovala výhradně fotografii. Pracovala na sérii fotografií striptýzů umělců a akrobatů, které vystavila v roce 1981 na dvou individuálních výstavách v Centre Pompidou a v Galerii Texbraun v Paříži. Povzbuzena tímto úspěchem pracovala na cyklu portrétů vycpaných zvířat, které byly vystaveny v Paříži a New Yorku.\n\nV téže době pořizovala portréty pro časopisy na celém světě a pro reklamní kampaně (Well a Chanel), vytvořila svou první módní řadu, pracovala na obálkách a filmových plakátech a v roce 1986 režírovala svou první reklamní kampaň.\n\nV roce 1989 své portréty žen publikovala v monografii \"Female Trouble\" a vystavovala v Německu a Japonsku. V následujícím roce pracovala na sérii portrétů hermafroditních teenagerů \"Modern Lovers\", které vystavila ve Francii, Velké Británii a Spojených státech, stejně jako vydala cyklus v knižní podobě.\n\nV roce 1995 pořídila oficiální portrétní fotografii francouzského prezidenta Jacquese Chiraca.\n\nV roce 1998 spolu se Sergem Bramlym vydala knížku \"I.N.R.I.\", ve které se vrací k životu Ježíše v pohledu současného světa. Pro křesťanské kruhy se stalo toto téma kontroverzní, kniha vyšla současně v několika zemích (Francie, Německo, USA a Japonsko) a zvláště ve Francii vyvolala skandál. Výstava koluje na turné po různých muzeích v Evropě.\n\nVe své poslední knize \"The Book Of Olga\" z roku 2008, věnovanou ruskému milionáři Sergeji Rodionovi, se zabývá jeho ženou Olgou Rodionovou.\n\n\n\n"}
{"id": "793721", "url": "https://cs.wikipedia.org/wiki?curid=793721", "title": "Jan Sedláček (politik ČSS)", "text": "Jan Sedláček (politik ČSS)\n\nJan Sedláček (1920 - 11. ledna 1979) byl český a československý politik Československé strany socialistické a poslanec Sněmovny národů Federálního shromáždění za normalizace.\n\nK roku 1971 a 1976 se profesně uvádí jako předseda JZD.\n\nVe volbách roku 1971 zasedl do české části Sněmovny národů (volební obvod č. 42 - Náchod, Východočeský kraj). Mandát obhájil ve volbách roku 1976 (obvod Náchod). Ve FS setrval do své smrti roku 1979. Pak místo něj nastoupil Miroslav Fassati.\n\n"}
{"id": "793726", "url": "https://cs.wikipedia.org/wiki?curid=793726", "title": "Jan Sedláček", "text": "Jan Sedláček\n\nJméno a příjmení Jan Sedláček má více nositelů:\n\n"}
{"id": "793729", "url": "https://cs.wikipedia.org/wiki?curid=793729", "title": "Mistrovství světa v rychlobruslení ve sprintu 2001", "text": "Mistrovství světa v rychlobruslení ve sprintu 2001\n\nMistrovství světa v rychlobruslení ve sprintu 2001 se uskutečnilo ve dnech 20. a 21. ledna 2001 na otevřené rychlobruslařské dráze Ludwig Schwabl Stadion v německém Inzellu. Celkově se jednalo o 32. světový sprinterský šampionát. Z předchozího mistrovství světa obhajovali titul Kanaďan Jeremy Wotherspoon a Němka Monique Garbrechtová-Enfeldtová. V Inzellu zvítězili Kanaďan Mike Ireland a Monique Garbrechtová-Enfeldtová.\n\nČeskou výpravu tvořil Erik Bouwman.\n\n<nowiki>*</nowiki> pád\n\n<nowiki>*</nowiki> pád\n\n"}
{"id": "793734", "url": "https://cs.wikipedia.org/wiki?curid=793734", "title": "Hulk (komiks)", "text": "Hulk (komiks)\n\nHulk je fiktivní postava komiksových příběhů vydávaných nakladatelstvím Marvel Comics. Poprvé se objevil ve vlastní komiksové knize \"The Incredible Hulk #1\" roku 1962. Je výtvorem tvůrčího dua, které tvořili Stan Lee a Jack Kirby. Jeho postava je inspirována romány Podivný případ Dr. Jekylla a pana Hyda a Frankenstein.\n\nTvůrčí spisovatel Stan Lee se při tvorbě Hulka nechal inspirovat monstry z románů Podivný případ Dr. Jekylla a pana Hyda a Frankenstein, mimo nich také židovskou mýtickou postavou Golema. Vizuální podobu dodali výtvarníci Jack Kirby a Paul Reinman. První číslo komiksu \"The Incredible Hulk\" bylo vydáno v USA v květnu 1962. Zpočátku měl Hulk šedou barvu, jakožto neutrální k etnickým skupinám. Ve druhém čísle se jeho barva změnila na tradiční zelenou. V březnu 1963, po vydání šestého čísla, bylo vydávání zrušeno. Postava Hulka se poté objevovala pouze v jiných komiksech, jako jsou \"The Avengers\", \"The Amazing Spider-Man\" nebo \"Fantastic Four\". Mezitím si příběh vytvořil fanoušky mezi vysokoškolskými studenty, a tak v říjnu 1964 Hulkovy příběhy pokračovaly v sešitech \"Tales to Astonish\", kde se o prostor dělil s příběhy Giant-Mana. Tyto vydání kreslili výtvarníci Steve Ditko a George Roussos. Během šedesátých let se na projektu podíleli ještě výtvarníci Gil Kane, Bill Everett a John Buscema. Právě v \"Tales to Astonish\" se Hulk setkal se svými úhlavními nepřáteli, kterými jsou Leader a Abomination.\n\nV 70. letech 20. století začala být vydávána druhá série nazvaná \"The Incredible Hulk vol. 2\". Na této sérii se podíleli spisovatelé Archie Goodwin, Chris Claremont, Tony Isabella, Herb Trimpe a Sal Buscema.\n\nBěhem 80. let se na příbězích podíleli hlavně tvůrci Roger Stern, Bill Mantlo a Greg Pak. Roku 1987 po tvůrčích neshodách celou sérii převzal spisovatel Peter David, který u Hulka zůstal dvanáct let. Jeho posledním číslem bylo 467. v srpnu 1998, důvodem odchodu byly opět tvůrčí neshody se společností Marvel. Po Davidově odchodu příběhy psal Joe Casey, jeho tvorba však nebyla přijata nejlépe. I proto byl roku 2000 nahrazem duem, které tvořili Erik Larsen a Jerry Ordway, jejich příběhy byly vydány v nové sérii \"The Incredible Hulk vol. 3\". Do jejich týmu se brzy přidal i Paul Jenkins. Během této doby do série přibylo dalších 150. čísel a celá Hulkova historie tak čítala již přes 600 čísel.\n\nHulkovy příběhy pokračovaly v minisériích \"Planet Hulk\" a \"World War Hulk\". Od října 2011 do prosince 2012 byla vydávána série \"The Incredible Hulk vol. 4\", kterou vytvářeli Jason Aaron a Marc Silvestri. Po relaunchi Marvel univerza známém jako Marvel NOW! začala být vydávána série \"Indestructible Hulk\", kterou vytvářeli Mark Waid a Leinil Yu, série byla v roce 2014 nahrazena novou sérií s názvem \"Hulk vol. 3\", autorem zůstal Mark Waid. Sérii později převzal Gerry Duggan, ale stejně byla na konci roku 2015 ukončena číslem 16. V prosinci 2015 byla nahrazena sérií \"Totally Awesome Hulk Vol. 1\", ve které byl místo Bruce Bannera Hulkem Amadeus Cho. Sérii psal Greg Pak a kreslil Frank Cho a později například Alan Davis. Série byla vydávána až do září 2017, kdy se v rámci eventu Marvel Legacy přečíslovaly série Marvelu. Po čísle 23 tak začala být vydávána série \"Incredible Hulk Vol. 1\" s číslem 709. Sérii dále psal Greg Pak a nedošlo k narušení dějové kontinuity. Série bude ukončena číslem 717, kdy bude v červnu 2018 spuštěna nová série \"Immortal Hulk Vol. 1\", kterou bude psát Al Ewing a kreslit Joe Bennett.\n\n\nRobert Bruce Banner byl v dětství traumatizován svým alkoholickým otcem, který ho nenáviděl. Jeho otec byl jaderným fyzikem a pokoušel se vyvinout čistou jadernou energii. Bruce ho však již v dětství předčil v inteligenci, čím otce pouze více rozčiloval. Při jedné rodinné roztržce, když se Bruce zastala jeho matka, ji otec zabil. I přesto, že se bál synova udání přihlásil se do psychiatrického ústavu.\n\nJiž v dětství se u Bruce objevovala rozdvojená osobnost jako následek traumatu. Jen stěží si dokázal najít kamarády a vyhledával soukromí. Ve škole byl často šikanován. To vše ho dovedlo k plánu sestavit pod školou bombu, za co byl i vyloučen, avšak armáda si povšimla jeho génia, a poté co získal doktorát z jaderné fyziky s nimi začal spolupracovat. \n\nPoté pracoval na utajovaném vývoji gamma bomby pro americkou vládu v tajné základně v Novém Mexiku. Při nehodě byl vystaven smrtelné dávce gamma záření. Přežil, ale toto záření způsobilo, že se začal proměňovat v obrovské, svalnaté a nekontrolovatelné monstrum - Hulka. Hulkova obrovská síla je násobena jeho hněvem.\n\nNejdříve se v Hulka, ještě s šedou barvou kůže, proměňoval pouze po západu slunce. Brzy poté se však v Hulka, nyní již se zelenou barvou kůže, začal proměňovat kdykoli, kdy mu stoupla hladina adrenalinu. Jelikož Hulka hnal hněv a Banner ho nemohl příliš ovládat, stal se nebezpečným pro společnost. Proto na něj byli nasazeni lovci, které vede generál Thaddeus \"Thunderbolt\" Ross. Postupně Banner dokázal částečně ovládat Hulkovu mysl, a tak pomohl světu v boji proti mimozemšťanu jménem Metal Master. Tím získal prezidentskou milost za své ničení.\n\nPoté, co ho oklamal Thorův bratr Loki, se z Hulka stal týmový hráč. Brzy spolupracoval s řadou superhrdinů světa Marvel. Hulkovou největší slabinou je jeho rozum, který je ovládán hněvem, a tak je snadno manipulovatelný. Hulk je také členem týmů superhrdinů Avengers či Ultimates.\n\n\n\n\n\n"}
{"id": "793735", "url": "https://cs.wikipedia.org/wiki?curid=793735", "title": "Seznam ostrovů Šalomounových ostrovů", "text": "Seznam ostrovů Šalomounových ostrovů\n\nOstrovy Šalomounových ostrovů (anglicky \"Solomon Islands\"). Tabulka obsahuje přehled ostrovů státu Šalomounovy ostrovy (tzn. že nezahrnuje ostrovy souostroví Šalomounových ostrovů, které jsou součástí státu Papua-Nová Guinea) s plochou přes 500 km².\n\n"}
{"id": "793736", "url": "https://cs.wikipedia.org/wiki?curid=793736", "title": "Katherine Moennig", "text": "Katherine Moennig\n\nKatherine Sian Moennig (* 29. prosince 1977, Filadelfie, Pensylvánie, USA) je americká herečka. Známou se stala díky rolím Shane McCutcheon v seriálu \"Láska je Láska\", nebo Jake Pratt v \"Young Americans\". V roce 2009 hrála Dr. Mirandu Foster v seriálu \"Transplantační jednotka\".\n\nMoennig se narodila ve Filadelfii, Pensylvánie. Její matka Mary Zahn tancovala na Broadwayi a její otec William H. Moennig III vyráběl housle. Moennig má poloviční sestru a bratra z otcova prvního manželství. Je také nevlastní neteří herečky Blythe Danner (která je polorodou sestrou Katherinina otce) a sestřenicí herečky Gwyneth Paltrow a režiséra Jakea Paltrow. Moennig má německé, skotské a irské předky.\n\nKdyž bylo Moennig 18 let, přestěhovala se do New Yorku, aby zde studovala na Americké akademii dramatických umění.\n\nV roce 1999 si zahrála v klipu kanadské skupiny Our Lady Peace k písni \"Is Anybody Home?\". Účinkovala také v reklamě pro společnost Fleet Bank a v kampani Červeného kříže pro oběti hurikánu Katrina. Moderovala také 17. udílení cen GLAAD.\n\nJejí první velká role byla v televizním seriálu \"Young Americans\", ve kterém ztvárnila postavu Jake Pratt.\n\nMoennig hrála několik lesbických postav - Shane McCutcheon v seriálu \"Láska je Láska\", \"Jilly\" ve filmu \"Everybody's Fine\" a lesbickou milenku postavy Sophia Myles ve filmu \"Art School Confidential\". Ucházela se o roli transgendera Brandona Teena ve filmu \"Kluci nepláčou\" a ztvárnila postavu Cheryl Avery, mladou transsexualní dívku v seriálu \"\".\n\nV roce 2009 začala účinkovat v televizním seriálu \"Transplantační jednotka\". Moennig si zde zahrála roli doktorky Mirandy Foster. Seriál byl stáhnut z vysílání 30. listopadu 2009.\n\nV roce 2010 ztvárnila tatérku v seriálu \"Dexter\" v epizodě s názvem \"First Blood\".\nDrogově závislou prostitutku Gloriu si zahrála ve filmu \"Obhájce\".\n\nV roce 2012 účinkovala ve filmu \"Gone\".\n"}
{"id": "793740", "url": "https://cs.wikipedia.org/wiki?curid=793740", "title": "Edie Sedgwick", "text": "Edie Sedgwick\n\nEdith Minturn „Edie“ Sedgwick (20. dubna 1943 – 16. listopadu 1971) byla americká herečka a modelka. Proslula jako jedna z superstar Andyho Warhola, se kterým spolupracovala i v několika filmech. Její sestřenice Kyra Sedgwick je též herečkou.\n\n\n"}
{"id": "793744", "url": "https://cs.wikipedia.org/wiki?curid=793744", "title": "Vsevolod Emiljevič Mejerchold", "text": "Vsevolod Emiljevič Mejerchold\n\nVsevolod Emiljevič Mejerchold-Reich (9. února 1874 – 2. února 1940) byl ruský avantgardní režisér a herec, divadelní teoretik, zakladatel stylizovaného divadla v Rusku a představitel konstruktivismu. \n\nVsevolod Mejerchold se narodil 28. ledna (9. února) 1874 v Penze v rusko-německé rodině s židovskou tradicí jako Karl Kazimir Teodor Meyerhold. Jeho otec byl majitelem továrny na výrobu vodky. Když dovršil osmnáct let, po smrti otce, přestoupil na pravoslavnou víru a změnil si jméno a příjmení (křestní jméno Vsevolod zvolil na památku oblíbeného spisovatele Vsevoloda Garšina). Po absolvování gymnázia v roce 1895 se stal posluchačem právnické fakulty Moskevské univerzity, ale již po prvním semestru studia zanechal a začal se věnovat divadlu. Ve dvaadvaceti letech se oženil se svou láskou Olgou Mundt. Na podzim roku 1896 byl přijat do divadelní školy Moskevské filharmonie, kterou řídil V. I. Němirovič-Dančenko spolu s A. A. Fedotoverm. Školu absolvoval v roce 1898 a jeho herecké výkony byly oceněny nejvyšší známkou a byla mu udělena pamětní stříbrná medaile. Po bankrotu rodinné firmy se Mejercholdova manželka přestěhovala do Moskvy, kde se jim narodila dcera. Mejerchold musel živit rodinu a v nově založeném Moskevském uměleckém divadle (MCHAT) začal pracovat jako herec. K jeho učitelům patřili režiséři Stanislavskij a Němirovič-Dančenko, oba představitelé realistického proudu v ruském divadle. V zahajovací sezoně Mejerchold z celkového počtu 130 představení vystoupil v devadesáti. Kromě vlastní herecké práce se Mejerchold během první sezony podílel na vypracování statutu divadla a byl členem divadelní rady. Účinkoval v legendárním představení Čechovova Racka v roli Trepleva a jako první ztvárnil roli Tuzenbacha ve Třech sestrách (r. 1901). \n\nV roce 1902 po čtyřech úspěšných sezónách z divadla odešel a vydal se na samostatnou režisérskou dráhu. S novým souborem odjel na jih Ruska do Chersonu a absolvoval zájezd do kulturně zaostalých gubernií, kde uváděl tituly odpovídající vkusu publika, aby získal prostředky pro další existenci. V roce 1903 založil Tovaryšstvo nového dramatu s repertoárem zaměřeným na dramata A. P. Čechova (\"Višňový sad\", \"Tři sestry\"), s nímž účinkoval mj. ve Tbilisi. Činnost Tovaryšstva skončila v roce 1905, i když formálně existovalo ještě dva roky. Během své existence divadlo realizovalo kolem 200 představení.\n\nV květnu 1905 v Moskvě založil Divadlo-Studio, jako pobočku MCHAT a pozvolna se propracovával k teorii symbolického herectví. V roce 1906 po roztržce se Stanislavským v názorech na práci s herci divadlo opustil. Zabýval se myšlenkou na otevření nového studia Maják, která však na zásah carského ministerstva vnitra nebyla realizována.\n\nOd roku 1906 působil na významných scénách v Petrohradě, kam odjel na pozvání známé ruské herečky V. F. Komissarževské. V jejím Novém činoherním divadle získal velkou popularitu a uznání jako režisér-experimentátor. Propagoval tzv. stylizované divadlo, které se odpoutává od reality. Inspirací mu byli především francouzští symbolisté. Stylizované dekorativní divadlo ignorovalo hercovu individualitu a herci připomínali loutky svými statickými pózami a monotónním přednesem. Přes úspěchy představení se V. F. Komissarževská s Mejercholdem po roce rozešla.\n\nV roce 1906 se profiloval už i jako teoretik divadla. Tehdy vznikla jeho kritická úvaha Domluvené divadlo, kterou v roce 1913 spolu s dalšími svými texty vydal ve sborníku O divadle. Jeho hlavní teze jsou:\n\n\nV roce 1908 se Mejerchold stal režisérem v petrohradském Alexandrinském divadle. Ze tří připravovaných představení se uskutečnilo jen jedno a Mejerchold se pokusil založit malou experimentální scénu Intimní divadlo v Lukomoří. V sezóně 1910-11 zahájil činnost Dům intermedií s repertoárem zaměřeným na grotesky, jednoaktovky a pásma krátkých výstupů. Zajímal se o pantomimu. V Alexandrinském divadle usiloval o zvýšení umělecké úrovně představení (např. Molierův Don Juan) a jeho vliv rostl. V roce 1911 režíroval v Mariinském divadle operu Boris Godunov. V roce 1912 inscenoval na břehu Finského zálivu ve volné přírodě představení španělského dramatika Calderóna. V roce 1913 odjel do Paříže, kde hostoval jako režisér. Po návratu založil vlastní studio v Petrohradě, které existovalo do roku 1918. Mejerchold tam učil techniku jevištního pohybu.\n\nV dalších letech připravoval adaptaci Lermontovovy Maškarády, v níž převládaly dynamické scény s přesně určeným pohybem postav. Aplikoval zákony mechaniky na lidské tělo (Mejercholdova biomechanika). Smyslem je to, aby herec maximálně ovládl své tělo jako hudebník svůj nástroj. Představení s nákladnou a okázalou výpravou A. J. Golovina, které bylo původně určeno k 100. výročí narození Lermontova (1914), mělo premiéru 25. února 1917, kdy v Petrohradě vypukla revoluce. Kritikou bylo označeno za afektovaný výmysl a staženo z repertoáru.\n\nV roce 1915 natočil film \"Portrét Doriana Graye\", v němž vytvořil i hlavní roli. O rok později natočil film \"Silný člověk\".Zkušenosti z filmování a některé postupy uplatnil později i v některých divadelních inscenacích (např. Ostrovského Les v roce 1924, Gogolův Revizor r. 1926, Trust D. E. - literární montáž podle Erenburgova románu).\n\nByl rozporuplnou osobností. Do roku 1917 vystupoval jako švihák a extravagantní umělec (viz portrét malíře Borise Grigorjeva), potom se stal zastáncem revoluce a přidal se na stranu bolševiků. Své levicové názory prosazoval i do režijní práce. V listopadu 1917 pronesl na schůzi herců projev, v němž zazněla památná věta: „Nastal čas, aby do spícího hlediště vkročil proletariát a vzbudil divadlo k novému životu.“ Patřil ke skupině levicově orientovaných umělců podporujících novou sovětskou vládu ve státních divadlech. Vstoupil do Komunistické strany a stal se vedoucím petrohradské sekce Divadelního oddělení. Umění se mělo stát součástí života dělnické třídy. Mejerchold se hlásil k myšlence, že politická revoluce má přerůst v revoluci divadla. \n\nPo říjnové revoluci v roce 1917 se Mejercholdovy inscenace stávají extrémně levicově orientovanými a sám Mejerchold byl v bývalých carských divadlech přezdíván jako \"rudogvardějec\". V tomto období na oblíbenosti získala davová představení oslavující vítězství proletariátu, čemuž odpovídaly i Mejercholdovy projekty, které jsou typicky konstruktivistické.Po revoluci v Petrohradě režíroval monumentální představení pod širým nebem, která zobrazovala historické události 1917 a v nichž účinkovaly tisíce námořníků a dobrovolníků, byla použita skutečná bojová technika a výstřely z křižníku Aurora. Na závěr byl uspořádán ohňostroj a zněly dělové salvy. \n\nV roce 1917 se seznámil v Petrohradě se Zinaidou Rajchovou, ženou básníka Sergeje Jesenina, do které se hluboce zamiloval. \n\nV roce 1919 M. onemocněl tuberkulózou a odjel se léčit na Krym. V důsledku složitých politických poměrů a občanské války často měnil působiště. V Novorossijsku se dostal do bělogvardějského vězení. \n\nPo osvobození Krymu Rudou armádou návratu se na návrh lidového komisaře Lunačarského vrátil roku 1920 do Moskvy, kde byl jmenován vedoucím divadelního oddělení Lidového komisariátu pro osvětu. Jeho levicové názory jsou vyjádřeny v programu hnutí Divadelní říjen. Propagoval myšlenku, že umění má sloužit politickým cílům. \n\nV roce 1920 založil První Divadlo RSFSR. V něm uplatňoval své experimentální metody a uváděl revoluční představení. Jeho extravagantní umění a názory na přeměnu ruského divadla nebyly přijímány stranickými funkcionáři s pochopením a Mejerchold byl odvolán z funkce vedoucího divadelního oddělení. Politické špičky odsoudily provedení hry belgického symbolistického dramatika E. Verhaerena Svítání (1921). Činnost divadla trvala jen dvě sezony.\n\nVe 20. letech vytvořil Mejerchold své vůbec nejvýznamnější inscenace, které jsou výsledkem příklonu k ruskému konstruktivismu a uplatnění jeho osobité metody v herectví, kterou nazval biomechanikou. Systém cvičení měl herce naučit přesně ovládat své tělo a využívat jeho pohyb k vyvolání emocí. Znalost mechaniky vlastního těla může pomoci vytvořit jedinečnou výrazovou formu. Ve svém divadle zdokonaloval a zaváděl nové techniky režijní práce a nový přístup k výchově herců. Chtěl vytvořit styl odpovídající věku strojů.\n\nÚzce spolupracoval s Majakovským. Jejich prvním společným představením byla Mystérie-buffa, symbolický obraz oslavující revoluční převrat a nový život. Monumentální jeviště propojovalo účinkující s publikem. Druhá verze z roku 1921 měla velký úspěch na mnoha scénách v Rusku.\n\nV roce 1922 uvedl hru belgického expresionisty Fernanda Crommelyncka Velkolepý paroháč, ve které byly poprvé výrazně uplatněny principy biomechaniky v hereckém projevu a revoluční scénografické řešení ve stylu konstruktivismu (lešení, herci v kombinézách, cirkusové triky a pod.).\n\nV těchto letech dosahoval největší životní úspěchy. V roce 1923 mu byl udělen titul Národní umělec Sovětské republiky a znovu získal vlastní divadlo, známé jako Státní divadlo V. E. Mejercholda (GOSTIM). \n\nPolitické špičky stále častěji jeho avantgardní divadelní inscenace podrobovaly kritice a opouštěli jej i diváci. Týkalo se to i jeho zpracování ruské divadelní klasiky: Gogolův Revizor (1927) nebo Gribojedovovo Hoře z rozumu (1928). V roce 1928 odjel na pět měsíců do Francie, odkud adresoval kulturním institucím Sovětského svazu dopis s žádostí o poskytnutí finančních prostředků, které by umožnily další existenci jeho divadla. Sovětské vedení tento dopis ostře odsoudilo a Mejerchold byl označen za představitele „rozběsněné maloburžoazní inteligence“. Na Stalinův zásah je mu umožněno pokračovat v činnosti. Po návratu do Moskvy inscenoval dvě Majakovského satiry na sovětskou byrokracii: Štěnici a Horkou lázeň, které však nebyly příznivě přijaty. \n\nVe třicátých letech, zvláště po smrti Majakovského, Mejercholdovo. divadlo hledá nový repertoár. Tato léta jsou dobou postupného útlumu revolučního Mejercholdova divadelního programu let dvacátých. Odklání se od biomechaniky k psychologicko-realistickému hereckému pojetí. Vrací se ke klasickému repertoáru, ve kterém v hlavních rolích vystupovala jeho druhá manželka – herečka Zinaida Rajchová. Vrcholem tvorby závěrečné etapy režisérova života se staly impresionisticky laděné inscenace s nádhernou výpravou a stylizovanými dekoracemi: Dáma s kaméliemi (1934) A. Dumase a Piková dáma (1935) A. S. Puškina.\n\nHlavním důvodem Mejercholdova ústupu od radikálního programu předchozího desetiletí byl nepochybně především neustálý politický tlak na jeho osobu. V polovině 30. let, v souvislosti s počátkem éry stalinských čistek, se tento tlak proměnil ve skutečnou štvanici. Mejerchold je prohlášen za formalistu a nepřítele socialistického umění (ve stalinistickém Rusku se ujímá obecné označení linie stylizovaného divadla jako „mejercholdovština“). Mejerchold se veřejně kaje ze svých „hříchů“ spáchaných na divadle a distancuje se od své předchozí tvorby. Kritické útoky na něj se však dále stupňují a vyvrcholí likvidací jeho divadla. Mejerchold je doslova na dlažbě.\n\nOd roku 1936 se kritika vedoucích stranických orgánů zaměřila především na práci avantgardních divadel. Mejerchold byl nařčen, že kazil klasický repertoár, nevytvořil ani jednu sovětskou inscenaci a demoralizoval celý soubor. Rozhodl se nastudovat Ostrovského román Jak se kalila ocel. Premiéra měla být uvedena k 20. výročí říjnové revoluce, avšak zpracování se nelíbilo politickým představitelům. Hra pod názvem Jeden život byla zakázána a v novinách Pravda vyšel článek označující Mejercholdovu práci jako cizí sovětskému umění. V jeho práci byly shledávány buržoazní, formalistické přístupy. Usnesením Výboru pro umění v lednu 1938 bylo jeho divadlo zlikvidováno. K. S. Stanislavskij mu nabídl práci režiséra v operním divadle, kvůli jeho náhlému úmrtí to nebylo realizováno. \n\nI přes to, že z počátku Mejerchold sympatizoval s bolševismem a revoluci v Rusku uvítal, během třicátých let začal otevřeně nesouhlasil s oklešťováním kultury a umění komunistickou stranou v čele se samotným Stalinem. Na jaře roku 1939 napsal drtivou kritiku soudobého stavu sovětské divadelní i umělecké scény, kde kritizoval především nejasné požadavky oficiálně konformních stranických struktur, které kladly důraz na odstranění všech podob formalismu. Podle Mejercholda komunistická strana za formalismus označovala vše, co nebylo v souladu s její stranickou linií, což je počátek konce avantgardy jako takové. \n\nDne 20. června téhož roku byl zatčen a později surově mučen. Poté, co napsal dopis hlavnímu prokurátorovi Vyšinskému, kde popisuje hrůzné metody výslechů ze strany vyšetřovatele Borise Rodose, byl bez veřejného slyšení 2. února 1940 zastřelen. Jeho manželka Zinaida Rajchová, která protestovala proti jeho zatčení, byla v červenci nalezena v bytě brutálně zavražděná. Dokumenty k případu chyběly a žádné policejní vyšetřování se nekonalo.\n\nV roce 1955 byl Mejerchold rehabilitován. Jeho vnučka nechala v roce 1956 postavit společný pomník Mejercholda a Rajchové na Vagankovském hřbitově v Moskvě, protože místo uložení jeho ostatků ani datum úmrtí nebylo známo. Teprve v únoru 1988 bylo Mejercholdově vnučce umožněno nahlédnout do spisu KGB a seznámit se s okolnostmi jeho zatčení a smrti. 2. února 1990 byl poprvé zveřejněn den úmrtí V. E. Mejercholda. Jeho popel byl uložen ve společném hrobě na hřbitově u Donského kláštera v Moskvě společně s mnoha dalšími obětmi stalinského režimu. \n\nHned po oficiální rehabilitaci V. Mejercholda v roce 1955 vznikla komise zabývající se tvůrčím dědictvím režiséra. Koncem roku 1988 bylo přijato usnesení o vytvoření pamětní síně (Museum-byt) v Moskvě jako pobočky Státního divadelního muzea A. A. Bachrušina. V roce 1991 bylo založeno Mejercholdovo centrum zabývající se vědeckou a vzdělávací činností v oblasti divadelního umění. Památník mu v roce 1999 vytvořilo i rodné město Penza. \n\n\n\nDivadlo RSFSR\n\n\nMejercholdovo divadlo (GOSTIM)\n\n\nJiná divadla\n\n\n\n\n"}
{"id": "793746", "url": "https://cs.wikipedia.org/wiki?curid=793746", "title": "Peter Hámor", "text": "Peter Hámor\n\nPeter Hámor (* 18. září 1964) je slovenský horolezec původem z Popradu. V roce 2017 dokončil korunu Himaláje když zdolal všech čtrnáct osmitisícových vrcholů. S patnácti výstupy na čtrnáct osmitisícovek je nejúspěšnějším slovenským vysokohorským horolezcem.\n\nS vysokohorským lezením začal Hámor v roce 1986 v pohoří Pamír, když úspěšně vystoupil na Štít Korženěvské, a o dva roky později se neúspěšně pokoušel o Chan Tengri v pohoří Ťan-šan. Po sametové revoluci začal lézt v Alpách, kde v roce 1993 vystoupil severní stěnou na Matterhorn a o dva roky později rovněž severní stěnou na Eiger. Roku 1996 se neúspěšně pokoušel o svou první osmitisícovku Lhoce a v roce 1998 vystoupil na vrchol nejvyšší hory světa Mount Everestu s pomocí umělého kyslíku.\n\nMezi lety 2000 a 2003 vystoupil jako první Slovák na nejvyšší vrcholy všech kontinentů. Poté soustředil svou pozornost opět do Himálaje a Karákóramu. V roce 2006 zdolal tři osmitisícovky – Čo Oju, Annapurnu a Broad Peak. V případě Annapurny a Broad Peaku šlo navíc o první úspěšný slovenský výstup na vrchol. O rok později vystoupil spolu s Piotrem Morawskim a Dodemem Kopoldem na vrchol deváté nejvyšší hory světa Nanga Parbat, později se tato trojice pokoušela ještě o K2, kde dosáhli výšky 8000 metrů. V následujícím roce vylezli s Morawskim během dvou týdnů na vrchol Gašerbrumu I a Gašerbrumu II. Roku 2008 se chtěli s Morawskim pokoušet o Dhaulágirí a Manáslu, avšak na Dhaulágirí Morawski zahynul.\n\nV roce 2010 vystoupil jako první člověk na světě podruhé na Annapurnu a o rok později dokázal zdolat i pátou nejvyšší horu světa Makalu. Roku 2012 dokázal během necelých 3 měsíců vystoupit na Kančendžengu a K2. Později, v roce 2014, zdolal Šiša-Pangmu a v roce 2016 Manaslu. V roce 2017 zdolal čtrnáctou osmitisícovku Dhaulágiri a stal se tak prvním Slovákem, který pokořil korunu Himaláje. Jeho spolulezcem na několika posledních vrcholech byl Rumun Horia Colibășanu.\n\n\n\n\n\n"}
{"id": "793747", "url": "https://cs.wikipedia.org/wiki?curid=793747", "title": "Židovský hřbitov ve Znojmě", "text": "Židovský hřbitov ve Znojmě\n\nŽidovský hřbitov ve Znojmě se nachází na severu města, 2 km od centra a asi 200 m vpravo od křižovatky Přímětické a Únanovské ulice, po levé straně Únanovské ulice. Jeho areál má rozlohu 6067 m.\n\nHřbitov, v pořadí již druhý, byl založen roku 1868 a v roce 1869 sem byly přeneseny ostatky nalezené na místě středověkého židovského hřbitova. Tuto skutečnost připomíná velký obelisk uprostřed areálu. Kromě něj se zde dochovalo přes 100 náhrobních kamenů, přičemž nejmladší pocházejí z doby před a těsně po 2. světové válce, kdy se zde konaly poslední pohřby. Obřadní síň zdejšího hřbitova byla zbořena nacisty.\n\nŽidé žili ve Znojmě již před rokem 1330, v roce 1454 však odtud byli vyhnáni. V letech bylo židovské osídlení obnoveno. Znojemská židovská komunita přestala existovat v roce 1938.\n\n\n"}
{"id": "793748", "url": "https://cs.wikipedia.org/wiki?curid=793748", "title": "The Paragons", "text": "The Paragons\n\nThe Paragons byla jamajská rocksteady a ska hudební skupina, která vznikla na začátku 60. let 20. století a působila v Kingstonu. Původní sestavu tvořili Bob Andy, Garth Evans, Junior Menz a Leroy Stamp. V roce 1964 Stampa nahradil John Holt a Menze Howard Barret. Společně s producenty Coxsonem Doddem a Dukem Reidem vydala kapela dvě studiová alba \"On the Beach with the Paragons\" v roce 1967 a \"Riding High with the Paragons\" v roce 1968. Mezi největší hity patří „Love At Last“, „Good Luck and Goodbye“ a slavná píseň „The Tide Is High“ z pera Johna Holta, kterou proslavily pozdější cover verze od skupin Blondie z roku 1980 a Atomic Kitten z roku 2002, které obě dobyly první místo v britském žebříčku UK Singles Chart.\n\nKrátce po prvních úspěších však skupinu opustil Bob Andy. Poté se frontman John Holt rozhodl změnit styl z jemnějšího soulu k rocksteady. To se ukázalo jako skvělý tah a kapela vydala na tucet dalších populárních písní (mezi nimi i slavnou „The Tide Is High“), přesto však členům skupiny nepřinesly úspěchy dost peněz, což vedlo k ukončení činnosti v roce 1970.\n"}
{"id": "793749", "url": "https://cs.wikipedia.org/wiki?curid=793749", "title": "Warhol superstars", "text": "Warhol superstars\n\nWarhol superstars byla organizace v New Yorku, kterou založil Andy Warhol a fungovala během šedesátých a sedmdesátých let 20. století. Členové hráli ve Warholových filmech a byly předměty jeho fotografií a obrazů.\n\n"}
{"id": "793753", "url": "https://cs.wikipedia.org/wiki?curid=793753", "title": "Blondie (album)", "text": "Blondie (album)\n\nBlondie je eponymní debutové studiové album americké skupiny Blondie. Album vyšlo v roce 1976 pod značkou Private Stock Records. Krátce po vydání alba zrušili smlouvu s tímto vydavatelství a album vyšlo znovu u Chrysalis Records.\n\n"}
{"id": "793755", "url": "https://cs.wikipedia.org/wiki?curid=793755", "title": "Boeing E-3 Sentry", "text": "Boeing E-3 Sentry\n\nBoeing E-3 Sentry je letoun včasné výstrahy a řízení (Airborne Warning and Control System, zkráceně AWACS) vyvinutý společností Boeing, která byla hlavním dodavatelem. Letoun byl odvozen od stroje Boeing 707, aby za každého počasí prováděl průzkum, velení, řízení a zajišťoval spojení. Letouny používá USAF, NATO, RAF, Francouzské letectvo a Královské letectvo Saúdské Arábie. Letouny E-3 jsou charakteristické velkým otáčivým radarem ve tvaru disku neseným vzadu nad trupem. Výroba skončila v roce 1992 poté, co bylo vyrobeno 68 strojů.\n\nV polovině 60. let 20. století hledalo letectvo Spojených států amerických (dále jen USAF) letoun, který by nahradil stroj EC-121 s pístovými motory a který v té době již sloužil více než deset let. Poté, co byla zadána předběžná zakázka na vývoj letounu třem společnostem, byla oslovena společnost Boeing, aby postavila dva letouny pro testování radarů společností Westinghouse Electric a Hughes Aircraft. Obě společnosti používaly pulzní Dopplerův radar a po zkouškách byl vítězem prohlášen radar společnosti Westinghouse. Zkoušky prvních sériových letounů E-3 byly zahájeny v říjnu 1975.\n\nPrvní letouny E-3 obdrželo USAF v březnu 1977 a během následujících sedmi let jich bylo pro USAF vyrobeno 34. Pro velení NATO bylo vyrobeno dalších 18 letounů, které mají základnu v Německu. Letouny E-3 také nakoupilo Spojené království (7 strojů), Francie (4 stroje) a Saúdská Arábie (5 strojů a 8 tankovacích letounů od letounu E-3 odvozených). V roce 1991, kdy byly dodávány poslední stroje, se letouny účastnily operace Pouštní bouře, během které hrály klíčovou úlohu v řízení koaličního letectva v boji s nepřítelem. Letouny byly během své služby několikrát vylepšovány. V roce 1996 přešla společnost Westinghouse Electric pod společnost Northrop pod názvem \"Northrop Grumman Electronic Systems\". Tato společnost nyní zajišťuje radary pro letouny E-3 Sentry.\n\nV roce 1963 vydalo USAF poptávku na letoun AWACS, který by nahradil letouny Lockheed EC-121 Warning Star, které sloužily v té době v roli letounů včasné výstrahy již více než deset let. Nové letouny měly umožňovat využití nových technologií v oblasti radarů, které umožňovaly leteckým radarům „shlížet dolů“ a odhalovat i nízko letící letouny, což bylo dříve díky rušivým odrazům špatně proveditelné. Předběžná zakázka byla původně zadána společnostem Boeing, Douglas a Lockheed. V roce 1967 byl zahájen paralelní program, který měl za cíl vývoj nového radaru. Tato práce byla svěřena společnostem Westinghouse Electric a Hughes Aircraft, které byly vyzvány, aby vyvinuly kompletní radarový systém. V roce 1968 byl tento systém zmiňován jako „Overland Radar Technology (ORT)“ při testování na upraveném letounu EC-121Q. Průkopnický návrh společnosti Westinghouse byl nakonec vybrán jako vítězný.\n\nBoeing původně navrhoval postavení úplně nového letounu, ale zkoušky ukázaly, že navrhovaný stroj by nepřekonal v té době již provozovaný dopravní letoun Boeing 707, který byl proto později vybrán. Pro zvýšení vytrvalosti měl být tento letoun poháněn osmi motory General Electric TF34 a jeho radar měl být umístěn otáčejícím se disku nahoře nad trupem letounu před svislou ocasní plochou. Návrh společnosti Boeing byl vybrán v červenci 1970, protikandidátem byl letoun společnosti McDonnell Douglas založený na letounu DC-8. Původní objednávka zněla na dva letouny s označením \"EC-137D\", které měly sloužit výlučně pro testování dvou typů vyvíjených radarů. Jako testovací stroje nemusely mít vytrvalost ve vzduchu 14 hodin, která byla požadována u sériových strojů, a proto letouny EC-137 používaly i nadále komerční motory Pratt & Whitney JT3D. Pozdější snížení požadavků na snížení vytrvalost ve vzduchu vedlo k tomu, že tyto běžné motory zůstaly zachovány i u sériových letounů.\n\nPrvní letoun EC-137 vykonal svůj první let 9. února 1972. Porovnávací letové testy obou radarů byly prováděny od března do července téhož roku. Příznivější výsledky vedly k tomu, že radar společnosti Westinghouse byl vybrán pro instalaci do sériových strojů. Původně se předpokládalo, že radar společnosti Hughes bude jasným vítězem. Jednoduše proto, že mnoho jeho radarů bylo v té samé době montováno do nových letounů McDonnell Douglas F-15 Eagle. Radar společnosti Westinghouse však používal k toku dat rychlou Fourierovu transformaci (FFT), aby bylo možné digitálně vyřešit 128 dopplerovských frekvencí, zatímco radar společnosti Hughes používal analogové filtry založené na návrhu radaru pro letoun F-15. Technický tým společnosti Westinghouse zvítězil v této soutěži tím, že měl programovatelné 18 bitové počítače, jejichž software mohl být upravován před každou misí a kvůli multiplexovému módu „Beyond The Horizon“ (česky: za obzorem, zkratka: BTH), který doplňoval pulzní Dopplerův radar. To se ukázalo obzvláště užitečné pro zjišťování lodí na moři za obzorem.\n\nSouhlas s vývojem letounu v plném rozsahu funkcí systému AWACS byl dán 26. ledna 1973. Aby byl umožněn další rozvoj systémů letounu, byly objednány tři předvýrobní stroje, přičemž první z nich poprvé vzlétnul únoru 1975. Pro úsporu nákladů byly sníženy požadavky na vytrvalost letounu ve vzduchu tak, aby letounu postačovaly čtyři původní motory JT3D (americké vojenské označení: TF33). Společnosti IBM a Hazeltine byly vybrány pro vývoj palubního počítače a zobrazovacích systémů. Počítač IBM obdržel označení 4PI a software byl napsán v programovacím jazyce JOVIAL.\nÚprava klasického letounu Boeing 707 na letoun E-3 Sentry zahrnovala instalaci rotujícího radarového dómu, jednobodového systému pro doplňování paliva na zemi, systému pro doplňování paliva za letu a únikový systém. Zkoušky a jejich vyhodnocování u prvního letounu E-3 Sentry byly zahájeny v říjnu 1975. Během let 1977 – 1992 bylo postaveno celkem 68 letounů E-3.\n\nO letouny AWACS projevily zájem i Japonské letecké síly sebeobrany, ale protože se typ Boeing 707 v té době již nevyráběl, bylo vybavení letounů E-3 namontováno do letounu Boeing 767 a tak vznikl letoun s označením Boeing E-767. Nové letouny Northrop Grumman E-10 MC2A byly zamýšleny jako náhrada za letouny E-3 letectva Spojených států (a také jako náhrada letounů Boeing RC-135 a Northrop Grumman E-8 Joint STARS), ale tento program byl zrušen ministerstvem obrany USA. USAF v současné době na letounech provádí celou řadu dílčích vylepšení, které se týkají hlavně avioniky, aby pozvedly úroveň letounů na současný výkonnostní standard. Společnost Boeing provedla letové zkoušky vylepšených letounů E-3 Block 40/45. Tyto upravené letouny E-3 mají vylepšený prostor pro posádku i sekci pro řízení leteckého boje a stejně tak i výrazně modernizované elektronické vybavení.\n\nDalší modernizační program USAF se nazývá „Avionics Modernization Program“ (AMP). Tento program zahrnuje vybavení letounů E-3 „skleněným kokpitem“ (nahrazení klasických přístrojů obrazovkami). Letectvo chce také upravené E-3 s proudovými motory, které budou spolehlivější než ty původní a budou mít nejméně o 19% menší spotřebu paliva. Nové dvouproudové motory dají letounům delší dolet, delší čas strávený v pozorovací pozici a kratší minimální délku dráhy pro vzlet. Letouny s touto modifikací by mohly startovat s plnými nádržemi paliva i z rozjezdových drah dlouhých jen 3 000 m a to i při vyšších teplotách a při nižším barometrickém tlaku, což se vztahuje například na základny v horských oblastech. V souvislosti s tím, že motory letounů E-8 Joint STARS byly vyměněny za nové dvouproudové motory Pratt & Whitney JT8D-219, přičemž cena jednoho z nich je poloviční oproti konkurenčnímu motoru CFM International CFM56, začalo letectvo opět uvažovat o výměně motorů flotily letounů E-3 za účinnější.\n\nLetoun E-3 Sentry má upravený trup letounu Boeing 707-320B. Letouny E-3 USAF a NATO mají dolet bez tankování za letu dolet kolem 6 400 km nebo 8 hodin letu. Novější verze letounu E-3, které nakoupila Francie, Saúdská Arábie a Spojené království, byly vybaveny dvouproudovými motory CFM56-2. Ty umožňují letounu zůstat ve vzduchu až 11 hodin s doletem kolem 8 000 km. Dolet letounu Sentry a doba jeho setrvání ve vzduchu může být prodloužena tankováním paliva ve vzduchu a posádky mohou pracovat na směny, přičemž jedna z nich odpočívá v odpočinkové a jídelní sekci.\nRadarový dóm ve tvaru disku má průměr 9,1 m, ve svém středu má výšku 1,8 m a je držen pomocí dvou vzpěr ve výšce 3,4 m nad zadní částí trupu. Radar je nakloněn o 6° směrem dolů na přední straně kvůli zmírnění odporu vzduchu během vzletu a během letu rychlostí pro maximální výdrž ve vzduchu. Tento náklon radaru musí být elektronicky kompenzován. Radar je vybaven chlazením pro odvádění tepla z elektronických a mechanických systémů. Radar se otáčí pomocí hydraulického pohonu, což umožňuje radaru Westinghouse AN/APY-1 nebo AN/APY-2 elektronické sledování prostoru od zemského povrchu až po stratosféru a to jak nad pevninou, tak i nad mořem.\n\nMezi další hlavní podsystémy patří navigační, komunikační a počítačové systémy. Data z těchto systémů, které zpracovává počítač, jsou zobrazována na obrazovkách v grafické nebo tabulkové formě. Operátoři těchto systémů provádějí sledování, identifikaci, řízení boje a zajišťují komunikaci. Radarové a počítačové podsystémy letounu E-3 mohou shromažďovat a zobrazovat všeobecné i detailní informace o bojišti. To zahrnuje pozici a informace o pohybu nepřátelských letounů a lodí i umístění a stav vlastních letounů a námořních plavidel. Informace mohou být zasílány vrchnímu velení a řídícím střediskům v zázemí nebo na palubu vlastních lodí. V době krizí mohou být data přeposílána přímo nejvyššímu velení ve Spojených státech prostřednictvím letounů RC-135 nebo letadlových lodí.\n\nNa každém ze čtyř motorů je namontován generátor elektrické energie o celkovém výkonu 1 MW, kterou spotřebovává radar a ostatní elektronické vybavení letounu. Jeho pulzní Dopplerův radar má dosah více než 400 km při zjišťování nízko letících cílů a v režimu „za obzorem“ má dosah zhruba 650 km pro cíle letící ve střední a vyšší letové hladině. Radar v kombinaci s podružným přehledovým radarem poskytuje i „pohled dolů“ pro odhalení, identifikaci a sledování nízko letících nepřátelských i přátelských letounů, zatímco potlačuje rušivé odrazy od zemského povrchu.\nPři podpoře leteckých operací proti pozemním cílům mohou letouny E-3 poskytovat přímé informace pro přehrazování bojiště, provádění průzkumu, provádění letecké přepravy a pro blízkou leteckou podporu pro přátelské pozemní jednotky. Také může poskytovat informace velitelům vzdušných operací k získání a udržení kontroly vzdušného boje, přičemž současně může pomáhat protivzdušné obraně při odhalování, identifikaci a sledování nepřátelských letounů, které se nacházejí ještě daleko od hranic USA nebo spojenců v NATO a může proti nim navádět přepadové stíhací letouny.\n\nPoté co letouny vstoupily do služby u USAF, byly podrobeny rozsáhlému modernizačnímu programu pod názvem \"„Block 30/35 Modification Program“\", který byl zaměřen na podstatné posílení jejich schopností. Tato modernizace byla zahájena v květnu 1987 a pokračovala až do 30. října 2001, kdy byl dokončen 32. a tedy poslední letoun. Prvním ze čtyř zásadních vylepšení byla instalace elektronických podpůrných zařízení (ESM) umožňující pasivní zjišťování a identifikování leteckých a povrchových zdrojů elektronického vyzařování. Druhým byl společný taktický systém pro poskytování informací (\"Joint Tactical Information Distribution System\" - JTIDS) pro poskytování zabezpečené vysokorychlostní komunikace odolné proti rušení pro přenos nejrůznějších informací. Tento systém posílil systém \"TADIL-A Link-11\" s vysokorychlostní výměnou radarových informací. Systém je také znám pod označením \"TADIL-J\" nebo \"Link-16\". V rámci projektu byla také zvětšena paměť palubního počítače, aby zvládl výše uvedené a případně i další systémy. Poslední velkou úpravou byla instalace systému GPS.\n\nDalším společným modernizačním programem USAF a NATO byl program pro vylepšení schopností radaru pod názvem \"„Radar System Improvement Program“\" (RSIP). Tento program zvýšil operační možnosti radarů letounů E-3 a výrazně zvýšil jejich spolehlivost, dostupnost dílů a usnadnil jejich údržbu. V podstatě tento program nahradil starší obvody využívající tranzistory a integrované obvody, které už ani nikdo nevyráběl, digitálními počítači. Tyto počítače mohly být pak naprogramovány v programovacím jazyku vyšší úrovně. To znamenalo podstatné zvýšení výkonu počítačových systémů. Tyto úpravy hardwaru a softwaru zlepšily výkony radaru letounů E-3 a jejich schopnost zjišťovat cíle a to zvláště cíle s nízkým radarovým odrazem.\n\nK programu RSIP se připojilo i RAF, aby mohly být vylepšeny i radary britských strojů. Úpravy těchto letounů byly dokončeny v prosinci 2000. Společně s programem RSIP byla provedena i instalace systému GPS/Inerciálního navigačního systému, což podstatně zvýšilo přesnost určování pozice. V roce 2002 společnost Boeing oznámila, že bude tuto modernizaci provádět i na francouzských strojích. Tato instalace byla dokončena v roce 2006.\n\nV březnu 1977 obdrženo 552. křídlo leteckého varování a řízení (\"552nd Airborne Warning and Control Wing\") na letecké základně Tinker v Oklahomě první letoun E-3. Poslední 34. letoun Sentry byl dodán k USAF v červnu 1984.\n\nUSAF má v současnosti (duben 2012) v aktivní službě celkem 32 letounů E-3 Sentry. 27 z nich má svou domovskou základnu na letecké základně Tinker a podléhají leteckému velitelství \"„Air Combat Command“\" (ACC). 4 letouny náleží k pacifickému letectvu \"(Pacific Air Forces/PACAF)\" a mají základny na leteckých základnách Kadena na Okinavě a Elmendorf na Aljašce. Jeden letoun (TS-3) je přidělen ke společnosti Boeing pro další vývoj a testování systémů.\n\nNATO obdrželo 18 letounů E-3A a podpůrné vybavení pro podporu leteckých sil NATO. Jelikož ale všechny letouny musí být registrovány v konkrétní zemi, bylo rozhodnuto registrovat všech 18 strojů v Lucembursku, které je členem NATO a předtím nemělo žádné letectvo. První letoun E-3 NATO byl dodán v lednu 1982. Všech 18 letounů bylo přiděleno ke třem letkám na základně NATO v německém Geilenkirchen. V současnosti (duben 2012) má NATO celkem 17 letounů E-3 Sentry, protože jeden letoun byl zničen při nehodě v Řecku.\n\nSpojené království a Francie jsou sice členy NATO, ale přesto se nepodílejí na provozu společných letounů E-3 NATO. Místo toho si pořídily vlastní letouny E-3, které zapojují do společných projektů. Spojené království a Francie provozují své letouny E-3 nezávisle na sobě i na NATO. Spojené království provozuje sedm letounů a Francie provozuje čtyři letouny. Všechny tyto letouny jsou osazeny novějšími motory CFM56-2. Britský požadavek vyvstal po zrušení projektu British Aerospace Nimrod AEW3, který měl nahradit letouny Avro Shackleton AEW2 v 80. letech 20. století. Spojené království objednalo letouny v únoru 1987. Dodávky byly zahájeny v roce 1990. Dalším operátorem tohoto typu letounu je Saúdská Arábie, která používá pět letounů. Všechny mají motory CFM56-2.\n\nLetouny E-3 Sentry byly mezi prvními, které byly nasazeny v rámci operace Pouštní štít, kde okamžitě zahájily pozorovací mise proti iráckým silám. Během operace Pouštní bouře letouny E-3 odlétaly 379 misí, při kterých strávily 5 052 hodin v pozorovacích pozicích. Schopnost sbírat mnoho dat z radarových a počítačových podsystémů letounů E-3 vedla k tomu, že celá letecká válka mohla být poprvé v historii nahrávána. Dále poskytování vedení se sdělováním aktuálních informací o aktivitě nepřítele vedlo k tomu, že operátoři systémů v letounech E-3 asistovali při 38 z 41 sestřelů nepřátel zaznamenaných během celého konfliktu. Letouny E-3 NATO se účastnily mezinárodní letecké operace v Libyi v roce 2011.\n\nLetouny E-3 postihly zatím (duben 2012) tři velké nehody. Následuje jejich popis:\n\n\n\nEC-137D\nE-3A\nKE-3A\nE-3B\n\nE-3C\nJE-3C\nE-3D\nE-3F\nE-3G\n\n\"Technické údaje pocházejí z webu „USAF“ a „Globalsecurity.org“.\n\n\n\n Francie\n NATO\n Saúdská Arábie\n Spojené království\n Spojené státy americké\n\n\n"}
{"id": "793756", "url": "https://cs.wikipedia.org/wiki?curid=793756", "title": "Řásnovka 770/8", "text": "Řásnovka 770/8\n\nŘásnovka 770/8 je pozdně funkcionalistický kancelářský dům od architekta Františka Marka. Postaven byl v letech 1941 až 1950. Ze severní strany je dům ulicí Řásnovka oddělen od budovy Ministerstva průmyslu a obchodu České republiky, ze západu toutéž ulicí od areálu Anežského kláštera a z východu je lemován ulicí Haštalskou. Dům je sídlem Technické správy komunikací hlavního města Prahy.\n\nJeho předchůdcem byl dvoupatrový dům čp. 992 postavený ve stylu empíru a dům čp. 770, jenž měl půdorys ve tvaru písmene „U“. Majitelem parcely byl Ing. Jiří Brabec a ten mezi lety 1939 a 1941 nechal dům zbourat, protože na jeho místě plánoval postavit velký nájemní dům ve stylu klasicizujícího funkcionalismu podle návrhu architektů Bohumila Hypšmana a jeho syna Aleše. V roce 1941 však rozestavěný dvoupatrový železobetonový skelet od Ing. Brabce koupil architekt Václav Šurovský. Ten sice sám měl návrhy na přestavbu rozestavěného domu, přesto se však obrátil na Františka Marka, žáka Josefa Gočára. Oproti návrhu otce a syna Hypšmanových, kteří dům navrhovali jako polouzavřený blok, jenž by na severní straně lemoval ulici Řásnovku, navrhl Marek budovu složenou ze dvou nájemních domů a kavárny.\n\nPo roce 1945 se majitelem pozemků stalo město Praha a původní Markův projekt upravilo. Na místě měla vzniknout kancelářská budova. Tato skutečnost si vyžádala změny koncepce budovy, kdy původní Markův návrh třítraktové budovy se střední komunikací, který vyhovoval spíše obytnému domu, se změnil na dvoukřídlou budovu s půdorysem ve tvaru písmene „L“. Delší křídlo, rovnoběžné s ulicí Řásnovka je podsklepené, má šest pater, přičemž poslední šesté ustupuje dozadu. Na jižní straně tohoto křídla je při jeho východním okraji výrazný dvoupatrový rizalit. Fasáda objektu je na severní straně od prvního do pátého patra vysunuta na krakorcích. Na západní straně vystupuje v úrovni prvního patra velký prosklený arkýř, jenž je podepřen čtyřmi pilíři. V arkýři jsou umístěny zasedací místnosti a pod ním je hlavní vchod do budovy. Na střeše arkýře je balkon ukončený tyčovitým zábradlím. Jižním směrem vystupuje z tohoto křídla nízké, dvoupatrové křídlo zakončené valbovou střechou.\n\nBudovu dostavila v roce 1950 společnost Pragostav a v letech 1977 a 1978 byla dále upravována podle návrhu architekta Gotze. Následné úpravy proběhly ještě v roce 1980.\n\nV budově se dochovaly detaily, jimiž jsou původní funkcionalistické kyvadlové dveře („lítačky“) oddělující vstupní schodiště od předsálí s recepcí. Vpravo (při vstupu) za vchodem do budovy je na schodišti do zdi vsazen figurální reliéf s pracovní tematikou od Jana Černého vytvořený v roce 1951, který je ovšem zakryt velkou deskou se soupisem a strukturou jednotlivých oddělení v budově.\n\n"}
{"id": "793757", "url": "https://cs.wikipedia.org/wiki?curid=793757", "title": "Oxyfilní buňka", "text": "Oxyfilní buňka\n\nOxyfilní buňky (lat. \"paratheocyti acidophili\") jsou velké buňky s malými jádry charakteristické zmnožením mitochondrií. Někdy jsou tak nazývány onkocyty pro zmnožení svých mitochondrií nacházející se v onkocytomu (benigní novotvar) ledvin a slinných a endokrinních žláz. Ve štítné žláze jsou oxyfilní buňky známé jako Hürthleho nebo Askenazyho buňky.\n\nPříštítná tělíska jsou párové žlázy složené ze čtyř malých žlázek o velikosti zhruba 3 x 6 mm a celkové váze 0,4 g . Jsou uložena za štítnou žlázou ve vazivovém pouzdru, každé příštítné tělísko zasahuje do jednoho laloku štítné žlázy, často jsou zanořeny do jejího parenchymu. Příštítná tělíska vylučují parathormon ze sekrečních hlavních buněk, které jsou ve shlucích uchycené na provazcích retikulárních vláken, nesoucí také cévy , přecházející ve vazivové pouzdro. Dalším typem buněk v příštítných tělískách jsou buňky oxyfilní.\n\nHlavní (principiální) buňky tvoří většinu epitelu příštítných tělísek. Jsou to menší buňky polygonálního tvaru o velikosti 4 - 8 μm v průměru, jádra mají kulovitá, mírně kyselá cytoplazma bledě svítí. V elektronovém mikroskopu jsou v cytoplazmě patrná nepravidelná sekreční granula obsahující parathormon, a také různé množství glykogenu a tukových kapek. V mládí je poměr sekrečních granul vyšší než tukových, v průběhu stárnutí se tento poměr postupně zmenšuje, až převáží tuk. Sekreční buňky jsou v průběhu stárnutí nahrazovány tzv. adipocyty, buňkami tukovými, jejichž objem může u starších osob činit až 50 % objemu příštítného tělíska.\n\nOxyfilní buňky jsou rovněž polygonální, větších rozměrů než buňky hlavní (8 - 10 μm v průměru), ale vyskytují se mnohem sporadičtěji, často ve shlucích. Jejich výskyt byl prokázán pouze u člověka a makaka, objevují se postnatálně kolem 7 až 10 let, poté jejich počet stoupá. Od hlavních buněk se odlišují při použití kyselých barviv intenzivnějším, zrnitým zbarvením menších jader a cytoplazmou obsahující nikoli granula, ale zato množství na kristy bohatých mitochondrií. Byl nalezen také glykogen, ale jeho význam zde je nejasný.\n\nFunkce oxyfilních buněk není dosud zcela objasněna. Podle množství mitochondrií by se dalo soudit, že zde bude probíhat metabolická aktivita, přesto tyto buňky netvoří tyreoidální hormony. Podle buněčných elementů na rozhraní mezi oxyfilními a hlavními sekrečními buňkami se soudí, že jde o dvě funkční variace stejného buněčného typu. Což ale k pochopení funkce také příliš nepřispívá.\n"}
{"id": "793767", "url": "https://cs.wikipedia.org/wiki?curid=793767", "title": "Eugen Nosko", "text": "Eugen Nosko\n\nNarodil se ve slovenském Svatém Martinu (dnes Martin), kde vyrůstal ve dvojjazyčném prostředí. V roce 1946 musela rodina Československo po přijetí Benešových dekretů opustit a usadila se v meklenburském městě Teterow. Vyučil se opravářem rádií v Radebergu, této činnosti se ale nevěnoval.\n\nOd roku 1961 až 1963 absolvoval stáž v redakci drážďanského deníku Die Union. Současně studoval korespondenční kurz na škole žurnalistiky v Lipsku, kterou absolvoval jako novinář. Od roku 1964 pracoval na volné noze, zpočátku především pro centrální tiskové orgány Východního Německa. Působil jako textař, fotograf a fotoreportér. Znalosti v této oblasti získal jako samouk. V roce 1967 se začal soustředit na průmyslovou fotografii, kterých pořídil obrovské množství. V roce 1985 se přestěhoval do Spolkové republiky Německo, kde ve své práci nezávislého fotografa pokračoval. Po skončení své fotografické práce v roce 2000 se přestěhoval zpět do Drážďan.\n\nZákladním tématem jeho prací byli lidé a technologie v průmyslovém prostředí NDR. Jeho série fotografií se věnují převážně tématům hornictví, metalurgie, strojírenství, stavebnictví a doprava. Kromě toho je autorem také velkého počtu městských scenérií. V roce 1998 obsahovalo oddělení Deutsche Fotothek ze SLUB Dresden přibližně 11 000 jeho středoformátových fotografií průmyslu. V roce 2008 získal Fotothek asi 26 000 záběrů východoněmeckého průmyslu, měst ve východním Německu, kabaretů a varieté. Asi 3000 snímků s tématem průmyslové fotografie ve Spolkové republice Německo z let 1986 až 1995 jsou v portfoliu Deutsche Fotothek od roku 2008. \n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n\n"}
{"id": "793768", "url": "https://cs.wikipedia.org/wiki?curid=793768", "title": "Grand Prix Španělska 2012", "text": "Grand Prix Španělska 2012\n\nGrand Prix Španělska 2012 (oficiálně Formula 1 Gran Premio de España Santander 2012) se jela na okruhu Circuit de Catalunya v Montmeló ve Španělsku dne 13. května 2012. Závod byl pátým v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "793779", "url": "https://cs.wikipedia.org/wiki?curid=793779", "title": "První moravská spořitelna", "text": "První moravská spořitelna\n\nPrvní moravská spořitelna byla jedna z nejstarších a dříve i největších spořitelen v českých zemích. Byla založena roku 1852 v Brně, když se o jejím zřízení jednalo již od roku 1820 a zanikla v průběhu 50. let 20. století, kdy byla postátněna a rozptýlena v nově vznikající České státní spořitelně. Prvním ředitelem byl František Patzovský a vklady po prvním roce dosáhly výše 383 tisíce zlatých. Aktuálně je její někdejší budova v Brně vlastněna pobočkou rakouské spořitelny Die Erste, která se za privatizace v 90. letech 20. století stala majitelem České spořitelny.\n\nPrvní moravská spořitelna je také známa palácem své někdejší centrály s přilehlými křídly, který patří k nejznámějším a nejvíce ceněným dílů české moderní meziválečné architektury. Byl postaven podle vítězného návrhu ze soutěže v roce 1939. Jeho autory jsou Josef Polášek, Otakar Oplatek a Heinrich Blum.\n\n"}
{"id": "793782", "url": "https://cs.wikipedia.org/wiki?curid=793782", "title": "Seznam jezer v Argentině", "text": "Seznam jezer v Argentině\n\nJezera v Argentině (španělsky jezero – \"lago\"). Tabulka obsahuje přehled všech přírodních jezer v Argentině s plochou přes 100 km² (bez přehradních nádrží v Argentině) a vybraná menší jezera.\n\n\n"}
{"id": "793785", "url": "https://cs.wikipedia.org/wiki?curid=793785", "title": "Švédsko na Zimních olympijských hrách 1960", "text": "Švédsko na Zimních olympijských hrách 1960\n\nŠvédsko na Zimních olympijských hrách 1960 v Squaw Valley reprezentovalo 47 sportovců, z toho 41 mužů a 6 žen. Nejmladším účastníkem byla Elsa Einarsson (18 let, 208 dní), nejstarším pak Adolf Wiklund (38 let, 64 dní). Reprezentanti vybojovali 7 medaili, z toho 3 zlaté 2 stříbrné a 2 bronzové.\n"}
{"id": "793789", "url": "https://cs.wikipedia.org/wiki?curid=793789", "title": "Penguin", "text": "Penguin\n\nPenguin je lehká protilodní střela vyvinutá norskou společností Kongsberg Defence Systems. Je první západní protilodní střelou typu „odpal a zapomeň“. Nástupcem střely je typ Naval Strike Missile. Střela Penguin existuje ve verzích odpalovaných z lodí, letadel a vrtulníků či pozemních baterií. Leteckou verzi provozuje americké námořnictvo pod označením AGM-119 Penguin. Mimo Norsko má střela sedm dalších zahraničních uživatelů, například Švédsko, Řecko, Turecko a USA.\n\nVývoj první verze střely Penguin Mk 1 zahájila v polovině 60. let společnost Kongsberg Våpenfabrikk. Do služby byla přijata roku 1972 (již je vyřazena). Jednalo se o protiinvazní zbraň, zlepšující obranu země proti SSSR. Byla určena především pro nasazení z malých pobřežních raketových člunů, skrývajících se ve fjordech a z pozemních baterií. Ve fjordech by bylo problematické použití tehdejšího radarového navádění, proto byla střela před odpálením naprogramována podle dat z vypouštěcí platformy a během letu ji navádělo pouze pasivní infračervené čidlo. Dosah střely byl pouhých 20 km. Hmotnost bojové hlavice střely byla 113 kg.\n\nStřela Penguin Mk 2, s dosahem prodlouženým na 30 km, byla do služby zařazena v roce 1980. Letecká varianta střely Penguin Mk 3 (AGM-119A) byla do služby zařazena roku 1987. Je certifikována například pro stíhací letouny F-16, jejichž uživatelem je i Norsko. Střela má delší tělo, menší rozpětí křídel a dosah prodloužený na 40 km. Verzi Penguin Mk 2 Mod 7 provozuje americké námořnictvo jako AGM-119B. Střela má například sklopná křídla, zdokonalené infračervené čidlo a bojovou hlavici.\n"}
{"id": "793792", "url": "https://cs.wikipedia.org/wiki?curid=793792", "title": "Kanie Helenowskie", "text": "Kanie Helenowskie\n\nŽelezniční zastávka Kanie Helenowskie slouží regionální dopravě ve vesnici Kanie, Mazovském vojvodství.\n\nŽelezniční zastávka Kanie Helenowskie byla otevřena v roce 1955. Je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Kanie Helenowskie prochází železniční tratě:\n\n\n\n\n"}
{"id": "793794", "url": "https://cs.wikipedia.org/wiki?curid=793794", "title": "Švédsko na Zimních olympijských hrách 1956", "text": "Švédsko na Zimních olympijských hrách 1956\n\nŠvédsko na Zimních olympijských hrách 1956 v Cortina d'Ampezzo reprezentovalo 58 sportovců, z toho 50 mužů a 8 žen. Nejmladším účastníkem byla Nisse Nilsson (19 let, 324 dní), nejstarším pak Sven Erbs (44 let, 321 dní). Reprezentanti vybojovali 10 medaili, z toho 2 zlaté 4 stříbrné a 4 bronzové.\n\n"}
{"id": "793796", "url": "https://cs.wikipedia.org/wiki?curid=793796", "title": "Kazimierówka (železniční zastávka)", "text": "Kazimierówka (železniční zastávka)\n\nŽelezniční zastávka Kazimierówka slouží regionální dopravě ve vesnici Owczarnia, Mazovském vojvodství.\n\nŽelezniční zastávka Kazimierówka je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Kazimierówka prochází železniční tratě:\n\n\n\n\n"}
{"id": "793801", "url": "https://cs.wikipedia.org/wiki?curid=793801", "title": "Singly VI", "text": "Singly VI\n\nSingly VI je hudební album skupiny Olympic. Vydáno bylo v roce 1998.\n\n"}
{"id": "793802", "url": "https://cs.wikipedia.org/wiki?curid=793802", "title": "Hanuš Svoboda", "text": "Hanuš Svoboda\n\nHanuš (Jan) Svoboda, pseudonym John A. Dobow, (15. června 1876 Příbram – 16. prosince 1964 Praha) byl český hudební skladatel a pedagog.\n\nAbsolvoval učitelský ústav v Příbrami. V hudbě se pak pokračoval soukromě. Jeho učiteli byli mimo jiné Josef Förster ml. a Karel Stecker. Vykonal státní zkoušky ze zpěvu a hry na housle, klavír a varhany. V letech 1896–1910 vyučoval na středních školách a učitelském ústavu v Příbrami. Poté strávil 9 let jako profesor učitelského ústavu v Soběslavi. V letech 1919–1925 působil na učitelském ústavu v Bratislavě. Zde byl rovněž jmenován docentem \"Hudební akademie\". Od roku 1926 žil trvale v Praze. Učil na středních školách, byl ředitelem kůru a varhaníkem v několika pražských chrámech a působil i jako sbormistr.\n\nJeho syn, Jaroslav Svoboda (* 26. dubna 1908 v Příbrami), se stal rovněž hudebníkem. Vystudoval na Pražské konzervatoři hru na housle a působil jako učitel Městské hudební školy v Mladé Boleslavi, byl violistou \"Symfonického orchestru Československého rozhlasu\", houslistou České filharmonie a byl i členem \"Peškova\" (později \"Československého\") \"kvarteta\". Je autorem několika drobnějších skladeb.\n\nPodle svého vlastního vyjádření zkomponoval na 900 skladeb. Jeho záběr byl velice široký. Psal skladby komorní, chrámovou hudbu, písně, úpravy lidových písní, ale i anglické songy (pod pseudonymem John A. Dobow) a skladby pro dechovku.\n\n\n\nNěkolik requiem, litanií a dalších drobnějších duchovních skladeb.\n\n\n\n"}
{"id": "793804", "url": "https://cs.wikipedia.org/wiki?curid=793804", "title": "Kánpur", "text": "Kánpur\n\nKánpur je město v severní Indii nacházející se na řece Ganze. Podle cenzu z roku 2011 má 2 767 031 obyvatel. Ve městě se nachází průmysl bavlnářský, kožedělný, chemický, strojírenský a potravinářský. Město má vlastní letiště a univerzitu. Klima je typické pro severoindické pláně: subtropické s monzunovou sezonou, krátkou zimou a horkým létem. Monzun vrcholí v srpnu a za rok průměrně spadne 881 mm srážek.\n"}
{"id": "793807", "url": "https://cs.wikipedia.org/wiki?curid=793807", "title": "Victor Garber", "text": "Victor Garber\n\nVictor Garber, celým jménem Victor Joseph Garber, (* 16. března 1949, London, Kanada) je kanadský herec.\n\nJeho matkou byla známá kanadská herečka a zpěvačka Hope Garberová, o kterou se až do její smrti staral kvůli Alzheimerově chorobě. Sám je od 12 let diabetik. Matka zemřela v roce 2005, otec v roce 1993. Má bratra a sestru. V roce 2013 veřejně potvrdil, že je gay a posledních 13 let žije s malířem Rainerem Andreesenem.\n\nSvé první herecké kroky učinil na scéně Grand Theatre v kanadském Londonu, když roku 1957 nastoupil do Dětského divadelního programu. V roce 1964, v patnácti letech odešel studovat do Toronta. Po dokončení divadelního vzdělání začal na krátkou dobu pracovat s experimentální divadelní společností Toronto Workshop Productions. Od roku 1967 se však vzdal hraní a až do roku 1972 vystupoval s hudební skupinou Sugar Shop.\n\nJeho filmová kariéra začala v roce 1973 kdy se objevil v jedné z hlavních rolí muzikálu \"Godspell\". Poté hrál ještě v několika nepříliš známých televizních filmech, jako jsou \"Cyrano\" (1974), \"Tartuffe\" (1978), \"Roanoak\" (1986). Ty sice nesklidily velkou slávu, ale poskytly mu příležitost pro rozvíjení svého hereckého talentu.\n\nZlom přišel v roce 1992, kdy ho režisér Cameron Crowe obsadil do jedné z vedlejších rolí filmu \"Mladí\" (\"Singles\"). Díky této roli si ho všiml režisér známého hororu \"Kočičí lidé\" (\"Cat People\") Paul Schrader a obsadil ho do svého filmu \"Muž bez spánku\" (\"Light Sleeper\", 1992), vedle Willema Dafoe a Susan Sarandon. Po tomto snímku si ho Hollywood začal více všímat a Victor Garber se začal objevovat i v kasovních trhácích, jako jsou například \"Samotář v Seattlu\" (\"Sleepless in Seattle\", 1992, po boku Toma Hankse a Meg Ryanovou), \"Blázni a poloblázni\" (\"Mixed Nuts\", 1994, v hlavní roli Steve Martin), \"Marvinův pokoj\" (\"Marvin's Room\", 1996, s Meryl Streepovou, Leonardem DiCapriem, Diane Keatonovou a Robertem De Nirem).\n\nJeho nejvýznamnější role byly ve snímcích \"Titanic\" (1997), kde si po boku Leonarda DiCapria a Kate Winslet zahrál známého stavitele lodí Thomase Andrewse, a advokáta v komedii \"Pravá blondýnka\" (\"Legally Blonde\", 2001) po boku Reese Witherspoon. Hrál i v životopisném filmu Milk (2008) se Seanem Pennem nebo \"Město\" (\"The Town\", 2010) s Benem Affleckem a rovněž v Affleckově dalším dramatickém thrilleru \"Argo\" (2012).\n\nBylo možné ho vídat také v řadě televizních seriálů, zejména \"Alias\" (2001) po boku Jennifer Garnerové jako agenta tajné služby a otce hlavní hrdinky a v právnickém seriálu \"Eli Stone\" (2008), kde hrál po boku Jonnyho Lee Millera a Natashi Henstridgeové ředitele právnické společnosti, kde pracuje hlavní hrdina a zároveň jeho budoucí tchán.\n\n"}
{"id": "793809", "url": "https://cs.wikipedia.org/wiki?curid=793809", "title": "Karol Sevejáni", "text": "Karol Sevejáni\n\nKarol Sevejáni (* 4. listopadu 1926) byl československý politik Komunistické strany Slovenska ze Slovenska maďarské národnosti a poslanec Sněmovny národů Federálního shromáždění za normalizace.\n\nK roku 1971 se uvádí jako tajemník MNV. Ve volbách roku 1971 zasedl do slovenské části Sněmovny národů (volební obvod č. 122 – Rimavská Sobota, Středoslovenský kraj). Ve FS setrval do konce funkčního období, tedy do voleb roku 1976.\n\n"}
{"id": "793810", "url": "https://cs.wikipedia.org/wiki?curid=793810", "title": "Tworki (železniční zastávka)", "text": "Tworki (železniční zastávka)\n\nŽelezniční zastávka Tworki slouží regionální dopravě v Pruszkowie, Mazovském vojvodství.\n\nŽelezniční zastávka Tworki byla otevřena v roce 1927, nachází se v bezprostřední blízkosti psychiatrické léčebny, která patří mezi nejstarší v Polsku. Je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\nZastávka má dvě nástupiště:\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Tworki prochází železniční tratě:\n\n\n\n\n"}
{"id": "793816", "url": "https://cs.wikipedia.org/wiki?curid=793816", "title": "Reguły (železniční zastávka)", "text": "Reguły (železniční zastávka)\n\nŽelezniční zastávka Reguły slouží regionální dopravě v Regułach, Mazovském vojvodství.\n\nŽelezniční zastávka Reguły je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\nZastávka má dvě nástupiště:\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Reguły prochází železniční tratě:\n\n\n\n\n"}
{"id": "793830", "url": "https://cs.wikipedia.org/wiki?curid=793830", "title": "Švédsko na Zimních olympijských hrách 1952", "text": "Švédsko na Zimních olympijských hrách 1952\n\nŠvédsko na Zimních olympijských hrách 1952 v Oslu reprezentovalo 65 sportovců, z toho 56 mužů a 9 žen. Nejmladším účastníkem byl Lars Björn (20 let, 62 dní), nejstarším pak Olle Axelson (38 let, 75 dní). Reprezentanti vybojovali 4 bronzové medaile.\n"}
{"id": "793832", "url": "https://cs.wikipedia.org/wiki?curid=793832", "title": "Antialkorán", "text": "Antialkorán\n\nAntialkorán (celý titul zní \"Antialkorán, to jest mocní a nepřemožení důvodové toho, že Alkorán turecký z ďábla pošel, a to původem ariánů a vědomým proti Duchu svatému rouháním\") je náboženskopolemický spis Václava Budovce z Budova. Jeho první verze byla dokončena roku 1593, tehdy ovšem text neprošel cenzurou, autorovi se jej podařilo vydat až roku 1614. Novodobou edici vydala roku 1989 Noemi Rejchrtová.\n\nText je rozdělen do tří dílů: \"Larva tureckého náboženství\", \"Odkrytí té larvy mahometské\" a \"Circulus et Horologium\".\n\nV prvním dílu Antialkoránu si autor klade za cíl představit čtenářům islámské náboženství. Díl se skládá ze čtyř částí. V první z nich, nazvané Artikulové víry mahometské, předkládá velmi stručné poučení o islámském pohledu na některé základní náboženské pojmy, např. na Boha, nebe, ráj apod. Stěžejní částí je část druhá, ve které postupně shrnuje obsah jednotlivých kapitol Koránu, tzv. azoar (těch je dohromady 124). Ve třetí části je shrnutý obsah tří kratších muslimských textů. Čtvrtá část je nazvána O larvě náboženství tureckého a tvoří ji Budovcem převyprávěný obsah latinského anonymního spisu De moribus, religione, conditionibus et nequitia Turcorum, který je součástí latinské edice Koránu, s níž Budovec pracoval.\n\nJak již bylo uvedeno, stěžejní částí tohoto dílu je druhá část, kde Budovec „vykládá“ jednotlivé kapitoly Koránu. Jeho cílem ovšem není nezaujatý výklad, autor si z každé kapitoly vybírá pouze některé informace, které stručně shrnuje. Součástí je vždy i hodnocení, které má zpravidla podobu pohrdavého odsudku, což dobře ilustruje věta z předmluvy: „Než v Alkoránu, tak jakž ten nejhloupější (i odpolu blázen) pozná, jsou tak přespříliš hloupé a nechutné lži, že sama lež kdyby mluviti měla, musela by se za takové lži styděti, […] a kterýmžto básním tak nechutným smejšlím, že se všickni čerti v pekle smějí.“ Vše, co se v Koránu neshoduje s Biblí, Budovec hodnotí jako lži a Mahometa, kterého označuje za autora Alkoránu, pokládá za rouhače, který sám nevěřil tomu, co se v Koránu píše, a úmyslně se tak rouhal pravému Bohu. Na jeho adresu se také často poměrně entusiasticky vyjadřuje, např. ve výkladu o 12. azoaře píše: „příklad dává básnivý na Kainovi, že když Abele zabil, že jej krkavec z toho trestal. A vpravdě škoda, že pro tak zjevnou lež samého Mahometa krkavci nepotrestali a jeho se masa nenajedli, ale neujdeť ho jinší pokuta.“ V případě, že v Alkoránu Budovec nachází něco, co se s Biblí shoduje, označuje to za Mahometovu vychytralou snahu o věrohodnost, neboť, jak uvádí, „kdyby vždycky myší ecetera za pepř prodával a nikdy je pepřem nepromísil, ne tak by mnoho kupcův zejskal“. Z uvedených ukázek je vidět, že v této části používá autor poměrně expresivní jazyk, lze říci, že spíše než o výklad jednotlivých částí Koránu se jedná o soubor velmi příkrých odsudků toho, co se v Koránu píše.\n\nV této části si autor klade za cíl ukázat pravou podstatu islámu, používá proto metaforu „larvy“, tedy divadelní masky, za kterou se tato pravá podstata skrývá. Podle Budovce je Korán úmyslně napsán ve staré arabské řeči, které v jeho době již skoro nikdo nerozumí, a je zakázáno jej překládat do tureckého jazyka, a to z toho důvodu, aby nikdo z věřících nezjistil, co se v něm ve skutečnosti skrývá. Podle autora tvoří totiž obsah Koránu tak zjevné lži, že kdyby si jej mohli věřící přečíst, okamžitě by od své víry upustili. Postupně jsou v této části představovány některé atributy Bible, které mají doložit její autoritu, a vždy je ukazováno, že Korán příslušné atributy postrádá, jedním z argumentů např. je, že Bible obsahuje mnohá proroctví, která se naplnila, zatímco v Koránu nic takového není.\n\nTřetí díl je delší než oba předchozí a skládá se z několika poměrně samostatných částí. Autor se zde zabývá především křesťanstvím a předkládá ucelený křesťanský pohled na svět a život v něm. Čerpá přitom z mnohých předloh, především z děl reformačních myslitelů Kalvína, Luthera a Erasma Rotterdamského.\n\nRozbor jednotlivých částí třetího dílu:\n\nAutor zde představuje své chápání času ve světě: před příchodem Krista odměřovaly čas měsíčné hodiny („měsíčný kompast“), po příchodu Krista, který je alegoricky chápán jako slunce, odměřují čas sluneční hodiny. Měsíční i sluneční čas sestávají vždy z dvanácti hodin. V této kapitole autor shrnuje události jednotlivých hodin času měsíčného, a to tak, jak je vypisuje Starý Zákon. Začíná hodinou první, kdy byl stvořen svět a došlo k prvnímu hříchu, a končí hodinou dvanáctou, tedy obdobím před narozením Krista.\n\nV této kapitole je stručně shrnut obsah jednotlivých knih Starého Zákona, od knih Mojžíšových po knihy jednotlivých Proroků.\n\nAnalogicky ke kompastu měsíčnému jsou zde ve dvanácti hodinách vypsány významné události od narození Krista až do autorovy současnosti, která se nachází v hodině jedenácté. Dvanáctá hodina tedy zahrnuje události budoucí, kam Budovec na základě biblického proroctví řadí příchod a porážku Antikrista, o němž podle Zjevení Janova mluví jako o Gogu a Magogu. Tímto předpověděným Gogem a Magogem jsou podle něj právě muslimové, kteří jsou tak součástí biblického proroctví a před posledním příchodem Krista je čeká krutá porážka.\n\nZde je opět analogicky shrnut obsah knih Nového Zákona a jednotlivých epištol. Tato shrnutí jsou vždy rozdělena na části, které se věnují jednotlivým aspektům jejich obsahu. Zpravidla Budovec takto rozlišuje, co se v těchto knihách říká o Kristu, Duchu svatém, pravé církvi, zavedené církvi a o křesťanské morálce.\n\nNa základě Bible zde Budovec krátce shrnuje charakteristiky Krista a Antikrista. Předpověděný Antikrist je opět ztotožněn s islámem.\n\nZde autor krátce obhajuje tezi, že Starý Zákon je předobraz Nového Zákona a Nový Zákon je vysvětlením Starého Zákona. Dále ukazuje shody obou částí Bible na základních otázkách křesťanství.\n\nKrátká kapitola, kde autor pojednává o křesťanském Bohu. Především se zde soustředí na obhajobu boží trojjedinosti. Tak jako na více místech knihy odsuzuje ty, kteří učení o boží Trojici odmítají, především ariány, pod jejichž vlivem podle něj vznikl islám.\n\nV této části rozvíjí Budovec metaforu boží komedie ve světě. Na základě zkušenosti se lidem zdá, že vše ve světě se jakoby chaoticky mění, k čemuž se používá metafora „vichřice a metelice“. Ve skutečnosti však svět pevně řídí Bůh, který s ním hraje komedii. Lidé, představující postavy v této komedii, neznají předem své role, ty zná jen Bůh a lidem budou odhaleny až na konci světa. Co je však jisté, je skutečnost, že pro ty, kteří Bohu naslouchají, bude mít komedie dobrý konec, zatímco těm, kteří se mu protiví (tedy mimo jiné těm, kteří věří Mahometovi), se na konci změní v tragedii.\n\nTato kapitola do značné míry odráží autorovu osobní zkušenost z pobytu v Cařihradu, kde vedl císařské poselstvo. Budovec zde píše o svých polemikách s těmi, kteří odpadli od křesťanské víry k islámu. Takové lidi pokládá za pokrytce, kteří ve skutečnosti v žádného boha nevěří a pouze se naoko přiklánějí k té víře, která je pro ně pohodlnější. Odpadlictví přitom autor pokládá za největší zločin, kterého se může člověk dopustit.\n\nJedná se o závěrečnou kapitolu, ve které autor chce dát lidem příklad, jak správně žít. Ideálem je tu alegorický obraz rytíře, který nesmí hledět na vichřice a metelice světa a musí bojovat proti svému tělu, proti ďáblu, a především proti Antikristu, Gogu a Magogu, tedy proti muslimům. Tento boj musí mít dvě stránky, duchovní i materiální, a bez žádné z nich se nelze obejít („rytíř křesťanský s mahometány bojující bez známosti Krista jest mrtvý, slepý, nesvítí, jest bez pravé síly“). Válečná symbolika je zde dále rozvíjena a vrcholí „posledním obdaňkem“, tj. propuštěním z boje, kdy Bůh nadělí každému podle jeho zásluh.\n\nZásadní myšlenkou textu je potřeba bojovat proti Antikristu (Gogu a Magogu), předpověděnému v Bibli, jehož ztělesněním jsou podle Budovce muslimští Turci. Křesťané by měli zanechat svých vnitřních sporů (tj. sporů mezi katolicismem a reformačními směry) a měli by se sjednotit proti společnému nepříteli, který je ohrožuje. Mezi křesťany ovšem autor nepočítá ariány, sociniány ani jakékoli jiné antitrinitáře, křesťan je podle něj jen ten, kdo se dovede sklonit před tajemstvím svaté Trojice (ostatní jsou rouhači stejně jako muslimové).\nIslám podle Budovce vznikl pod vlivem ariánství a jeho autor, Mahomet, byl rouhač, který sám nevěřil tomu, co hlásal. Muslimové vnějškově vypadají jako lidé zbožní, ale celé jejich náboženství spočívá toliko ve vnějších ceremoniích, jednotnost muslimů není dokladem pravosti víry, ale naopak důkazem lhostejnosti a toho, že víra je jen předstíraná, neboť kdyby lidem skutečně šlo o víru, tak by cítili potřebu o ní diskutovat. Spory mezi katolíky a reformátory jsou pak dokladem toho, že křesťané skutečně myslí své náboženství vážně.\nKorán se podle autora snůškou tak otevřených lží, že je dokonce zakázáno jej překládat do srozumitelného jazyka, aby se věřící nedozvěděli, co se v něm píše. Jak upozorňuje autorka předmluvy k novodobému vydání textu Noemi Rejchrtová, souvisí tato představa s Budovcovým protestantismem, jehož podstatným rysem je princip sola scriptura, neboť autor zde islámu vyčítá, že se namísto svého posvátného textu řídí pozdějšími předpisy. Nejvíce autor na islámu kritizuje skutečnost, že schvaluje tělesné rozkoše (které jsou dokonce součástí muslimského ráje, „kdežto všeliké rozkoše tělesné od jídla a pití, též i pěkný fraucimer jmíti budou“). Touto tolerancí k tělesným rozkoším svádí islám „jalové křesťany“, kteří tak často od pravé víry z pohodlnosti odpadají. Takoví odpadlíci jsou pak ve skutečnosti ateisty, neboť žádnému Bohu nevěří. Povinností pravého křesťana je proti muslimským Turkům (kteří v té době akutně ohrožovali střední Evropu) ze všech sil bojovat, a to jak materiálně, tak duchovně. A právě k tomuto duchovnímu boji chtěl Budovec svým Antialkoránem přispět.\n\nV souvislosti se stylem je třeba zmínit zejména dvě skutečnosti. Především jde o fakt, že důležitou roli hrají v textu ilustrace. Metaforickou (alegorickou) ilustrací jsou uvozeny téměř všechny kapitoly, přičemž text kapitoly často začíná jejich výkladem.\nDruhým zajímavým rysem Budovcova stylu je opakování. Autor si přítomnost tohoto rysu nejen uvědomuje, ale přímo si na ní zakládá: „Jiní řeknou, že jsem tautologus, totiž jednu věc často opakuji, na čež dám takovým s svatým Pavlem odpověď, že jest to, což k vzdělání slouží, posluchačům užitečné.“ Teze, které autor pokládá za závažné, (tedy např. že Korán je snůškou lží, že se mu v pekle všichni čerti smějí, že Mahomet je rouhač a svému učení sám nevěřil apod.) jsou v textu mnohokrát v různých obměnách opakovány, aby se čtenářům dobře vryly do paměti.\n\nPrvní tisk díla vyšel roku 1614 u Jana Schumanna s titulem ANTI-ALKORAN. To gest: Mocnj a nepřemoženj důwodowé toho, že Alkorán Turecký z ďábľa posseľ, a to půwodem Aryánů s wědomým proti Duchu Swatému rauhánjm. To se prokazuge: Od Vrozeného Pána, Pana Wacľawa Budowce z Budowa, a na Hradissti, Zásadce a Klássteře / Geho miľosti Cýsařské Raddy. M.DC.XIIII [= 1614]. (S Powolenjm Wrchnosti od Panů Defensorů k tomu nařjzené: Wytisstěno w Starém Městě Pražském w Jmpressý Ssumanské / w Domě, genž sľowé v Cžerweného Gelena, w Ponděli po Swatém Martinu. Léta Páně, M.DC.XIV.). [= 13. listopadu 1614], v Knihopisu evidován pod číslem K01360.\n\n"}
{"id": "793840", "url": "https://cs.wikipedia.org/wiki?curid=793840", "title": "Švédsko na Zimních olympijských hrách 1948", "text": "Švédsko na Zimních olympijských hrách 1948\n\nŠvédsko na Zimních olympijských hrách 1948 v St. Moritz reprezentovalo 43 sportovců, z toho 42 mužů a 1 žena. Nejmladším účastníkem byl Ake Nilsson (20 let, 146 dní), nejstarším pak Ake Ericson (34 let, 259 dní). Reprezentanti vybojovali 10 medaili, z toho 4 zlaté 3 stříbrné a 3 bronzové.\n"}
{"id": "793846", "url": "https://cs.wikipedia.org/wiki?curid=793846", "title": "Švédsko na Zimních olympijských hrách 1936", "text": "Švédsko na Zimních olympijských hrách 1936\n\nŠvédsko na Zimních olympijských hrách 1936 v Garmisch-Partenkirchenu reprezentovalo 32 sportovců, z toho 31 mužů a 1 žena. Nejmladším účastníkem byl Nils Hjelmström (20 let, 172 dní), nejstarším pak Herman Carlsson (29 let, 148 dní). Reprezentanti vybojovali 7 medaili, z toho 2 zlaté 2 stříbrné a 3 bronzové.\n"}
{"id": "793848", "url": "https://cs.wikipedia.org/wiki?curid=793848", "title": "Bourovec trnkový", "text": "Bourovec trnkový\n\nBourovec trnkový (\"Eriogaster catax\") je noční motýl z čeledi bourovcovitých, vyskytující se vzácně i na území České republiky. Je chráněn zákonem.\n\nVyskytuje se v Evropě od severu Španělska až po Ural, v severojižním směru pak od Polska až po Turecko.\nOsidluje okraje listnatých lesů, lesostepi a křovinaté stráně s porostem trnky a hlohu, podobně jako jeho hojnější příbuzný, bourovec březový. Vyskytuje se spíše v nižších nadmořských výškách.\nNa území České republiky se již téměř nevyskytuje. Ještě ve 20. století byly známy i nálezy z Čech (okolí Prahy, Křivoklátsko a Česká Skalice), ale počátkem 21. století už zde byl považován za vyhynulého. Obecně byl zaznamenán ústup druhu ze severozápadní části areálu výskytu. V ČR se s ním lze setkat už jen v malé části jihu Moravy (Mikulovsko, Břeclavsko, NP Podyjí, okolí Uherského Brodu).\n\nPatří mezi menší bourovce. Délka předního křídla je 15–20 mm, přičemž samice jsou mírně větší než samci. Rozdíly mezi pohlavími jsou patrné i ve vybarvení: samci jsou zlatožluté až pomerančové barvy se světlou příčkou napříč vnější třetinou předního křídla a bílou, hnědě ohraničenou skvrnou uprostřed (podobný bourovec březový má skvrny dvě). Samice je okrově hnědá, zbarvena podobně jako samec, ale méně kontrastní. Zadeček samice je opatřen obzvláště hustými chloupky, kterými při snášení přikrývá vajíčka.\n\nVajíčka jsou soudkovitá, uložená pod pokrývkou chlupů ve spirálovitých shlucích na obvodu silnějších větviček.\n\nHousenky jsou žlutohnědě chlupaté se sametovými zářezy mezi jednotlivými články. Na hřbetě a bocích mají modročerné skvrny. Mohou být zaměněny s housenkami b. březového, které nicméně postrádají modročerné skvrny na bocích.\n\nKukla je hnědá, uložena v pevném, hnědém, pravidelně soudkovitém zámotku.\n\nBěhem roku vytváří jednu generaci, jejíž dospělci létají od srpna do října. Lze se s nimi setkat v blízkosti hlohových a trnkových keřů, na jejichž silnější větvičky kladou samičky vajíčka ve spirálovitých shlucích pokrytých hustými hnědými chloupky. Vajíčka představují přezimující stádium.\n\nHousenky se vyvíjejí mezi květnem a červencem následujícího roku. Po vylíhnutí si spřádají hnízdo z hedvábných vláken, ve kterém tráví první týdny života. V pozdějších fázích vývoje housenky hnízdo opouštějí a potravu si hledají samostatně. V této fázi také přecházejí na rozmanitější potravu – nevyžadují už jen hloh nebo trnku, ale mohou konzumovat i jiné druhy stromů – topoly, jívy, břízy aj. V závěru svého vývoje slézají na úroveň země, kde si v nízké vegetaci upředou pevný kokon, ve kterém se kuklí.\n\nMotýli se z kukel mohou vylíhnout ještě téhož roku, ale mohou také přezimovat, někdy i dvakrát.\n\nBourovec trnkový je v ČR chráněn podle vyhlášky 395/1992 Sb. ve znění vyhl. 175/2006 Sb. jakožto druh \"silně ohrožený\".\nJe ohrožen zejména ztrátou vhodných stanovišť (nevhodným zalesňováním, sukcesí) a chemizací krajiny. Daří se mu v tzv. výmladkových či pařezinových lesích, ideálně obhospodařovaných pastvou dobytka, které se ale v moderním lesním hospodářství příliš neuplatňují. Vzhledem k nízké mobilitě samic je druh náchylný k vytváření ostrůvkovitých, izolovaných populací, což ochranu ještě více ztěžuje. Zásadní pro ochranu druhu je tedy zachování lesostepní mozaiky keřů na vhodných lokalitách a zamezení plošnému chemickému ošetření těchto ploch, např. letecky.\n\n"}
{"id": "793850", "url": "https://cs.wikipedia.org/wiki?curid=793850", "title": "Švédsko na Zimních olympijských hrách 1932", "text": "Švédsko na Zimních olympijských hrách 1932\n\nŠvédsko na Zimních olympijských hrách 1932 v Lake Placidu reprezentovalo 12 sportovců, z toho 11 mužů a 1 žena. Nejmladším účastníkem byl Vivi-Anne Hulten (20 let, 169 dní), nejstarším pak Gillis Grafström (38 let, 245 dní). Reprezentanti vybojovali 3 medaile, z toho 1 zlatou a 2 stříbrné.\n"}
{"id": "793853", "url": "https://cs.wikipedia.org/wiki?curid=793853", "title": "Ride the Lightning (skladba)", "text": "Ride the Lightning (skladba)\n\nRide the Lightning je druhá skladba ze stejnojmenného alba \"Ride the Lightning\" skupiny Metallica.\n\nTato píseň je jedna ze dvou na albu \"Ride the Lightning\" na které se podílel bývalý kytarista Dave Mustaine. Skladba je o něco klidnější než úvodní \"Fight Fire with Fire\", ale přesto je to velice nabitá píseň. Text je napsaný z pohledu člověka, který je před popravou, ale nespáchal žádný zločin.\n"}
{"id": "793858", "url": "https://cs.wikipedia.org/wiki?curid=793858", "title": "Švédsko na Zimních olympijských hrách 1928", "text": "Švédsko na Zimních olympijských hrách 1928\n\nŠvédsko na Zimních olympijských hrách 1928 v St. Moritz reprezentovalo 24 mužů. Nejmladším účastníkem byl Sven-Olof Lundgren (19 let, 107 dní), nejstarším pak Gillis Grafström (34 let, 251 dní). Reprezentanti vybojovali 5 medaile, z toho 2 zlaté 2 stříbrné a 1 bronzovou.\n"}
{"id": "793862", "url": "https://cs.wikipedia.org/wiki?curid=793862", "title": "Švédsko na Zimních olympijských hrách 1924", "text": "Švédsko na Zimních olympijských hrách 1924\n\nŠvédsko na Zimních olympijských hrách 1924 v Chamonix reprezentovalo 31 mužů. Nejmladším účastníkem byl Helge Johansson (19 let, 142 dní), nejstarším pak Carl August Kronlund (58 let, 155 dní). Reprezentanti vybojovali 2 medaile, z toho 1 zlatou a 1 stříbrnou.\n"}
{"id": "793864", "url": "https://cs.wikipedia.org/wiki?curid=793864", "title": "Záchranná stanice pro živočichy Vlašim", "text": "Záchranná stanice pro živočichy Vlašim\n\nZáchranná stanice pro živočichy ve Vlašimi byla založena roku 1994 občanským sdružením Český svaz ochránců přírody Vlašim. Jejím posláním je péče o zraněné a jinak postižené volně žijící živočichy s cílem jejich vyléčení a navrácení zpět do volné přírody. Kromě toho se věnuje také odchovu opuštěných mláďat, transferům zvířat z míst jejich ohrožení, zabezpečuje ochranu obojživelníků v průběhu jejich jarního tahu a mimo jiné zajišťuje také osvětovou a výchovnou činnost.\n\n\nExpoziční část stanice je přístupná veřejnosti a slouží nejen k odpočinku, ale především také k osvětě a ekovýchově. Je umístěna v zahradě Podblanického ekocentra v centru Vlašimi, která je koncipována jako návštěvnický okruh vedoucí kolem expozic se zvířaty ČR, jejichž návrat do přírody není možný vzhledem k trvalým následkům utrpěných zranění (vydra říční, rys, krkavcovití ptáci, dravci, sovy, čápi, a další). Zahrada je dále obohacena o výstavu ptačích budek, domečků pro hmyz, nástrah číhajících na živočichy v přírodě s radami jak zraňování volně žijících zvířat lze předcházet a dalšími výchovnými prvky. \n\nExpoziční část prošla v roce 2011 rozsáhlou rekonstrukcí a získala status ZOO.\n\nLéčebná část Stanice je vyjma dnů otevřených dveří veřejnosti nepřístupná a slouží výhradně k léčení a rehabilitaci zvířecích pacientů. Její areál se nachází na téměř 4 ha pozemku 4 km od Vlašimi poblíž výpadovky na dálnici D1 a byla vystavěna v roce 2011 za finanční podpory Operačního programu ministerstva Životního prostředí, Středočeského kraje, městem Vlašimí a společností Lesy ČR s.p. Jedná se o moderní „nemocnici“ pro zvířecí pacienty s veterinární ordinací, léčebnými a rozletovými voliérami, výběhy pro kopytníky, karanténou a s potřebným administrativním a provozním zázemím.\n\nVeterinární ordinace je součástí léčebného areálu stanice a slouží nejen k léčení pacientů stanice, ale i pro domácí zvířata. Působí zde veterinární lékařka, která je specialistkou na ptáky (papoušky, exotické ptactvo, dravce apod.), ale ošetřuje také psy, kočky, a jiná domácí či exotická zvířata. \n\nZáchranná stanice pro živočichy ČSOP Vlašim, Pláteníkova 264, 258 01 Vlašim\n\nTel/fax.: 317 845 169\n\nE-mail: stanice@csop.cz\n\n"}
{"id": "793867", "url": "https://cs.wikipedia.org/wiki?curid=793867", "title": "Šporkův palác", "text": "Šporkův palác\n\nŠporkův palác nebo také Piccolominiovský palác či U dvou zlatých lvů je památka nacházející se v Praze na Malé Straně v ulici Šporkova 321/12. Je chráněn jako kulturní památka České republiky.\n\nV 17. století palác vzniklý přestavbou původní renesanční novostavby vlastnilo několik šlechtických rodů. Patřili mezi ně např. Piccolominiové, hrabata ze Saurau či Martinicové. V 18. století palác krátce patřil Janu Karlu Šporkovi, po kterém se dodnes jmenuje.\n\nVe druhé polovině 17. století byl palác raně barokně přestavěn pod vedením Santina de Bossiho. V letech 1723–26 proběhla vrcholně barokní přestavba a poté po roce 1783 pozdně barokní.\n\nPalác získala Kongregace Milosrdných sester svatého Karla Boromejského již v roce 1852, a ta jej využívá dodnes. V letech 1992–1996 proběhla celková rekonstrukce paláce.\n\n"}
{"id": "793870", "url": "https://cs.wikipedia.org/wiki?curid=793870", "title": "Mokele Mbembe", "text": "Mokele Mbembe\n\nMokele Mbembe (v ngalštině \"ten který zastaví proud řeky\"), někdy také N'yamala, Amali, Jago-nini, je tvor, který dle místního folklóru sídlí ve vodních tocích ve střední Africe.\n\nCelá střední Afrika, především Demokratická republika Kongo\n\n1776 (první informace v Evropě)\n\nZvíře je šedohnědé barvy s hladkou kůží. Má malou hlavu na dlouhém krku. Občas popisován roh (nebo chobot). Je zpodobňován se sauropodními dinosaury.\n\nbýložravec, liána molombo\n\nPátrání po tajemném ještěru Roku 1776 byla vydána kniha popisující misionářskou práci v Kongu. Jmenovala se „Historie de Loango Kakongo et Autres Royaumes d’Afrique, Rédigée d’aprés les Memoires des Préfets Apostoliques de la Mission Francoise“. Tuto knihu sepsal abbé Lievaine Bonaventura Proyart. Zajímavá je část, která popisuje zvíře, o kterém misionáři slyšeli od domorodců. Jedná se o zvíře s dlouhým krkem a ocasem, malou hlavou a nohama jako má slon, ale navíc opatřenými drápy. Misionáři prý viděli i stopy tohoto zvířete. Měly obvod kolem 90 centimetrů a otisky drápů byly jasně vidět. Domorodci se nemohli inspirovat popisem dinosaurů, protože v té době byli dinosauři neznámí (první popis dinosaura se objevil až v 19. století).\n\nRoku 1913 se po stopách mokele mbembe vydal německý cestovatel von Stein zu Lausnitz. Ten přinesl do Evropy první detailnější popis tohoto tvora. Slyšel také, že se mokele mbembe živí jediným druhem potravy, a to jistým typem liány s bílými květy a plody podobnými jablku. Tato liána nese název molombo (z rodu Landolphia). Zvíře zabíjí hrochy a slony, ale těla nechává na pokoji. Von Stein zu Lausnitz napsal, že: „tvor nežije v malých řekách, jako jsou ramena řeky Likouala. Pouze několik jedinců navštěvuje menší říční toky. Během naší expedice bylo jedno zvíře pozorováno v nesplavné části řeky Sanga, někde mezi řekami Mbaio a Pikunda (...) \"Slyšeli jsme vyprávět, že zvíře navštěvuje řeku Saombo.“\n\nV 80. letech se do Konga vydalo několik expedic. Roku 1980 se po stopách tajemného tvora vydal badatel James Powell, který předtím v Africe zkoumal krokodýly. V jeho expedici byl i Roy Mackal, který se o rok později do Konga vrátil s novou expedicí. Pátrali v oblasti jezera Telle, kde se prý mokele mbembe vyskytuje. Jezero je oválného tvaru s šířkou přibližně 25 kilometrů, přitom hluboké není ani 3 metry. Cesta k jezeru je velice těžká a vede neprozkoumanými hustými lesy. Nejtěžší pro expedici, tak byla právě cesta k jezeru.\n\nRoku 1981 se k jezeru Telle vydaly dvě americké expedice. První vedl již zmíněný Roy Mackal. Ten měl informace od domorodců a dokonce prý viděl stezku vyšlapanou mokele mbembe. Druhou expedici vedl Herman Regusters. Ten donesl nějaké fotky, na nichž údajně bylo zvíře zachyceno, ale byly nekvalitní a nebyly jako důkaz uznány.\n\nRoku 1982 vyslala konžská vláda vlastní expedici, kterou vedl Marcelin Agana (byl členem už Mackelovi expedice z roku 1981). Agana prý zvíře viděl, ale nepodařilo se mu ho natočit, protože v kameře došel film.\n\nDalší expedici podnikla roku 1986 Velká Británie a o dva roky později se do Konga vydali Japonci. Ti měli nejlepší techniku té doby a také jich byl velký počet (49 mužů). Dva domorodci jim řekli, že kousek dál se objevilo mokele mbembe. Japonci celé území prohledali, ale nic nenašli.\n\nTři na sobě nezávislé zdroje mluví o zvířeti, kteří prý zabili Pygmejové. Údajně se jedná právě o mokele mbembe. Dvě ze zpráv se dostaly k Francouzi Christianu Le Noelovi. Domorodý průvodce mu vyprávěl, že před lety ulovili jeden kus tvora známého jako mokele mbembe, poté, co je tvor několik týdnů ohrožoval na jezeře.\n\nRoku 1958 přišli domorodí rybáři za Jacquem Mangianem a řekli mu, že zabili „velké maso“. Také mu doporučili, ať se jde podívat. Jacques nešel, protože cesta byla dlouhá a neměl dost vybavení. Za nějakou dobu Mangian zjistil, že ti, kteří jedli maso z tohoto uloveného zvířete, se otrávili a zemřeli. Mangian poté tuto historku řekl Noelovi. Třetí zpráva pochází od rybáře Lateka Pascala. Ten ji pověděl Royi Mackalovi. Pygmejové prý zabili nějaké velké zvíře, které otrávilo ty, kteří z něj jedli maso.\nVšechny tři zprávy mluví o jedné události. S určitostí se však neví, co vlastně ulovili. Popisy mrtvol všech tří zpráv se shodují – jedná se o velké zvíře s tmavou kůží a rohem. Možná šlo o Mokele Mbembe, ale možná taky ne. Můžeme předpokládat, že s nosorožcem, hrochem či slonem si úlovek nespletli, protože tato zvířata pozná každý domorodec.\n\n"}
{"id": "793873", "url": "https://cs.wikipedia.org/wiki?curid=793873", "title": "Belgičan Belgičanů", "text": "Belgičan Belgičanů\n\nBelgičan Belgičanů, v originále Belg der Belgen, byla soutěž dle vzoru formátu BBC 100 největších Britů, kterou roku 2005 uspořádal belgický deník Het Nieuwsblad. Cílem ankety bylo zvolit největší osobnost belgických dějin. Uskutečnily se ovšem ještě další dvě ankety, jedna speciálně pro Valony, druhá pro Vlámy (hlasovat však šlo pro osobnosti bez omezení národnosti). Vlámskou anketu De Grootste Belg uspořádala veřejnoprávní televize Canvas, veřejnoprávní rozhlas Radio 1 a deník De Standaard. Valonskou anketu uspořádala veřejnoprávní televize Radio Télévision Belge de la Communauté Française. Vítěz byl odlišný oproti celobelgické a vlámské anketě, zatímco tam dominoval misionář otec Damien, pro francouzsky mluvící Belgičany se největší osobností stal se zpěvák Jacques Brel. \n\n\n\n"}
{"id": "793874", "url": "https://cs.wikipedia.org/wiki?curid=793874", "title": "Kaikhosru Shapurji Sorabji", "text": "Kaikhosru Shapurji Sorabji\n\nKaikhosru Shapurji Sorabji (14. srpna 1892 – 15. října 1988) (narozen jako Leon Dudley Sorabji) byl britský hudební skladatel, hudební kritik, pianista a spisovatel.\n\nKaikhosru Shapurji Sorabji (narozen jako Leon Dudley Sorabji) se narodil v Chingfordu 14. srpna 1892. Jeho otec byl stavební inženýr párského původu a jeho matka byla Angličanka.\n\n"}
{"id": "793879", "url": "https://cs.wikipedia.org/wiki?curid=793879", "title": "Čipekve", "text": "Čipekve\n\nČipekve, někdy také nazývaný Emela-ntouka (v ngalštině „zabiják slonů“), Libata, Ntambue-ya-mali, Dingonek, Oi-maima, Muru-ngu, Aseka-moke, Njago-gunda, Ngamba-namae, Irizima, je tvor který dle místního folklóru sídlí ve Střední Africe. Nejčastěji je popisován jako obrovský ještěr, který má dlouhý krk, protáhlou tlamu (podobně jako krokodýl) a menší roh na hlavě. Dokáže stát na zadních nohách a na končetinách má dlouhé drápy. Podobá se dinosaurovi s vědeckým názvem \"Baryonyx walkeri\". Žere maso, nejraději má velké ryby, nosorožce a hrochy.\n\nDomorodci v Angole a Zambii si už po léta vypráví o nebezpečném tvoru, který nese název čipekve. Popisují ho jako velkého ještěra s dlouhou tlamou, nebezpečného a krvelačného. Tento tvor má prý zvlášť spadeno na hrochy, kteří v místech údajného výskytu čipekve téměř nežijí, přestože tu jsou pro ně ideální podmínky. Jejich vymizení kolem jezera Bangweul prý zapříčinilo právě čipekve.\n\nV roce 1907 zkoumal oblast kolem jezera Bangweul (jezero leží v Zambii) cestovatel Hans Schomburkg. Domorodci mu pověděli, že u jezera žije dravý tvor čipekve. Jeho jídelníček tvoří především větší ryby, ale jeho specialitou jsou hroši. Schomburkga vyprávění tak zaujalo, že se do Zambie roku 1932 vrátil. Cestoval i po Angole a vyslechl další zprávy o tvoru, který žere hrochy.\n\nPo návratu do Evropy své poznatky předal Karlu Hagenbeckovi, který už předtím slyšel o tvoru, který je „napůl slonem, napůl drakem“. Hagenbeck organizoval výpravu za tímto tvorem, ale nic neobjevili a tak už v pátrání nepokračoval.\n\nVe stejném roce, jako je Schomburkgův návrat do Zambie, se lovec F. Grobler vrátil ze své cesty po střední Africe, která trvala pět let. Také on slyšel o čipekve.\n\nTaktéž roku 1932 se do Angoly vydala švýcarská expedice. Tuto výpravu vedl dr. Monard. Od domorodců z okolí močálů Tshiumbe slyšeli o tvoru, který je pravděpodobně čipekve, ale říkali mu \"libata\". Monard chtěl zvíře spatřit, ale to se mu nepodařilo. Vysvětlil to tím, že za to může vzácnost tohoto zvířete, ne jeho neexistence.\n\nŠvédský lovec J. C. Johansson, který pracoval v konžské provincii Kasai jako dozorce, prý čipekve viděl. Slyšel nějaký divný zvuk, a tak se za ním vydal. Uviděl obrovského ještěra, jak žere nosorožce. Přitom čipekve funěl a vydával zvuky podobné mručení. Popis tvora přesně seděl na čipekve – hlava a ocas plazí, krokodýlí tlama, roh na hlavě a na předních nohách velké drápy.\nJohn Hugh, který v Africe žil 18 let slyšel, že domorodci před mnoha lety jednoho čipekve zabili. Stalo se to právě u jezera Bangweul. Popisovali hladké tmavé tělo bez šupin a roh s barvou slonoviny. Hugh zastával názor, že čipekve je reálné zvíře, které však už vymřelo.\nPřed 2. světovou válkou vydala zprávu Ilsa von Noldenová, která v Angole prožila 10 let. Tam slyšela o tvoru se jménem \"kojje-ja-mena\". Podle popisu se opět jedná o čipekve. Zvíře prý žije převážně ve vodě, na souš chodí málo.\n\nV 70. letech se jel na čipekve podívat Rus Sergej Kulik. Potkal v Zambii zoologa Pata, který mu řekl, že jednou viděl něco velkého z letadla. Napadlo ho, že je to čipekve, ale nebyl si úplně jistý. Vzal tedy několik hrochů a vypustil je blízko místa, kde tvora spatřil. Zprvu se nic nedělo, ale po pár dnech začali hroši mizet.\n\nRoku 1986 byl v Anglii popsán nový druh dinosaura, který nese název Baryonyx walkeri. Tento dinosaurus byl hojně rozšířen v Africe a jeho vzhled i způsob života se nápadně podobá čipekve. Baryonyx měl délku kolem 10 metrů, chodil po zadních a na předních nohách měl drápy. Lebka byla protáhlá, jako u krokodýla. Na hlavě měl hřeben, který připomíná roh. Podle zbytků šupin, které se našli v místech žaludku tohoto dinosaura, se usuzuje, že se živil rybami.\nŽil v močálech a na břehu jezer a řek. Stejně jako čipekve. Ale je možné, že čipekve je jen nový druh varana nebo podobného většího plaza (největší varan byl dlouhý 7 metrů).\nOdpověď už možná nikdy nedostaneme, protože podle toho, že už čipekve nebylo několik let spatřeno a také podle zpráv domorodců, už „vodní lev“ vymřel. Už na počátku století byl velice vzácný a pozorovaní jedinci v 30. letech 20. století byli poslední.\n\n"}
{"id": "793880", "url": "https://cs.wikipedia.org/wiki?curid=793880", "title": "Pokladní systém", "text": "Pokladní systém\n\nPokladní systém je software čili programové vybavení nebo také program používaný v počítači, který provádí činnosti v obchodě spojené s transakcí, ukládáním a předáváním peněžních prostředků za zboží či služby. Pokladní systém sjednocuje všechny tyto činnosti a podpůrné funkce pro hotovostní i bezhotovostní platby. Je ovládán pracovním personálem, nejčastěji však pokladníkem. Funguje tak, aby umožnil provozovateli kontrolu nad tokem informací mezi zákazníkem a obsluhujícím pokladníkem, kontrolu nad skladovým hospodářstvím provozovny, a aby bylo možné provádět inventurní a inventarizační kontroly zboží a majetku. Modernější pokladní systémy umožňují také nastavení různých administrátorských režimů a ovládání pro obsluhující, které nastavuje vedoucí provozu nebo jiný manažer. Samotný pokladník nebo obsluhující může zasahovat jen do předem stanovených částí systému.\n\nHlavním úkolem pokladního systému je zefektivnění práce managementu i samotných pracovníků a obsluhy, evidence obchodních případů a transakcí - plateb a tržeb, rozlišování jednotlivých plateb na hotovostní a bezhotovostní (případně i rozlišení mezi platebními kartami) a shromažďování podkladů o tržbách v DPH skupinách. Samozřejmostí pokladního systému by měl být i monitoring a zpětná dokumentace všech platebních transakcí, včetně jednoduchého vytváření a tisknutí pokladních dokladů.\n\nPokladní systém tvoří software – program, počítač, monitor s klávesnicí a myší nebo dotykový LCD monitor. Součástí pokladního systému mohou být i další komponenty, jako například platební POS terminál, mobilní terminál, bankovní terminál, tiskárna účtenek, scanner, čtečka karet apod.\n\nDruhy pokladních systémů se nadají s přesností určit, protože existuje velké množství různých řešení s různými funkcemi a zaměřením na obchodní segment nebo problematiku. Proto je zde uvedeno jen několik základních možností.\n\n\nPokladní systémy v gastro odvětví se z pravidla skládají z pokladny, počítače a doplňujících zařízení, která jsou propojena s centrálním počítačem. Standardní restaurační POS systém dokáže tisknout účtenky, objednávky do kuchyně nebo na bar, přijímat kreditní a jiné platební karty a generovat přehledy. Pokročilejší pokladní systémy dokáží vést například také skladové hospodářství inventury. Mohou být spravovány přímo z podniku, prostřednictvím vzdálené správy nebo v případě cloudového systému přístupem přes webové rozhraní. \n\nPokladní systémy dnes přinášejí technologickou revoluci do gastro prostředí. Nejmodernější softwary fungující na iPadech nebo tabletech. Pokladny se připojují k síti spolu s tiskárnami a doplňujícími mobilními zařízeními (mobilními číšníky). Data jsou ukládána buď na software v podniku, nebo na servery v cloudu. \n\nV restauračním prostředí se stávají populárními právě pokladní systémy postavené na tabletech. Většina moderních tabletových POS systému funguje v cloudu, tedy posílá informace na internet, kdy manažer nebo majitel může sledovat vývoj v podniku aktuálně a odkud koli pouze za pomoci internetu a hesla ke svému uživatelskému účtu. Tabletové pokladní systémy jdou ruku v ruce s vývojem mobilních pokladních systémů a aplikací, které umožňují mobilní platby, věrnostní programy, online objednávky a rezervace přímo integrované do pokladního sestému v restauraci.\n\nModerní pokladní systém zahrnuje množství vlastností a funkcionalit. Mezi ty nejznámější a považované za standardní jsou níže uvedené funkce.\n\n\nHistoricky první pokladní systém, dá-li se to tak nazvat, má kořeny již v roce 1870 ve městě Daytona v americkém státě Ohio. Tehdejší úspěšný obchodník James Ritty, který obchodoval s whisky, vínem a doutníky čelil problémům s nepoctivými zaměstnanci. Jednoho dne se James Ritty vydal parníkem na výlet do Evropy. Na parníku ho velmi zaujal mechanizmus lodního šroubu, který uměl počítat jeho otáčky z důvodu pravidelné kontroly a údržby. V této chvíli se v něm zrodila myšlenka, že by něco podobného potřeboval pro svůj obchod a kontrolu nad ním. Když se vrátil zpět domů, ihned o všem informoval svého bratra, se kterým začal vyvíjet svůj nápad, a to duplicitní mechanizmus, který by uměl počítat hotovostní transakce. O celých devět let později, tedy v roce 1879, si James a jeho bratr patentovali svůj vynález jako \"Ritty’s incorruptible cashier\" (volně přeloženo jako \"Rittyho neúplatný pokladní\"). Tento skutek se dá považovat za kořeny pokladního systému nebo pokladny, chcete-li. Poté si bratři Rittyovi otevřeli továrnu na výrobu těchto pokladních systémů. V roce 1881 však firmu koupil jistý Jacob Eckert, který podnik označil za \"National manufacturing company\" (volně přeloženo jako \"Národní výrobní společnost\"). Od něj později koupil firmu John Patterson, který pokračoval v dalším vývoji pokladny a zdokonalil ji natolik, že bylo možné tisknout transakce a denní záznamy. Postupem několika let došlo k dalším převratným zlepšení a v roce 1970 byla představena první pokladna řízena počítačem.\n\nV srpnu roku 1973 oznámila a uvedla na trh společnost IBM skladový systém, který fungoval jako střediskový počítač, používaný prioritně jako správce skladu. Tento skladový systém se stal prvním komerčním produktem za použití klientské server technologie (peer-to-peer) a lokální sítě (LAN) se zálohováním a vzdálenou inicializací. V polovině roku 1974 byl instalován v Pathmark obchodech v New Jersey a obchodním domu Dillard. \nV roce 1974 postavil \"William Brobeck and Associates\" první mikroprocesorem (Intel 8008) řízený pokladní systém, který byl určen pro restaurace a fastfoody společnosti McDonald.\nJiž v roce 1985 představil Gene Mosher platební POS terminál s barevnou dotykovou obrazovkou, postavený na Atari Mega ST, který umožňoval konfiguraci rozhraní položek menu bez nutnosti programování.\n\nZde už se můžeme bavit o moderním programovém řešení pokladních systémů. V roce 1992 Martin Goodwin a Bob Henry otevřeli první obchod se softwarem, který nazvali \"IT Retail\", a fungoval na platformě Microsoft Windows. Byl to přelom, který přivedl dostupnost výpočetní techniky pro obchodní činnost. Pokladní systém uměl lokálně ukládat data, uchovávat kontakty a měl grafické uživatelské rozhraní, které tvořilo vysoce flexibilní a funkční pokladní systém (POS).\n\n"}
{"id": "793881", "url": "https://cs.wikipedia.org/wiki?curid=793881", "title": "Švédsko na Letních olympijských hrách 2008", "text": "Švédsko na Letních olympijských hrách 2008\n\nŠvédsko na Letních olympijských hrách 2008 v Pekinu reprezentovalo 123 sportovců, z toho 50 mužů a 73 žen. Nejmladším účastníkem byla Sára Sjöström (14 let, 358 dní), nejstarší pak Peter Eriksson (48 let, 317 dní) . Reprezentanti vybojovali 5 medailí, z toho 4 stříbrné a 1 bronzovou.\n"}
{"id": "793899", "url": "https://cs.wikipedia.org/wiki?curid=793899", "title": "Macgillycuddy's Reeks", "text": "Macgillycuddy's Reeks\n\nMacgillycuddy's Reeks ( , česky doslova \"Černé hory\") je nejvyšší pohoří Irska, nacházející se v hrabství Kerry na jihovýchodě Irska.\n\nNázev pohoří pochází z 18. století a je odvozen od jména rodu \"Mac Giolla Mochuda\" (anglicky \"MacGillycuddy\"). Hlava rodu, McGillycuddy of the Reeks, vlastnil toto území až do konce 20. století.\n\nV pohoří Macgillycuddy's Reeks se nacházejí všechny 3 irské tisícovky:\n\n"}
{"id": "793900", "url": "https://cs.wikipedia.org/wiki?curid=793900", "title": "Zaoceánská loď", "text": "Zaoceánská loď\n\nZaoceánská loď je loď, která je určená k pravidelné přepravě osob na velké vzdálenosti. Pohybuje se na námořních trasách, které vedou napříč oceány. Zaoceánské lodě mohou přepravovat i náklad nebo poštovní zásilky. Někdy bývají určené i k jiným účelům, například jako výletní lodě nebo plovoucí nemocnice.\nDo této kategorie nepatří trajekty a jiná velká plavidla, která slouží k přepravě osob a zboží na krátké vzdálenosti.\n\nZaoceánské lodě hrály více než jedno století mimořádnou úlohu v mezinárodní přepravě. Bylo to od poloviny 19. století až do 60. let dvacátého století, kdy hlavní úlohu v dálkové přepravě osob převzala letecká doprava.\n\nNejvytíženější trasou bylo spojení mezi Evropou a Severní Amerikou, která vedla Severním Atlantikem. Tady byly nasazeny ty největší, nejrychlejší a nejmodernější zaoceánské lodě.\n\n"}
{"id": "793904", "url": "https://cs.wikipedia.org/wiki?curid=793904", "title": "Fazer", "text": "Fazer\n\nFazer je jedna z největších společností ve finském potravinářském průmyslu. Byla založena roku 1891 Karlem Fazerem v Helsinkách. Dnes firma vyrábí především cukrovinky, čokolády a různé druhy chlebů. Působí v osmi zemích, především ve Skandinávii a Pobaltí, a do dalších 27 zemí prodává své výrobky. Ve Finsku, Norsku, Dánsku, Švédsku a Rusku provozuje okolo 1200 restaurací.\n\nFazer koupil několik dalších potravinářských firem, např. finský Chymos (v roce 1993) nebo dánský Perelly. V roce 2000 se Fazer sloučil s konkurentní švédskou firmou Cloetta a vystupovali pod společným názvem \"Cloetta Fazer\". V červenci 2008 se však zpátky rozdělili na dva samostatné podniky.\n\n\n"}
{"id": "793910", "url": "https://cs.wikipedia.org/wiki?curid=793910", "title": "Syndrom preexcitace komor", "text": "Syndrom preexcitace komor\n\nSyndrom preexcitace komor (zkráceně jen preexcitace) je porucha vedení srdečního vzruchu převodním systémem srdečním, při které se vzruch nešíří na komory přirozenou cestou, tedy atrioventrikulárním uzlem, ale abnormálními vodivými drahami, které spojují svalovinu předsíní a komor. Ty jsou označované jako akcesorní (přídatné) dráhy. \n\nJedná se o svalové můstky, které vodivě spojují předsíně a komor a umožňují tak obejítí AV uzlu. Tyto jsou nejčastěji vrozené (můžou být dědičné – např. popisovaná mutace genu PRKAG2, nebo spojené s tuberozní sklerózou či Ebsteinovou anomálií). Získané jsou popisovány například u zánětů srdečního svalu, endokarditidy či thyreotoxikózy. \nRozlišujeme \n\nVzruch se tak na komory nešíří s obvyklým zpožděním, ale předčasně, a odpadá také další funkce AV uzlu – blokování příliš rychle přicházejících vzruchů ze síní. \n\nZákladem rozpoznání poruchy je elektrokardiografický záznam (EKG). Typickým rysem je zkrácení intervalu mezi P-vlnou a QRS komplexem (PQ interval, který normálně odpovídá zpoždění vzruchu při šíření AV uzlem), a rozšíření QRS komplexu tzv. delta vlnou – tedy počátečním pozvolným vzestupem křivky, daným právě předčasným šířením vzruchu na komoru. Tvar EKG křivky ale závisí na typu přídatné dráhy. K podrobnějšímu určení a lokalizaci dráhy je potřeba elektrofyziologické vyšetření srdce. \n\n\nPreexcitace se může projevit bušením srdce, krátkodobou poruchou vědomí (synkopou), závratí či přechodnou slabostí. \nU části nemocných se vyskytuje záchvatovitá arytmie s rychlou srdeční činností (tachykardií), označovaná jako atrioventrikulární reentry tachykardie (AVRT). Při ní dochází ke kroužení vzruchu po dráze tvořené předsíní, komorou, normální AV junkcí a přídatnou dráhou a z toho okruhu je rychle aktivován zbytek srdce. \n\nZvýšené riziko představují u nemocných s přídatnou dráhou také fibrilace a flutter síní, neboť zde odpadá ochranný blokující vliv AV uzlu a dochází k velmi rychlému šíření vzruchů na komory, což vede k rychlému srdečnímu selhání nebo přechodu do fibrilace komor. \n\nV případě záchvatu komplikující tachykardie (AVRT, fibrilace síní a další) je základem zpomalení resp. přerušení této arytmie, což je dosahované léky (antiarytmiky) nebo elektricky. Z léků je třeba u fibrilace a flutteru síní se vyhýbat těm, které zpomalí vedení AV uzlem, neboť mohou arytmii zhoršit (jde např. o adenosin, srdeční glykosidy, betablokátory či kalciové blokátory), používá se amiodaron nebo prokainamid.\nU nemocných, u nichž se preexcitace tímto způsobem projevuje, je dnes indikované a s velkou účinností (kolem 95 %) prováděné odstranění přídatné dráhy pomocí katetrizační radiofrekvenční ablace. U lidí se zachycenou odchylkou na EKG, ale bez projevů arytmie, se toto provádí především u nemocných s rizikovým povoláním (letci, řidiči). \n\n"}
{"id": "793913", "url": "https://cs.wikipedia.org/wiki?curid=793913", "title": "Saperavi", "text": "Saperavi\n\nSaperavi je velmi starobylá, pozdní moštová, místy i stolní odrůda révy vinné (\"Vitis vinifera\"). Náleží k eko-geografické skupině černomořských odrůd a patrně pochází z východogruzínské Kachetie, z údolí Alazani, rozprostírajícího se mezi Velkým Kavkazem a pohořím Civ-Gombori. Některé zdroje však uvádějí jako původní místo výskytu západogruzínskou Imeretii a jiné severogruzínskou Abcházii. Odrůda je tak jako tak v Gruzii nejpěstovanější modrou odrůdou.\n\nRéva vinná (\"Vitis vinifera\") odrůda \"Saperavi\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný. Vrcholky letorostů a apikální lístky jsou silně plstnatě ochmýřené, téměř bílé s růžovými okraji. Mladé listy jsou žlutavě zelené se slabým růžovým nádechem, plstnatě ochmýřené. Jednoleté réví je světle hnědé se šedivým nádechem, uzly jsou tmavě hnědé.\n\nListy jsou středně velké, okrouhlé až vejčité, tří- až pětilaločnaté se středně hlubokými, lyrovitými výkroji, často s protáhlým středním lalokem, na rubu jsou jemně plstnaté, řapíkový výkroj je výrazně lyrovitý, většinou s oblým dnem, úzce otevřený až uzavřený. Podzimní barva listů je žlutá s vínově červenými skvrnami.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé až středně velké (13-18 x 12-17 mm, 1,2-1,5 g), mírně oválné, silně ojíněné bobule tmavě modré až černomodré barvy s tenkou, ale pevnou slupkou, obsahující vysoké množství barviv, s tmavě růžovou dužinou příjemné, svěží chuti, s 2-3 semeny v dužině. Hrozny jsou středně velké (13-17 x 12-15 cm, 90-100 g), válcovité až válcovitě-kuželovité, řidší, často rozvětvené, velmi často s jedním malým křidélkem. Stopka je zelená, 4-5 cm dlouhá.\n\n\"Saperavi\" je odrůda révy vinné (\"Vitis vinifera\"). Náleží k eko-geografické skupině černomořských odrůd a patrně pochází z východogruzínské Kachetie, z údolí Alazani, rozprostírajícího se mezi Velkým Kavkazem a pohořím Civ-Gombori. Některé zdroje však uvádějí jako původní místo výskytu západogruzínskou oblast Imereti a jiné severogruzínskou Abcházii. Rodičovské odrůdy nejsou známé.\n\nV Gruzii je odrůda pěstována prakticky ve všech vinařských regionech, najdeme ji na velkých plochách v Kachetii a dále například v regionech Kartli, Imeretie, Gurie či Rača-Lečchumi. Mimo Gruzii ji najdeme snad ve všech státech bývalého SSSR, především v Arménii, Ázerbájdžánu, Moldavsku (roku 1999 na 900 ha), v Tádžikistánu, Turkmenistánu, Uzbekistánu a Kyrgyzstánu.\n\nMimo oblast bývalého Sovětského Svazu je odrůda rozšířená na větších plochách v Bulharsku, Rumunsku, na Ukrajině, především v Krymské oblasti, v Austrálii, ve státě New York v USA, v Číně, Japonsku a v Kanadě.\n\nVe Státní odrůdové knize České republiky není odrůda zapsána, není uvedena ani mezi odrůdami, ze kterých je dovoleno vyrábět zemská vína. V České republice se prakticky nepěstuje.\n\nNázev odrůdy, v gruzínštině საფერავი, doslova znamená \"barvy, barviva\" a vztahuje se k vysokému obsahu barviv ve slupce a v dužině. Některá synonyma obsahují konkrétní údaje o místech pěstování odrůdy \"Saperavi\" v minulosti, tak například \"Patara Saperavi\" ukazuje na jihozápadní pobřeží Lýkie, na antické město Patara v dnešním Turecku.\n\nDalší, lokálně používaná synonyma odrůdy \"Saperavi\" jsou : \"Саперави, Красильщик\" (Rusko), \"Didi Saperavi, Kleinberiger, Nerki Khagog, Patara Saperavi, Saparavi, Saperavi Didtana Kwaviliani, S. Martwalmitweni, S. Nischwilmari Twala, Saperawi\" (Německo), \"S. de Kachet, S. de Kakhetie, S. Patara, Saperaibi, Saperave Moklemtewana, Sapervi, Sapeur, Sapéravi, Sapewi, Sapiramica Major Sapperawi, Sapperawi, Scaperawi, Scoperawi, Szaperavi\".\n\nOdrůda \"Saperavi\" je velmi bohatá na mutace a klony. Oblastně se pěstují mutace odrůdy \"Saperavi\", variety \"Martali Saperavi\" (jedná se o varietu, údajně dávající vína nejvyšší kvality), \"Tchwili Saperavi\", \"Mamali Saperavi\" a \"Dedali Saperavi\".\n\nV katalogu VIVC jsou samostatně, bez dalších podrobností, uvedeny gruzínské moštové odrůdy \"Saperavi Atenis\" (pěstována v regionu Kartli), \"Saperavi Bezhashvilis\" (též \"S. Bedjashvilis\", pěstována v regionu Kartli), \"Saperavi Budeshuriseburi\" (klon z regionu Kachetie, má protáhle oválné bobule, dříve dozrává a proto mívá vyšší cukernatost moštu, je na menších plochách pěstován na Ukrajině, na Krymu, okolí Oděsy a města Mykolaiv), \"Saperavi Grdzelmtevana\" (pěstována v regionu Kachetie), \"Saperavi Guriis\" (pěstována v regionu Gurie), \"Saperavi Kartlis\" (klon z regionu Kartli, dozrávající v oblasti pěstování na přelomu září a října, dávající vyšší výnosy, ale obecně náchylnější k houbovým chorobám), \"Saperavi Medzhrivkhevis\" (též \"S. Mejvriskhevis\", pěstována v regionu Kartli), \"Saperavi Pachkha\" (pěstována v regionu Kachetie) a \"Saperaviseburi\" (pěstována v regionu Kachetie).\n\nOdrůdy mohou být mutacemi či klony odrůdy \"Saperavi\", v některých případech ale může jít pouze o nezařazená synonyma, tak jako u dalších dvou zde uvedených odrůd \"Saperavi Gruzinskii\" a \"Saperavi Viao\" s udáním místa původu bývalé SSSR. Mimo to je v literatuře ještě zmínka o odrůdách, opět patrně klonech odrůdy \"Saperavi\", a sice \"Saperavi Acharuli\" (pěstována v regionu Adžárie), \"Saperavi Tetri\" (pěstována v regionu Kachetie) a \"Saperavi Mskhvilmatrsvala\" (též \"S. Mskhvilmarcvala\", pěstována v regionu Kachetie).\n\nOdrůda \"Saperavi\" byla pro své nepochybné kvality použita při šlechtění nových odrůd révy, namátkou lze uvést tři modré moštové odrůdy z bývalého SSSR, interspecifickou moštovou odrůdu \"Saperavi Severnyi\" (1947, Vinohradnický výzkumný ústav J.I. Potapenka, Novočerkask) nebo odrůdy původu \"Vitis vinifera\", \"Bastardo Magarachskii\" (1949) a \"Rubinovyi Magaracha\" (1928), které pocházejí z ukrajinského šlechtitelského Institutu Magarač na Krymu, založeného hrabětem Michailem Woronzowem roku 1828. Institut dnes disponuje asi 2.000 hektary vinic. Názvy odrůd jsou uváděny v přepisu dle katalogu odrůd VIVC Geilweilerhof.\n\nPrůměrně výnosná moštová a stolní odrůda, která je právem řazena mezi odrůdy kvalitativní. Réví vyzrává dobře (85 %), výnosy se pohybují okolo 9-11 t/ha a jsou poměrně stabilní, pokud nedojde ke sprchnutí květenství. Počet hroznů na výhon je v průměru 0,88, na plodonosný 1,63, plodnost dřeva je 66 %. Odrůda poměrně dobře odolává zimním mrazům a nebývá ohrožována pozdními jarními mrazy. Odolnost vůči suchu je poměrně vysoká. Doporučováno je zatížení keře 50-60 oček, řez na 10-12 (na Krymu 6-8) oček, vyhovují podnože jako K 5BB či 41 B. Cukernatost moštu se dle klimatických podmínek pohybuje v rozmezí 17-28 °NM, acidita 7,5-12,6 %.\n\nVegetační cyklus odrůdy trvá 150-160 dní při sumě aktivních teplot (SAT) 2900-3000 °C, v podmínkách Oděsy dozrává tato pozdní odrůda koncem září až začátkem října.\n\nOdrůda průměrně odolává plísni révové (\"Plasmopara viticola\") a padlí révovému (\"Uncinula necator\"), v deštivých letech bývá napadena plísní šedou (\"Botrytis cinerea\"), méně než jiné odrůdy je poškozována obaleči.\n\nOdrůdu lze pěstovat i v chladnějších, podhorských údolích a ve vyšších nadmořských výškách. Dobře prospívá na různých typech půd kromě těch vyloženě suchých, zasolených a podmáčených. Vysoké výnosy dává na teplých, dobře provzdušněných a propustných půdách.\n\nOdrůda \"Saperavi\" se často používá jako barvířka a je schopna dát i v cuvée s 30 % bílé odrůdy víno lákavě červené barvy. Náleží mezi ty vzácné barvířky, používané s úspěchem k přípravě vynikajících odrůdových vín.\n\nVíno je charakteristické tmavě rubínovou barvou, vysokým obsahem extraktu, vyšší aciditou, velmi vysokým obsahem alkoholu a taninů, harmonickou chutí a příjemnou trpkostí. Je vhodné k úpravě barrique, získá aromatický buket pražené kávy a jemné vanilky, doplňující odrůdový ovocitý charakter s tóny zralých černých třešní, sušených švestek a fialek. Víno je pověstné vysokou kvalitou, má velmi dobý potenciál zrání, dobrá vína lze archivovat více než 30 let. Mimo to se \"Saperavi\" používá k výrobě odrůdových rosé vín, ovocitých červených vín, určených k pití jako mladá a k výrobě různých cuvée, například s odrůdami \"Morastel\", \"Cabernet Sauvignon\" či s různými autochtonními odrůdami. Místy slouží hrozny též k výrobě destilátů a k přímé konzumaci jako stolní odrůda.\n\nV Gruzínské Kachetii, v údolí Alazani se vyrábějí známá odrůdová vína s názvy „Kindzmarauli“, „Pirosmani“ (přírodní polosladké víno z okolí města Kardanachi), „Mukusani“ (víno z údolí Alazani, zrající v dubových sudech), „Akhascheni“ (přírodně polosladké červené odrůdové víno granátové barvy, vyráběné v okolí Gurdžaani od roku 1958), na Krymu například víno „Juschnobereschni“ a také červený „Krimsekt“.\nSuchá vína se obecně doporučují podávat k teplým pokrmům z telecího nebo vepřového masa. V úpravě barrique jsou vhodná ke steakům, jehněčímu a smaženým žampiónům.\n\n\n\n"}
{"id": "793916", "url": "https://cs.wikipedia.org/wiki?curid=793916", "title": "Váh (odrůda révy vinné)", "text": "Váh (odrůda révy vinné)\n\nVáh je středně pozdní až pozdní moštová odrůda révy vinné (\"Vitis vinifera\"), používaná k výrobě červených vín. Odrůda byla vyšlechtěna na Slovensku v roce 1976, Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd \"Castets\" a \"Abouriou noir\".\n\nKřížením těchto dvou odrůd vzniklo 85 semenáčků, ze kterých bylo vyselektováno pro další zkoušky osm jedinců. Pro velkou heterogenitu znaků potomstva byly dále selektovány čtyři typy, ze kterých později vzešly sesterské odrůdy \"Váh\", \"Hron\", \"Nitranka\" a \"Rimava\", vesměs nesoucí jména slovenských řek.\n\n\"Castets\" je autochtonní, středně pozdní, modrá moštová odrůda původu \"Vitis vinifera\" z francouzského jihozápadu, z départementu Gironde, která se sem údajně měla dostat z podhůří Pyrenejí, či, podle jiné teorie, byla jako semenáček nalezena r. 1870 poblíž lesa u obce Saint-Macaire a namnožena místním vinařem jménem Nicouleau. Každopádně, jméno získala po muži jménem Castets, který se zasloužil o její rozšíření kolem r. 1875. Je pěstována velmi vzácně, roku 1998 na 0,5 ha a mísena do cuvée vín Vin de Pays v okolí města Aveyron severně od Gaillac, její pěstování je připuštěno též v Provence, v AOC Palette a Vins d'Estaing. Odrůda je poměrně odolná, ale vína dává průměrná.\n\n\"Abouriou noir\" je autochtonní, raná, modrá moštová odrůda původu \"Vitis vinifera\" z jihozápadní Francie, z regionu Sud-Ouest, z départementu Lot-et-Garonne. Je potomkem odrůdy \"Magdeleine Noire des Charentes\" a pochází ze semenáčku, který byl nalezen kolem r. 1840 a další selekcí upravován do dnešní podoby. Odrůda byla v roce 2007 pěstována ve Francii ve třech klonech na 388 ha s klesající tendencí. Do cuvée se užívá v AOC Côtes du Marmandais a Vins d’Estaing a dále v mnoha Vin de Pays v regionu Sud-Ouest a v údolí Loiry. Pěstuje se též v Austrálii a v Kalifornii. Poměrně odolná odrůda dává kvalitní vína, kterým někdy schází acidita.\n\nRéva vinná (\"Vitis vinifera\") odrůda \"Váh\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je bujný se vzpřímenými letorosty.\n\nList je středně velký až velký, okrouhlý, pětilaločnatý s mělkými až středně hlubokými výkroji, , čepel listu je vrásčitá, mírně zvlněná, na spodní straně středně hustě štětinkatá a jemně chloupkatá. Řapíkový výkroj je lyrovitý, úzce otevřený až lehce překrytý.\n\nOboupohlavní pětičetné květy v hroznovitých květenstvích jsou žlutozelené, samosprašné. Hrozny jsou malé až středně velké (15 x 11 cm, 102 g), kuželovité až nepravidelné, volné až řídké, u báze rozvětvené, bobule jsou malé (10 mm, 1,2 g), kulaté, modré, slupka je pevná, dužina je rosolovitá, výrazné trávově-kabernetové chuti\n\n\"Váh\" je moštová odrůda révy vinné (\"Vitis vinifera\"). Odrůda byla vyšlechtěna na Slovensku v roce 1976, Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd \"Castets\" a \"Abouriou noir\". V Listině registrovaných odrůd SR je odrůda zapsána od roku 2011, již od roku 2004 je právně chráněná.\n\nNa Slovensku je odrůda pěstována na nevelkých plochách. Ve Státní odrůdové knize České republiky není zapsána, není uvedena ani mezi odrůdami, ze kterých je dovoleno vyrábět zemská vína. V České republice se pěstuje pouze velmi okrajově, na Moravě, kde se lze na místních koštech vzácně setkat s odrůdovými víny.\n\nNázev odrůdy je odvozen od názvu slovenské řeky Váh, názvy řek jsou slovenskými šlechtiteli používány pro nové odrůdy révy poměrně často. Šlechtitelské označení odrůdy je \"CAAB 3/13\".\n\nPro všechny odrůdy z tohoto křížení platí, že má husté olistění a tvoří velké listy, zastiňující značnou část hroznů. Je proto vhodné asi třetinu listové plochy, zejména v pásmu hroznů, odstranit. Réví dobře vyzrává, přesto je odrůda citlivější vůči zimním mrazům. Pro pozdější rašení není ohrožována pozdními jarními mrazy. Hodí se pro většinu vedení, vhodné jsou podnože SO-4 a T 5C, které brzdí růst, omezeně i Cr 2 či 125 AA. Výnos je střední, 9-12 t/ha při cukernatosti moštu 18,5-23 °NM a aciditě 7-9,5 g/l. Výlisnost moštu je nižší, z 1 kg hroznů asi 570 ml.\n\n\"Váh\" raší dosti pozdně, kvete však poměrně brzy, sklizňové zralosti dosahuje v polovině až koncem října.\n\nOdrůda je průměrně odolná houbovým chorobám a škůdcům, při běžné chemické ochraně je zvládá bez problémů. Řidší hrozny na keřích ani při nepříznivém podzimním počasí nehnijí.\n\nOdrůda vyžaduje teplé a slunné polohy, dobře chráněné před zimními mrazy a záhřevné půdy, nejlépe hlinitopísčité\n\nMladé víno je krásné, temně červené barvy, drsnější, s výraznou kabernetovou chutí, přecházející až do zelené papriky. Vyzráváním se víno zjemňuje a harmonizuje, proto je určeno k dlouhodobější archivaci a nemělo by se pít mladé. Různým cuvée dodávají odrůdová vína barvu, strukturu a obohacují je o chuťový rozměr.\n\n\n\n"}
{"id": "793923", "url": "https://cs.wikipedia.org/wiki?curid=793923", "title": "Pověst o Úpických rytířích", "text": "Pověst o Úpických rytířích\n\nPověst o Úpických rytířích se váže k roku 1241, kdy skrze území Úpicka táhly nájezdnické kmeny Tatarů, které v tuto dobu skutečně plenili oblasti jihozápadního Polska a Slezska, pod vedením nejstaršího z Čingischánových vnuků Bátúem. Ten rozdělil své vojsko do 3 proudů z nichž jeden měl plenit právě území Čech. Na území Slezska se ale tento proud spojil s proudem, který měl namířeno přes Polsko do severního Německa. Na svých taženích se dostali až k Trutnovu.\n\nLegenda vypráví příběh o tom, jak malá osada, umístěná na okraji řeky Úpy, která sloužila jako stanice na obchodní stezce (\"Kladská trhovka\") mezi Náchodem a Dvorem Králové. Mongoly na jejich tažení předbíhala pověst nelítostných nájezdníků. Když dorazila do Úpice zpráva, že sousední osada \"(Sedloňov)\" byla vydrancována, všichni obyvatelé si zabalili cennosti a vydali se hledat úkryt v nedalekém lese zvaném \"„Svobodný“\", kde jak pověst praví, osekali stromům větve a na ně rozvěsili lucerny. Mezitím úpičtí postavili přes řeku provizorní most (zde se jednotlivé verze pověsti liší, jiné verze tvrdí, že most již stál a byl jen sabotován). Když Tataři v noci uviděli světla další osady, vydali se plenit i tu. Ve chvíli kdy překračovali řeku, byl ale most stržen a tatarská jízda se zřítila do rozvodněné Úpy. Zbytek vojska se rozprchl ti, kteří se pokusili vyplavat, byli ubiti na břehu. Tak se podle pověsti dostal do městského znaku oklestěný kmen ve zlatém poli s letopočtem 1241, který je dodnes k vidění na městské radnici a obyvatelé Úpice byli za svou odvahu nazýváni rytíři.\n\n"}
{"id": "793930", "url": "https://cs.wikipedia.org/wiki?curid=793930", "title": "Myeloidní progenitor", "text": "Myeloidní progenitor\n\nMyeloidní progenitor (common myeloid progenitor, CMP) je myeloidní multipotentní buňka vznikající z multipotentního progenitoru vznikajícího z pluripotentní hematopoetické kmenové buňky zejména v kostní dřeni, dávající v průběhu hematopoezy (krvetvorby) vznik buňkám myeloidní řady. Myeolidní řada zahrnuje granulocyty (eosinofil, bazofil, neutrofil), monocyty (makrofágy), dendritické buňky, žírné buňky, megakaryocyty a erytroblasty. \n\nHematopoetická buňka se odvozením do progenitoru zavazuje k vývoji do určité vývojové linie/řady, přičemž diferenciace v myeloidní progenitor nebo lymfoidní progenitor je prvním krokem. Myeloidní progenitorová buňka je bezprostředním produktem hematopoetické kmenové buňky, ovšem na rozdíl od ní má pouze omezenou schopnost sebeobnovy. Během ±2-3 buněčných dělení se diferencuje v granulocyt-makrofág progenitor (GMP) nebo megakaryocyt-erytrocyt progenitor (MegEP). \n\nOproti hematopoetickým kmenovým buňkám vykazují progenitorové buňky větší proliferační aktivitu. Progenitorové buňky lze od hematopoetických buněk odlišit funkčně, ovšem nikoliv morfologicky. Funkční odlišení progenitorů je možné dokázat in vivo transplantací buněk do letálně ozářené kostní dřeně myši, kde se následně buňka může chovat dvěma způsoby: long-term /dlouhotrvající/, které mají schopnost sebeobnovy a dokáží tedy hematopoézu obnovit opakovaně, a short-term /krátkodobé/, které mohou proliferovat a nemají již schopnost sebeobnovy, z nich vznikají multipotentní progenitory a z těchto progenitorů poté myeloidní progenitory. \n\nOpakovaná chyba v chromozomu myeloidního progenitoru může spolu s působením běžné virové nebo bakteriální infekce v nitroděložním životě pravděpodobně vést ke vzniku akutní myeloidní leukémie (AML) a chronické myeolidní leukémie (CML). V důsledku abnormální odpovědi organismu na infekci se poruší nervové dráhy vedoucí do jádra podměty z vnějšího prostředí buňky, buňka se přestává diferencovat a z této poškozené buňky vzniká klonální populace nesoucí stejný genotyp i fenotyp. Léčba akutní myeloidní leukémie je méně úspěšná než léčba akutní lymfoblastické leukémie (ALL). Riziko myeloidní leukémie je vyšší u dětí s Downovým syndromem\n"}
{"id": "793935", "url": "https://cs.wikipedia.org/wiki?curid=793935", "title": "Seznam historických jednotek", "text": "Seznam historických jednotek\n\nToto je seznam historických jednotek.\n\nAbas je stará perská jednotka hmotnosti používaná pro perly. V 18. a 19. století byla přepočítávána jako 7/8 karátu (t. j. 0,875 karátu) nebo tři a půl zrna (grain), v současnosti jako 0,91 karátu (což v přepočtu z metrických karátů činí 0,182 gramu).\n\nAchane je starověká jednotka objemu. Její hodnota činila přibližně 2400 l.\n\nPřevodní vztahy:\n\nAčá je stará mongolská jednotka objemu.\n\nPřevodní vztahy:\n\n1 ačá = 103,6 l = 2000 alga\n\nAdarme je stará jednotka hmotnosti používaná v některých španělsky mluvících zemích. Její hodnota činí přibližně 1,8 g, případně 3,6 g.\n\nPřevodní vztahy:\n\nAddix je stará jednotka objemu používaná v antickém Řecku. Její hodnota činila přibližně 3,604 l.\n\nAğaç je stará jednotka délky používaná v Turecku. Její hodnota je 5010 m nebo také 5334 m - v tom případě 1 Ağaç = 3 berri.\n\nAgra je stará jednotka hmotnosti používaná v Uzbekistánu. Její velikost činila přibližně 61 g.\n\nAhm je stará jednotka objemu používaná v Německu. Její hodnota se pohybovala od 130 l do 180 l v závislosti na různých částech Německa.\n\nAime je stará jednotka objemu používaná v Belgii.\n\n1 Aime = 137,5 l = 1/6 foudre.\n\nAki je stará jednotka hmotnosti používaná v Libérii Její hodnota činí přibližně 1,274 g.\n\nAkid je stará jednotka délky používaná v Iráku Její hodnota je přibližně 50,3 mm.\n\nAkov je stará jednotka objemu používaná v Srbsku. Nejprve se tato jednotka používala pro odměřování vína, poté dalších tekutin.\n\nPřevodní vztahy:\n\nAlabi je stará jednotka délky používaná v Etiopii. Její hodnota činí přibližně 0,8 m.\n\nAlada je stará jednotka hmotnosti používaná v Uzbekistánu. Její hodnota činila přibližně 16 g.\n\nAld je stará jednotka délky používaná v Mongolsku. Její hodnota činila přibližně 1,6 m. Odpovídala také čínské jednotce pu.\n\n\nAlen je stará jednotka délky, která je přibližně podobná české délce loket. Přibližná hodnota činí 0,5 až 0,7 m.\n\nPřevodní vztahy:\n\nAlga je stará mongolská jednotka objemu.\n\nPřevodní vztahy:\n\n1 alga = 0,0518 l = 1/2000 ačá.\n\nAlma je stará jednotka objemu používaná v Portugalsku, Španělsku a Turecku. Její hodnota činila 5,205 l.\n\nAlmud je stará jednotka hmotnosti, objemu i obsahu. Používána byla v zemích s vlivem španělštiny a portugalštiny. Její jazykové varianty jsou rovněž alemina, almade, almonde či almuersa. Toto pojmenování vychází z arabského slova al-mudd.\nPřevodní vztahy pro hmotnost:\n\nPřevodní vztahy pro objem:\n\nPřevodní vztahy pro obsah:\n\nAlquere je stará jednotka objemu a obsahu. Používána byla v zemích s vlivem portugalštiny. \n\n\nAltmaß (případně Altmass) je stará jednotka objemu používaná v Německu pro vykvašené staré víno. Její hodnota činila 1,793 l a tvořila 1/80 jednotky ahm.\n\nAmat je stará jednotka hmotnosti používaná v Indonésii. Do češtiny se dá přeložit jako moc nebo hodně.\n\nVelikost 1 amat činí 123,5 kg a dělí se na 2 pikul.\n\nAmmat je stará jednotka délky používaná v Babylonii. Její velikost činila 0,526 m.\n\nPřevodní vztahy:\n\nAmole je stará jednotka hmotnosti požívaná v Etiopii. Její velikost činila přibližně 640 g.\n\nJeště do poměrně nedávné doby (do počátku 20. století) se v Etiopii užívalo placení tyčinkami soli právě o této hmotnosti.\n\nAngošt je stará jednotka délky používaná v Indii. Její velikost činila 2,032 cm.\n\nAngulí je stará jednotka délky používaná v Indii. Její hodnota činila přibližně 0,02 m. V Bengálsku byla její hodnota 0,01905 m a tvořila 1/48 jednotky gaz.\nAngusta je stará jednotka délky používaná ve starověku v perské říši. Svojí velikostí je podobná jednotce palec.\n\nPřevodní vztahy\n1 angusta = 2,72 cm = 1/10 vitasti.\n\nAnker je stará jednotka hmotnosti a objemu používaná ve různých zemích severní a západní Evropy. Jako jednotka objemu byla používána pro kapaliny, nejčastěji pro víno.\nPřevodní vztahy pro hmotnost:\n\nPřevodní vztahy pro objem:\n\nAntal je stará jednotka objemu používaná v Maďarsku pro víno. Používáno bylo také pojmenování malý tokajský sud. Hodnota jednoho antalu činila 73,33 l a rovnal se 11/8 bratislavského vědra. Dvojnásobný objem se pak nazýval velký tokajský sud.\n\nBongkal je stará jednotka hmotnosti používaná v Indonésii.\n\nJejí velikost činila přibližně 49,17 g.\n\n"}
{"id": "793937", "url": "https://cs.wikipedia.org/wiki?curid=793937", "title": "František Fridrich", "text": "František Fridrich\n\nJméno a příjmení František Fridrich se může vztahovat k následujícím osobnostem:\n\n"}
{"id": "793938", "url": "https://cs.wikipedia.org/wiki?curid=793938", "title": "USENIX", "text": "USENIX\n\nUSENIX: Advanced Computing Systems Association (\"Asociace pokročilých výpočetních systémů\") byla založena v roce 1975 pod názvem „Unix Users Group“ (Unixová skupina uživatelů). Hlavním důvodem byla snaha o zaměření se především na studium a vývoj Unixu a podobných systémů. V červnu 1977 právník ze společnosti AT & T informoval Unix Users Group, že nemohou používat slovo UNIX, jelikož šlo o ochranou známku společnosti Western Electric (patřili pod AT & T do roku 1995), což vedlo ke změně názvu na USENIX. Od té doby se USENIX rozrostl do uznávané organizace mezi odborníky, vývojáři a výzkumníky počítačových systémů.\nUSENIX začali jako technická organizace. Jak komerční zájem rostl, počet oddělených skupin začal také souběžně růst, především STUG, Software Tools Users Group, technické utility pro systémy podobné UNIXu a nástroje a rozhraní pro ne-Unixové operační systémy.\nUSENIX má speciální zájmové skupiny pro systémové administrátory, SAGE.\nSponzorují několik konferencí a seminářů ročně, například USENIX Symposium on Operating Systems Design and Implementation (OSDI), USENIX Annual Technical Conference, USENIX Security Symposium, USENIX Conference on File and Storage Technologies (FAST), Large Installation System Administration Conference (LISA).\nZakládajícím prezidentem USENIX byl Lou Katz.\n\nNásledující osoby nastoupily do úřadu 21. června 2010:\n\nNásledující osoby nastoupily do úřadu 25. června 2008:\n\nNásledující osoby nastoupily do úřadu 1. června 2006:\n\nNásledující osoby nastoupily do úřadu 27. června 2004:\n\n\nToto ocenění, také nazývané „Flame“ se vyhlašuje každoročně od roku 1993.\n"}
{"id": "793942", "url": "https://cs.wikipedia.org/wiki?curid=793942", "title": "František Ehrenberger", "text": "František Ehrenberger\n\nJméno a příjmení František Ehrenberger se může vztahovat k následujícím osobnostem:\n\n"}
{"id": "793943", "url": "https://cs.wikipedia.org/wiki?curid=793943", "title": "FK Rájec-Jestřebí", "text": "FK Rájec-Jestřebí\n\nFK Rájec-Jestřebí (celým názvem: Fotbalový klub Rájec-Jestřebí) je český fotbalový klub, který sídlí ve městě Rájec-Jestřebí v Jihomoravském kraji. Od sezóny 2013/14 hraje I. B třídu Jihomoravského kraje – sk. A (7. nejvyšší úroveň).\n\nNejvětším úspěchem klubu je tříletá účast v divizi (2006/07 – 2008/09). Klub se účastnil 11 sezon nejvyšší jihomoravské soutěže (1998/99 – 2011/12), vítězství v ní v ročníku 2005/06 mu vyneslo postup do Moravsko-Slezské divize – sk. D. Tým tehdy vedl Jiří Záleský, jeho vůdčí osobností na podzim 2006 v divizi, stejně tak později v sezonách 2009/10, 2010/11 a na podzim 2011 v přeboru byl Milan Macík.\n\nNa konci 60. let 20. století (1967–1970) zde působil Jaromír Salaj, bývalý prvoligový fotbalista Rudé hvězdy Brno a prvoligový lední hokejista Zbrojovky Brno. Za Rájec-Jestřebí hrál také lední hokej (do 1973).\n\nFK Rájec-Jestřebí byl založen v roce 1921 pod názvem \"SK Rájec nad Svitavou\". Tým své domácí zápasy odehrává na místním fotbalovém stadionu. Klub dříve využíval i staré škvárové hřiště nad místním zámkem. Po zbudování tréninkového hřiště těsně v blízkosti hlavního hřiště, využívá právě toto hřiště a to k účelům trénování. Fotbalový klub nesl řadu let název \"FK MKZ Rájec-Jestřebí\" podle svého generálního partnera místního závodu MKZ (Moravské keramické závody).\nV roce 2011 ukončilo MKZ s fotbalovým klubem dlouholetou spolupráci. Klub se přejmenoval na \"FK Rájec-Jestřebí\". Generálním partnerem klubu se stalo město Rájec-Jestřebí.\n\nZdroje: \n\n\nZdroje: \n\nV přípravném utkání s Metrou Blansko na konci března 1970 na hřišti v Rájci-Jestřebí došlo při srážce domácího brankáře Klimeše s Josefem Ostrým k závažnému zranění, které nadějný hráč po několika týdnech nepřežil. Otřesení spoluhráči se 25. dubna 1970 na pohřbu s kamarádem a spoluhráčem rozloučili. V následujících letech se na uctění památky tohoto hráče hrál fotbalový turnaj.\n\nTabulka ročníků, v nichž zvítězilo pořádající mužstvo z Rájce-Jestřebí:\n\nStadion FK Rájec-Jestřebí byl vybudován již v letech 1945–1946, jeho otevření se konalo v neděli 15. září 1946 a bylo velkou sportovní slavností zakončenou utkáním SK Rájec nad Svitavou – AFK Blansko (0:4, poločas 0:1) před 800 diváky. Od roku 1985 až do roku 2000 byl postupně upravován povrch a vybudováno tréninkové hřiště. Během dlouholeté úpravy si hřiště vysloužilo nové, moderní zavlažování. Byly postaveny nové šatny s klubovnou a ubytovnou pro turisty s kapacitou 40 osob. Po postupu A-týmu do divize hřiště dostalo nové střídačky a světelnou tabuli. V jarních a letních měsících slouží prostory hřiště také k pořádání tanečních zábav pořádané FK.\n\n\nZdroj: \n\n\n\nZdroj: \n\n\nFK Rájec-Jestřebí „B“ byl rezervním týmem Rájce-Jestřebí, který naposled startoval v sezoně 2016/17 v nejnižší okresní soutěži.\n\nZdroj:\n\n\nZdroj:\n\n"}
{"id": "793947", "url": "https://cs.wikipedia.org/wiki?curid=793947", "title": "Stade Sébastien-Charléty", "text": "Stade Sébastien-Charléty\n\nStade Sébastien-Charléty, zkráceně Stade Charléty (česky \"Stadion Sebastiana Charlétyho\") je víceúčelový stadion v Paříži dokončený v roce 1939 a rekonstruovaný v roce 1994. Je domovským stadionem několika sportovních klubů - Stade français Paris rugby (po dobu renovace jeho Stade Jean-Bouin), Paris université club (ragby), Paris Football Club a Paris Volley. Vedle hlavního hřiště s kapacitou 20 000 míst pro atletiku, ragby a fotbal zahrnuje též víceúčelovou halu (1500 míst) a specializované prostory (posilovna, dódžó), osm tenisových dvorců a kurt na squash. Mají zde rovněž sídlo Francouzský národní olympijský výbor a Francouzská atletická federace. Komplex se nachází ve 13. obvodu na \"Avenue Pierre-de-Coubertin\" mezi Boulevardem Kellermann a městským okruhem. Provozovatelem stadionu je město Paříž.\n\nRagbyový \"Paris université club\" byl v roce 1929 vypuzen ze svého původního stadionu a až v roce 1937 získal pozemek na stavbu nového. O stavbu se velmi zasadil rektor Pařížské akademie Sébastien Charléty, po němž byl následně stadion pojmenován. Stavbu provedl držitel prix de Rome architekt Bernard Zehrfuss a byla otevřena v roce 1939.\n\nDne 27. května 1968 se na stadionu konalo shromáždění Národní unie francouzských studentů, kterého se zúčastnilo 30 000-50 000 osob, a které se stalo významnou akcí květnových událostí.\nPlocha uprostřed atletického oválu byla v polovině 80. let uzavřena, neboť byla kontaminována virem. Půda byla vytěžena až do hloubky více než jednoho metru, ale nebyla nahrazena z důvodu příliš vysokých nákladů. Na konci roku byly strženy i zastaralé tribuny a architekti Henri Gaudin a jeho syn Bruno Gaudin navrhli nový stadion, který byl postaven v letech 1991-1994. Nový stadion zahrnuje též halu \"salle Charpy\", který slouží volejbalovému klubu \"Paris Volley\".\n\nDne 1. května 2007 se na stadionu konalo předvolební shromáždění Ségolène Royalové, kandidátky ve druhém kole voleb francouzského prezidenta. Jedná se doposud o největší míting Socialistické strany, kterého se zúčastnilo mezi 55 000 (podle pořádkových sil) a 80 000 (podle organizátorů) osob.\n\n"}
{"id": "793953", "url": "https://cs.wikipedia.org/wiki?curid=793953", "title": "Antti Tuisku", "text": "Antti Tuisku\n\nAntti Tapani Tuisku (27. února 1984, Rovaniemi) je finský popový zpěvák. Proslavil se díky soutěži Idols pořádané finskou televizí MTV3 v roce 2003. Ačkoliv nevyhrál a skončil na třetím místě, stal se nejpopulárnějším umělcem ze všech soutěžících. Ve Finsku prodal přes 200 000 desek. Jeho nejúspěšnějšími singly jsou \"En halua tietää\", \"Tyhjä huone\", \"Juuret\" a \"Hyökyaalto\". Se zpěvačkou Jenni Vartiainen nazpíval píseň \"Kahdestaan\".\n\n\n"}
{"id": "793960", "url": "https://cs.wikipedia.org/wiki?curid=793960", "title": "Quirin Mickl", "text": "Quirin Mickl\n\nDr. Quirin Mickl OCist. vlast. jm. \"Jan Kristian Alois Mickl\" (13. prosince 1709 Újezd Ostrolov - 23. února 1767, Vyšší Brod) byl cisterciácký mnich, učenec a básník, který od roku 1747 zastával úřad opata kláštera ve Vyšším Brodě. Byl nositelem titulu Pronotarius apostolicus, císař jej jmenoval císařským radou.\n\nDne 4. června 1735 se stal knězem a od roku 1740 zastával místo profesora teologie v arcibiskupské koleji sv. Vojtěcha v Praze. Opatem kláštera byl zvolen 28. prosince 1747. Podle tradice ovládal dvacet jazyků. V klášteře nechal postavit novou knihovnu, kterou doplnil o řadu vzácných knih. V klášterním archivu shromáždil cenné rukopisy. Je pohřben v marianské kapli v klášteře ve Vyšším Brodě.\n\nNapsal řadu spisů z oblasti teologie, filosofie, práva, ale psal třeba i básně a písně.\n\n"}
{"id": "793961", "url": "https://cs.wikipedia.org/wiki?curid=793961", "title": "Botanicula", "text": "Botanicula\n\nBotanicula [botanikula] je point-and-click exploration (prohledávací) adventura vyvinutá firmou Amanita Design. Byla vydána 19. dubna 2012 pro platformy Microsoft Windows, Mac a Linux.\n\nBotanicula je o dobrodružství pěti přírodních tvorů (jmenovitě pan Lucerna, pan Větvička, pan Makovice, paní Houba a pan Peříčko), kteří se snaží zachránit poslední semínko svého domovského stromu před zlými bytostmi – parazity, kteří napadli jejich domov – strom.\nBotanicula je dílem českých vývojářů, vznikala necelé tři roky a na její tvorbě se podílelo čtyři nebo pět lidí ve spolupráci s kapelou DVA.\n\nStejně jako u předchozích her od Amanita Design, pracuje Botanicula s podobných schématem hry, kde hráč ovládá hrdinu (v tomto případě pět) a jejich prostřednictvím prozkoumává prostředí hry, řeší rébusy a sbírá předměty, které jsou potřebné pro odstranění překážek, které brání v cestě. Hráč je rovněž schopný komunikovat s dalšími bytostmi a plnit drobné úkoly, za které získává bonusové kartičky.\n\n\nBotanicula získala cenu \"Excellence in Audio Award\" na festivalu nezávislých her Annual Independent Games Festival (přezdívaný „herní Oscar“).\n\nHra vyhrála prestižní cenu Red Carpet za nejlepší příběh a World Design.\n\nBotanicula byla zvolena na serveru jayisgames.com za nejlepší hru roku 2012.\n\nV soutěži Aggie Awards 2012, na serveru Adveture Games, Botanicula vyhrála v kategorii Nejlepší animace.\n\nHra byla na Booom 2012 v zvolena za nejlepší českou hru roku. V kategorii \"Nejlepší herní hudba\" hra sice získala nominaci, ale neproměnila ji.\n\nHra vyhrála na European Games Award 2012 v kategorii Nejlepší evropská adventura.\n\nHra obdržela na Anifilmu 2013 cenu Česká hra roku za umělecký přínos české herní tvorbě pro rok 2012.\n\n"}
{"id": "793979", "url": "https://cs.wikipedia.org/wiki?curid=793979", "title": "Win-win", "text": "Win-win\n\nWin-win je typ hry, která je navržena tak, aby z ní všichni účastníci mohli profitovat. Win-win strategie je pak proces řešení konfliktu, který si klade za cíl vyjít vstříc všem jeho účastníkům.\n\nV mezilidských vztazích se setkáváme se čtyřmi základními metodami lidské interakce (jednání, chování, negociace):\n\nZvolit nejvhodnější model jednání závisí na konkrétní situaci. Vytvořit a udržet dlouhodobý vztah mezi stranami lze pouze v modelu win-win, kde se obě strany cítí být vítězem. V konkurenčních situacích, kde budování vztahu není důležité, je vhodný model win-lose. Jestliže přístup win-win selže, musíte být připraven použít konfrontační techniky, minimálně z důvodu obrany.\n\nRealizace a budování win-win vztahů je založena na pěti pilířích: charakter, vztahy, dohody, podpůrné systémy a procesy. Osobní \"charakter\" je základním předpokladem win-win. Je definován osobními hodnotami jednotlivce. Dobré charakterové vlastnosti jsou základem budování vzájemné důvěry ve vztazích. Klíčovým rysem je mentalita hojnosti, ve které je dostatek pro všechny (naproti Mentalitě nedostatku). Taková mentalita plyne pouze z hlubokého vnitřního pocitu vlastní hodnoty a bezpečí.\n\n\"Vztahy\" musí být zaměřené na oboustranné vítězství. I když jsou strany zaměřené konfrontačně (win-lose atd.), budování dlouhodobého vztahu je klíčem k nápravě takovéto situace. Pokud je vztah důvěry a emocionální bilance vysoká, je mnohem větší pravděpodobnost úspěšné a produktivní spolupráce. Negativní, konfrontační energie se zaměřuje na rozdíly v osobnosti nebo vytlačení z pozice. Pozitivní, kooperativní energie se zaměřuje na pochopení a řešení problémů.\n\n\"Výkonnostní dohody\" neboli dohody o partnerství, dávají definici a směr jednání. Posouvají model spolupráce od vertikálního (nadřízený-podřízený) k horizontálnímu (partnerství/spoluhra). Dohoda by měla obsahovat prvky pro vytvoření standardu, podle kterého se strany mohou zaměřit na svůj vlastní úspěch. Rozvoj win-win výkonnostních dohod má být centrální aktivitou managementu, která umožňuje zaměstnavatelům řídit se v rámci dohody. Pak manažer může zahájit kroky v řešení překážek, aby zaměstnanci mohli dělat svou práci.\n\nExistují čtyři oblasti osobních výsledků – finanční, duchovní, příležitost a odpovědnost. Kromě osobních výsledků by měly být rozpoznávány také organizační výsledky. Je třeba si stanovit cíle (nikoli metody), co je třeba udělat a kdy, vytvořit pokyny neboli parametry, podle kterých by měly být výsledky vykonány. Dále získat zdroje – lidské, finanční, technické či organizační, které jsou potřeba pro dosažení cílů. Nakonec odpovědět na otázku odpovědnosti, ve smyslu norem výkonu a časů hodnocení, a na základě vyhodnocení z toho vyvodit důsledky.\n\n\"Odměňovací systém\" je klíčovým prvkem ve win-win modelu. Mluvit o win-win, ale odměňovat podle win-lose ve výsledku neguje win-win vztahy. Pokud vynikající výkon z mála je odměněn, ostatní členové týmu jsou poražení. Místo toho, rozvíjí individuální dosažitelné cíle a týmové cíle byly odměněny.\n\nSoutěž má své místo proti konkurenci na trhu, loňskému výkonu, nebo při umístění jednotlivce, kde spolupráce a vzájemná závislost není nutná, a je důležitá pro rozvoj svobodného podnikání. Duch win-win nemůže přežít v prostředí hospodářské soutěže nebo soutěže. Všechny společnosti systémy by měly být založeny na principu win-win. Kompenzace systém manažerů by měla být založena na produktivitu a rozvoj svých lidí. Odměna jak P (výroba) a PC (stavební výrobní kapacity).\n\nWin-win proces sestává ze čtyř kroků:\n\nWin-win řešení lze dosáhnout jen s win-win postupy. Win-win není technikou chování, je to celková mentalita a vnímání (paradigma) lidské interakce.\n\n"}
{"id": "793981", "url": "https://cs.wikipedia.org/wiki?curid=793981", "title": "Chrám svatého Valentina (Most)", "text": "Chrám svatého Valentina (Most)\n\nChrám svatého Valentina byl pravoslavný kostel v Mostě zasvěcený svatému Valentinovi. Kostel byl zničen silným větrem 29. října 2017.\n\nDřevěný kostel ve stylu tzv. transylvánské gotiky byl postaven v roce 2010 jako památka na rumunské občany, kteří zahynuli v Československu v období druhé světové války. Dřevěné součásti kostela byly vyhotoveny již v Rumunsku v obci Brsana v kraji Maramureš v Sedmihradsku a poté převezeny do Mostu, kde byla stavba zkompletována. Kostel se nacházel na místě bývalého města Most zbořeného ve 2. polovině 20. století kvůli těžbě hnědého uhlí nedaleko přesunutého kostela Nanebevzetí Panny Marie.\n\nNa stavbu bylo použito dubové, smrkové a jedlové dřevo. Kostel je postaven tradiční metodou bez použití hřebíků, kromě šindelové střechy. Součástí jižního průčelí je 23 m vysoká věž.\n\nKostel byl vysvěcen dne 9. října 2011 za přítomnosti rumunské velvyslankyně Daniely Gitmanové, zástupců pravoslavné církve bukurešťského arcibiskupa Daniela a pražského arcibiskupa vladyky Kryštofa a mosteckého primátora Vlastimila Vozky. V areálu mají přibýt ještě letní modlitebna a monastýr, které se teprve začnou stavět.\n\nKostel byl zničen během vichřice dne 29. října 2017, aniž by kdy sloužil věřícím, neboť nebyl zkolaudován.\n\n"}
{"id": "794003", "url": "https://cs.wikipedia.org/wiki?curid=794003", "title": "Slovenska skupnost", "text": "Slovenska skupnost\n\nSlovenska skupnost (: Slovinské společenství, : Unione Slovena) je centristická italská politická strana, založena roku 1963, zastupující slovinskou menšinu v Itálii. Strana je řádným členem Evropské svobodné aliance.\n\n"}
{"id": "794006", "url": "https://cs.wikipedia.org/wiki?curid=794006", "title": "Michal Mareda", "text": "Michal Mareda\n\nMichal Mareda, řečený Márdi (* 5. červen 1974) je český zpěvák, kytarista a textař, frontman pardubické skupiny Vypsaná fiXa a člen skupiny Ýmo Mihai, projektů pro děti Kašpárek v rohlíku a Mixle v piksle.\n\nVystudoval gymnázium v Přelouči. Po maturitě studoval školu pedagogického směru, studium nedokončil. Pracoval jako vychovatel postižených dětí, pomocná síla v pekárně, rozvozce cigaret, pracovník technických služeb, návrhář koupelen a prodavač. Na začátku devadesátých let spoluzaložil hokejbalový klub Svítkov Stars, se kterým dvě sezóny hrál extraligu. Žije v Pardubicích.\n\nZpívá v části písně „\"Zpěvák na inzerát\"“ z alba \"Našim klientům\" skupiny Wohnout. Objevil se ve videoklipu \"Bernardyn\" skupiny Horkýže Slíže.\n\nJe autorem hymny mistrovství světa v hokejbalu 2017, které se konalo v Pardubicích. Má mladšího bratra Radka Maredu a nevlastního bratra Martina Maredu, který hraje v táborské kapele Peshata.\n\n\n\n\n\n"}
{"id": "794009", "url": "https://cs.wikipedia.org/wiki?curid=794009", "title": "Hyalocyt", "text": "Hyalocyt\n\nHyalocyty jsou buňky nacházející se v oku po stranách struktury známé jako sklivec.\n\nHyalocyty se nacházejí na periferní nebo kortikální části sklivce, průměrně 50 μm od vnitřní strany sítnice. Jako migrující (volné) buňky se nacházejí také na epiteliálním povrchu řasnatého tělíska.\n\nJejich původ není zcela známý. Morfologicky patří k linii monocytů/makrofágů - mají stejný buněčný marker a zároveň neprodukují proteiny charakteristické pro buňky sítnice a gliové buňky, což by napovídalo jejich vývoji z makrofágů a monocytů, funkčně se ale od klasických makrofágů liší.\n\nJiné studie poukazují na přeměnu hyalocytů z buněk kostní dřeně. Tyto studie se zakládají na výsledcích experimentů s hlodavci, u nichž jsou hyalocyty obměňovány jednou za 7 měsíců. V lidském oku je jich ale oproti hlodavčímu malé množství a tak nelze s jistotou převést fakta zjištěná u hlodavce na člověka.\nMožný je také původ z mezenchymálních buněk, neuroglií na sítnici nebo hyaloidního cévního systému. \n\nHyalocyty produkují hyaluronovou kyselinu a kolagen. \nKyselina hyaluronová pomáhá udržovat viskozitu sklivce (který je dvakrát až čtyřikrát více viskózní než voda a jeho index lomu je 1,336). Bylo dokázáno, že kumulaci kolagenu a proliferaci hyalocytů výrazně ovlivňuje dostatek vitamínu C (kyselina askorbová). Ta zároveň inhibuje proliferaci buněk tkáně přilehlé ke sklivci. Sklivec obsahuje velké množství kyseliny askorbové v koncentracích několikrát vyšších než je přítomno v plazmě. \n\nHyalocyty také fagocytují amyloid, proto se v případě amyloidózy (patologické ukládání proteinu amyloidu), která může být způsobena poruchou funkce hyalocytů a která může způsobovat zákaly, nejdříve objevují glaukomy v zadní kůře sklivce, tedy v místě výskytu hyalocytů.\n\nŽivotnost a funkce hyalocytů jsou podmíněny faktorem GM-CSF (granulocyte/macrophage colony stimulating factor). V pozdějším prenatálním vývoji zcela zaplňují sklivec, krátce po porodu prudce klesne hladina GM-CSF a hyalocyty podstupují apoptózu. V oku jich pak zůstane jen malé množství. \n\nHyalocyty mají nepravidelné lalůčkovité jádro, dobře vyvinutý Golgiho aparát, hladké a drsné endoplazmatické retikulum, hodně velkých lysozomálních granulů a fagozomů. V jediné populaci hyalocytů se ale u jednotlivých buněk mohou vyskytovat různé morfologické vlastnosti. Není jasné, zda jsou tyto odlišnosti způsobeny různým původem buněk nebo různým stadiem aktivity a metabolismu.\n"}
{"id": "794011", "url": "https://cs.wikipedia.org/wiki?curid=794011", "title": "Seznam jezer v Rumunsku", "text": "Seznam jezer v Rumunsku\n\nRumunská jezera (rumunsky jezero – \"lacul\"). Tabulka obsahuje přehled přírodních jezer v Rumunsku s plochou přes 10 km² (bez přehradních nádrží).\n\nBucura, Bâlea, Călcescu, Scărișoara\n"}
{"id": "794016", "url": "https://cs.wikipedia.org/wiki?curid=794016", "title": "Bitva u Lexingtonu a Concordu", "text": "Bitva u Lexingtonu a Concordu\n\nBitva o Lexington a Concord byla prvním vojenským střetem Americké války za nezávislost. Odehrála se 19. dubna 1775 v okrese Middlesex, provincie Massachusetts Bay, u měst Lexington, Concord, Lincoln, Menotomy (dnešní Arlington) a Cambridge, blízko Bostonu. Bitva je označována za vypuknutí otevřeného ozbrojeného konfliktu mezi Spojeným královstvím a jeho třinácti koloniemi na půdě Britské Severní Ameriky.\n\nAsi 700členná britská regulérní armáda pod vedením podplukovníka Francise Smitha dostala tajné rozkazy zachytit a zničit armádní dodávky, které byly údajně uložené Massachusettskou milicí v Concordu. Díky účinnému získávání zpráv dostali vlastenci v koloniích informaci dříve, než by se jejich dodávky dostaly do nebezpečí díky britské expedici a přesunuli většinu z dodávek do jiných lokalit. Dostali také detaily o britských plánech v noci před bitvou a byli schopni rychle oznámit místní domobraně údaje o pohybu nepřátel.\n\nPrvní výstřely padly při východu slunce u Lexingtonu. Milice byla přečíslena a ustoupila, takže britské vojsko postupovalo na Concord, kde hledalo dodávky. U North Bridge v Concordu bojovalo asi 500 členů domobrany a porazili tři kompanie královského vojska. Početně slabší britská armáda ustoupila před domobranou po pravidelné bitvě v otevřeném terénu.\n\nDalší příslušníci domobrany dorazili na bojiště a způsobili těžké ztráty řadovému vojsku, které pochodovalo zpátky směrem k Bostonu. Při návratu do Lexingtonu byla Smithova expedice zachráněna posilami pod vedením generálporučíka Huga Percyho. Společná armáda, nyní asi o síle 1 700 mužů, pochodovala zpět do Bostonu pod těžkou palbou při taktickém ústupu, až nakonec dosáhla bezpečí Charlestownu. Nahromaděná milice zablokovala úzký pruh země na přístupu k Charlestownu a Bostonu a tím začalo obléhaní Bostonu.\n\nRalph Waldo Emerson ve své Concord Hymn popisuje první výstřel vystřelený vlastenci u North Bridge jako „výstřel, který byl slyšet po celém světě\".\n\nBritská armádní pěchota, přezdívaná obyvateli kolonií „červenokabátníci\" (červené kabáty) nebo „ďábli\", okupovala Boston od roku 1768 a byla posílena o námořnictvo a příslušníky námořních pěchoty, aby prosadila Intolerable Acts, který byl schválen britským parlamentem k potrestání provincií Massachusetts Bay za bostonské „pití čaje\" a další protesty. Generál Thomas Gage, armádní guvernér Massachusetts a vrchní velitel zhruba 3 000 britských vojáků posádky v Bostonu, neměl žádnou kontrolu nad provinciemi mimo Bostonu, kde realizace aktu zvýšila napětí mezi vlastenci, většinou whigy a toryovskou menšinou. Gageovým plánem bylo vyhnout se konfliktu zničením vojenských dodávek pro whigskou domobranu za použití malých utajených a rychlých úderů. Tento zápas o dodávky vedl k jednomu britskému úspěchu a několika vlasteneckým úspěchům v sérií téměř nekrvavých střetnutí známých jako Powder Alarms. Gage považoval sám sebe za přítele svobody a pokusil se oddělit své povinnosti jako guvernéra kolonie a generála okupující armády. Edmund Burke popsal Gageův protichůdný vztah k provinciím při řeči v parlamentu: „Angličan je nevhodná osoba na zemi k tomu, aby dostal jiného Angličana do otroctví.\"\n\nObyvatelé kolonií vytvářeli různorodé druhy domobrany již od 17. století, nejdříve zejména na ochranu proti útokům místních domorodců. Tyto ozbrojené síly byly také shromážděny k akcím při válkách s Francií a Indiánských válkách v 50. a 60. letech 18. století. Jednalo se zpravidla o místní domobranu, podléhající jurisdikci provinční vlády. Když se začala zhoršovat politická situace, zvláště poté, když Gage rozpustil provinční vládu vydáním Massachusetts Government Act, byla tato existující domobrana převedena pod kongres provincií Massachusetts jako prostředek odporu k vnímané vojenské hrozbě.\n\nDne 4. dubna 1775 dostal Gage instrukce od ministra zahraničí Williama Legge, hraběte z Dartmouthu, aby odzbrojil rebely, o kterých bylo známo, že mají ukryté zbraně kromě dalších míst i v Concordu, a k uvěznění vůdců povstání, zvláště Samuela Adamse a Johna Hancocka. Dartmouth dal Gageovi značnou volnost při plnění jeho příkazů.\n\nRáno 18. dubna přikázal Gage vyslat do okolí jízdní hlídku asi 20 mužů pod vedením majora Mitchella z 5. pěšího regimentu, aby zadržela posly, kteří by se mohli pohybovat na koních. Tato hlídka se chovala jinak než hlídky vyslané z Bostonu v minulosti, zůstávala venku i po setmění a vyptávala se obyvatel na pobyt Adamse a Hancocka. To vedlo k nezamýšlenému účinku, znepokojení mnoha obyvatel a zvýšení jejich připravenosti. Především lexingtonská milice se začala brzy večer shromažďovat, o hodně dříve, než dostala nějaké pokyny z Bostonu. O tom vypovídá jeden známý příběh, kdy se po soumraku jeden farmář, Josiah Nelson, který si zmýlil britskou patrolu s osadníky, ptal hlídky: \"Slyšeli jste něco o tom, kdy vycházejí řadoví?\", načež byl sražen úderem mečem do hlavy. Ovšem tento příběh byl zveřejněn až o 100 let později a nemusí být nic jiného než pouhou rodinou historkou.\n\nPodplukovník Francis Smith přijal rozkazy od Gageho odpoledne 18. dubna společně s instrukcemi, aby tyto rozkazy neotevřel dříve, než budou jeho vojenské jednotky na cestě. Měl postupoval z Bostonu „v co největším spěchu a utajení směrem na Concord, kde měl zachytit a zničit... všechny vojenské sklady… ale měl dávat pozor, aby vojáci nedrancovali a nepoškodili soukromý majetek\". Gage užil své rozvahy a nevydal písemný příkaz k zatčení vůdců rebelů, neboť se obával toho, že taková činnost by mohla být jiskrou povstání.\n\nVůdci povstání – s výjimkou Paula Reverea a Josepha Warrena – odešli všichni 8. dubna z Bostonu. Dozvěděli se obsah Dartmouthových tajných instrukcí pro generála Gageho ze zdrojů v Londýně dříve, než je dostal sám Gage. Adams a Hancock uprchli z Bostonu k jednomu z Hancockových příbuzných v Lexingtonu a mysleli si, že tam budou v bezpečí před okamžitou hrozbou zatčení.\nMassachusettská milice skutečně hromadila zásoby zbraní, střelného prachu a zásob v Concordu, stejně, či snad možná ještě více také dále na západ ve Worcesteru, ale dostali zprávy, že britští důstojníci byli zpozorováni při zkoumání cest na Concord. 8. dubna Paul Revere přijel do Concordu, aby varoval obyvatele před plánovanou britskou výpravou. Obyvatelé města se rozhodli sklady odstranit a rozmístit je do okolních měst.\n\nOsadníci byli rovněž informováni o misi plánované na 19. dubna, navzdory tomu, že měla být utajena před celou britskou posádkou a dokonce i před všemi důstojníky. Zde se objevuje rozumná spekulace, která však nebyla prokázána, že důvěrným zdrojem této informace byla Margaret Gage, generálova manželka, pocházející z New Jersey, která sympatizovala s koloniální věcí a měla přátelský vztah s Warrenem.\n\nV noci 18. dubna 1775, mezi 21 a 22 hodinou, sdělil Joseph Warren Williamu Dawesovi a Paul Revereovi, že se královské vojenské jednotky chystají nalodit na lodě a z Bostonu vyplout směrem na Cambridge a též na cestu do Lexingtonu a Concordu. Warrenova zpráva uváděla, že nejpravděpodobnějším cílem přesunů regulérních takto v noci je zadržet Adamse a Hancocka. Nedělali si starosti s možností pochodu regulérních vojsk na Concord od té doby, co dodávky v Concordu byli v bezpečí, ale starosti jim dělalo pomyšlení, že jejich vůdci v Lexingtonu si té noci nejsou vědomi potenciálního nebezpečí. Revere a Dawes byli vysláni, aby je varovali a upozornili koloniální domobranu poblíž města.\n\nDawes jel na koni jižní cestou přes Boston Neck a přes Great Bridge do Lexingtonu. Revere nejdříve předal instrukce poslat zprávy do Charlestownu a pak se sám plavil severní cestou. Překonal řeku Charles River na veslici, přičemž proklouzl za kotvící britskou válečnou lodí HMS Somerset. V tuto hodinu bylo zakázáno cestovat, ale Revere bezpečně přistál v Charlestownu a jel do Lexingtonu, vyhnul se britským hlídkám a později varoval téměř každý dům podél cesty. Osadníci z Charlestownu vyslali další jezdce na sever.\nPoté, co přijeli do Lexingtonu, Revere, Dawes, Hancock a Adams diskutovali o situaci se shromažďující se domobranou. Věřili tomu, že armáda opouštějící Boston je příliš velká pro jediný úkol, zatknout dva muže a že hlavním cílem je Concord. Lidé z Lexingtonu poslali jezdce do okolních měst a Revere a Dawes pokračovali v cestě na Concord, při které je doprovázel Samuel Prescott. V Lincolnu narazili na britskou hlídku, vedenou majorem Mitchellem. Revere byl chycen, Dawes byl shozen z jeho koně a jen Prescott unikl a dosáhl Concord. Další jezdci byli vysláni z Concordu.\n\nJízda Reverea, Dawese a Prescotta spustila pružný systém „alarmu a nástupu\", který byl vyvinut o měsíce dříve, v reakci na bezmocné reakce osadníků na Powder Alarm. Tento systém byl zlepšenou verzí staré sítě šíření zpráv a rychlého rozmístění místních jednotek domobrany v časech pohotovosti. Obyvatelé kolonie pravidelně užívali tento systém po celou dobu raných let indiánských válek v kolonii, předtím, než se přestal používat za dob války s Francií a v Indiánské válce. Kromě těchto expresních jezdců doručujících zprávy byly použity zvony, bubny, poplašné pistole, vatry a trubky pro rychlou komunikaci z města do města, které oznamovaly rebelům v tuctech východních massachusettských vesnic, že by měli shromáždit milici, neboť regulérní armáda o více jak 500 mužích odcházela z Bostonu s možnými nepřátelskými úmysly. Tento systém tak byl účinný, že lidé ve městech 40 km od Bostonu byli vyrozuměni o pohybech armády, zatímco tato se ještě vyloďovala v Cambridge. Tento systém včasného varování hrál rozhodující roli při shromažďování velkého počtu koloniální domobrany, která měla později téhož dne způsobit těžké ztráty britské řadové armádě. Adams a Hancock byl nakonec přemístěni do bezpečí, nejprve tam, kde je v současnosti Burlington a později do Billerica.\nZa soumraku generál Gage svolal setkání jeho služebně starších důstojníků v domě guvernéra (Province House). Informoval je o rozkazech, které přišly od lorda Dartmoutha a které mu přikazovaly podniknout akce proti osadníkům. Také jim sdělil, že akci bude velet starší plukovních jeho regimentů, podplukovník Smith a major John Pitcairn jako výkonný důstojník. Odložil setkání na 20:30, kdy se přidal též lord Percy a zástupci obyvatel města. Podle jedné zprávy se diskutovalo mezi lidmi o nezvyklých přesunech britských vojáků ve městě. Když se Percy později dozvěděl, že obyvatelé ví o cíli tažení vojáků, vrátil se rychle do domu guvernéra a sdělil tuto zprávu generálu Gagemu. Ten, ohromený, vydal příkazy, aby zabránil poslům opustit Boston, ale bylo příliš pozdě na to, aby to zabránilo Dawesovi a Pevereovi opustit město.\nBritské řádné vojsko, kolem 700 pěších, bylo rozděleno do 11 z 13 Gageho pěších regimentů. Pro toto tažení velel major John Pitcairn 10 elitním kompaniím lehké pěchoty, podplukovník Benjamin Bernard velel 11 kompaniím granátníků a tomu všemu velel podplukovník Smith.\n\nZ vojenských jednotek přidělených na tažení bylo 350 mužů z granátnických kompanií z 4. (královského), 5., 10., 18. (Irského královského, 23., 38., 43., 47., 52. a 59. pěšího regimentu a 1. praporu námořní pěchoty Jejího veličenstva. Na ochranu kompanií granátníků bylo určeno asi 320 mužů lehké pěchoty z 4., 5., 10., 23., 38., 43., 47., 52. a 59. regimentu a 1. batalion námořní pěchoty. Každá kompanie měla svého poručíka, ale většina kapitánů, kteří jim veleli, byli dobrovolníci převelení k nim na poslední chvíli, stažení ze všech regimentů rozmístěných v Bostonu. Tento nedostatek vztahů mezi velitelem a kompanií se později ukáže jako problematický.\n\nBritové začali burcovat své vojenské jednotky v 21 hodin v noci na 18. dubna a shromáždili je na pobřeží při západním konci Bostonu v 22 hodin. Britský pochod na Concord a zpět byl provázen zmatky od začátku až do konce. Plukovník Smith dorazil pozdě, chyběla organizace při naloďování, která měla za následek zmatek ve vyčkávacím prostoru. Jako plavidel se použilo lodních člunů, které byly tak přeplněné, že nebyla žádná možnost si sednout. Když vystupovali o půlnoci u Phippsovi farmy v Cambridge, sahala jim voda do pasu. Po dlouhé zastávce k vyložení výbavy začal jejich 27 km (17 mil) pochod na Concord kolem 2. hodiny ranní. Během čekání jim byly poskytnuty zvláštní zásoby, studené vepřové maso a tvrdé lodní suchary. Nenesli žádné tlumoky, protože nebylo v plánu tábořit. Nesli pouze potravinové tašky (haversaky), jídelní misky, muškety a nezbytné doplňky a pochodovali v zablácených botách a mokrých uniformách. Když pochodovali přes Menotomy, zvuky koloniálních alarmů všude po krajině způsobily, že několik důstojníků si uvědomilo, že jejich mise ztratila moment překvapení.\n\nJeden z řadových vojáků si poznamenal do svého deníku:\n„Dostali jsme se přes celý záliv a přistáli jsme na protějším břehu mezi dvanáctou a jednou hodinou a zahájili jsme náš pochod, který vedl nejdříve přes nějaké močály a příkré břehy jezera, dokud jsme se nedostali na cestu vedoucí do Lexingtonu, brzy lidé v okolí zahájili střelbu z poplašných pistolí, osvětlujících jejich signální ohně, aby zburcovali kraj… Nejvíce si vzpomínám na asi 4 hodinu ráno začínajícího 19. dubna, kdy nám bylo rozkázáno zformovat kompanii do 5 řad, co jsme udělali…\"\n\nAsi ve 3 ráno plukovník Smith poslal majora Pitcairna vpřed se šesti kompaniemi lehké pěchoty a přikázal jim rychle pochodovat na Concord. Kolem 4 hodiny učinil moudré, ale opožděné rozhodnutí, když poslal posla zpět do Bostonu a dožadoval se posil.\n\nAčkoli to bylo často stylizováno jako bitva, ve skutečnosti byla srážka u Lexingtonu jen menší šarvátkou či potyčkou. Jak řadové vojsko předvoje pod Pitcairnovým vedením vstoupilo při východu slunce dne 19. dubna 1775 do Lexingtonu, asi 80 lexingtonských příslušníků domobrany se vynořilo od Buckmanovy taverny a podél cesty sledovalo celou situaci asi 40 až 100 „diváků“. Vůdce domobrany, kapitán John Parker, veterán z francouzské a Indiánské války, trpěl tuberkulózou, takže ho místy bylo špatně slyšet. Ze seřazených domobranců mělo devět příjmení Harrington, sedm Munroe (včetně řádného seržanta Williama Munroe), čtyři Parker, tři Tidd, tři Locke, a tři Reed; celá jedna čtvrtina z nich byla do určité míry příbuzná s kapitánem Parkerem. Tato skupina byla součástí Lexingtonské \"výcvikové skupiny\", způsobu organizování místní domobrany datovaného z dob puritánů, a nikoli kompanie „minutemanů\".\n\nPoté, co čekali většinu noci, bez žádných známek po britských vojenských jednotkách (zvědaví, zda bylo varování Paul Reverea pravdivé), asi kolem 4:15 se dostalo Parkerovi potvrzení varování. Thaddeus Bowman, poslední zvěd, kterého Parker poslal, se tryskem vrátil a sdělil mu, že Britové nejen že přicházejí, ale jsou v převaze a již velmi blízko. Kapitán Parker si byl samozřejmě vědom, že jsou Britové v přesile a nebyl připraven na to, aby obětoval své lidi. Věděl, že většina vojenských dodávek z Concordu je již ukryto. Nebyla vyhlášena žádná válka (The Declaration of Independence /Deklarace nezávislosti/ byla dokonce napsána až příští rok). Také věděl, že takové britské expedice, které dříve procházely Massachusetts a nic neobjevily, pochodovaly zpátky do Bostonu.\n\nParker měl všechny důvody k tomu, aby očekával, že se situace bude opakovat. Regulérní dojdou do Concordu, nic nenaleznou a vrátí se do Bostonu, unavení, ale s prázdnýma rukama. Pozorně rozmístil svoji kompanii. Uspořádal je do základní přehlídkové formace na Lexington Green. Byli zřetelně vidět (nekryli se za zdmi), ale neblokovali cestu na Concord. Učinili přehlídku politické a armádní odhodlanosti, ale nevyvinuli žádné úsilí k tomu, aby zabránili pochodu regulérních. O mnoho let později jeden z účastníků vzpomínal na Parkerova slova, která jsou nyní vyryta v kameni na místě bitvy: „Stůjte pevně, nestřílejte, ledaže by oni stříleli, ale jestliže oni míní začít válku, nechejte je, ať začne zde.\" Shodně s jeho přísežnou výpovědí, učiněné po bitvě:\n„Já … přikázal naší domobraně setkat se v Lexingtonu, abychom se poradili, co dělat, nezaplést se ani nehovořit s regulérními jednotkami (kdyby se měly přiblížit), jestliže by nás měly urážet či nás obtěžovat, a po jejich rychlém přiblížení, jsem hned přikázal domobraně, aby se rozptýlila a nestřílela. Hned, řekl, jak se objevili vojáci, zuřivě se hnali, začali střílet a zabili osm lidí na naší straně, aniž my bychom je nějak provokovali.\" – John Parker\n\nRaději než zahnout doleva na Concord, námořní poručík Jesse Adair, který byl v čele předvoje, rozhodl sám o tom, že bude chránit bok jednotek tak, že nejprve zatočí doprava a potom povede kompanie dolů návsí sám ve zmateném úsilí, aby obklopil a odzbrojil domobranu. Tito muži běželi směrem k Lexingtonské domobraně nahlas volajíce: „Huzzah!\", aby vyburcovali sami sebe a zmátli domobranu tím, že utvořili bitevní linii na návsi. Major Pitcairn dorazil zezadu k předsunuté hlídce a vedl své tři kompanie doleva a zastavil je. Zbývající kompanie pod vedením plukovníka Smitha pokračovaly dále o cestě směrem na Boston.\n\nNěkterý z britských důstojníků, pravděpodobně Pitcairn, ale záznamy jsou nejisté, mohl to být i nadporučík Willaim Sutherland, pak vyjel vpřed, mával svým mečem a volal na shromážděné, aby se rozešli a také možná rozkazoval: „Odložte vaše zbraně, vy zatracení rebelové!\" Kapitán Parker řekl raději svým lidem, aby se rozešli a šli domů, ale kvůli zmatku a řevu všude kolem a také kvůli jeho chraplavému tuberkulóznímu hlasu ho asi ne všichni slyšeli. Někteří velmi zvolna odcházeli, zbraně však neodložil nikdo. Jak Parker, tak Pitcairn poručil svým lidem, aby nestříleli, ale výstřel byl vypálen z nějakého neznámého zdroje.\n„V pět hodin, kdy jsme dorazili do Lexingtonu a viděli množství lidí, věřím, že jich bylo kolem 200–300, byli shromážděni na prostranství uprostřed města; klidně (stále) jsme ještě postupovali, udržující připravenost proti útoku namířeného proti nám, ale když jsme přišli do jejich blízkosti, padly od nich na nás dva výstřely, po kterých se naši muži, bez jakýchkoliv příkazů, hnali na ně, stříleli a zahnali je na útěk; několik z nich bylo zabito, nemohli jsme říci kolik, protože byli za zdmi a v lese. My jsme měli zraněného jednoho muže od 10. pluku lehké pěchoty, nikdo jiný raněn nebyl. Pak jsme se zformovali na náměstí, ale s potížemi, lidé byli nespoutaní a neposlouchali žádné rozkazy; dlouho jsme tam čekali a konečně jsme pokračovali v naší cestě na Concord.\"\n– Nadporučík John Barker, 4. pěší regiment\n\nPodle jednoho příslušníka Parkerovy domobrany nikdo z Američanů neodložil svou mušketu, které byly namířeny na blížící se britské jednotky. Britové utrpěli jedinou ztrátu, nepatrné zranění, tyto podrobnosti byly potvrzeny ve výpovědi, učiněné desátníkem (kaprálem) Johnem Munroem. Munroe uvedl následující:\n\n„Po první střelbě od regulérních, myslel jsem si, a tak to uvedl i Ebenezer Munroe, který stál vlevo vedle mne, že stříleli jenom prachem, ale po druhé salvě Munroe řekl, že museli střílet i něčím jiných než prachem, neboť mu střelba způsobila zranění na ruce; a nyní použiji jeho slova, řekl: „Já jim dám vnitřnosti mé zbraně.' My jsme pak oba zamířili na hlavní skupinu britských vojenských jednotek, ale pro kouř bránící nám ve výhledu nebylo vidět nic jiného než hlavy některých z jejich koní a části vyrovnaných řad.\"\n\nNěkteří svědci mezi řadovými vojáky ohlásili, že první výstřel byl vypálen koloniálním divákem zezadu přes živý plot nebo kolem nároží krčmy. Někteří pozorovatelé uvedli, že jako první vystřelil britský jízdní důstojník. Obě strany se obecně shodly na tom, že počáteční výstřel nepřišel od nikoho z jejich lidí. Spekulovalo se později v Lexingtonu o muži jménem Solomon Brown, který měl vystřelit první ránu z hostince nebo za zdí, ale to byly jenom dohady. Někteří ze svědků (na každé straně) tvrdili, že jako první vystřelil někdo z druhé strany, nicméně mnohem více svědků uvedlo, že nerozeznali nic. Podle další z teorií byl prvním výstřelem Brity zabit jejich vězeň na útěku, Asahel Porter (kterému bylo řečeno, že může odejít, že bude propuštěn a on zpanikařil a začal utíkat). Historik David Hackett Fischer navrhoval, že mohlo dojít ve skutečnosti k vícenásobným současným výstřelům. Historik Mark Urban tvrdí, že Britové postupovali s nasazenými bodáky v neukázněném tvaru, vyprovokování několika roztroušenými výstřely od domobrany. Na toto odpověděly britské jednotky, bez rozkazů, vypálením zničující salvy. Tato nekázeň mezi britskými vojenskými jednotkami hrála klíčovou roli ve vystupňování násilí. Nikdo s výjimkou zodpovědné osoby vůbec s jistotou neví, kdo vystřelil první ránu americké války za nezávislost.\n\nSvědci scény popsali několik střídavých výstřelů vystřelených na obou stranách dříve, že začaly řady regulérních pálit salvy, aniž by k tomu dostaly rozkaz. Někteří z příslušníků domobrany věřili tomu, že řadoví pálí pouze prachem bez kulek, ale když si uvědomili skutečnost, že tomu tak není, jen málo kterým z nich se podařilo nabít a opětovat palbu. Zbytek moudře utekl, aby si zachránil život.\n\n„My Nathaniel Mulliken, Philip Russell, [a 32 dalších mužů…] vypovídáme a deklarujeme, bylo to devatenáctého ráno, byli jsme informování o tom … skupina regulérní armády pochoduje z Bostonu směrem na Concord … Asi v pět hodin ráno, slyšeli jsme náš buben, postupovali jsme na nástup a brzy jsme zjistili, že k nám pochoduje velká skupina vojáků, někteří z naší kompanie přicházeli na nástup, jiní již tam byli, a tehdy se začala kompanie rozptylovat, zatímco za námi se otáčely vojenské jednotky, byli jsme zasaženi jejich palbou a řada našich lidí byla okamžité mrtvá a zraněná, víme, že žádná z našich zbraní ani žádná z osob z naší kompanie nevystřelila na regulérní dříve, než oni začali střílet na nás a pokračovali v palbě do té doby, než jsme se všichni dali na útěk.\"\nRegulérní pak pokračovali vpřed s nasazenými bodáky. Synovec kapitána Parkera Jonas byl probodnut. Osm z Massachusettských lidí bylo zabito a deset bylo zraněno; zraněn bylo pouze jeden voják 10. pěšího. Osm zabitých kolonistů byli John Brown, Samuel Hadley, Caleb Harrington, Jonathon Harrington, Robert Munroe, Isaac Muzzey, Asahel Porter a Jonas Parker. Jonathon Harrington, který byl smrtelně zraněn kulkou z britské muškety, se doplazil zpět do svého domu a zemřel na jeho prahu přede dveřmi. Jeden ze zraněných mužů, Prince Estabrook, byl černým otrokem sloužícím v domobraně.\n\nKompanie pod Pitcairnovým velením se dostaly mimo kontrolu svých důstojníků zčásti proto, že tito nevěděli, jaký je skutečný účel jejich mise. Vojáci stříleli do různých stran a byli připraveni vstoupit do soukromých domů. Plukovník Smith, který právě dorazil se zbytkem regulérních, slyšel palbu z mušket a vyjel vpřed z oddílu granátníků, aby se podíval, co se děje. Rychle vyhledal bubeníka a přikázal mu vybubnovat signál k nástupu. Granátníci dorazili krátce poté a jediný příkaz, který byl vydán pro lehkou pěchotu, že mohli vypálit vítěznou salvu, po které byl oddíl zformován a pochodoval dále na Concord.\n\nDomobrana z Concordu a Lincolnu se v odpovědi na vyvolaný poplach shromáždila v Concordu. Dostali zprávy o střelbě v Lexingtonu a nebyli si jisti, zda mají čekat, dokud nebudou posíleni jednotkami z okolních měst, nebo zda mají zůstat a bránit město, nebo se pohnout směrem na východ a přivítat britskou armádu z vyvýšeného terénu. Proud domobrany poté pochodoval dolů po cestě směrem na Lexington, aby se setkal s Brity. Pohybovali se asi 2 km, dokud se nestřetli s blížící se kolonou regulérních. Když počet regulérních dosáhl asi čísla 700 a počet členů domobrany v té době byl asi kolem 250, oddíl domobrany se otočil a pochodoval zpět směrem na Concord, přičemž šel před regulérními asi ve vzdálenosti 500 yardů. Milice ustupovala k hřebenu přiléhajícímu k městu a velitelé diskutovali o tom, jak dále postupovat. Opatrnost zvítězila a plukovník James Barrett se vzdal města Concord a vedl lidi přes North Bridge ke kopci asi míli severně od města, kde by mohli pokračovat ve sledování přesunů britských vojsk a jejich aktivity ve středu města. Tento krok se ukázal být šťastným, jak na místě řady domobrany neustále narůstaly, když se k nim připojovaly kompanie minutemanů ze západních měst.\n\nKdyž vojenské jednotky přišly do vsi Concord, Smith je rozdělil, aby splnily Gageovy rozkazy. 10. kompanie regimentu granátníků pod velením kapitána Mundy Pole zajistila South Bridge, zatímco sedm kompanií lehké pěchoty pod vedením kapitána Parsonse, v počtu asi 100 mužů, zajistilo North Bridge poblíž Barrettových jednotek. Kapitán Parsons vedl čtyři kompanie z 5., 23., 38. a 52. regimentu po cestě asi 3,2 km za North Bridge hledat Barrettův statek, kde podle zprávy měly být nalezeny vojenské dodávky. Dvě kompanie ze 4. a 10. regimentu byly rozmístěny, aby střežily jejich cestu nazpět a jedna kompanie z 43. regimentu zůstala na ochranu mostu. Tyto kompanie, které byly podřízeny velení relativně nezkušeného kapitána Waltera Laurieho, si byly vědomy, že je početně převyšuje 400 mužů domobrany, kteří byli jen několik set yardů od nich. Znepokojený kapitán Laurie proto vyslal posla k Smithovi, aby ho požádal o posily.\n\nPoužívajíc detailní informace poskytnuté loajálními zvědy, granátnické kompanie hledaly malé město s armádními dodávkami. Když dorazili do hostince Ephraima Jonese při cestě na South Bridge, našli zavřené dveře a Jones je odmítl vpustit dovnitř. Podle zpráv poskytnutých místními toryi Pitcairn věděl o dělech, která měla být zahrabána na pozemku. Jonesovi přikázal pod pohrůžkou namířené pistole, aby mu ukázal, kde jsou zbraně zakopány. Vyhrabali tři masivní kusy, 24 liberní děla, která byla příliš těžká k použití na obranu, ale velmi účinná proti hradbám, dostatečná k ostřelování města Bostonu z částí přilehlé pevniny. Granátníci rozbili radiální čepy těchto tří děl, takže již nemohla být použita. Také spálili nějaké dělové lafety nalezené ve vesnické modlitebně a když se oheň rozšířil mimo modlitebnu, místní obyvatelka Martha Moulton přesvědčila vojáky, aby jim utvořením řetězce s vědry pomohli v hašení a ochránili tak před rozšířením ohně okolní stavení. Do mlýnského rybníku bylo vyhozeno skoro sto barelů mouky a nasolených potravin stejně jako 550 liber kulí do mušket. Všechny kulky a velká část jídla byla vytažena poté, co Britové odešli. Během pátrání regulérní zpravidla jednali ohleduplně s místními obyvateli, včetně placení za zkonzumované jídlo a pití. Tato nadměrná zdvořilost byla užívána místními obyvateli, kteří byli schopni hledající poslat špatným směrem od několika menších zásobáren dodané munice.\n\nNa Barrettově farmě byl sklad zbraní týdny předtím, ale v té době tam zůstalo jen málo zbraní a tyto byly, dle rodinné pověsti, rychle zahrabány do země, aby vypadaly jako zasazené rostliny. Což mělo za následek, že vojenské jednotky, které tam byly vyslány, nenašly žádné dodávky zbraní.\n\nVojenské jednotky plukovníka Barretta poté, co viděly kouř stoupající z vesnické návsi a když viděly několik málo kompanií přímo pod nimi, se rozhodly pochodovat zpět směrem k městu ze svého výhodného postavení na Punkatasset Hill k nižšímu, bližšímu plochému temenu asi 300 yardů od North Bridge. Jak domobrana postoupila, dvě britské kompanie ze 4. a 10. regimentu, které držely pozice blízko silnice, ustoupily k mostu a přenechaly pahorek Barrettovým mužům.\n\nPět plných kompanií minutemanů a pět dalších z domobrany z Actonu, Concordu, Bedfordu a Lincolnu zabraly tento pahorek, měly přinejmenším 400 mužů oproti kompaniím lehké pěchoty kapitána Laurieho, jejichž síla byla dohromady 90-95 mužů. Barrett přikázal massachusettským mužům, aby utvořily jednu dlouhou linii po dvou lidech na hlavní silnici vedoucí dolů k mostu a pak svolal další poradu. Zatímco přehlížel North Bridge z vrcholu kopce, Barrettův podplukovník John Robinson z Westfordu a další kapitáni diskutovali o možných postupech v akci. Kapitán Isaac Davis z Actonu, jehož jednotky dorazily později, deklaroval svou ochotu k obraně města slovy: „Já nemám obavy jít a nemám žádného muže, který by měl obavu jít.\"\n\nBarrett řekl lidem, aby nabili zbraně, ale nestříleli, ledaže by bylo stříleno na ně, a potom dal rozkaz vyrazit. Laurie rozkázal britským kompaniím, které chránily most, aby ustoupily přes něho. Jeden důstojník pak zkusil vytáhnout uvolněná prkna mostu, aby zabránil postupu v postupu kolonistům, ale major Buttrick začal křičet na regulérní, aby zastavili poškozování mostu. Minutemani a domobrana pokročili v pochodové formaci k lehké pěchotě, bránící cestu, která byla obklopena jarními přívalovými vodami řeky Concord.\nKapitán Laurie pak udělal nešťastné taktické rozhodnutí. Protože jeho žádost o pomoc nepřinesla žádné výsledky, přikázal svým lidem zformovat se na pozici „uliční střelby\" za mostem v řadě jdoucí kolmo k řece. Tato formace byla vhodná pro velkou hustotu palby v úzkých uličkách mezi budovami, ale ne pro otevřenou cestu za mostem. Při ústupu dalších regulérních přes most nastal zmatek, jak se je pokusil zformovat do \"uliční pozice\". Nadporučík Sutherland, který byl vzadu ve formaci, uviděl Laurieho chybu a rozkázal vytvořit boční křídlo. Ale protože byl z jiné kompanie, poslechli ho jenom tři vojáci. Zbytek v tom zmatku se snažil jak nejlépe dovedl, aby uposlechl rozkazy nadřazeného důstojníka.\nZazněl první výstřel a tentokráte je jisté, jak vyplynulo z výpovědí lidí na obou stranách, že padl z armádních řad. Bylo to jako varovný výstřel, vystřelený zpanikařeným, vyčerpaným britským vojákem z 43. regimentu, podle dopisu, který poslal po boji Laurie svému veliteli. Vystřelili další dva regulérní, ale střely šplouchly do řeky, a potom malá skupina na čele, která se možná domnívala, že byl dán rozkaz ke střelbě, vystřelila nesouvislou salvu dříve, než je mohl Laurie zastavit.\n\nDva z Minutemanů z Actonu, vojín Abner Hosmer a kapitán Isaak Davis, kteří byli v čele pochodující linie, byli zasaženi a okamžitě zabiti. Čtyři či více mužů bylo zraněno, ale domobrana pouze zastavila, když major Buttrick ječel: „Střílejte, pro smilování boží, druzi ve zbrani, střílejte!\" V tomto okamžiku dělily obě linie pouze řeka Concord a most, a byly od sebe jen 50 yardů. Několik předních řad kolonistů skočilo na cestu a zablokovaly formování palebné linie, podařilo se střílet přes hlavy a ramena dalších na regulérní přes most. Čtyři z osmi britských důstojníků a seržantů, kteří vedli čelo svých jednotek, byly salvou z mušket zraněni. Zabiti nebo smrtelně zraněni byli přinejmenším tři vojíni (Thomas Smith, Patrick Gray a James Hall, všechno z 4. regimentu) a devět vojínů bylo zraněno.\nRegulérní zjistili, že jsou polapeni v situaci, kdy jsou převýšeni počtem a nemohou manévrovat. Chybělo jim efektivní velení a tak vyděšení z převyšujícího počtu nepřátel, se zlomeným duchem a pravděpodobně bez předchozích bojových zkušeností, opustili své raněné a prchali do bezpečí k blížícím se kompaniím granátníků, kteří přicházeli z centra města, a tím dostali do izolace kapitána Parsonse a jeho kompanie, které hledaly zbraně na Barrettsově farmě.\n\nKolonisté byli ohromeni svým úspěchem. Nikdo ve skutečnosti nevěřil tomu, že druhá strana bude střílet, aby zabíjela. Někteří postupovali, mnohem více jich ustupovalo a někteří šli domů, starat se o bezpečí svých domovů a rodin. Plukovník Barrett nakonec začal obnovovat kontrolu. Přesunul část domobrany zpátky na vrchol kopců vzdálených asi 300 yardů a poslal majora Buttricka s ostatními přes most zaujmout obranná postavení na kopci za kamennou zdí.\n\nPodplukovník Smith slyšel přestřelku ze své pozice ve městě v okamžiku, kdy dostal žádost o posily od Laurieho. Rychle shromaždil dvě kompanie granátníků a sám je vedl směrem k North Bridge. Na pochodu se setkávali se zničenými zbytky tří kompanií lehké pěchoty, které běžely proti nim. Smith měl obavu o čtyři kompanie, které byly na Barrettově farmě, neboť jejich cesta do města nebyla nyní zabezpečena. Když spatřil v dálce za zdí minutemany, zastavil své dvě kompanie a jenom se svými důstojníky se jel podíval blíž. Jeden z minutemanů vzadu za zdí je zpozoroval: „Kdybychom stříleli, věřím, že bychom zabili téměř každého důstojníka, který byl v čele, ale neměli jsme žádné rozkazy ke střelbě a tak nepadl žádný výstřel.\" Během napjaté rovnováhy, což trvalo asi 10 minut, jeden místní duševně chorý muž jménem Elias Brown chodil mezi oběma stranami a prodával cider.\n\nV této době odloučení regulérní, vyslaní k Barrettově farmě, pochodovali nazpátek z jejich marného pátrání v této oblasti. Prošli přes právě opuštěné bojiště a viděli mrtvé a raněné kamarády, ležící na mostu. Jeden z nich vypadal, jako by byl skalpován, což britské vojáky rozhněvalo a šokovalo. Překročili most a vrátili se v 11:30 do města pod bdělými pohledy kolonistů, kteří stále udržovali obranná postavení. Regulérní pokračovali v pátrání a ničení koloniálních vojenských dodávek ve městě, obědvali, znovu se připravili na pochod a po poledni opustili Concord. Toto zpoždění poskytlo koloniální domobraně z odlehlých měst dostatek času k tomu, aby se dostaly k silnici vedoucí do Bostonu.\n\nPodplukovník Smith, odpovědný za bezpečnost svých lidí, poslal křídla na blízký hřbet, aby chránila jeho jednotky před asi 1000 kolonistů, kteří nyní na bitevním poli pochodovali východně od Concordu. Tento hřeben končil blízko Meriam's Corner, křižovatky cest a malého mostu asi 2 km od Concordu. Při přechodu přes úzký most se armádní kolona zastavila, uspořádala své řady a uzavřela své pozice tak, že vedle sebe stáli maximálně tři vojáci. Koloniální kompanie domobrany se k tomuto bodu blížily ze severu a východu a začaly jasně přečíslovat početně slabší regulérní. Když pochodovala přes most poslední kolona armády, koloniální domobrana z Readingu začala střílet, na to se regulérní otočili a vypálili salvu a kolonisté palbu opětovali. Dva britští vojáci byli zabiti a možná šest zraněno, kolonisté neměli žádné ztráty. Smith po překročení mostu vyslal znovu na křídla vojáky, aby chránil své jednotky.\n\nTéměř 500 příslušníku domobrany z Chelmsfordu se shromaždilo v lese na Brooks Hill asi 1 míli od Meriam's Corner. Smithovy čelní jednotky zaútočily na kopec, aby zahnaly domobranu, ale kolonisté neustoupili a způsobili útočníkům významné ztráty na životech. Převážná část Smithových sil postupovala po cestě, dokud nedosáhla Brooks Tavern, kde byly napadeny osamocenou kompanií domobrany z Framinghamu, z nichž některé zabili či zranili. Smith stáhnul své lidi od Brooks Hill a přesunul je přes další malý most do Lincolnu.\nŘadové vojska brzo dosáhlo bodu na vrcholu cesty, kde byla zároveň zatáčka přes zalesněnou plochu. V tomto bodě, nyní známém jako Bloody Angle, 200 lidí, většinou z měst Bedford a Lincoln, zaujalo pozice skrytí za stromy a skály a nachystalo na britské vojsko léčku. Další domobrana byla na druhé straně cesty a dostala Brity do křížové palby v zalesněném močálu, zatímco domobrana z Concordu útočila zezadu. Padlo třicet vojáků a čtyři příslušníci domobrany.Vojáci unikli tím, že se dali do klusu a jejich rychlosti nemohla domobrana v lesním terénu a bažinatém terénu stačit. Koloniální síly na cestě samé za Brity byly příliš nahloučeny a dezorganizovány na to, aby je napadly.\n\nSíla domobrany mezitím stoupla na asi 2.000 mužů a Smith poslal znovu část svých vojáků na křídla. Když tři kompanie domobrany přepadly čelo jeho hlavních sil poblíž farmy Epharima Hartwella nebo (pravděpodobněji) Josepha Masona, byla britská křídla obklíčena a uzavřena uvnitř domobrany. Křídla také obklíčila Bedfordská domobrana po úspěšné léčce poblíž hranice Lincoln-Lexington, ale britské ztráty na životech byly způsobeny i stálou dalekonosnou palbou a také tím, že vyčerpaní Britové spotřebovali střelivo.\n\nNa Lexingtonské straně hranice kapitán Parker, podle jednoho nepodloženého zdroje (Vzpomínky Ebenezera Munroea z roku 1824), čekal na kopci se znovu sestavenou výcvikovou skupinou z Lexingtonu, z nichž někteří byli obvázáni po dřívějším střetnutí téhož dne v Lexingtonu. Tito muži, podle záznamu sepsaného o mnoho let později, nezaútočili, dokud plukovník Smith sám nebyl na dohled. Smith byl zraněn na stehně někdy na cestě zpět do Lexingtonu a celá britská kolona byla zastavena v léčce nyní zvané jako „Parkes's Revenge\" (Parkerova pomsta). Major Pitcairn poslal lehkou pěchotu nahoru do kopce, aby vytlačili domobranu, která na ně odtud střílela. Lehká pěchota vyčistila za cenu ztrát dva pahorky – „The Bluff\" a „Fiske Hill\". Pitcairn spadl z koně, který byl zraněn palbou kolonistů z Fiske Hill. Oba hlavní velitelé expedice byli zraněni či spadli z koně a jejich lidé byli unavení a žízniví. Několik se jich vzdalo; většina neudržela formaci a běželi v davu vpřed. Jejich organizovaný, plánovaný ústup se změnil v útěk. Na Concord Hill, nacházejícím se před centrem Lexingtonem, se několik důstojníků obrátilo a pravděpodobně ohrožovali vlastní lidí svými meči, pokud znovu nevytvoří správnou formaci.\n\nV čelních třech kompaniích zůstal jenom jeden britský důstojník. Byl blízko vzdání se, když uslyšel jásavý pokřik svých mužů vpředu. Plná brigáda, asi 1 000 lidí včetně dělostřelectva pod vedení earla Percyho, dorazila na jejich záchranu. To bylo ve 14:30.\n\nBěhem této části pochodu kolonisté bojovali přinejmenším osmkrát, kde to bylo možné, ve velkých uspořádaných formacích (používali přitom muškety s hladkou hlavní s krátkým dostřelem). Toto je v rozporu se široce rozšířeným mýtem palby roztroušených jedinců z pušek dlouhého dostřelu, skrytých za zdmi a ploty. Ačkoli i rozptýlená palba se též vyskytla během tohoto pochodu, tyto dalekonosné taktiky se ukázaly být užitečné později ve válce. Opravdu nikdo v Lexingtonovi nebo Concordu, kdekoli podél cesty britského vojska, nebo později na Bunker Hill, neměl, podle historických záznamů, pušku.\n\nGenerál Gage vydal rozkaz ke shromáždění posil v Bostonu na 4 hodinu raní, ale v jeho posedlosti po utajení poslal jen jednu kopii rozkazů pobočníkovi 1. brigády, jehož sluha nechal obálku na stole. Asi v 5 ráno byla Smithova žádost o posily konečně přijata a rozkazy ke shromáždění byly zaslány na 1. brigádu, která byla složena z řady pěších kompanií (4., 23., a 47th) a praporu britské námořní. Bohužel byla též poslána pouze jedna kopie rozkazů pro každého velitele a rozkaz pro námořní pěchotu byl doručen na stůl majora Pitcairna, který byl nasazen v tu dobu na Lexingtonské tažení. Po těchto časových ztrátách Percyova brigáda asi o síle 1000 mužů opustila Boston přibližně v 8:45. Jeho vojenské jednotky pochodovaly směrem na Lexington. Při pochodu si prozpěvovali \"Yankee Doodle\", čímž se pošklebovali místnímu obyvatelstvu. Po bitvě na Bunker Hill o necelé dva měsíce později se tato píseň stala populární hymnou koloniálních sil.\n\nPercy pochodoval po souši přes Boston Neck a přes Great Bridge, který energičtí kolonisté zbavili bednění, aby jej zdrželi. Jeho lidé pak potkali roztržitého domácího učitele z Harvard College a ptali se jej, která silnice vede do Lexingtonu. Tento muž z Harvardu, který zřejmě neměl ponětí o realitě kolem něho, jim bez přemýšlení ukázal správnou cestu (později byl přinucen opustit zemi pro bezděčné podporování nepřítele). Percyovy vojenské jednotky dorazily do Lexingtonu asi v 2:00 odpoledne. Protože mohly slyšet vzdálenou střelbu, rozestavily svá děla a linie vojáků na vyvýšenině s impozantním výhledem na město. Muži plukovníka Smitha se přiblížili jako prchající dav s plnými kompaniemi koloniální domobrany, které je sledovaly v sevřeném tvaru. Percy dal rozkaz k dělostřelecké palbě na co největší dostřel, aby rozptýlil koloniální domobranu. Smithovy lidé se zhroutili vyčerpáním, když dosáhli bezpečí Percyových linií.\n\nPřes radu jeho zbrojmistra Percy nechal v Bostonu náhradní střelivo pro své muže a pro dva dělostřelecké kusy, které vzali s sebou. Pomýšlel na to, že by ho zvláštní nákladní vozy zpomalily v postupu. Každý muž v Percyho brigádě měl jen 36 kulí a ke každému dělostřeleckému kusu bylo naloženo několik kulí na postranní boxy. Poté, co Percy opustil město, Gage nařídil, aby ho následovaly dva vozy střeliva hlídaného jedním důstojníkem a třinácti muži. Tento konvoj byl zachycen malou kompanií starších bývalých příslušníků domobrany, kteří byli ještě na „alarm listu\", ale nemohli se připojit ke kompaniím domobrany, protože jim bylo dobře přes 60 let. Tyto lidé nachystali na konvoj léčku a požadovali, aby vojáci kapitulovali, regulérní však jejich výzvu ignorovali a řídili své koně přímo na ně. Staří muži zahájili palbu, zastřelili vedoucího koně, zabili dva seržanty a zranili důstojníka. Ti co přežili utekli a šest z nich zahodilo své zbraně do rybníku ještě předtím, než se vzdali.\n\nPercy převzal kontrolu nad kombinovanými sílami asi 1 700 mužů, nechal je před pokračováním pochodu odpočinout, najíst, napít a zraněné umístil na polní velitelství (Munroeova hospoda). Vyrazili z Lexingtonu asi v 15:30 ve formaci, která měla zvýrazněnou obranu na bocích a v zadní části pochodové kolony. Zranění vojáci jeli na dělech a byli nuceni seskakovat, když se střílelo na shromážděnou domobranu. Percyho lidé byli často obklopeni, ale měli taktickou výhodu vnitřních linií. Percy mohl posunout své jednotky snadněji tam, kde jich bylo třeba, zatímco koloniální domobrana se musela pohybovat vně jeho formace. Percy umístil Smithovy lidi uprostřed kolony, zatímco kompanie 23. regimentu držela zadní hlídku kolony. Po informacích poskytnutých od Smitha a Pitcairna o způsobu, jakým je Američané napadli, Percy přikázal, aby se zadní hlídka přibližně každou míli otáčela a dovolil některým z jeho jednotek krátce odpočívat. Obě strany silnice hlídaly určené kompanie a silné jednotky námořní pěchoty byly na čele, aby čistily cestu vpředu.\n\nBěhem přestávky v Lexingtonu dorazil brigádní generál William Heath a převzal velení nad domobranou. Již dříve tento den jel nejprve do Watertownu, kde diskutoval o taktice s Josephem Warrenem, který opustil Boston téhož rána, a dalšími členy Massachusetts Committee of Safety. Heath a Warren reagovali na Percyho dělostřelectvo a boční linie tak, že přikázali domobraně, aby se vyhýbala sevřeným tvarům, které by přitahovaly palbu dělostřelectva. Místo toho obklopili Percyho pochodující čtverec kruhem rojnic v takové vzdálenosti, která by maximalizovala ztráty nepřítele, ale s minimálním rizikem pro jednotlivce z domobrany.\n\nNěkolik jízdních členů domobrany vždy sestoupilo, vystřelilo z mušket na blížící se regulérní, naskočili na koně a tryskem cválali vpřed a tuto taktiku opakovali. Opěšalí příslušníci často stříleli z velké dálky v naději, že zasáhnou někoho v hlavní koloně vojáků na silnici a sami přežijí, protože Britové i kolonisté používali muškety s účinným dostřelem asi 50 yardů. Pěší jednotky vyvíjely tlak na křídla britské pochodové kolony. Když se přesunula mimo dosah, tyto jednotky se pohybovaly vpřed, aby se znovu na další cestě přiblížily ke koloně. Heath poslal posly, aby zastavili přicházející jednotky domobrany, dirigovali je na vhodná místa po cestě tak, aby zaměstnávaly regulérní. Některá města poslala zásobovací vozy, aby napomohla ke stravě a vyzbrojení domobrany. Heath a Warren vedli sami úderné skupiny v malých akcích, ale byla to hlavně přítomnost efektivního vedení, které mělo pravděpodobně největší dopad na úspěch této taktiky. Percy popsal koloniální taktiku takto: „Rebelové nás napadali velmi rozptýleni, neobvyklým způsobem, ale vytrvale a rozhodně, vůbec nikdy se neodvážili vytvořit nějakou regulérní formaci. Opravdu věděli velmi dobře, co mají dělat. Každý kdo by se na ně díval jako na nepravidelný dav by se velmi moc mýlil.\" \n\nBoj se stával stále intenzivnějším, jak se Percyho jednotky dostávaly do Menotomy. Čerstvá domobrana střílela na britské řady z dálky a jednotliví majitelé domů začali bojovat z jejich vlastního majetku. V některých domech byli umístěni odstřelovači a změna situace byla noční můrou vojáků: začal boj dům od domu. Jason Russell poprosil své přátele, aby bojovali s ním a hájili jeho dům se slovy: \"Angličanův dům je jeho hrad.\" Zůstal stát a byl zabit u vchodu do svého domu. Jeho přátelé, v závislosti na tom, v co kdo věřil, se buď schovali ve sklepě, nebo zemřeli v domě kulkami či pod bajonety vojáků, kteří je v domě pronásledovali. Dům Jasona Russella ještě stojí a jsou na něm patrné zásahy od kulek z tohoto boje. Domobrana se pokusila o léčku u Russelova sadu, do které zachytila britské křídlo a jedenáct lidí zabila, údajně až poté, co se tito vzdali.\n\nPercy ztratil kontrolu nad svými lidmi a britští vojáci se začali dopouštět krutostí, aby pomstili údajné skalpování u North Bridge a vlastní ztráty na životech z rukou vzdáleného, často nespatřeného nepřítele. Podle slov Pitcairna od dalšího ze zraněných důstojníků z Smithova velení byl Percy poučen, že minutemani používali kamenné zdi, stromy a budovy v těchto hustě osídlených místech blíže u Bostonu k tomu, aby se za ně ukrývali a stříleli na kolonu. Proto přikázal kompaniím na boku, aby taková podobná místa vyčistili.\n\nMnozí z nižších důstojníků na křídlech měli potíže zastavit své vyčerpané a vzteklé muže, aby nezabíjeli každého člověka, kterého našli uvnitř těchto budov. Například dva nevinní opilci, kteří se odmítli ukrýt v suterénu hostince v Menotomy byli zabiti, protože byli podezřelí, že jsou zapleteni do probíhajících událostí. Ačkoli mnoho popisů plenění a vypálení bylo později zveličeno kolonisty za účelem propagandy (a také k tomu, aby dostali odškodnění od koloniální vlády), pravdou je, že hostince podél cesty byly vypleněny vojenskými jednotkami, které ukradly i lihoviny a v některých případech se vojáci sami opili. Bylo ukraden i jeden stříbrný stůl páně, který byl později navrácen poté, co byl prodán v Bostonu. Starý obyvatel Menotomy Samuel Whittemore zabil tři vojáky, než byl napaden britským kontingentem a zraněn (zotavil se ze zranění a zemřel v 98 letech). Ten den byly boje v Menotomy a Cambridge mnohem krvavější než jinde. Kolonisté ztratili 25 mužů a měli devět raněných, britské síly ztratily 40 mužů a měly 80 zraněných, nejvíce ztrát utrpěl 47 pěší regiment a námořní pěchota. To byla polovina ztrát toho dne.\n\nBritské vojenské jednotky překročily Menotomy River (dnes známou jako Alewife Brook) do Cambridge a boj se stával stále více intenzivnější. Čerstvá domobrana dorazila na místo v uzavřeném šiku namísto rozptýlené formace a Percy použil svá dvě děla a křídla na křižovatce nazývané Watson's Corner a způsobil domobraně těžké ztráty.\n\nJiž dříve ten den Heath dal rozkaz rozebrat Great Bridge. Percyho brigáda se právě přiblížila k rozebranému mostu a břehy řeky byly plné domobrany, když Percy nařídil jednotkám sestoupit úvozem (blízko dnešního Porter Square) a nahoru na cestu do Charlestownu. Domobrana (nyní v počtu asi 4 000) nebyla připravena na tento přesun a byla rozbita kruhovou palbou. Část amerických sil se přesunula, aby obsadila Prospect Hill (v dnešním Somerville), ze kterého ovládala cestu, ale Percy přesunul svá děla na čelo kolony a rozprášil je posledními zbytky střeliva.\n\nZnačný počet příslušníků domobrany dorazil z měst Salem a Marblehead. Možná, že by byli odřízli Percymu cestu na Charlestown, ale byli zastaveni poblíž Winter Hill a dovolili tak Britům uniknout. Někteří obvinili velitele těchto jednotek, plukovníka Timothy Pickeringa, že umožnil vojenským jednotkám projít a ještě doufal, že se vyhne válce tím, že předejde totální porážce regulérních. Pickering později tvrdil, že zastavil na Heathův rozkaz, tento to však popřel. Byla již téměř tma, když Pitcairnovi příslušníci námořní pěchoty odrazili konečný útok na konec Percyho kolony při vstupu do Charlestownu. Regulérní zaujali silné pozice na kopcích u Charlestownu. Někteří z nich už nespali dva dny a pochodovali 64 km za 21 hodin a z toho strávili osm hodin v bitevním ohni. Ale nyní drželi vyvýšené pozice chráněni těžkými děly z HMS Somerset. Gage poslal rychle sled kompanií z dvou svěžích regimentů – 10. a 64. – aby obsadily vyvýšeniny u Charlestownu a vybudovaly opevnění. Ačkoli již zahájily práce, opevnění nebylo nikdy dokončeno a později bylo výchozím bodem pro opevňovací práce domobrany o dva měsíce později v červnu před bitvou u Bunker Hill. Generál Heath prostudoval pozici britské armády a rozhodl se stáhnout domobranu do Cambridge.\n\nRáno byl Boston obklíčen obrovskou armádou domobrany, čítající přes 15 000 mužů, kteří přišli z celé Nové Anglie. Na rozdíl od Powder Alarm byly pověsti o rozlité krvi pravdivé a tak začala válka za nezávislost. Armáda domobrany stále sílila, jak okolní kolonie posílaly muže a zásoby. Druhý kontinentální kongres přijal tyto muže na počátku do kontinentální armády. Ještě v té době, kdy začala otevřená válka, Gage stále odmítal vyhlásit v Bostonu stanné právo. Přesvědčoval městské volené úředníky, aby se vzdali veškerých soukromých zbraní na oplátku za slib, že kdokoliv z obyvatel může opustit město.\n\nBitva nebyla významná ani z hlediska taktiky, ani ztrát na životech. Nicméně v rámci podpory britské politické strategie při uplatňování Intolerable Acts a vojenské strategie v rámci Powder Alarms byla bitva podstatným selháním, protože expedice měla za cíl boji předejít a ve skutečnosti se zmocnila jen malého počtu zbraní.\n\nBitva byla následována válkou o britský politický názor. Během čtyř dnů po bitvě Massachusetts Provincial Kongres soustředil mnoho přísežných prohlášení od členů domobrany a od britských vězňů. Když týden po bitvě pronikly ven zprávy, že Gage poslal oficiální popis událostí do Londýna, provinční kongres poslal 100 ze shromážděných výpovědí na rychlejší lodi. Dostaly se k solidárnímu úředníkovi a byly otištěny v londýnských novinách o dva týdny dříve, než dorazila Gageova zpráva. Gageova oficiální zpráva byla příliš nejasná v podrobnostech, aby měla vliv na kohokoli. George Germain, který nebyl žádným přítelem kolonistů, psal: Bostonští jsou v právu považovat královské vojenské jednotky za agresory a připisovat si vítězství; Politici v Londýně inklinovali k tomu, aby dávali vinu za konflikt Gageovi namísto jejich vlastní politiky a instrukcí. Britské vojenské jednotky v Bostonu různě obviňovaly generála Gageho a plukovníka Smitha za selhání v Lexingtonu a Concordu.\n\nDen po bitvě se vracel John Adams do svého domova v Braintree a jel podél bojiště. Byl přesvědčen, že „Kostky byly vrženy, Rubicon byl překročen\". Thomas Paine ve Filadelfii dříve přemýšlel o při mezi koloniemi a mateřskou zemí jako o „druhu soudní pře“, ale poté, co se k němu dostaly zprávy o bitvě, odmítl jednou provždy „zatvrzelého, mrzutého faraona z Anglie\". George Washington dostal zprávy v Mount Vernonu a psal příteli, že „šťastné a pokojné pláně Ameriky mají být buď nasáknuty krví nebo obývány otroky. Smutná alternativa! Ale může ctnostný muž váhat ve své volbě?“ A skupina lovců na hranici pojmenovala svůj tábor na Lexington, když slyšeli o červnové bitvě. Ten se nakonec stal městem Lexington v Kentucky.\n\nBylo důležité pro první americkou vládu, aby udržovala pro tuto první bitvu války obraz britské chyby a americké neviny. Historie vlasteneckých příprav, zpráv, varovných signálů a nejistota ohledně prvního výstřelu byla mimořádně diskutována na veřejnosti po celá desetiletí. Příběh zraněného britského vojáka v North Bridge, vyřazeného z boje úderem do hlavy sekerou, kterou používali minutemani, to údajné \"skalpování\", bylo důrazně potlačováno. Výpovědi zmiňující se o některé z těchto aktivit nebyly publikovány a vracely se proti jejich aktérům (to se stalo Paulu Revereovi. Malby zobrazovaly Lexingtonský boj jako neopodstatněné zabíjení.\n\nZáležitost, která strana byla na vině, narůstala v období počátku devatenáctého století. Například pozdější svědectví účastníků z Lexingtonu a Concordu se velmi lišila se od jejich výpovědí vzatých pod přísahou v roce 1775. Všichni později říkali, že v Lexingtonu nejdříve vystřelili britští vojáci, zatímco padesát let předtím si nebyli při své výpovědi jisti. Všichni říkali, že opětovali palbu, ale v roce 1775 řekli, že toho nebyli moc schopni. Bitva dostala v americkém povědomí skoro mýtickou hodnotu. Legenda se stala důležitější než pravda. A kompletní posun nastal, když byli vlastenci zobrazeni jako aktivní bojovníci za svou věc, spíše než jako utrpení nevinných lidí.\nMísto bitvy u Lexingtonu je nyní známé jako Lexington Battle Green, bylo zapsáno do národního registru historických míst a je národní kulturní památkou. Nachází se tam několik památníků, které bitvu připomínají.\n\nZemě kolem North Bridge v Concordu, stejně jako přibližně 8.0 km cest spolu s okolní krajinou a stylové budovy mezi Merriam's Corner a západním Lexingtonem jsou součástí Minuteman National Historical Park. Jsou tam pěší trasy s výkladovými tabulemi podél cest, které možná užívali kolonisté při svém postupu a Park Service má personál (obvykle oblečený do stylového oděvu), který nabízí popisy oblasti a vysvětluje události toho dne. V památníku je bronzový reliéf majora Buttricka, který navrhl Daniel Chester French a zhotovil Edmont Thomas Quinn v roce 1915 a také Frenchova socha Minute Man.\n\nNa počest bitvy je slaven \"Den patriotů (vlastenců)\" každoročně v Massachusetts, Maine a Wisconsinu ve veřejných školách třetí pondělí v dubnu. Je inscenována jízda Paul Reverse, bitva na Lexington Green a konají se slavnosti a střelby na North Brigde.\n\n19. dubna 1875 se prezident Ulysses S. Grant, členové jeho kabinetu a asi 50 000 lidí zúčastnilo oslav 100. výročí této bitvy. Toho dne byla odhalena socha Minute Man od Daniela Chestera Frenche, umístěná u North Bridge. Večer se konal slavnostní ples v Agricultural Hall v Concordu.\n\nV dubnu 1925 poštovní úřad Spojených států vydal tři poštovní známky připomínající 150. výročí bitvy u Lexingtonu a Concordu. Tyto byly první z četných upomínek, vydaných k uctění 150. výročí událostí souvisejících s americkou válkou za nezávislost. Tři známky byly nejprve dány do prodeje ve Washingtonu D.C. a v pěti městech ve státě Massachusetts a ve městech, která hrála hlavní roli příběhu u Lexingtonu a Concordu: Lexington, Concord, Boston, Cambridge a Concord Junction (tehdy známé jako West Concord). To však neznamená, že by s bitvou nebyla spojena další místa.\n\nMěsto Concord pozvalo 700 prominentních občanů USA, představitelů vlád ve světě, armády, zastupitelských sborů, umění, přírodních věd, humanitních věd, aby si připomněli 200. výročí bitvy. 19. dubna 1975 se dav odhadovaný na 110 000 lidí shromaždil, aby zhlédl přehlídku a oslavil 200. výročí v Concordu. Prezident Gerald Ford přednesl k národu hlavní řeč blízko North Bridge, která byla vysílána televizí.\n"}
{"id": "794018", "url": "https://cs.wikipedia.org/wiki?curid=794018", "title": "Miluša Staškovanová", "text": "Miluša Staškovanová\n\nMiluša Staškovanová, provdaná Miluša Matyášová (* 20. prosince 1946), byla slovenská a československá politička Komunistické strany Slovenska a poslankyně Sněmovny národů Federálního shromáždění za normalizace.\n\nK roku 1971 se profesně uvádí jako brusička. Ve volbách roku 1971 zasedla do slovenské části Sněmovny národů (volební obvod č. 109 - Čadca, Středoslovenský kraj). Do parlamentu nastupovala jako bezpartijní poslankyně, v průběhu volebního období se stala členkou KSS. Ve FS setrvala do konce funkčního období, tedy do voleb roku 1976.\n\n"}
{"id": "794022", "url": "https://cs.wikipedia.org/wiki?curid=794022", "title": "František Straka (politik KSČ)", "text": "František Straka (politik KSČ)\n\nFrantišek Straka (28. ledna 1916 - ???) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nK roku 1971 se profesně uvádí jako vedoucí krajského oddělení MZVŽ (ministerstvo zemědělství a výživy). Ve volbách roku 1971 zasedl do české části Sněmovny národů (volební obvod č. 20 - Pelhřimov, Jihočeský kraj). Ve FS setrval do konce funkčního období, tedy do voleb roku 1976.\n\n"}
{"id": "794024", "url": "https://cs.wikipedia.org/wiki?curid=794024", "title": "Mária Suľovská", "text": "Mária Suľovská\n\nMária Suľovská (* 2. února 1936) byla slovenská a československá politička Komunistické strany Slovenska a poslankyně Sněmovny národů Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 zasedla do slovenské části Sněmovny národů (volební obvod č. 128 - Bytča, Středoslovenský kraj). Ve FS setrvala do konce funkčního období, tedy do voleb roku 1976.\n\n"}
{"id": "794032", "url": "https://cs.wikipedia.org/wiki?curid=794032", "title": "Zdeněk Sytný", "text": "Zdeněk Sytný\n\nZdeněk Sytný (* 28. května 1932) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nK roku 1971 a 1976 se profesně zmiňuje jako seřizovač.\n\nVe volbách roku 1971 zasedl do české části Sněmovny národů (volební obvod č. 41 – Jičín, Východočeský kraj). Mandát obhájil ve volbách roku 1976 (obvod Jičín), volbách roku 1981 (obvod Jičín) a volbách roku 1986 (obvod Jičín). Ve FS setrval do prosince 1989, kdy rezignoval na svůj post v rámci procesu kooptace do Federálního shromáždění po sametové revoluci.\n\n"}
{"id": "794038", "url": "https://cs.wikipedia.org/wiki?curid=794038", "title": "Ursu", "text": "Ursu\n\nUrsu ( , - „Medvědí jezero“) je jezero v župě Mureș v Rumunsku. Je to největší heliotermické jezero na světě a jediné v Evropě.\n\nVoda obsahuje velké množství soli a díky tomu ji slunce může ohřát až na 70 °C. Léčí se v něm revma, gynekologické nemoci, zápal kloubů, kožní nemoci a nemoci periferického nervového systému.\n\nVzniklo 27. května 1875 ucpáním krasové jámy.\n\nNa břehu se nacházejí hotely Danubius Health Spa Resort Sovata, Faget a Bradet skupiny Danubius Hotels Group.\n\n"}
{"id": "794039", "url": "https://cs.wikipedia.org/wiki?curid=794039", "title": "Ferdinánd Szénasi", "text": "Ferdinánd Szénasi\n\nFerdinánd Szénasi, též Ferdinánd Szénási (* 14. ledna 1929), byl československý politik Komunistické strany Slovenska ze Slovenska maďarské národnosti a poslanec Sněmovny národů Federálního shromáždění za normalizace.\n\nK roku 1971 se uvádí jako předseda JZD. Ve volbách roku 1971 zasedl do slovenské části Sněmovny národů (volební obvod č. 87 - Kolárovo, Západoslovenský kraj). Ve FS setrval do srpna 1975, kdy rezignoval a jeho křeslo zaujal Jozef Csémi.\n"}
{"id": "794047", "url": "https://cs.wikipedia.org/wiki?curid=794047", "title": "Karol Šiška", "text": "Karol Šiška\n\nKarol Šiška (19. března 1906 Selenča – 12. dubna 2000 Senec) byl slovenský a československý lékař, vysokoškolský učitel, předseda Slovenské akademie věd, politik Komunistické strany Slovenska a poslanec Sněmovny národů Federálního shromáždění za normalizace. V roce 1968 provedl se svým týmem první transplantaci srdce v Československu.\n\nPocházel z etnicky slovenské obce Selenča v regionu Vojvodina (dnes součást Srbska). Maturoval ve městě Szarvas a Novi Sad a vystudoval Lékařskou fakultu Univerzity Karlovy v Praze. Po promoci působil v Praze, pak byl primářem nemocnice v Dolném Smokovci a primářem léčebny tuberkulózy ve Vyšných Hágách. Za Slovenského národního povstání se přidal k povstalcům a byl velitelem první partyzánské polní nemocnice ve Starých Horách. Po průchodu fronty se připojil k 1. československému armádnímu sboru Ludvíka Svobody jako šéfchirurg. Po válce působil jako lékař v Bratislavě. Byl pověřen zbudováním centra pro hrudní chirurgii. V 50. letech provedl první úspěšnou operaci srdce s mimotělním oběhem v Československu. Podobné zákroky prováděl i v zahraničí.\n\nPůsobil jako profesor Univerzity Komenského v Bratislavě. Dne 9. července 1968 provedl na II. chirurgické klinice Lékařské fakulty Univerzity Komenského v Bratislavě spolu s MUDr. Ladislavem Kuželou první transplantaci srdce v Československu. Od roku 1953 byl členem-korespondentem a od roku 1955 akademikem Slovenské akademie věd, jejímž předsedou byl v letech 1970–1974. V roce 1960 se zároveň stal členem-korespondentem a od roku 1962 i akademikem Československé akademie věd. V roce 1969 se navíc stal zahraničním členem Akademie věd Sovětského svazu a roku 1974 Akademie věd Německé demokratické republiky. V roce 1961 mu byl udělen Řád práce, roku 1971 titul Hrdina socialistické práce a roku 1960 Národní cena Slovenské socialistické republiky.\n\nAngažoval se i politicky. V letech 1958–1972 se uvádí jako účastník zasedání Ústředního výboru Komunistické strany Slovenska. V letech 1958–1962 byl členem ÚV KSS. Zastával i stranické funkce na celostátní úrovni. XII. sjezd KSČ ho zvolil za člena Ústředního výboru Komunistické strany Československa. Ve funkci ho potvrdil XIII. sjezd KSČ a XIV. sjezd KSČ. Na členství v ÚV KSČ rezignoval v květnu 1974.\n\nVe volbách roku 1971 zasedl do slovenské části Sněmovny národů (volební obvod č. 80 – Vinohrady, Bratislava). Ve FS setrval do konce funkčního období, tedy do voleb roku 1976.\n\n"}
{"id": "794054", "url": "https://cs.wikipedia.org/wiki?curid=794054", "title": "Sodexo", "text": "Sodexo\n\nSodexo je českou pobočkou stejnojmenné obchodní skupiny s mateřským sídlem ve Francii. Na tuzemský trh vstoupila v roce 1992, kde v současnosti prostřednictvím třech právních subjektů poskytuje služby ve dvou samostatných divizích.\n\nSpolečnosti Sodexo - integrovaný facility management a zařízení školního stravování s.r.o. (Sodexo s.r.o.) (1992) a Sodexo - zařízení školního stravování s. r. o. (1997) řídí integrovaný segment facility managementu a stravovacích služeb. Divizi zaměstnaneckých benefitů a dárkových poukázek obhospodařuje její dceřiná společnost Sodexo Pass Česká republika a. s. (1994).\n\nSpolečnost Sodexo v České republice zaměstnává přes 1.500 zaměstnanců. Nabízí pracovní uplatnění především kuchařům, pokladním, pracovníků úklidu, elektrikářům, technikům, údržbářům, ale také manažerům v gastronomii nebo ve facility managemantu.\n\nSpolečnost má svá zákaznická centra v rámci České republiky:\n\n\n\n"}
{"id": "794055", "url": "https://cs.wikipedia.org/wiki?curid=794055", "title": "Gejza Šlapka", "text": "Gejza Šlapka\n\nGejza Šlapka (* 10. ledna 1928 Rišňovce – 17. ledna 2017 Veľký Biel) byl slovenský a československý politik Komunistické strany Slovenska, vedoucí tajemník Městského výboru KSS v Bratislavě a poslanec Sněmovny národů Federálního shromáždění za normalizace.\n\nV letech 1961-1963 byl tajemníkem Městského výboru KSS v Bratislavě, v letech 1967-1969 tajemníkem Krajského výboru KSS pro Západoslovenský kraj, v období let 1969-1970 pak působil jako tajemník a od roku 1970 coby vedoucí tajemník Městského výboru KSS v Bratislavě. Tento post zastával až do konce 80. let. V letech 1950-1989 se uvádí jako účastník zasedání Ústředního výboru Komunistické strany Slovenska, přičemž od roku 1971 byl členem ÚV KSS a předsednictva ÚV KSS. Zastával i posty v celostátní komunistické straně. XIV. sjezd KSČ ho zvolil do funkce člena Ústředního výboru Komunistické strany Československa. XV. sjezd KSČ, XVI. sjezd KSČ a XVII. sjezd KSČ ho ve funkci potvrdil. V roce 1978 mu byl udělen Řád práce, předtím roku 1973 Řád Vítězného února.\nVe volbách roku 1971 zasedl do slovenské části Sněmovny národů (volební obvod č. 77 – Staré Mesto, Bratislava). Mandát obhájil ve volbách roku 1976 (obvod Staré Mesto), volbách roku 1981 (obvod Staré Mesto) a volbách roku 1986 (obvod Staré Mesto). Ve Federálním shromáždění setrval do prosince 1989, kdy rezignoval na poslanecký post v rámci procesu kooptace do Federálního shromáždění po sametové revoluci.\n\nPo odchodu z vrcholné politiky si udržel levicové názory. V květnu 2001 se například účastnil oslav 80 let od založení KSČ.\n\n"}
{"id": "794057", "url": "https://cs.wikipedia.org/wiki?curid=794057", "title": "Valerián Karoušek", "text": "Valerián Karoušek\n\nValerián Karoušek (31. ledna 1929 Turnov – 31. května 1970 pod Huascaránem) byl český sochař, horolezec, bratr malíře Ladislava Karouška.\n\nNejprve se učil zámečníkem v Mladé Boleslavi, pak studoval na odborných školách v Turnově a Jablonci, poté v letech 1947–1953 na AVU u Jana Laudy. Od roku 1957 byl členem skupiny M 57 tvořené především z absolventů AVU, včetně Karouškova bratra. Ve svém uměleckém projevu se začal záhy v 50. letech odvolávat na Otto Gutfreunda a na sochařské umění starého Mexika ve svých polychromních sochách. S úspěchem se účastnil výstavy Expo 58, v 60. letech se jeho projev výrazně proměňuje, začíná přecházet do abstrakce a vedle pálené hlíny a sádry se mezi jeho obvyklým materiálem objevují průmyslově vyráběné komponenty, laminát (\"Kladivář\", 1963), svařuje konstrukce z drátů, plechů apod., a naopak snad vzhledem k blízkému vztahu ke skalám zasazuje do svých konstrukcí neopracovaný kámen. Jeho horolezecká záliba se mu ale stala osudnou, když zmizel spolu s ostatními členy horolezecké expedice Peru 1970, některé z jeho projektů dokončil a instaloval jeho přítel sochař Jiří Novák (např. \"Stabil\" / \"Vzlet II\", 1972, \"Aeskulap\", známý jako \"Pocta Janu Palachovi\", 1973).\n\nŽivot a dílo je námětem divadelní hry Vzlety Valeriána Karouška, kterou napsala Tereza Verecká a premiéru měla v roce 2016 ve Strašnickém divadle.\n\n\n"}
{"id": "794060", "url": "https://cs.wikipedia.org/wiki?curid=794060", "title": "Kryšpín (křestní jméno)", "text": "Kryšpín (křestní jméno)\n\nKryšpín je mužské křestní jméno latinského původu (\"crispus\") a vykládá se jako chlapec s kudrnatými (kadeřavými) vlasy. Podle křesťanského kalendáře slaví svátek spolu s Beátou 25. října. Až do roku 1986 dokonce nebylo takto pojmenováno jediné novorozeně. Od této doby postupně získává na oblíbenosti a každý rok se rodí více dětí s tímto jménem. V České republice je do roku 2014 evidováno 29 nositelů tohoto křestního jména.\n\nDomácí podobou jména je např. Kryšpínek.\n\n\n\n"}
{"id": "794062", "url": "https://cs.wikipedia.org/wiki?curid=794062", "title": "Ilford Photo", "text": "Ilford Photo\n\nIlford Photo je výrobce fotografických materiálů známých po celém světě především díky černobílému filmu a papírům a chemikáliím, stejně jako řadě materiálů pro barevný tisk Ilfochrome a Ilfocolor. Ilfochrome, dříve nazývaný Cibachrome, byl vyvinutý ve spolupráci se švýcarskou firmou CIBA-Geigy. Dříve firma vyráběla komplexní sadu výrobků pro fotografii, včetně optiky, fotografické chemie, spolu s recepty na celou řadu vývojek.\n\nSpolečnost založil v roce 1879 Alfred Hugh Harman jako \"Britannia Works\". Zpočátku firma vyráběla fotografické desky a zabírala velkou plochu v centru města Ilford. V roce 1902 společnost změnila své jméno na \"Ilford Limited\", navzdory námitkám místního zastupitelstva.\n\nV roce 1929 Ilford pohltila firmu \"Wellington & Ward\" pánů Jamese Bookera Blakemora Wellingtona a H. H. Warda, která vyráběla fotografické papíry, desky a filmy.\n\n\n\nGradientní\n\nVariabilní kontrast (multigradační)\n\n\nDigital Panchromatic\n\nDirect Positive\n\nVývojky na papír.\n\n\n\n"}
{"id": "794065", "url": "https://cs.wikipedia.org/wiki?curid=794065", "title": "Hemidesmozom", "text": "Hemidesmozom\n\nHemidesmozom je asymetrická struktura v membráně epiteliálních buněk, díky které jsou buňky ukotveny k bazální lamině.\n\nHemidesmozomy můžeme pozorovat elektronovým mikroskopem; jsou to struktury podobné desmozomům (odtud mají také jméno – „poloviční desmozomy“), ale mají jiné molekulární složení, což se odráží hlavně v jejich rozdílné funkci. Hemidesmozomy upevňují intermediální filamenta s bazální laminou. Byly prováděny pokusy s myšmi které potvrdily, že hemidesmozomy hrají důležitou roli v udržování integrity epidermálních buněk se škárou. U myší, u kterých nebyly přítomny zralé hemidesmozomy se na kůži objevily puchýře a zvířata zemřela krátce po narození.\n\nZe strukturního hlediska není hlavním proteinem kadherin, ale hemidesmozomy patří do integrinové třídy receptorů. Obsahují α6β4 integrin komplex, což je heterodimerní molekula skládající se ze dvou polypeptidových řetězců. Extracelulární část se váže na bazální laminu a interaguje s proteiny, které jsou v ní obsaženy – hlavně na laminin-5. Tato interakce je pro hemidesmozomy jedna z nejdůležitějších, a to kvůli udržování epiteliální adheze. Mutace v genech pro laminin-5 vede k dědičné kožní nemoci, bulózní epidermolýze, která se projevuje puchýři na kůži.\nIntracelulární část hemidesmozomu se váže prostřednictvím kotvícího proteinu plektinu na keratin intermediálních filament. \n\nBěhem posledních 20 let bylo identifikováno a popsáno nejméně devět proteinů, které tvoří hemidesmozomy. Konkrétně BP230 ,plektin, kolagenu podobná molekula tetraspanin ,která je charakterizována čtyřmi transmembránovými doménami a v interakci s různými proteiny vytváří multimolekulární komplex nazývaný „tetraspanin web“, a potom výše zmíněný heterodimer α6β4 integrin komplex. U všech ještě nebyly přesně zjištěny všechny jejich funkce.\n\nLaminin-5 \"(laminin-332, nicein, epiligrin, kalinin)\" je hlavní složkou bazální membrány v mnoha epiteliálních tkáních. Pokusy in vivo i in vitro dokázaly, že je laminin-5 klíčový pro shromáždění jader desmozomů, udržení jejich strukturální integrity a pro regulaci adheze.\n\nNěkteré tyto zmíněné molekuly jsou cílem pro autoimunitní nebo genetické nemoci a určité hemodesmozomální proteiny také hrají velmi významnou roli v buněčné signalizaci a pohybu buněk ve zdravých tkáních, které se přestavují a také v nádorových buňkách. \nExprese α6β4 integrinového komplexu byla také dokázána v endoteliálních buňkách, nezralých T-buňkách a Schwannových buňkách, přestože není zcela jasné, proč tyto buňky shromažďují adhezivní prostředky. Pravděpodobně se α6β4 integrin komplex v těchto neepiteliálních buněčných typech podílí právě na buněčné signalizaci.\n\nJedno z častých autoimunitních onemocnění se nazývá bulózní pemfigoid. Je způsobeno protilátkami IgG, které cirkulují a váží se na antigeny v oblasti bazální membrány. Projevuje se spíše u starších pacientů a to puchýři na končetinách nebo trupu. Další nemocí je jizvící pemfigoid a postihuje spíše sliznici hrtanu, hltanu, spojivky, úst a genitálu, než kůži. Struktury mají tendence k jizvení a spojivka může být poškozena až takovým způsobem, že hrozí riziko oslepnutí.\n"}
{"id": "794067", "url": "https://cs.wikipedia.org/wiki?curid=794067", "title": "Michal Štanceľ", "text": "Michal Štanceľ\n\nMichal Štanceľ (20. října 1921 – 10. února 1989) byl slovenský a československý politik Komunistické strany Slovenska, ministr vlád ČSSR a poslanec Sněmovny národů Federálního shromáždění za normalizace.\n\nV letech 1953–1960 působil jako náměstek předsedy Slovenského úřadu sociálního zabezpečení, v období let 1960–1963 pak byl náměstkem předsedy a v letech 1963–1968 předsedou Státního úřadu sociálního zabezpečení. V období let 1968–1983 byl federálním ministrem, nejprve krátce do dubna 1968 coby ministr bez portfeje v první vládě Oldřicha Černíka. Pak jako ministr práce a sociálních věcí ČSSR v první vládě Oldřicha Černíka, druhé vládě Oldřicha Černíka, třetí vládě Oldřicha Černíka, první vládě Lubomíra Štrougala, druhé vládě Lubomíra Štrougala, třetí vládě Lubomíra Štrougala a čtvrté vládě Lubomíra Štrougala. V roce 1971 mu byl udělen Řád práce, roku 1981 Řád republiky. V letech 1968–1970 se uvádí jako účastník zasedání Ústředního výboru Komunistické strany Slovenska. 31. srpna 1968 byl kooptován za člena Ústředního výboru Komunistické strany Československa.\nVe volbách roku 1971 zasedl do slovenské části Sněmovny národů (volební obvod č. 124 – Zvolen I, Středoslovenský kraj). Mandát obhájil ve volbách roku 1976 (obvod Zvolen I) a volbách roku 1981 (obvod Rimavská Sobota). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "794068", "url": "https://cs.wikipedia.org/wiki?curid=794068", "title": "Nástroje smrti", "text": "Nástroje smrti\n\nNástroje smrti ( \"The Mortal Instruments\") je série 6 fantasy románů americké autorky Cassandry Clare.\n\nPříběh pojednává o šestnáctileté dívce Clary Fray, která se stane svědkyní vraždy, kterou spáchají 3 mladí lidé se zvláštními tetováními na těle a které vidí jen ona. Mrtvé tělo pak ještě k tomu zmizí a tři tajemní lidé jí prozradí, že to byl démon. Clary se snaží na tento zážitek zapomenout, když ale někdo unese její matku a na ní zaútočí nějaké podivné stvoření, objeví nový svět plný Lovců stínů, vlkodlaků, upírů, víl, čarodějů, andělů a démonů...\n\nNetflix produkoval seriál se jménem Shadowhunters opatřený českými titulky, obsahuje 3 sezóny o celkovém počtu 43 dílů.\n\n\nClary Fray je úplně obyčejná patnáctiletá dívka, která žije se svou matkou. Společnost jí dělá její nejlepší kamarád Simon a kamarád její matky Luke. Se Simonem si společně vyrazí do klubu Pandemonium, kde se stane svědkem podivné vraždy. Vrahy jsou dva mladí kluci a jedna holka v jejím věku, které může vidět jenom ona a oběť po své smrti zmizí. Podivná partička jí vysvětlí, že zabili démona. Clary se snaží tuto událost vymazat ze své paměti. Ale jen do té doby, než je unesena její matka a jí napadne podivné monstrum a málem jí zabije. Náhodou se jí povede monstrum zabít, ale je zasažena démoním jedem. Naštěstí se tam objeví jeden kluk z podivné partičky a odvede ji do Institutu (místo kde přebývají Lovci stínů). Zde se dozvídá, že jí zachránil tajemný Jace Wayland, který ji neskutečně přitahuje a že společně s Alekem a Isabelou Lightwoodovými jsou Lovci stínů a chrání svět před démony a tzv. podsvěťany (napůl lidé a napůl démoni - čarodějové, víly, vlkodlaci, upíři), kteří poruší dohodu. Sami lovci jsou tzv. nefilim - potomci lidí a andělů. Sílu jim dávají tajemné runy, které si na kůži nanáší stélou.\n\nClary se společně s Jacem vydává do matčina bytu odkud byla unesena, aby se dozvěděla něco o sobě. Náhodou zjistí, že její matka byla Lovec stínů a skrývala se dlouhá léta před svým bývalým manželem Valentýnem Morgensternem, který měl být údajně mrtvý. Valentýn byl také Lovec stínů a byl také zakladatelem sdružení/odboje jménem Kruh, které se snažilo zrušit dohody s podsvěťany a tím by je mohli beztrestně zabíjet. Valentinova manželka, matka Clary - Jocelyn prohlédne jaký doopravdy Valentýn je a snaží se svým první dítětem Jonathanem Christopherm Morgensternem utéct. Bohužel Valentýn pochopí co má v plánu a finguje svou smrt společně s Jonathanem. Těhotná Jocelyn utíká do normálního světa s Pohárem smrti a se starým přítelem Luciánem, který si nyní říká Luke a pomáhá jí s výchovou Clary. Jocelyn nechala kouzlem utajit před Clary její \"vnitřní zrak\", aby ji chránila. Kouzlo se však musí obnovovat a tak když Jocelyn unesou, kouzlo přestává fungovat a Clary začíná vidět pravou podobu světa.\n\nV Institutu pomáhá mladým lovcům Hodge, který byl kdysi členem Kruhu. Hodge s Jacem zjistí, že Clary blokuje paměť nějaké kouzlo a povolávají jednoho z Mlčenlivých bratrů - bratra Jeremiáše (patří k Lovcům stínů, ale jsou silnější). Ten zjistí, že s kouzlem nemůže nic dělat a pozve Clary před ostatní Mlčenlivé bratry do Tichého Města. Zde bratři Clary řeknou, že kouzlo je příliš silné a pomohou jí si vzpomenout na jméno Magnus Bane (Krasomil Pohroma), který je nejvyšší Brooklynský čaroděj. Clary s Jacem, Simonem, Isabelou a Alekem jdou na jeho večírek, kde se s Magnusem setkají, ten ale bohužel kouzlo nemůže zrušit. Ukáže tedy Clary pár run se kterými by se jí mohla rychleji vracet paměť. Simon se mezitím napije nápoje určeného pro podsvěťany a stane se z něj potkan. Potkani jsou ale mazlíčci upírů, kteří jsou přítomni i na večírku a tak si nedopatřením Simona vezmou s sebou. Clary se s Jacem vydává do starého hotelu Dumort zachránit Simona, což se jí podaří, ale setkává se tu i poprvé s vlkodlaky. Nakonec se jim podaří utéct a Simon se poté přemění zpět v člověka. Později zjistí, že vůdcem smečky vlkodlaků je Luke, který byl dřív Lovec stínů, ale nešťastnou náhodou ho pokousal vlkodlak a on se tak přeměnil také ve vlkodlaka. Luke jí vysvětlí, že má bratra Jonathana a že je i ona dcerou Valentýna.\n\nClary Jace stále více přitahuje, je tu taky ale její starý kamarád Simon. Na její narozeniny jí Jace vezme do skleníku v Institutu a tam ji políbí. Clarry pak náhodou zjistí kam mohla její matka schovat Pohár smrti, který Valentýn zoufale hledá a se kterým by si mohl vyrobit armádu Lovců stínů. Háček je v tom, že ne každý může být Lovcem stínů a některé by to mohlo zabít. To ale Valentýnovi vůbec nevadí. Poté co pohár najdou a zabijí vyššího démona předá ho Clary Hodgovi. Ten ale pracuje pro Valentýna a tak omráčí Jace a Clary uzamkne za neprostupnou stěnu. Portálem přijde sám Valentýn a přebírá si pohár a odvádí s sebou Jace. Clary se pak společně s Lukem a jeho smečkou vydává do Valentýnova sídla, aby zachránila svou matku a Jace. Tam se dostane až k Jacovi, který je živý a zdravý. Jace tvrdí, že jeho otec je naživu. Když ale přijde, poznává v něm Clary Valentýna. Ten říká Jacovi Jonathane a krutá pravda se dostává na povrch. Jace Wayland je Jonathan Morgenstern. Syn Valentýna a Jocelyn a tím Claryin bratr. Luke se dostane k Valentýnovi a ten přes portál utíká do země lovců do Idrisu. Jocelyn je v bezvědomí a nikdo si s ní neví rady. Je proto odvezena do nemocnice.\n\nDo Institutu se vrací Marysa Lightwoodová. Ví o Valentýnovi i o tom, že Jace je jeho syn. Proto Jacovi nevěří a ze strachu ho posílá z Institutu pryč. Jace se vydá za Lukem. S Clary se už pár dní neviděli a úspěšně se sami sobě vyhýbají. Luke si ale s Jacem, který se popral s jeho smečkou, neví rady a tak Clary zavolá. Společně se pak vydávají zpět do Institutu. Marysa mezitím zavolala Inkvizitorku, ta provede na Jacovi rituál Mečem duše, při kterém musí Lovec stínů mluvit pravdu. Předtím se ale snaží Jace vyslýchat. Jeho arogance ho pošle do vězení v Tichém městě. V noci se ale začne ozývat strašlivý křik. Přímo předním něco zabije Mlčenlivého bratra Jeremiáše a následně se objeví sám Valentýn. Valentýn se Jacovi svěřuje se svým plánem na přetvoření andělského Meče duší na démonický Meč smrti, se kterým by mohl ovládat démony. V Institutu se rozezní poplach z Tichého města. Isabela, Alek a Clary neváhají a spěchají přímo tam. Když se dostávají k Jacovi mříži, je Valentýn už pryč. Clary v nějakém neznámém popudu vytáhne matčinu stélu a začne kreslit runu pro otevírání. Její účinky jsou ohromující. Otevře tím nejen zámek u Jacovi cely, ale také všechny ostatní zámky.\n\nInkvizitorka souhlasí s tím, aby Jace hlídal čaroděj Magnus Bane. Ten ho ubytuje u sebe doma, kde přijdou na to jak chce Valentýn Meč duše změnit. Potřebuje k tomu krev každého ze zástupců podsvěťanů a to od dětí. Jace a Clary dostávají pozvánku od vílí královny. Vydávají se tedy na Vílí dvůr, kde se dozvědí, že je Valentýn nějak změnil. Dělal na nich pokusy. Clary má údějně dar slov, která nemohou být vyslovena a Jace by měl mít dar samotného Anděla. Bohužel při odchodu nechce královna Clary propustit. Aby se vysvobodila, musí dostat polibek, po kterém sama nejvíc touží. Samozřejmě vyjde na povrch, že tím vyvoleným je Jace. Poté jsou propuštěni. Simon, který tomu všemu přihlížel se naštve a uteče. Ostatní se vrací zpět do Institutu. Zanedlouho se rozezní zvonek a za dveřmi je Rafael (upír) s mrtvým Simonem v náručí. Všem vysvětlí, že tehdy v hotelu Dumort se Simonovi dostala do těla jeho krev a tím, že ho zabili se z něj může stát upír. Musí ho jen zakopat na hřbitově a počkat až se probudí do nového života. Všichni se nakonec dohodnou, že Simonovu přeměnu dokončí.\n\nJace zpočátku na Clary tlačí, aby spolu chodili tajně. Ta to rázně odmítá, i když samotná by si to přála. Jace se urazí a s Clary se téměř nebaví. Vlkodlačici Maiu někdo u Luka napadne. Naštěstí ji Clary s Lukem včas zachrání. Kvůli démonímu jedu volají Magnuse, který přijíždí i s Jacem. Na zahradě najdou další démony, které zaútočili na Luka. Clary a Jace s nimi bojují. Nakonec ale utíkají. Jace se od jednoho z nich dozví, kde najít Valentýna a tajně se za ním vydává. Najde ho na lodi obklopeného démony s Pohárem smrti a Mečem duše napůl proměněným v Meč smrti. Valentýn mu slibuje, že pokud se k němu přidá, neublíží nikomu z jeho blízkých. To Jace odmítá a vrací se k Lukovi. Zanedlouho se zde objevuje Inkvizitorka, která odhalí, že Jace byl za Valentýnem. Myslí si, že je s ním spolčený a bere ho sebou do Institutu. Tam ho uvězní v Malachiášovi konfiguraci. Chce Jace vyměnit za pohár a meč.\n\nMaia a Simon jsou Valentýnem uneseni. Jace se osvobodí ze svého vězení a vydává se s Clary a Lukem na Valentýnovu loď. Inkvizitorka pochopí, že Valentýn nikdy na výměnu nepřistoupí, že pro něj vlastní krev nic neznamená. Svolává tedy ostatní Lovce stínů a všichni se vydávají za Valentýnem. Clary unáší nějaký démon a přivádí ji před Valentýna. Snaží se s ním bojovat, je ale příliš slabá. Lovci společně bojují proti Valentýnovým démonům. Inkvizitorka Imogena v poslední chvíli zachraňuje Jace před smrtí a sama umírá. Jace se vydává za Clary. Nachází Simona. Vypadá to, že je mrtvý, ale ne úplně. Nabízí mu svou krev a Simon se tím pádem uzdravuje. Společně nachází Valentýna. Jace Clary hází svou stélu a ta maluje na loď runu otevření. Je tak silná, že to zničí celou loď. Valentýn ale opět uniká.\n\nSimon se změnil, Jacova krev mu dovolila, že může snášet sluneční paprsky. Jace se Clary omluví za to jak se k ní choval a slíbí jí, že už bude jen její bratr. Zničená Clary se jde vypovídat do nemocnice za matkou. V nemocnici ale naráží na tajemnou Lovkyni stínů, která jí říká, že si svůj stav Jocelyn způsobila sama a že ví, jak ji z toho dostat.\n\nClary se dozvěděla, že musí v Idrisu najít čaroděje Ragnora Fella, který pro Jocelyn připravil onen lektvar. Jace ale nesouhlasí s tím, aby se do Idrisu vydávala, když má takovou moc. Bojí se, že by jí chtěl Spolek využít. Proto jí schválně neřekne, že on a Lightwoodovi odcházejí portálem o něco dřív. U jejich odchodu je i Simon. Jenže je nečekaně napadají Zavržení a jeden bodne Simona. Jace Simona odtáhne do portálu a všichni končí v Alicante (jediné město v Idrisu). Clary se vydává do Institutu připravená na cestu. Nachází zde Magnuse, který jí říká, že všichni už odešli. O Simonovi se jí nezmíní. Naštvaná Clary si vezme stélu a nakreslí runu, která otevře portál. Idris je však chráněn proti otevírání nenahlášených portálů. Než projde portálem, chytne se jí Luke za ruku. Oba spadnou do jezera Lynn poblíž města Alicante. Voda v jezeře je pro nefilim jedem. Lovec pak začne mít halucinace a nakonec zemře. Luke vede Clary za svojí známou. Nakonec už Clary není schopná jít sama a nese jí do domu Amatis. O které se dovídá, že je vlastně Lukova sestra. Luke mizí do lesů za Alicante a Clary musí zůstat v domě. Porušila totiž zákon.\n\nSpolek se nakonec dohodne, že Simon se vrátí portálem zpět domů. Bohužel je to past a zavírají ho do vězení. Zde ho vyslýchají a snaží se ho zlomit, aby přiznal, že Lightwoodovi spolupracují s Valentýnem. Jace a ostatní o tom nemají ponětí. Clary utíká z domu Amatis a vydává se najít Jace. Bohužel jejich shledání nedopadne tak, jak si představovala. Nachází ho v obětí neznámé dívky. Jace na ní šíleně vystartuje a posílá ji zpět domů. Clary se vydává do domu Amatis. Dobíhá ji jeden kluk, který byl v domě s Lightwoodovými. Jmenuje se Sebastian a je velice pohledný a milý. Clary se mu zmíní, že přijela zachránit matku a že hledá čaroděje Fella. Druhý den se Sebastian za Clary vrací a nabízí jí pomoc v hledání čaroděje. Ona souhlasí a vydávají se k jeho domu. V domě ale není Ragnor Fell, ale Magnus. Ten zmrazí Sebastiana a vysvětlí Clary, že Fella zabil někdo z Valentýnových poskoků a že to co hledá je tzv. Bílá kniha, kde je spousta kouzel. Kniha by měla být ukrytá v domě Waylandů, kde Jace vyrůstal. Ten je ale chráněn ochrannými kouzly a jediný kdo se do něj může dostat je Valentýn a nebo Jace. Clary se s Magnusem dohodne, že zachrání její matku a knihu si pak může nechat. Ještě Clary musí slíbit, že Sebastianovi nic neřekne. Při cestě zpátky jí vezme ke spáleništi domu, kde žili její rodiče a její prarodiče. V tu chvíli ji Sebastian políbí. Clary ale z neznámého důvodu cítí, že je to špatně. Vrací se tedy do domu Amatis.\n\nPřichází za ní Jace, aby se jí omluvil. Společně se pak vydávají do jeho starého Jacova domova pátrat po knize. Náhodou najdou tajnou chodbu. Nachází zde různé kosti a také nějakou zmučenou postavu v pentagramu. Poznávají, že je to anděl. Anděl jim ukáže střípky minulosti. Třeba jak Jocelyn říká, že Valentýn udělal z jejího chlapce monstrum. Také se jim představí jako Iruthiel a ukáže Clary nějakou runu. Ta se zdá Clary nedokončená a neví co znamená. Propouští anděla z pentagramu a ten si bere od Jace andělské ostří a spáchá sebevraždu. Dům se začne hroutit a Clary s Jacem utíkají ven aby se zachránili. Jace to nevydrží a řekne Clary, že nedokáže snést, že je její bratr. Clary, která je na tom stejně jako Jace nic nenamítá a začnou se vášnivě líbat.\n\nPři cestě zpátky poznají, že se ve městě něco děje. Napadli je démoni. Clary se dozvídá o Simonovi a později se ho vydávají zachránit. Vedle něj v cele je Hodge, který jim prozrazuje, že Valentý hledá Zrcadlo, které patří k Poháru smrti a Meči smrti. S těmito nástroji smrti pak může vyvolat anděla Raziela a chtít po něm jednu věc. Prozrazuje jim, že zrcadlo je jezero Lynn. V tom ho ale zabíjí letící nůž, který hodil Sebastian. Jacovi, Clary a Alekovi tvrdí, že Isebela je s Maxem v pořádku. Ukazuje jim svou pravou tvář, napadne je, ale později raději utíká do temnoty. Ostatní se poté vracejí na Andělské náměstí. Zde najdou Lightwoodovi se sklánět nad malým tělíčkem - Maxem, mladším bratrem Isebely a Aleka. Zabil ho Sebastián. Bílou knihu předala Clary Magnusovi. O 3 dny později se na prahu Amatisiných dveří objevuje Jocelyn. Lovci se rozhodnou vzdát Valentýnovi a odmítají pomoc podsvěťanů. Clary ale nakonec pochopí co jí chtěl Iruthiel říct a předstupuje před všemi. Ukazuje všem jakou má moc a že jediná šance je spojit se s podsvěťany runou Spojení. Všichni souhlasí.\n\nJace se vydává najít Sebastiana. Dozvídá se, že Valentýn se snaží všechny Lovce stínů, kteří mu neodpřísáhli věrnost proměnit na tzv. Zavržené. Jace poté bojuje se Sebastianem a málem zemře. V poslední chvílí ho zachrání Isabela a on zabíjí Sebastiana.\n\nJocelyn Clary vypráví svůj příběh. O tom, jak Valentýna milovala. Jak jí dával v průběhu těhotenství různé lektvary, o kterých se pak dozvěděla, že to je vlastně démoní krev. Jonathan se narodil napůl jako démon a tím přišel o veškerou lidskost. V průběhu druhého těhotenství Jocelyn dostávala naopak krev anděla Iruthiela a proto má Clary v sobě andělskou krev. Stejně jako dítě, které Valentýn zachránil z umírající Celline, manželky Stephana Herondala, jeho přítele. Nejdůležitější zprávou pak ale je, že Jace není její bratr, ale právě tím zachráněným dítětem, kterého Valentýn adoptoval. To Sebastián je její bratr.\n\nClary se dozví, že Valentýn míří k jezeru. Vytváří tedy portál a vydává se za ním. Tam jí Valentýn spoutá a chce ji zabít a obětovat tak anděli. Najednou se ale objevuje Jace a snaží se s Valentýnem bojovat. Ten ho ale zabije. Clary v poslední chvíli přepisuje runy kolem oltáře při vyvolávání. Zamění Valentýnovo jméno za své. Přivolaný anděl Raziel Valentýnovu ideologii neschvaluje. Říká, že i podsvěťané mají právo na nebe tak jako nefilim a Valentýna zabije. Clary si pak může přát jednu jedinou věc. Chce zpět Jace.\n\nTělo Sebastiána nikdo nenašel a množí se záhadné vraždy bývalých členů kruhu.\n\nJace se začíná po pár týdnech od Clary opět odtahovat, když Clary Jace napadne, vydávají se do Tichého města za Mlčenlivými bratry. Jacovou myslí se prohání démon, který mu vkládá do hlavy ohavné sny.\n\nSimona se snaží někdo zabít. Chrání ho vlčí prétor Kyle společně s Jacem. Kainovo znamení ale pracuje spolehlivě. Začíná chodit s Isabelle a i s Maiou. Vše se samozřejmě provalí. Isabelle by mu ale byla schopna odpustit.\n\nNikdo z nich netuší, že zlo opět nabývá na síle. Jace je plně v moci démonky Lilith, která se snaží vzkřísit mrtvého Sebastiana, kterého runou propojí s Jacem. Nakonec se jim sice podaří Lilith zneškodnit. Bohužel Jace a Sebastián zmizeli neznámo kam.\n\nSebastián je naživu a má ve své moci Jace, který se s ním snaží zničit svět Lovců stínů. Clary je odhodlaná Jace zachránit a vydává se tedy za svým bratrem a Jacem, aby našla způsob jak Jace přivést zpět.\n\nMagnus, Isabelle, Alec a Simon se snaží vyjednávat s démony. Avšak neúspěšně. Simon tedy vyvolává anděla Raziela a prosí ho o nebeskou zbraň, která by dokázala zabít jen jednoho z nich a neublíží tím tomu druhému. Je mu odňato Kainovo znamení a anděl mu dává meč Glorious, který dokáže rozeznat dobro a zlo v těle. Pokud je člověk spíš zlý, zabije ho to. Pokud je dobrý, dokáže zničit spojení se zlem.\n\nSebastian je zvrácený a chce po Clary víc než sourozenecký vztah. Ta ho odmítá, ale musí nadále spolupracovat kvůli Jacovi. Na bitevním poli Simon podává meč Clary, která se bude snažit bojovat ze všech sil, aby zachránila svět a Jace. Snaží se najít Sebastiana. Jace jí bohužel zahradí cestu a Clary si vzpomene, že Jace kterého miluje, by nikdy nechtěl být tím čím je teď. Meč mu zabodne přímo do hrudi. Díky meči Jacovo tělo vzplane jasným plamenem, pak se zhroutí. Zlomená Clary ho drží v náručí a volá jeho jméno. Za nedlouho se Jace pohne.\n\nJace bojuje s nebeským ohněm ve svých žilách a při tom se množí Sebastiánovy útoky na Instituty. Lovci stínů jsou evakuováni do Idrisu, ale ani tady se nedá před temnými lovci schovat, které Sebastián vytváří pomocí Poháru smrti. Při jednom z útoků se nedopatřením dotkne bratr Zachariáš zraněného Jace a stává se z něj opět obyčejný lovec stínů. Později vyplývá, že zná Tessu Greyovou, která pomáhá lovcům stínů přijít na to, jak zachránit temné lovce z područí Sebastiána. Sebastian se jednou dostane ke Clary domů. Spoutá jì kouzlem nohy a přemlouvá ji aby s nim odešla. Nakonec přijde Jace a utká se Sebastianem a ten nakonec uteče. Předtìm ale, dá Jacovi polibek se slovy ,Ave mistře Herondale\"\n\nClary s Jacem a ostatními se musí vydat do démoní dimenze, kde má Sebastián základnu, aby se pokusili zastavit jeho řádění. Démoní dimenze je vlastně jiná realita, kde lovci stínů svůj boj prohráli. Clary přijde na to, jak pomoct Jaceovi s nebeským ohněm. Sebastián chce Clary jako svou královnu tohoto zničeného a pochroumaného světa... drží v zajetí zástupce podsvěťanů (mezi nimi i Magnus a Luke) a její matku. Sebastián Clary vydírá, že pokud se nestane jeho královnou, zničí v jejím světě lovce stínů. Clary přijímá a usedá na trůn. Cesty mezi světy se zavírají a Sebastián oslavuje. V poslední chvíli mu Clary vrazí do srdce svůj meč naplněný nebeským ohněm, který se jí podařilo dostat z Jace. Nebeský oheň z něj vypálí všechen démoní jed, kterým ho napumpoval Valentýn a stává se z něj opravdový Jonathan, který nikdy nedostal šanci žít. Pomáhá zničit temné lovce stínů a umírá v náručí Jocelyn.\n\nCesta z dimenze je zavřená, ale Magnus se svěří, že jeho otec je jeden z devíti démoních knížat a pán této dimenze - démon Ašmodaj. Pokouší se s ním domluvit za jakou cenu by je mohl dostat domů. Nejdřív to vypadá, že bude chtít Magnusovu nesmrtelnost což by Magnuse zabilo. Nečekaně se ale nabídne Simon a Ašmodaj souhlasí s tím, že z něj udělá obyčejného smrtelníka a vymaže mu všechny vzpomínky.\n\nClary je zničená, že přišla o nejlepšího kamaráda, který jí byl bratrem a Isabella, že přišla o svou lásku. Po pár měsících se ho pokouší najít a zjistit, zda v něm přeci jen nějaká vzpomínka nezůstala a zjišťují že ano. Magnus mu malým kouzlem pár vzpomínek oživí, ale nikdy neodkáže vrátit vše. Je tu možnost, že by se Simon mohl stát lovcem stínů. Alek se usmíří s Magnusem, Jocelyn se vdává za Luka a Tessa s bratrem Zachariášem cestují do Los Angelského institutu za Emou Carstairsovou, která nedávno přišla o rodiče.\nClarissa \"Clary\" Adele Frayová/Fairchildová/Morgensternová\nClary je na počátku svého dobrodružství patnáctiletá slečna. Je drobná a zrzavá. Její matka se po odchodu od Lovců stínů přejmenovala na Frayovou (je to spojení jmen Fairchildová a Grayová - podle čarodějky co pomohla udělat novorozenecký rituál), aby nechala za sebou svou minulost s Valentýnem Morgensternem, Claryiným otcem. Později Clary zjistí, že má díky andělské krvi nadání pro runy. Ve čtvrtém díle začíná s tréninkem na Lovce stínů. Je zamilovaná do Jace Waylanda.\n\nJonathan Christopher \"Jace\" Wayland/Morgenstern/Lightwood/Herondale\nJace je sedmnáctiletý blonďatý Lovec stínů, který žije po smrti svého otce v Institutu s Lightwoodovými. Ti ho považují za součást rodiny. Jeho pravý otec byl Stephen Herondale. Bohužel zahynul a adoptoval ho Valentýn, který se o něj staral do jeho deseti let a může i za to, že i v jeho žilách je andělská krev. Patří mezi nejlepší Lovce stínů. Je zamilovaný do Clary Frayové.\n\n'Simon Lewis/Lovelace'\nSimon je nejlepší kamarád Clary. Je vysoký, chudý chlapec s hnědými vlasy a hnědýma očima a nosí brýle. Poté, co je Clary vtažena do světa Lovců stínů, ji ochotně následuje. Je do ní zamilovaný, ale brzy se smíří s tím, že ona jeho city neopětuje. Často nosí trička s hráčskými slogany. Simon je jediná postava, která začala život jako obyčejný člověk , ale v Městě z popela se přemění na upíra. V této knize také Valentýn Morgenstern Simona bodne do krku a podřeže mu zápěstí, aby získal čtvrtinu krve potřebnou k přeměně Meče duše na Meč smrti. Simona ale poté najde Jace a dá mu napít své krve, aby ho zachránil. Díky Jacově pomoci se z něj stane světlomilec - upír, který dokáže vyjít na slunce. Ve třetím díle mu Clary dá na čelo Kainovo znamení, které ho chrání. Zároveň to ale pro něj znamená prokletí. V Městě padlých andělů, se Simon ocitne v milostném trojúhelníku s Maiou Robertsovou a Isabellou Lightwoodovou. V Městě ztracených duší se definitivně rozhodne pro Isabellu, s níž je i ve Měste nebeského ohně.\n\nIsabelle \"Izzy\" Sophia Lightwoodová\nIzzy je lovec stínů a sestra Aleca. Je popisována jako vysoká, štíhlá a krásna. Má dlouhé černé vlasy a tmavě hnědé oči, a často má u sebe zlatý elektro bič (jak je uvedeno v Městu z kostí, kde Izzy přilákala démona v Pandemonium). Isabelle je popisována jako neuvěřitelně dívčí ale s divokým a koketním postojem. Ve Městě ztracených duší, přiznává, že miluje Simona Lewise a v Městě nebeského ohně je z ní Simonova přítelkyně.\n\nAlexander \"Alec\" Gideon Lightwood\nAlec je Jaceovým parabatai a zároveň je do něj zamilovaný. Když se objeví na scéně Clary, nenávidí ji. Postupně se to ale změní a on pozná, že se zamiloval do Magnuse, který jeho cit opětuje. Ve Měste ze Skla, Alec políbí Magnuse před svými rodiči, čímž se jim odhalí jako homosexuál. Je popisovaný jako tichý, který vždy chrání své mladší sourozence: Isabelle a Maxe (který později však v Městě ze Skla umírá). V Městě padlých andělů a Městě ztracených duší, je Alec nejistý o svým vztahem s Magnusem, protože Magnus je nesmrtelný a má velkou romantickou historii. Tato nejistota ho je důsledkem jeho pokusu uvést Magnuse proti jeho vůli do stavu smrtelnosti (s pomocí Camille Belcourt). Kvůli tomu pak Magnus jejich vztah v Městě ztracených duší ukončuje. Ve Městě nebeského ohně se však opět smiřují.\n\nLuke Garroway\nLuke se narodil jako Lucian Graymark, lovec stínů. Byl parabatai Valentýna a následoval ho v jeho ideologii. Je zamilovaný do jeho ženy Jocelyn. Když byl pokousán vlkodlakem a přeměněn, poslal ho Valentýn spáchat sebevraždu, protože podsvěťany bere jako méněcenné. Luke ale neposlechl a stal se vůdcem smečky na Manhattanu. Když od Valentýna utekla Jocelyn s Clary, začal se s ní scházet a nahradil Clary otce.\n\nJonathan Christopher (Sebastian) Morgenstern\nClaryin ztracený bratr, kterého vychoval Valentýn. Když byla Jocelyn těhotná, podával jí démoní krev Lilith, která z Jonathana udělala napůl démona. Sám preferuje jméno Sebastián. Jaceovi se podaří Sebastiána zabít, ale Lilith svého \"syna\" vzkřísí skrz spojení s Jacem. Nerozumí citům, ale zároveň chce být milován a uznáván jediným člověkem - Clary. Při zničenì pouta s Jacem se stane Sebastian nezranitelnym, jedina zbraň která ho dokáže zničit je nebeský oheň, který má v sobě Jace ale pak je ve zbrani Clary. Ta ho pak probodne. Ještě před smrtì se z něho stane obyčejný lovec stìnů takový který by byl kdyby v sobě neměl krev Lilith. Pomáhá zničit temnè lovce stìnů a pak umìrá s pocitem dobrèho skutku. Jocelyn svèho syna oplakává, Clary nevì co si má myslet.\n\nbratr Zachariáš/James \"Jem\" Carstairs\nZachariáš je mlčenlivý bratr, který několikrát pomůže lovcům stínů. V šestém díle po Sebastianovu napadaní Citadly Železných sester a bodnutí Jace se ho pokusí vyléčit, ale nebeský oheň popálí i jeho, čím vyléčí svou nemoc a zároveň přestane být Mlčenlivým bratrem. Poté vydatně pomáhá s obranou Idris a po válce se setkává znovu s Tessou. Je jednou z postav v Pekelných strojích. Kdysi byl sirotek žijící v Londýnském Institutu, spolu se svým parabatai, Willem Herodalem, a byl zasnouben s Tessou Gray. Byl vychován v Šanghajském Institutu, který byl provozován jeho rodiči a žil zde až do jejich vraždy. Démon mučil Jemovi rodiče tím, že ho krmil démoním jedem až do té doby než dosáhl deliria anebo halucinací. Jema přivedli k Mlčenlivým bratrům v naději, že mu pomůžou. Což se nestalo a on se stal závislý na démoním jedu, aby vůbec přežil. I když jed ho pomalu tak jako tak zabíjel. Byl tedy přesunut do Londýnského Institutu. Jeho první setkání s Tessou bylo, když si šla vyslechnout, jak hraje na housle. Později se dozví, že Will miluje Tessu dá mu své požehnání. Posléze se Jem transformuje do Mlčenlivého bratra Zachariáše. Jako bratr Zachariáš, na rozdíl od ostatních Mlčenlivých bratrů má stále vlasy, oči a nemá zašitá ústa. To vzhledem k tomu, že měl v sobě příliš yin fen, který bránil použít všechny runy Mlčenlivých bratří. Will ho samozřejmě vyhledával dál, nedokázal si život bez Jema představit. Jako Bratr Zachariáš, se setká s Tessou jednou ročně na mostu Blackfriars. Jako bratr Zachariáš často mluví o Herodaleově rodině a také kontroluje Jace, když je v něm nebeský oheň. Zjistí, že se stále milují a dohodnou se prozkoumat svět společně, dokonce se vezmou znovu na mostě Blackfriars. Kde jsou jako hosté přítomni Will jako duch stejně jako Jessamine, Jace, Clary, Simon, Isabelle, Magnus, Alec, zřejmě Blackthornovi a Emma, kocour Kostelník.\n\nNatáčení filmové adaptace knihy \"Město z kostí\" začalo v létě 2012. Režie se ujal Harald Zwart. Hlavními hrdiny jsou Lily Collins (Clary Fray), Jamie Campbell Bower (Jace Wayland) a Robert Sheehan (Simon Lewis). Film se dostal do kin v roce 2013.\n\nNatáčení dalšího filmu podle knihy \"Město z popela\" mělo začít v roce 2014, ale produkce byla nakonec zrušena ve prospěch televizního seriálu.\n\nPo finančním neúspěchu první filmové adaptace se studio \"Constantin\" rozhodlo ve filmové sérii dále nepokračovat. Místo toho byla v říjnu 2014 zahájena příprava televizního seriálu na motivy knih Nástroje smrti. V únoru 2015 Cassandra Clare na Twitteru oznámila, že nový seriál bude mít název \"Shadowhunters\". Bylo potvrzeno, že \"Shadowhunters\" nebudou nijak navazovat na původní film a knižní příběh odvypráví znovu od úplného začátku a s novým hereckým obsazením. Produkce odstartuje v červnu 2015 ve Vancouveru a seriál se začne vysílat v roce 2016 na stanici ABC Family. V případě úspěchu studio plánuje adaptaci celé knižní série.\n\nV hlavních rolích se představí Katherine McNamara (Clary Fray), Dominic Sherwood (Jace Wayland), Emeraude Toubia (Isabelle Lightwood), Alberto Rosende (Simon Lewis), Matthew Daddario (Alec Lightwood), Harry Shum Jr. (Magnus Bane), Maxim Roy (Jocelyn Fray), Isaiah Mustafa (Luke Garroway), Jon Cor (Hodge Starkweather), a další...\n\nCassandra Clareová se rozhodla pro celé universum propojených sérií ze světa Lovců stínů. Souhrnně jsou všechna, nejen tištěná, média označována jako Kroniky lovců stínů.\n\nCassandra Clareová je autorkou též dvou sérií chronologicky předcházejících ději Nástrojů smrti. Jedná se o sérii Pekelné stroje zasazenou ve stejném universu jako Nástroje smrti, avšak ve viktoriánském Londýně. Tuto spin-off trilogii sestávající z titulů: \"Mechanický anděl\", \"Mechanický princ\" a \"Mechanická princezna\" začala psát Cassandra Clareová v roce 2009. Českého překladu první knihy se čeští čtenáři dočkají koncem roku 2015 a zbylé dvě knihy budou následovat v roce 2016.\n\nV roce 2009 začala Cassandra Clareová psát Spin-off trilogii Infernal Devices. Jedná se o knihy: \"Mechanický anděl\", \"Mechanický princ\" a \"Mechanická princezna\". V Čechách tato edice zatím nevyšla. Hlavní hrdinkou je šestnáctiletá Tereza (Tessa) Grayová, která roku 1878, po smrti své tety, přijela do Londýna z New Yorku kvůli svému bratrovi. Brzy ale zjistí, že není obyčejný člověk a že svět není takový jaký myslela. Má zvláštní schopnosti, které chce využít člověk, který si nechává říkat Magister. Setkává se s tajemnými Lovci stínů, kteří jí berou do svého Institutu, kde postupně dostává odpovědi na své otázky. Mimo to se musí také vypořádat se svými city k panu Williamu Herondalovi a Jamesi Carstairsovi...\n\nPrvní díl další Spin-off trilogie The Last Hours je naplánovaný na rok 2017. Jedná se o knihy: \"Chain of Gold\", \"Chain of Iron\" a \"Chain of Thorns\".Příběh chronologicky zapadá po událostech série Infernal Devices a zaobírá se osudy Lucie a Jamese Herondalových.\n\nV roce 2016 vyjde další Spin-off trilogie Dark Artificies. Jedná se o knihy: \"Lady Midnight\", \"Prince of Shadows\" a \"The Queen of Air and Darkness\". Příběh začíná 5 let po událostech v sérii Nástroje smrti. Hlavní hrdinkou je Emma Carstairsová, která je nejlepší Lovec stínů od dob Jace Waylanda. Zamiluje se do svého parabataie Juliana Blackthora, což je ve světě Lovců stínů zakázané...\n\nBez jakýchkoliv dalších informací byla také oznámená další Spin-off série The Wicked Powers\n\nDále bylo vydáno 11 krátkých novel o postavě Magnuse Banea pod názvem The Bane Chronicles, které autorka napsala společně s Maureen Johnson.\n\nV současné době také vychází 10 krátkých novel pod názvem Tales from Shadowhunter Academy, které by se měly zaobírat postavou Simona Lewise. Autorka je píše společně se Sarah Rees Brennan.\n\n"}
{"id": "794071", "url": "https://cs.wikipedia.org/wiki?curid=794071", "title": "Michal Šucha", "text": "Michal Šucha\n\nMichal Šucha (26. ledna 1914 – 7. listopadu 1977) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nV roce 1965 je připomínán coby vedoucí představitel Okresního výboru KSS v okrese Nové Zámky. V letech 1961–1971 se uvádí jako účastník zasedání Ústředního výboru Komunistické strany Slovenska. V roce 1976 je zmiňován jako člen Ústřední kontrolní a revizní komise KSS. K roku 1971 je profesně zmiňován jako vedoucí tajemník Okresního výboru KSS.K roku 1976 jako penzista. Byl mu udělen Řád práce, Řád Vítězného února a další vyznamenání. Zemřel po delší nemoci.\nVe volbách roku 1971 zasedl do slovenské části Sněmovny národů (volební obvod č. 95 – Štúrovo, Západoslovenský kraj). Mandát obhájil ve volbách roku 1976 (obvod Nové Zámky). Ve Federálním shromáždění setrval do své smrti roku 1977.\n\n"}
{"id": "794072", "url": "https://cs.wikipedia.org/wiki?curid=794072", "title": "Jozefa Šurková", "text": "Jozefa Šurková\n\nJozefa Šurková (* 14. října 1924) byla slovenská a československá politička Komunistické strany Slovenska a poslankyně Sněmovny národů Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 zasedla do slovenské části Sněmovny národů (volební obvod č. 126 - Žiar nad Hronom, Středoslovenský kraj). Ve FS setrvala do konce funkčního období, tedy do voleb roku 1976.\n\n"}
{"id": "794079", "url": "https://cs.wikipedia.org/wiki?curid=794079", "title": "Emil Trávníček", "text": "Emil Trávníček\n\nEmil Trávníček (25. května 1924 - ???) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nK roku 1971 a 1976 se profesně uvádí jako zámečník. Pracoval v podniku Zbrojovka Vyškov. Pocházel z obce Pístovice.\n\nVe volbách roku 1971 zasedl do české části Sněmovny národů (volební obvod č. 59 - Vyškov, Jihomoravský kraj). Mandát obhájil ve volbách roku 1976 (obvod Vyškov-Hodonín). Ve FS setrval do konce funkčního období, tedy do voleb roku 1981.\n\nPoliticky se angažoval i po sametové revoluci. V komunálních volbách roku 1994 kandidoval jako důchodce neúspěšně za KSČM v obci Račice-Pístovice.\n\n"}
{"id": "794082", "url": "https://cs.wikipedia.org/wiki?curid=794082", "title": "Juraj Turošík", "text": "Juraj Turošík\n\nJuraj Turošík (17. prosince 1924 Závadka nad Hronom – 13. února 2003) byl slovenský a československý lesní inženýr, dlouholetý ředitel Tatranského národního parku, politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1971 se profesně uvádí jako ředitel závodu. K roku 1976 jako ředitel Tatranského národního parku. Ředitelem tohoto národního parku byl v letech 1961-1988.\n\nAngažoval se i politicky. V letech 1955-1962 se uvádí jako účastník zasedání Ústředního výboru Komunistické strany Slovenska.\n\nVe volbách roku 1971 zasedl do slovenské části Sněmovny národů (volební obvod č. 139 - Kežmarok, Východoslovenský kraj). Mandát získal i ve volbách roku 1976 (obvod Kežmarok), volbách roku 1981 (obvod Kežmarok) a volbách roku 1986 (obvod Kežmarok). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptace do Federálního shromáždění po sametové revoluci.\n\n"}
{"id": "794083", "url": "https://cs.wikipedia.org/wiki?curid=794083", "title": "Seznam jezer v Maďarsku", "text": "Seznam jezer v Maďarsku\n\nMaďarská jezera (maďarsky jezero - \"tó\" - psáno oddělené pomlčkou od jména jezera).\n"}
{"id": "794084", "url": "https://cs.wikipedia.org/wiki?curid=794084", "title": "Juxtaglomerulární buňka", "text": "Juxtaglomerulární buňka\n\nJuxtaglomerulární buňka je buňka, která se nachází v aferentní, popř. eferentní arteriole v ledvinách.\n\nV místě, kde se arteriola afferens přimyká k ledvinnému tělísku, obsahuje její tunica media (nejsilnější vrstva ve stavbě cév, obsahuje buňky hladké svaloviny spirálně a cirkulárně uspořádané, kolagenní a elastická vlákna) modifikované buňky hladkého svalstva nazývané juxtaglomerulární (JG buňky). Sekrece těchto buněk hraje úlohu v udržování krevního tlaku. Poblíž aferentní arterioly, obsahujícího JG buňky, se obvykle nalézá macula densa distálního stočeného kanálku a oba tyto útvary společně vytvářejí juxtaglomerulární aparát. Další součástí jsou světle se barvící buňky, jejichž funkce je dosud neobjasněna. Jsou označovány různě, jako extraglomerulární buňky mezangiální, buňky pólových polštářků nebo buňky síťové. V místě juxtaglomerulárních buněk mizí z aferentních arteriol membrána elastica interna.\n\nJuxtaglomerulární buňky mají oválná jádra a cytoplazmu naplněnou granuly, které se barví metodou PAS. V elektronovém mikroskopu mají JG buňky charakter elementů vylučujících proteiny a obsahují množství drsného endoplazmatického retikula, znamenitě vyvinutý Golgiho komplex a sekreční granula o průměru 10-40 nm.\n\nJG buňky produkují hormon renin, měnící bílkovinu krevní plazmy, zvanou angiotensinogen na inaktivní dekapeptid angiotensin I. V důsledku působení konvertujícího enzymu, jenž je ve velké koncentraci přítomen v endotelových buňkách plic, ztrácí tato látka dvě aminokyseliny a mění se na aktivní oktapeptid angiotensin II.\n\nPo závažnějším krvácení dochází ke zvýšení sekrece reninu. Vzniká angiotensin II, který zvyšuje krevní tlak jednak konstrikcí arteriol, jednak stimulací sekrece hormonu kůry nadledvin aldosteronu. Aldosteron působí na buňky ledvinných tubulů, především tubulu distálního, ve smyslu zvýšení absorpce sodíkových a chloridových iontů. To má za následek zvětšení objemu extracelulárních tekutin, vedoucímu ke zvýšení krevního tlaku. Snížení systémového tlaku z jiných příčin (např. úbytek sodíku, dehydratace) též aktivuje renin-angiotenzin II-aldosteronovou kaskádu, která přispívá k udržování tlaku krve.\n\nTento nádor se řadí mezi mezenchymální tumory nacházející se zejména u dospělých.\nJedná se o vzácný nádor, který byl poprvé popsán v roce 1967. Od té doby bylo zveřejněno méně než 100 případů. Odhalení karyotypu ukázalo, že u těchto nádorů dochází ke ztrátě chromosomů 9 a 11. Tím, že dochází k hypersekreci reninu, je způsobena hypertenze a hyperkalemie. Hypertenze v kombinaci s důkazem o ledvinném nádoru naznačuje, že se jedná o nádor z juxtaglomerulárních buněk. Přítomnost reninových granul ve vzorcích odlišuje tento nádor z JG buněk od ledvinových hemangiopericytomů a jiných ledvinových nádorů. Juxtaglomerulární tumory jsou často popisovány jako benigní, ale jejich zhoubnost je nejistá, ve většině případech jsou nádory zapouzdřeny.\n\n"}
{"id": "794086", "url": "https://cs.wikipedia.org/wiki?curid=794086", "title": "Kyrenia", "text": "Kyrenia\n\nKyrenia je vápencové pohoří v severní části ostrova Kypr. Nejvyšší horou je tisícovka Kyparissovouno \"(turecky Selvili tepe)\", vysoká 1024 m, která je i nejvyšší horou Severokyperské turecké republiky.\n\nJako název pohoří se někdy chybně uvádí Pentadaktylos, to je ale označení jen západní části celého pohoří.\n"}
{"id": "794087", "url": "https://cs.wikipedia.org/wiki?curid=794087", "title": "Eugen Turzo", "text": "Eugen Turzo\n\nEugen Turzo (20. června 1922 – 23. prosince 1994) byl slovenský a československý politik Komunistické strany Slovenska, vedoucí tajemník Krajského výboru KSS pro Západoslovenský kraj a poslanec Sněmovny národů Federálního shromáždění za normalizace.\n\nVyučil se typografem a toto povolání vykonával v Martině až do roku 1949. Během druhé světové války se zapojil do odbojové činnosti a Slovenského národního povstání. Byl příslušníkem partyzánského oddílu nadporučíka Kuzněcova. Členem KSS byl od roku 1945. V roce 1960 absolvoval Vysokou stranickou školu ÚV KSSS v Moskvě. V letech 1949-1950 byl úředníkem na pověřenectví pošt, pak v letech 1950-1951 stranickým funkcionářem v Bratislavě. V letech 1951-1957 vedl oddělení na ÚV KSS a v letech 1960-1964 předsedal oddělení na Krajském výboru KSS v Západoslovenském kraji.\n\nJeho politická kariéra pokračovala i v 60. letech a za normalizace. V letech 1969-1989 se uvádí jako účastník zasedání Ústředního výboru Komunistické strany Slovenska, přičemž mezi roky 1969 a 1976 byl členem ÚV KSS. V letech 1964-1968 byl vedoucím tajemníkem Okresního výboru KSS pro okres Bratislava-vidiek. V období let 1968-1969 působil coby tajemník a v letech 1969-1973 jako vedoucí tajemník Krajského výboru KSS pro Západoslovenský kraj. V letech 1971-1973 navíc zasedal jako předseda Krajského výboru Národní fronty v Západoslovenském kraji. Zastával i stranické funkce na celostátní úrovni. 30. ledna 1970 byl kooptován za člena Ústředního výboru Komunistické strany Československa. Ve funkci ho potvrdil XIV. sjezd KSČ, XV. sjezd KSČ a XVI. sjezd KSČ. V období let 1973-1983 zastával post vedoucího oddělení státní administrativy ÚV KSČ. Z funkce člena ústředního výboru byl uvolněn 25. listopadu 1983 a ještě v listopadu 1983 byl kooptován za člena Ústřední kontrolní a revizní komise KSČ, přičemž v této funkci ho potvrdil XVII. sjezd KSČ. V roce 1972 získal Řád práce, roku 1973 Řád Vítězného února a roku 1982 Řád republiky.\n\nVe volbách roku 1971 zasedl do slovenské části Sněmovny národů (volební obvod č. 92 – Zbehy, Západoslovenský kraj). Mandát obhájil ve volbách roku 1976 (obvod Zbehy), volbách roku 1981 (obvod Zlaté Moravce) a volbách roku 1986 (obvod Partizánske). Ve Federálním shromáždění setrval do prosince 1989, kdy rezignoval na svůj post v rámci procesu kooptace do Federálního shromáždění po sametové revoluci.\n\n"}
{"id": "794088", "url": "https://cs.wikipedia.org/wiki?curid=794088", "title": "Kyparissovouno", "text": "Kyparissovouno\n\nKyparissovouno (turecky \"Selvili tepe\") je s nadmořskou výškou 1024 m nejvyšší horou Severního Kypru. Kyparissovouno se nachází v pohoří Kyrenia, asi 25 km severozápadně od Nikósie.\n\nNa vrcholu stojí vysílač, ke kterému vede od severu úzká silnice.\n"}
{"id": "794090", "url": "https://cs.wikipedia.org/wiki?curid=794090", "title": "Marobudova říše", "text": "Marobudova říše\n\nMarobudova říše je historické označení pro germánský mocenský útvar, který vznikl na přelomu letopočtu na území střední Evropy pravděpodobně s centrem v Čechách.\n\nMezi lety 9–7 př. n. l. přišel na území dnešní České republiky germánský kmen Markomanů pod vedením (krále?) Marobuda, který po konsolidaci začal budovat svou říši, přičemž uplatňoval vynikající organizační a diplomatické schopnosti.\n\nPodle římského vzoru například zavedl stálou armádu s přesnou organizací a intenzivně obchodoval s Římskou říši. V jeho rezidenci (Marobudum, zřejmě v okolí Starého Plzence) dokonce sídlila celá kolonie římských kupců a řemeslníků. Vzhledem k výraznému vzrůstu markomanské moci stouply i vojenské a ekonomicko-politické úspěchy. Pod Marobudův vliv se postupně dostaly okolní kmeny (Lugiové, Semnoni, Langobardi, Gótové, Hermunduři a Kvádové).\n\nŘímané považovali ambiciozního souseda za nebezpečného a zorganizovali proti němu v roce 6 n. l. vojenskou výpravu vedenou budoucím císařem Tiberiem. Výprava, která postupovala dvěma proudy z Mohuče a z Carnunta, nakonec ztroskotala kvůli vnitřním problémům v říši a Římané byli nuceni s Marobudem uzavřít mírovou a spojeneckou smlouvu. Postupně však vnitřní třenice a vleklé rozpory s Cherusky vedly k oslabení této říše. V roce 17 došlo k rozhodujícímu konfliktu mezi Cherusky a Markomany, po němž od říše odpadli Hermunduři a Gótové. Poklesu Marobudovi moci využil jeho synovec Katvalda, který v roce 19 dobyl Marobudovo sídlo a sám se ujal vlády. Ještě téhož roku byl však svržen hermundským vůdcem Vibiliem a Marobudova říše definitivně zanikla.\n\n\n"}
{"id": "794098", "url": "https://cs.wikipedia.org/wiki?curid=794098", "title": "Ondřej Cink", "text": "Ondřej Cink\n\nOndřej Cink (* 7. prosince 1990 v Rokycanech) je český profesionální cyklista. Začal závodit na horském kole v disciplíně cross country a v říjnu 2016 oznámil přestup na silniční cyklistiku, do nově vzniklé stáje Bahrain Merida. Hned první rok v silniční cyklistice se dostal do výběru týmu Bahrain Merida pro Tour de France. Poté se vrátil zpět k horským kolům.\n\n\n\n\n\n2016\n\n\n2017 - silniční cyklistika, tým Bahrain Merida procycling team\n\n\n2018\n\n"}
{"id": "794099", "url": "https://cs.wikipedia.org/wiki?curid=794099", "title": "Drozd (příjmení)", "text": "Drozd (příjmení)\n\nDrozd je příjmení těchto osobností:\n\n\n\n"}
{"id": "794101", "url": "https://cs.wikipedia.org/wiki?curid=794101", "title": "Gideon Sundback", "text": "Gideon Sundback\n\nGideon Sundback (Otto Fredrik Gideon Sundbäck, 24. dubna 1880 – 21. června 1954) byl švédsko - americký inženýr elektrotechniky. Nejčastěji je spojován se svou prací v rozvoji zdrhovadla (zipu).\n\nSundbackův americký patent # 1 219 881: \n\n\n"}
{"id": "794103", "url": "https://cs.wikipedia.org/wiki?curid=794103", "title": "Svatá Gertruda", "text": "Svatá Gertruda\n\nSvatá Gertruda, též Getruda z Nivelles (cca 626, Nivelles – 17. března 659, tamtéž), je uctívána jako svatá katolické církve.\n\nNarodila se jako mladší dcera Pipina I. Staršího (z Landen), austrasijského majordoma krále Dagoberta I., a jeho manželky sv. Idubergy (Itty). Její starší sestrou byla Svatá Begga; přes ni byl její otec předkem Karla Martela, Pipina Krátkého a Karla Velikého.\n\nGertruda tedy pocházela z velmi vysoce postavené a vážené rodiny, jež měla své sídlo na hradě v Nivelles. Když bylo dívce deset let, pozval její otec krále Dagoberta a další velmože království na symposium. Při té příležitosti měly být ohlášeny její zásnuby se synem austrasijského knížete. Hluboce nábožensky založená dívka však s pobouřením odmítla, že se neprovdá ani za syna knížete, ani za žádného jiného muže, že pouze Kristus bude jejím snoubencem.\n\nPo otcově smrti v roce 640 její matka Iduberga na radu biskupa sv. Amanda přeměnila rodinné sídlo v Nivelles ve smíšený (mužský i ženský) klášter. Austrasijská aristokracie se stavěla proti tomuto počinu ve snaze zabránit tomu, že by se významná panství dostala do moci církve, i proto, že by tím prestiž Pipinovců významně vzrostla. Aby zabránila tomu, že by snad Gertuda byla unesena a násilně provdána, ostříhala jí Iduberga vlasy, aby dala všem najevo rozhodnutí své dcery vzdát se manželství a odevzdat se Bohu.\n\nKrátce po založení kláštera opustila Iduberga svou pozici abatyše a pobývala v klášteře jako prostá řeholnice, sloužíc radami své dceři, jež nastoupila na její místo. Mezi množstvím poutníků, kteří přicházeli do kláštera, byli i dva bratři (pozdější světci) Feuillien a Ultan – irští mnichové, kteří cestovali z Říma do Peronne k hrobu třetího bratra jménem Urseus. Gertruda a její matka darovaly bratřím pozemky ve Fosses-la-Ville, na nichž vznikl další klášter. Ultan se stal jeho převorem a Feuillien zůstal v Nivelles a objasňoval mnichům a jeptiškám Písmo svaté. V polovině 7. století založila Gertruda benediktinský klášter v Karlburgu v Dolních Francích, jeden z prvních klášterů v tomto prostoru, který se staral především o nuzné, staré a nemocné.\n\nPo smrti Idubergy v roce 652 pověřila řízením kláštera v Nivelles zástupkyně, aby mohla sama věnovat více času studiu Písma. Ve věku 32 let natolik zeslábla v důsledku přílišné střídmosti v jídle a nedostatku spánku, že se rozhodla svou funkci složit. V prosinci roku 658 se její nástupkyní stala její neteř Wulfetruda.\n\nKrátce nato Gertruda zemřela. Záhy po smrti začala být uctívána jako světice. Na místě její smrti Anežka, třetí abatyše kláštera v Nivelles, založila kostel.\n\nKolem roku 670 sepsala jedna řeholnice z kláštera v Nivelles Gertrudin životopis (\"Vita Garitrudis abbatissae Nivialencis\"). Z doby kolem roku 691 pochází text \"Virtutes sanctae Geretrudis (Ctnosti svaté Gertrudy\") pojednávající o zázracích, jež se staly v okolí jejího hrobu, především zázračná uzdravení, ale také obživnutí udušeného dítěte a ukončení požáru, který vznikl v klášteře.\n\nJejí ostatky byly pochovány v klášterním kostele sv. Petra, který byl v 10. století přejmenován na kostel sv. Gertrudy. Z Nivelles se Gertrudin kult rozšířil do celé Evropy. Gertruda je patronkou Nivelles, uctívaná je v městech Beverst, Geertruidenberg a Bergen op Zoom, byla jí zasvěcena řada kostelů, kaplí a špitálů. Je patronkou cestujících a je přivolávána při horečce, proti štírům, myším, především myším polním. Je uctívána jako ochránkyně koček. V 15. století byla vzývána na pomoc při invazi myší v Nizozemí, Alsasku a Katalánii.\n\nJejí památka se světí ve výroční den její smrti, 17. března.\n\n"}
{"id": "794105", "url": "https://cs.wikipedia.org/wiki?curid=794105", "title": "Martin Kalenda", "text": "Martin Kalenda\n\nMartin Kalenda (* 7. dubna 1970) je bývalý český fotbalista, záložník.\n\nZačínal v Kolíně, ligu hrál za Spartu Praha a za RH/SKP Union Cheb. Se Spartou získal v roce 1989 mistrovský titul. V československé lize nastoupil ve 34 utkáních a dal 4 góly.\n\n"}
{"id": "794106", "url": "https://cs.wikipedia.org/wiki?curid=794106", "title": "Lida", "text": "Lida\n\nLida ( , , ) je okresní město v západním Bělorusku, asi 160 km od Minsku, 112 km od Hrodna. Na počet obyvatel je v Bělorusku čtrnáctým největším městem. Protéká jím stejnojmenná řeka.\n\nJméno města je odvozeno od řeky Lidy (\"Lidzeyy\") a je spojováno s litevským označením \"Lyda\" – \"Lydimas\", jež znamená mýtit.\n\nLida je důležitým železničním uzlem – vedou z ní tratě\n\n\n\nMěsto začalo vznikat roku 1180. Od poloviny 13. století do roku 1795 bylo součástí Litevského velkoknížectví. V letech 1323 – 1328 zde velkokníže litevský Gediminas nechal postavit zděný hrad. Na tento hrad a jeho okolí útočili křižáci a Mongolové/Tataři, naposledy roku 1506 Krymští Tataři. V 15. – 16. století byla Lida důležitým obchodním a řemeslným střediskem. Od roku 1413 náležela vojvodství Vilniuskému, od roku 1568 byla hlavním městem Lidského kraje. Roku 1590 získala Magdeburská městská práva.\n\n"}
{"id": "794111", "url": "https://cs.wikipedia.org/wiki?curid=794111", "title": "Jan Musil (fotbalista)", "text": "Jan Musil (fotbalista)\n\nJan Musil (* 15. listopadu 1961) je bývalý český fotbalový brankář.\n\nZačínal ve Slavii Praha.\nHrál za TJ Gottwaldov, VTJ Tábor, Spartu Praha, Spartak Hradec Králové, FC Penafiel, SK Xaverov Praha, 1. FC Terrex Kladno a Bohemians Praha. Se Spartou získal v sezóně 1987-1988 mistrovský titul. V sezóně 1986-1987 byl členem mistrovského týmu Sparty také, ale do žádného ligového utkání nezasáhl. V československé lize nastoupil v 60 utkáních. Během angažmá v belgickém KSC Lokeren, za který ale v belgické lize nikdy nenastoupil, byl členem početné kolonie českých hráčů, která zde vznikla (mimo něj ještě Václav Budka, Jan Koller a Roman Vonášek).\n\n\n"}
{"id": "794113", "url": "https://cs.wikipedia.org/wiki?curid=794113", "title": "Jiří Dostál (fotbalista)", "text": "Jiří Dostál (fotbalista)\n\nJiří Dostál (* 13. června 1957) je bývalý český fotbalista, brankář.\n\nV československé lize chytal za Spartu Praha. Nastoupil v 5 ligových utkáních. V sezóně 1983/84 získal se Spartou mistrovský titul. Ve druhé lize chytal za Železárny Prostějov a Zbrojovku Brno. \n\n"}
{"id": "794114", "url": "https://cs.wikipedia.org/wiki?curid=794114", "title": "Gašpar Pika", "text": "Gašpar Pika\n\nGašpar Pika (asi 1630 – 25. listopadu 1672, Oravský Podzámok) byl velitel posádky Oravského hradu, který se přidal k povstání kuruců. \n\nPika pocházel ze zemanského rodu ze Zemplínské stolice. Válečné zkušenosti získal v bojích s Turky. Roku 1670 pronikl oddíl povstalců z východního Slovenska až na Liptov a Oravu, kde se k němu přidalo mnoho místních obyvatel. Roku 1672 se kurucové dostali až k Oravskému hradu, kam byli Pikou vpuštěni. Jedním z nich byl i mladý chlapec Imrich Thököly. Povstalcům se podařilo ovládnout celou Oravu a Liptov. Brzy poté však na Oravu ze Slezska přitáhl císařský generál Jan Špork se žoldnéřským vojskem a po krátkém obléhání hrad dobyl. \n\nThökölymu se podařilo uprchnout, ostatní vůdci povstalců však byli zajati císařskými vojáky. 25 z nich, včetně Piky, dal Špork pro výstrahu 25. listopadu 1672 narazit na kůl v Oravském Podzámku.\n"}
{"id": "794118", "url": "https://cs.wikipedia.org/wiki?curid=794118", "title": "Fed Cup 2012 – baráž Světové skupiny", "text": "Fed Cup 2012 – baráž Světové skupiny\n\nV baráži Světové skupiny Fed Cupu 2012 se mezi 21. a 22. dubnem utkaly čtyři týmy, které prohrály v 1. kole Světové skupiny – Belgie, Německo, Španělsko a Ukrajina, se čtyřmi vítěznými družstvy ze Světové skupiny II – Austrálií, Japonskem, Slovenskem a Spojenými státy americkými. Podle tehdy aktuálního žebříčku ITF byly čtyři nejvýše klasifikované týmy nasazeny. \n\nVítězové se kvalifikovali do Světové skupiny a poražení do Světové skupiny II pro rok 2013.\n"}
{"id": "794126", "url": "https://cs.wikipedia.org/wiki?curid=794126", "title": "Toyota Production System", "text": "Toyota Production System\n\nToyota Production System (TPS) je integrovaný sociotechnický systém, vyvinutý firmou Toyota, který zahrnuje filosofii a praktiky jejího managementu. TPS je založen na kooperaci výroby a logistiky automobilového výrobce, včetně jeho interakce s dodavateli a zákazníky. Systém je hlavním předchůdcem typičtějšího způsobu \"lean manufacturing\", tzv. štíhlé výroby. Taiiči Óno, Šigeo Šingó a Eidži Tojoda vyvinuli systém v letech 1948 až 1975. \n\nPůvodní systém nazývaný \"just-in-time production,\" staví na postupech vytvořených zakladatelem koncernu Toyota, Sakiči Tojodou, jeho synem Kiičiró Tojodou a inženýrem Taiiči Óno. Základní principy, na nichž systém TPS, vznikl jsou uvedené v knize The Toyota Way.\n\nHlavním účelem TPS je vyloučit přetížení/zahlcení výroby (muri) a výpadky (mura), a zároveň eliminovat plýtvání (muda). Nejlepších výsledků je dosaženo definováním procesu, který je schopný dosahovat požadovaných výsledků hladce, tzn. bez přerušení výrobního procesu – vyloučením \"mura\" (výpadků). Rovněž tak je zásadní zajistit, aby byl proces tak flexibilní, jak je třeba, a to bez stresu či \"muri\" (přetížení), jelikož to opět přináší \"muda\" (plýtvání). Ve výsledku jsou taktická zlepšení v oblasti eliminace plýtvání neboli eliminace „muda“ velmi přínosná. Existuje sedm druhů „muda“, které jsou v TPS definovány:\n\nPři pohledu na výsledky TPS, se eliminace plýtvání stala hlavním bodem zlepšování, neboť její implementace je ze všech tří metod nejsnadnější. Díky TPS se mnoho zlepšení spouští pouze na základě snížení výpadků nebo zahlcení ve výrobě, což přináší zároveň omezení plýtvání, a to i bez přímého zaměření na jeho pouhou redukci.\n\nTento systém, je více než jiné aspekty závodu, zodpovědný za skutečnost, že se Toyota stala tím, čím je dnes. Toyota byla po dlouhou dobu leader v automobilové výrobě a průmyslu.\n\nJe mýtus, že \"Toyota získala inspiraci pro svůj systém, nikoli z amerického automobilového průmyslu (tehdy daleko největšího na světě), ale z návštěvy supermarketu.\" Myšlenka produkce „Just-in-time“ je nápadem Kiičiró Tojody, zakladatele firmy Toyota. Otázka zněla, jak tuto myšlenku implementovat v praxi. Při pročítání popisu amerických supermarketů, si Óno uvědomil, že supermarket je vlastně model toho, co se snažili zavést v závodě. Zákazník v supermarketu si bere požadované množství zboží z regálu a koupí si je. Ze skladu se pak regál doplní jen takovým množstvím zboží, aby se doplnilo chybějící. Takto podobně by si jednotlivé výrobní pracoviště, které potřebovalo doplnit díly, došlo do skladového 'regálu' (v centrálním skladu) pro potřebnou součástku a 'koupilo' (vyndalo) si potřebné množství, zatímco 'regál' by byl 'doplněn' pracovištěm, které produkuje tuto součástku, kterých vyrobí právě tolik, aby nahradily použité množství.\n\nJelikož malý objem zásob je při užití Toyota Production System klíčový, důležitým prvkem filosofie, která za systémem stojí, je pracovat inteligentně a eliminovat plýtvání, aby bylo potřeba jen minimálního množství zásob. Mnoho amerických podniků, které sledovaly Toyotu, si vytklo za cíl útok přímo na velký objem zásob, aniž by porozuměly principům, které umožňují tak velké snížení objemu zásob. Pouhé napodobení bez pochopení základního konceptu či motivace, mohlo vést k neúspěchu těchto projektů.\n\n\n\nExterní pozorovatelé shrnuli principy Toyota jako:\n\n\n\n\n\nVýrobní postupy Toyoty jsou srovnávány se ždímáním vody ze suchého ručníku. Význam tohoto přirovnání je, že je to systém úplného vyloučení plýtvání. Plýtváním je zde myšleno vše, co nepřispívá k výrobnímu procesu, cokoli, co nezvyšuje přidanou hodnotu. Mnoho lidí za eliminaci plýtvání považuje omezení toho, co většina zná jako plýtvání, stále však zůstává mnoho takového, které dosud nebylo odhaleno, nebo jsou lidé ochotni tolerovat. \n\nDošlo však k tomu, že lidé rezignovali na určité problémy, stali se rukojmími rutiny a systém soustavného řešení problémů opustili. Zpětné procházení až k základům, odhalování skutečného významu problémů a poté nastavování fundamentálních zlepšení, je však možné sledovat v celém výrobním systému Toyota.\n\nToyota dokázala díky používání TPS významně snížit dodací lhůty a náklady a přitom neustále zlepšovat kvalitu. To jí umožnilo stát se jednou z deseti největších společností na světě. V současné době je stejně zisková jako všichni ostatní výrobci souhrnně a v roce 2007 byla největším výrobcem. Díky úspěchu filosofie predikce výroby se mnoho výrobců snažilo tyto metody okopírovat, nicméně většinou neúspěšně. Stejně tak se mnoho společností z různých odvětví činnosti (mimo výrobu) pokoušelo přizpůsobit některé části nebo celé principy Toyota Production System do své produkce. Mezi nimi najedeme také obory stavebnictví či zdravotnictví.\n\n\n\n\n"}
{"id": "794127", "url": "https://cs.wikipedia.org/wiki?curid=794127", "title": "Hertník", "text": "Hertník\n\nHertník je obec na Slovensku v okrese Bardejov. Na konci roku 2016 měla 1 018 obyvatel, první písemná zmínka pochází z roku 1351. Nachází se zde římskokatolický kostel svaté Kateřiny Alexandrijské z počátku 17. století.\n\n"}
{"id": "794128", "url": "https://cs.wikipedia.org/wiki?curid=794128", "title": "Hervartov", "text": "Hervartov\n\nHervartov je obec na Slovensku v okrese Bardejov. Na konci roku 2016 měla 506 obyvatel, první písemná zmínka pochází z roku 1406.\n\nNachází se zde dřevěný římskokatolický kostel svatého Františka z Assisi postavený kolem roku 1500, který je národní kulturní památkou Slovenské republiky a v roce 2008 byl zapsán do seznamu Světového dědictví, a římskokatolický kostel Nejsvětějšího srdce Páně z let 1992 až 1997. Kolem dřevěného kostela jsou umístěny historické sýpky. V obci jsou roubené domy, většinou obílené nebo omazané, s šindelovými sedlovými a valbovými doškovými střechami.\n"}
{"id": "794130", "url": "https://cs.wikipedia.org/wiki?curid=794130", "title": "Hrabovec", "text": "Hrabovec\n\nHrabovec je obec na Slovensku v okrese Bardejov. Na konci roku 2016 měla 520 obyvatel, první písemná zmínka pochází z roku 1338. Nachází se zde římskokatolický kostel svatého Josefa z roku 1768.\n"}
{"id": "794134", "url": "https://cs.wikipedia.org/wiki?curid=794134", "title": "Hrabské", "text": "Hrabské\n\nHrabské je obec na Slovensku v okrese Bardejov. Na konci roku 2016 měla 614 obyvatel, první písemná zmínka pochází z roku 1351. Nachází se zde řeckokatolický chrám svatého Demetria z roku 1822, který je národní kulturní památkou Slovenské republiky.\n"}
{"id": "794139", "url": "https://cs.wikipedia.org/wiki?curid=794139", "title": "Jiří Svoboda (pedagog)", "text": "Jiří Svoboda (pedagog)\n\nJiří Svoboda (23. prosince 1897 Třebíč – 22. května 1970 Brno) byl český hudební skladatel a pedagog.\n\nStudoval na gymnáziu v Třebíči. Byl povolán na vojnu do Vídně a toho využil ke studiu skladby u Josefa Bohuslava Foerstera. Po válce vystudoval abiturientský kurz na \"Obchodní akademii v Brně\" a kromě toho dále pokračoval ve studiu skladby u Karla Boleslava Jiráka. V roce 1919 vstoupil na Filozofickou fakultu Univerzity Karlovy v Praze a studoval hudební vědu u Zdeňka Nejedlého a estetiku o Otakara Zicha. Dál pokračoval i v kompozici u Josefa Bohuslava Foerstera. Studoval i hru na klavír u Václava Štěpána.\n\nStal se korepetitorem opery Národního divadla v Brně. V letech 1926–1928 se živil jako kavárenský klavírista v Jičíně, ale dále se zdokonaloval ve hře na klavír. Vykonal státní zkoušky ze sborového zpěvu, klavíru, houslí a varhan a navštěvoval i kompoziční oddělení mikrotonální hudby u Aloise Háby.\n\nUčil na středních školách a učitelských ústavech v Praze, v Modre na Slovensku, ve Valašském Meziříčí a v Brně. V roce 1946 se stal lektorem na Pedagogické fakultě tehdejší University Jana Evangelisty Purkyně v Brně. V roce 1954 byl na této škole jmenován docentem.\n\n\n\n\nDále zkomponoval řadu písní, písňových cyklů a sborů. \n\n\n\n"}
{"id": "794145", "url": "https://cs.wikipedia.org/wiki?curid=794145", "title": "Pavol Urban", "text": "Pavol Urban\n\nPavol Urban (* 28. září 1942) byl slovenský a československý politik Komunistické strany Slovenska a poslanec Sněmovny národů a Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako plánovač.\n\nVe volbách roku 1971 zasedl do slovenské části Sněmovny národů (volební obvod č. 110 - Kysucké Nové Mesto, Středoslovenský kraj).Ve volbách roku 1976 přešel do Sněmovny lidu (obvod Kysucké Nové Mesto) a mandát obhájil ve volbách roku 1981 (obvod Kysucké Nové Mesto). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "794147", "url": "https://cs.wikipedia.org/wiki?curid=794147", "title": "Grodzisk Mazowiecki Okrężna", "text": "Grodzisk Mazowiecki Okrężna\n\nŽelezniční zastávka Grodzisk Mazowiecki Okrężna slouží regionální dopravě v Grodzisku Mazowieckim, Mazovském vojvodství.\n\nŽelezniční zastávka Grodzisk Mazowiecki Okrężna byla otevřena v roce 1934. Je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\nV blízkosti zastávky se také nachází parkoviště Park&Ride - parkovaní je bezplatné, parkoviště je oplocené.\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Grodzisk Mazowiecki Okrężna prochází železniční tratě:\n\n\n\n\n"}
{"id": "794148", "url": "https://cs.wikipedia.org/wiki?curid=794148", "title": "36. ročník udílení Zlatých glóbů", "text": "36. ročník udílení Zlatých glóbů\n\n36. ročník udílení Zlatých glóbů se konal 27. ledna 1979 v hotelu Beverly Hilton v Beverly Hills, Los Angeles. Asociace zahraničních novinářů sdružených v Hollywoodu, která Zlatý glóbus uděluje, vyhlásila nominace 9. ledna 1979. Miss Golden Globe byla pro tento rok Stephanie Haymes, dcera herce a komika Dicka Haymese. Držitelkou Ceny Cecila B. DeMilla se stala Lucille Ball.\n\nNejvíce nominací i cen posbíral dramatický film \"Půlnoční expres\". Byl navržen na osm Glóbů, získal jich nakonec šest. Komedie s Warrenem Beattym \"Nebe může počkat\" byla nominována na tři ceny a tři také získala. \"Podlá hra\" režiséra Colina Higginse soutěžila v sedmi kategoriích, Zlatý glóbus nakonec nezískala žádný.\n\nHerečka Jane Fonda získala Glóbus druhý rok po sobě. V kategorii ženský herecký výkon v komedii nebo muzikálu byly dvě vítězky, Ellen Burstyn a Maggie Smith. Meryl Streep získala poprvé nominaci na Zlatý glóbus. V dosavadní kariéře, do roku 2012, jich celkem posbírala šestadvacet.\n\nV televizních kategoriích nejvíc cen posbíraly shodně komediální seriál \"Alice\" a dramatická minisérie \"Holocaust\". Oba počiny získaly dva Glóby. V kategorii herec ve vedlejší roli měl seriál \" Taxi\", který se stal seriálem roku, dokonce tři nominace.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "794149", "url": "https://cs.wikipedia.org/wiki?curid=794149", "title": "Hutka (okres Bardejov)", "text": "Hutka (okres Bardejov)\n\nHutka je obec na Slovensku v okrese Bardejov. Na konci roku 2016 měla 92 obyvatel.\n\nPrvní písemná zmínka o obci pochází z roku 1588; dříve k ní patřila také osada Počekaj, která měla v roce 1828 15 obyvatel.\n\nNachází se zde pravoslavný (do roku 2000 řeckokatolický) chrám Narození přesvaté Bohorodičky z roku 1923.\n\n"}
{"id": "794150", "url": "https://cs.wikipedia.org/wiki?curid=794150", "title": "Chmeľová", "text": "Chmeľová\n\nChmeľová je obec na Slovensku v okrese Bardejov, která se do roku 1948 jmenovala Komloša. Na konci roku 2016 měla 379 obyvatel, první písemná zmínka pochází z roku 1414. Dominantu obce tvoří řeckokatolický chrám Zesnutí přesvaté Bohorodičky z roku 1827, který je národní kulturní památkou Slovenské republiky.\n\nPrvní písemná zmínka o obci pochází z listiny uherského krále Zikmunda z roku 1414.\n\n"}
{"id": "794154", "url": "https://cs.wikipedia.org/wiki?curid=794154", "title": "Oľga Vacková", "text": "Oľga Vacková\n\nOľga Vacková (* 31. října 1925) byla slovenská a československá politička Komunistické strany Slovenska, generální tajemnice Ústředního výboru Československé rady žen a poslankyně Sněmovny národů Federálního shromáždění za normalizace.\n\nV letech 1951-1953 se uvádí jako účastnice zasedání Ústředního výboru Komunistické strany Slovenska. K roku 1971 a 1976 se profesně uvádí jako generální tajemnice Ústředního výboru Československé rady žen. Do funkce byla zvolena 28. října 1970. Jako tajemnice ÚV Československého svazu žen se zmiňuje k roku 1981.\n\nVe volbách roku 1971 zasedla do slovenské části Sněmovny národů (volební obvod č. 138 – Sobrance, Východoslovenský kraj). Mandát obhájila ve volbách roku 1976 (Michalovce) a volbách roku 1981 (obvod Zvolen I). Ve FS setrvala do konce funkčního období, tedy do voleb roku 1986.\n\n"}
{"id": "794156", "url": "https://cs.wikipedia.org/wiki?curid=794156", "title": "Warszawa Salomea", "text": "Warszawa Salomea\n\nŽelezniční zastávka Warszawa Salomea slouží regionální dopravě ve Varšavě, Mazovském vojvodství.\n\nZastávka Warszawa Salomea byla otevřena v roce 1927. Je obsluhována regionálními spoji dopravce Warszawska Kolej Dojazdowa (WKD), který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Warszawa Salomea prochází železniční tratě:\n\n\n\n\n"}
{"id": "794157", "url": "https://cs.wikipedia.org/wiki?curid=794157", "title": "Martin Antonín Lublinský", "text": "Martin Antonín Lublinský\n\nMartin Antonín Lublinský (1636, Lešnice – 24. prosince 1690, Olomouc) byl magistr filozofie, malíř, kreslíř, inventor, umělecký poradce a sběratel, od roku 1664 člen augustiniánů kanovníků v Olomouci, dlouholetý děkan kanonie.\n\nLublinský je dnes považován za zakladatele moravského barokního malířství na Moravě. Významný inventor (kreslíř) grafických listů, zejména četných univerzitních tezí.\n\n\n"}
{"id": "794170", "url": "https://cs.wikipedia.org/wiki?curid=794170", "title": "Podkowa Leśna Wschodnia", "text": "Podkowa Leśna Wschodnia\n\nŽelezniční zastávka Podkowa Leśna Wschodnia slouží regionální dopravě v Podkowie Leśnej, Mazovském vojvodství.\n\nŽelezniční zastávka Podkowa Leśna Wschodnia byla otevřena v roce 1934. Je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\nZastávka má dvě nástupiště:\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Podkowa Leśna Wschodnia prochází železniční tratě:\n\n\n\n\n"}
{"id": "794172", "url": "https://cs.wikipedia.org/wiki?curid=794172", "title": "Hermann Schmid", "text": "Hermann Schmid\n\nMons. JUDr. Hermann Schmid (28. července 1907 Zákupy – 10. prosince 1994 Čečelice) byl český římskokatolický kněz litoměřické diecéze, papežský prelát a osobní arciděkan.\n\nPocházel z rodiny ředitele vyšší lesnické školy v Nových Zákupech. Otcem byl Stefan Schmid, matka se jmenovala Elfrida. V Zákupech žil do roku 1928, pak odešel studovat do Prahy. Po maturitě na gymnáziu na něho při brigádě u strýce v papírnách spadl nově montovaný stroj. Následně se musel podrobit amputaci pravé nohy. V letech 1927–1930 studoval přírodní vědy na německé pražské univerzitě. Souběžně s těmito studiemi absolvoval v letech 1928–1929 obchodní akademii v Praze. V roce 1929 započal navíc studium na právnické fakultě a v červnu 1934 získal titul doktora práv. Na konci roku 1934 složil státní zkoušku z českého jazyka. Od 1. ledna 1935 nastoupil jako finanční koncipista na berní správě v Praze II. Kariéry ve státní správě se vzdal 30. června 1937 a rozhodl se pro kněžské povolání.\n\nTeologii studoval nejprve na Canisianu v Innsbrucku od září 1937. Zde na něho měli vliv teologové jako bratří Rahnerové, zvláště pak Karl Rahner. Dále pak v Praze do září 1939 a v Litoměřicích.\nNa kněze v litoměřické diecéze byl vysvěcen 31. května 1942 v litoměřické biskupské kapli sv. Vavřince biskupem Antonínem Weberem. Primiční mši sloužil v rodných Zákupech. Od 1. srpna 1942 začal působit jako kaplan v Lovosicích a Sulejovicích. Následovaly však velké problémy s gestapem, protože se podezřele stýkal s českou menšinou a kázal i česky. Riskantní bylo také to, že spolupracoval s českou ilegální skupinou.\n\nTento příběh později sám líčil s lehkou ironií: \"„Měsíc jsem byl v Lovosicích a už jsem musel k výslechům na gestapo. Že údajně spolupracuji s českou ilegální skupinou. Já si spíš myslím, že to bylo proto, že moje ministrantsko-fotbalové mužstvo poráželo ve všech zápasech Hitlerjugend.“\" Z důvodu podezření pro nespolehlivost byl přeložen do němečtějšího prostředí Jablonce nad Nisou. Původním záměrem německých orgánů bylo ho poslat na nucené práce, ale jeho amputovaná noha tomu zabránila.\n\nV květnu 1945 se vrátil do Lovosic jako administrátor farnosti, ale nastaly další problémy. Zatímco gestapo ho vinilo ze spolupráce s českým obyvatelstvem, komunisté mu nemohli prominout, že působil i mezi zbytky neodsunutých Němců.\nPřestože byl zařazen na přední místo občanů německé národnosti, kteří během okupace neměli nic společného s nacismem, byl dvakrát zařazen do odsunu.\nDokonce dvakrát ho lovosičtí farníci vytáhli z nákladního vlaku plného lidí připravených k odsunu. Nakonec získal dovolení zůstat v Československu i pro matku a sestru Elfi. Jeho bratři Stefan a Hans však odešli do zahraničí.\n\nBylo oblíbeným kazatelem a tudíž opět novému režimu nepohodlným. Z toho důvodu byl v roce 1954 byl přeložen „přechodně na krátký čas“ do Čečelic, kde byl po čtyřiceti letech jmenován čestným občanem.\nJako osobnost s širokým rozhledem pomáhal bohoslovcům, řádovým sestrám a kněžím utvářet svůj život. Byl zpovědníkem, duchovním vůdcem a exercitátorem.\nJako teolog znal velmi dobře řeckou patristiku. Vyznal se v teologii J. Scheebena. Byl osobním přítelem vídeňského arcibiskupa kardinála Christopha Schönborna, který i v době komunistické totality ho navštěvoval k osobním i teologickým konzultacím, zvláště pak při přípravě Katechismu katolické církve. Schmid nenapsal velké teologické knihy, ale pod jeho vedením vyrostla řada lidí, které pro teologii nadchnul. Bylo ještě za jeho života o něm natočeno několik krátkých filmů (např. „Na zastrčené vartě“); napsána jedna kniha a mnoho jeho úvah je zaznamenáno na magnetofonových páscích. Jeho teologické úvahy vedly k realitě světa a zároveň ve svém mystickém vnímání dokázal tyto úvahy propojit s duchovním životem.\n\nDne 1. června 1992 byl jmenován litoměřickým biskupem Josefem Kouklem osobním arciděkanem a 16. června 1992 byl papežem Janem Pavlem II. jmenován čestným papežským prelátem. Zemřel 10. prosince 1994 posilněn svátostmi církve.\nPoslední rozloučení se konalo za přítomnosti litoměřického biskupa Josefa Koukla 17. prosince 1994 v 10 hodin v Čečelicích a ve 14.30 hodin v litoměřické katedrále. Pohřben je na hřbitově v Litoměřicích.\n\n\n"}
{"id": "794174", "url": "https://cs.wikipedia.org/wiki?curid=794174", "title": "Filip Štojdl", "text": "Filip Štojdl\n\nFilip Michael Štojdl (* 1. září 1975 Podbořany) je kněz Církve československé husitské a od 21. dubna 2012 zvolený biskup plzeňské diecéze CČSH. \n\nV roce 1995 absolvoval Obchodní akademii v Písku, poté studoval teologii na pražské Husitské teologické fakultě Univerzity Karlovy a Ruprechto-Karlově univerzitě v Heidelbergu. S manželkou Miladou má dceru Elišku Marii (* 1999) a syna Jakuba Jana (* 2007).\n\nHusitskou teologickou fakultu Univerzity Karlovy absolvoval v roce 2000 s titulem Mgr. Dne 16. dubna 2001 přijal svátost svěcení kněžstva. Působí jako člen diecézního kárného výboru a církevního kárného výboru. V současnosti je také členem plzeňské diecézní rady.\n\n"}
{"id": "794179", "url": "https://cs.wikipedia.org/wiki?curid=794179", "title": "New Zealand's Top 100 History Makers", "text": "New Zealand's Top 100 History Makers\n\nNew Zealand's Top 100 History Makers byla televizní soutěž, kterou na základě licencovaného formátu BBC 100 největších Britů uspořádala roku 2005 novozélandská televize \"Prime\". Ta vybrala panel 430 populárních osobností, kteří volili 100 největších osobností novozélandských dějin. Paralelně běželo i hlasování veřejnosti, jehož výsledky však byly vyhlášeny samostatně. Obě ankety měly stejného vítěze – fyzika Ernesta Rutherforda.\n\n\n"}
{"id": "794181", "url": "https://cs.wikipedia.org/wiki?curid=794181", "title": "Weir", "text": "Weir\n\nWeir může znamenat:\n\n\n\n"}
{"id": "794185", "url": "https://cs.wikipedia.org/wiki?curid=794185", "title": "Fed Cup 2012 – baráž Světové skupiny II", "text": "Fed Cup 2012 – baráž Světové skupiny II\n\nDo baráže Světové skupiny II ve Fed Cupu 2012 sestoupily čtyři týmy, které prohrály v 1. kole Světové skupiny II – Bělorusko, Francie, Slovinsko a Švýcarsko. Ty se v ní společně utkaly o účast ve Světové skupině II pro rok 2013 se čtyřmi postupujícími z 1. skupin oblastních zón. Švédsko a Velká Británie postoupily z evropsko-africké zóny, Čínská lidová republika z asijsko-oceánské zóny a Argentina z americké zóny.\n"}
{"id": "794191", "url": "https://cs.wikipedia.org/wiki?curid=794191", "title": "Jozef Valo (normalizační politik)", "text": "Jozef Valo (normalizační politik)\n\nJozef Valo (1921 – ???) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1971 se profesně uvádí jako předseda ONV. Ve volbách roku 1971 zasedl do slovenské části Sněmovny národů (volební obvod č. 98 – Senica, Západoslovenský kraj). Ve Federálním shromáždění setrval do konce funkčního období, tedy do voleb roku 1976.\n\n"}
{"id": "794196", "url": "https://cs.wikipedia.org/wiki?curid=794196", "title": "Švédsko na Letních olympijských hrách 2004", "text": "Švédsko na Letních olympijských hrách 2004\n\nŠvédsko na Letních olympijských hrách 2004 v Athénách reprezentovalo 115 sportovců, z toho 62 mužů a 53 žen. Nejmladším účastníkem byla Veronica Wagner (17 let, 40 dní), nejstarší pak Louise Nathhorst (49 let, 148 dní) . Reprezentanti vybojovali 7 medailí z toho 4 zlaté, 2 stříbrné a 1 bronzovou.\n"}
{"id": "794209", "url": "https://cs.wikipedia.org/wiki?curid=794209", "title": "Švédsko na Letních olympijských hrách 2000", "text": "Švédsko na Letních olympijských hrách 2000\n\nŠvédsko na Letních olympijských hrách 2000 v Sydney reprezentovalo 150 sportovců, z toho 98 mužů a 52 žen. Nejmladším účastníkem byla Mattias Eriksson (18 let, 304 dní), nejstarší pak Mats Johansson (44 let, 29 dní) . Reprezentanti vybojovali 12 medailí z toho 4 zlaté, 5 stříbrných a 3 bronzové.\n"}
{"id": "794211", "url": "https://cs.wikipedia.org/wiki?curid=794211", "title": "Neopak", "text": "Neopak\n\nNeopak je debutové sólové album českého kytaristy Miloše Makovského. Vyšlo ve vydavatelství FT Records v roce 2011. Makovský jej nahrál mezi lety 2009 a 2011 ve vlastním studiu Masound po téměř 20leté přestávce ve své hudební kariéře zaviněné zdravotními problémy s rukou. V tomto mezidobí se věnoval především zvukové režii a působil jako skladatel. Jedná se o kompletně instrumentální kytarové album s celkem 13 skladbami.\n\nDne 6. října 2011 byla deska pokřtěna v brněnském klubu Musilka, při této příležitosti vytvořil Miloš Makovský doprovodnou skupinu, se kterou zahrál skladby z alba. Toto uskupení dále vystoupilo i např. na 3. brněnském Beatfestu (březen 2012) či v dubnu 2012 ve Velkém Meziříčí.\n\n"}
{"id": "794218", "url": "https://cs.wikipedia.org/wiki?curid=794218", "title": "Die Krupps", "text": "Die Krupps\n\nDie Krupps je německá EBM/industriálně rocková skupina založená roku 1980 Jürgenem Englerem a Bernwardem Malakem v Düsseldorfu. V současnosti je skupina v sestavě: Ralf Dörper (klávesy), Marcel Zürcher (kytara), Rüdiger Esch (basová kytara) a Oliver Röhl (bicí).\n\n\n\n\n\n\n\n"}
{"id": "794219", "url": "https://cs.wikipedia.org/wiki?curid=794219", "title": "Fed Cup 2012 – zóna Evropy a Afriky", "text": "Fed Cup 2012 – zóna Evropy a Afriky\n\nZóna Evropy a Afriky Fed Cupu 2012 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejících se na evropském a africkém kontinentu. Do soutěže zóny Evropy a Afriky nastoupilo 34 družstev, z toho patnáct účastníků hrálo v 1. skupině, osm ve 2. skupině a jedenáct v kvalitativně nejnižší 3. skupině. Součástí herního plánu byly také tři baráže.\n\n\nPatnáct týmů bylo rozděleno do čtyř bloků – blok A měl tři a zbývající čtyři účastníky. Vítězové všech bloků se utkaly v zápase o postup do baráže o Světovou skupinu II pro rok 2012 (vzájemné zápasy vítězů: A–C a B–D). Družstva, která se umístila na druhém a třetím místě bloků spolu sehrála zápasy o konečnou 5. až 12. příčku. Týmy ze čtvrtých míst se utkaly ve vzájemném zápase o udržení (vzájemné zápasy týmů na 4. místě: A–C a B–D). Dva poražení sestoupili do 2. skupiny zóny Evropy a Afriky pro rok 2013.\n\n\n\nOsm týmů bylo rozděleno do dvou bloků A a B. První dva týmy z každé skupiny se utkaly v baráži o postup do 1. skupiny zóny Evropy a Afriky pro rok 2013, a to zápasem první z bloku A s druhým z bloku B a naopak. Vítěz každého zápasu si zajistil postup. Třetí a čtvrté týmy z obou bloků sehrály zápas o udržení. Čtvrtý tým bloku B nastoupil s třetím z bloku A naopak. Poražení sestoupili do 3. skupiny zóny Evropy a Afriky pro rok 2013.\n\n\n\nJedenáct týmů bylo rozděleno do dvou bloků A (5) a B (6). První dva týmy z každého bloku se utkaly v baráži o postup do 2. skupiny zóny Evropy a Afriky pro rok 2013, a to zápasem první z bloku A s druhým z bloku B a naopak. Vítěz každého zápasu si zajistil postup. Třetí, čtvrté a páté týmy z obou bloků sehrály zápas o konečné 5. až 10. místo. Šestý tým bloku B skončil na konečném 11. místě 3. skupiny zóny.\n\n\n"}
{"id": "794231", "url": "https://cs.wikipedia.org/wiki?curid=794231", "title": "Josef Hrabovský", "text": "Josef Hrabovský\n\nJosef Hrabovský (* 13. března 1960) je bývalý český fotbalista, obránce.\n\nHrál za TŽ Třinec, Bohemians Praha, Motorlet Praha a DP Xaverov Horní Počernice. Mistr Československa 1983.\n\n"}
{"id": "794238", "url": "https://cs.wikipedia.org/wiki?curid=794238", "title": "Fed Cup 2012 - blok A 1. skupiny zóny Evropy a Afriky", "text": "Fed Cup 2012 - blok A 1. skupiny zóny Evropy a Afriky\n\nBlok A 1. skupiny zóny Evropy a Afriky Fed Cupu 2012 představoval jednu ze čtyř podskupin 1. skupiny. Hrálo se mezi 1. až 4. únorem v areálu Municipal Tennis Club izraelského Ejlatu venku na dvorcích s tvrdým povrchem. \n\nTři týmy se utkaly ve vzájemných zápasech. Vítěz sehrál zápas s vítězem bloku C o účast v baráži Světové skupiny II pro rok 2013. Družstvo z druhého místa se střetlo s druhým z bloku C o konečné 5. až 8. místo 1. skupiny. Třetí tým pak sehrál utkání o udržení se čtvrtým z bloku C. Poražený sestoupil do 2. skupiny zóny.\n\n"}
{"id": "794239", "url": "https://cs.wikipedia.org/wiki?curid=794239", "title": "Švédsko na Letních olympijských hrách 1996", "text": "Švédsko na Letních olympijských hrách 1996\n\nŠvédsko na Letních olympijských hrách 1996 v Atlantě reprezentovalo 177 sportovců, z toho 111 mužů a 66 žen. Nejmladším účastníkem byla Mattias Eriksson (18 let, 304 dní), nejstarší pak Mats Johansson (44 let, 29 dní) . Reprezentanti vybojovali 8 medailí z toho 2 zlaté, 4 stříbrné a 2 bronzové.\n"}
{"id": "794246", "url": "https://cs.wikipedia.org/wiki?curid=794246", "title": "Jiří Anderle (1962)", "text": "Jiří Anderle (1962)\n\nJiří Anderle (* 15. dubna 1962, Český Krumlov) je bývalý český fotbalista, obránce.\n\nHrál za TJ Vítkovice a TJ Dynamo České Budějovice. V českoslovenké lize odehrál 53 utkání. Na úrovni krajské 1.A třídy hrál i v 50 letech.\n\n"}
{"id": "794255", "url": "https://cs.wikipedia.org/wiki?curid=794255", "title": "Janovce", "text": "Janovce\n\nJanovce jsou obec na Slovensku v okrese Bardejov. Na konci roku 2016 měly 451 obyvatel, první písemná zmínka pochází z roku 1261. Nachází se zde římskokatolický kostel Nejsvětějšího srdce Páně z roku 1764 (původně zasvěcený Všem svatým), jehož poslední přestavba se uskutečnila v letech 1989 až 1990.\n\n"}
{"id": "794258", "url": "https://cs.wikipedia.org/wiki?curid=794258", "title": "Jedlinka", "text": "Jedlinka\n\nJedlinka je obec na Slovensku v okrese Bardejov. Na konci roku 2016 měla 86 obyvatel, první písemná zmínka pochází z roku 1567. Nachází se zde dřevěný řeckokatolický chrám Ochrany Přesvaté Bohorodičky z roku 1763 (národní kulturní památka Slovenské republiky) a dále pak nově postavený pravoslavný chrám Zesnutí přesvaté Bohorodičky.\n"}
{"id": "794259", "url": "https://cs.wikipedia.org/wiki?curid=794259", "title": "Fed Cup 2012 - blok B 1. skupiny zóny Evropy a Afriky", "text": "Fed Cup 2012 - blok B 1. skupiny zóny Evropy a Afriky\n\nBlok B 1. skupiny zóny Evropy a Afriky Fed Cupu 2012 představoval jednu ze čtyř podskupin 1. skupiny. Hrálo se mezi 1. až 4. únorem v areálu Municipal Tennis Club izraelského Ejlatu venku na dvorcích s tvrdým povrchem. \n\nČtyři týmy se utkaly ve vzájemných zápasech. Vítěz sehrál zápas s vítězem bloku D o účast v baráži Světové skupiny II pro rok 2013. Družstvo z druhého místa se střetlo s druhým z bloku D o konečné 5. až 8. místo 1. skupiny. Třetí tým sehrál utkání o 9. až 12. místo s třetím z bloku D a poslední v klasifikaci nastoupil k zápasu o udržení se čtvrtým z bloku D. Poražený sestoupil do 2. skupiny zóny.\n\n"}
{"id": "794266", "url": "https://cs.wikipedia.org/wiki?curid=794266", "title": "Kľušov", "text": "Kľušov\n\nKľušov je obec na Slovensku v okrese Bardejov. Na konci roku 2016 měla 1 092 obyvatel, první písemná zmínka pochází z roku 1332. V letech 1969 až 1972 zde byl postaven římskokatolický kostel svatého Cyrila a Metoděje, který nahradil dřívější kostel svatého Martina z Tours (postavený počátkem druhé poloviny 18. století a zbouraný v roce 1972). Ke Kľušovu patří také osada Kľušovská Zábava.\n\n"}
{"id": "794270", "url": "https://cs.wikipedia.org/wiki?curid=794270", "title": "Fed Cup 2012 - blok C 1. skupiny zóny Evropy a Afriky", "text": "Fed Cup 2012 - blok C 1. skupiny zóny Evropy a Afriky\n\nBlok C 1. skupiny zóny Evropy a Afriky Fed Cupu 2012 představoval jednu ze čtyř podskupin 1. skupiny. Hrálo se mezi 1. až 4. únorem v areálu Municipal Tennis Club izraelského Ejlatu venku na dvorcích s tvrdým povrchem. \n\nČtyři týmy se utkaly ve vzájemných zápasech. Vítěz sehrál zápas s vítězem bloku A o účast v baráži Světové skupiny II pro rok 2013. Družstvo z druhého místa se střetlo s druhým z bloku A o konečné 5. až 8. místo 1. skupiny. Izrael, jenž se v bloku umístil na třetí příčce skončil na celkovém 11. místě zóny. Čtvrtý v klasifikaci nastoupil k zápasu o udržení s posledním z bloku A. Poražený pak sestoupil do 2. skupiny zóny pro rok 2013.\n\n"}
{"id": "794271", "url": "https://cs.wikipedia.org/wiki?curid=794271", "title": "Hôpital Cochin", "text": "Hôpital Cochin\n\nHôpital Cochin (česky \"Cochinova nemocnice\") je nemocnice v Paříži. Nachází se na ulici \"Rue du Faubourg-Saint-Jacques\" ve 14. obvodu. Nemocnice je součástí lékařské fakulty Univerzity Paříž V. Nachází se zde pařížské centrum popálenin. Původní stavby jsou chráněny jako historické památky.\n\nV roce 1780 byl založen špitál sv. Jakuba (též Jižní špitál), který se stal v roce 1802 Cochinovou nemocnicí na paměť svého zakladatele Jeana Denise Cochina (1726-1783), faráře kostela Saint-Jacques-du-Haut-Pas. Nemocnice byla určená pro místní chudinu. Nemocnice se v roce 1902 sloučila se sousední hôpital Ricord, venerickou nemocnicí založenou v roce 1792. Později se k ní připojily ještě porodnice Port-Royal založená roku 1795 v bývalém klášteru, klinika Baudelocque založená roku 1890 a nemocnice Tarnier z roku 1881.\n\nV 80. letech byl při nemocnici zřízen výzkumný ústav biolékařství \"Institut Cochin\", který byl v roce 2002 reorganizován jako výzkumný ústav gentiky, molekulární biologie a cytologie. Ústav má asi 600 zaměstnanců, spolupracuje s INSERM (Institut national de la santé et de la recherche médicale) a CNRS, a je začleněn do Univerzity Paříž V.\n\nV 90. letech byla nemocnice spojena s nemocnicí Saint-Vincent-de-Paul jako část nemocničního univerzitního uskupení. V roce 2011 v rámci reorganizace pařížské nemocniční služby Assistance publique – Hôpitaux de Paris na 12 nemocničních skupin byla nemocnice spolu s hôpital Broca, hôpital La Rochefoucauld, hôpital de la Collégiale a Hôtel-Dieu začleněna do Nemocniční skupiny univerzitních nemocnic Paříž-střed (Groupe hospitalier hôpitaux universitaires Paris Centre).\n\nV roce 2004 bylo v nemocnici otevřeno středisko \"Maison de Solenn\" pro adolescenty s mentální anorexií.\n\n\n"}
{"id": "794272", "url": "https://cs.wikipedia.org/wiki?curid=794272", "title": "Kľušovská Zábava", "text": "Kľušovská Zábava\n\nKľušovská Zábava je osada obce Kľušov na Slovensku v okrese Bardejov. Leží cca 6 km jižně od okresního města, poblíž Bardejovské Zábavy. V roce 1991 měla 180 obyvatel. Nachází se zde římskokatolický kostel Nanebevzetí Panny Marie z roku 1924.\n"}
{"id": "794273", "url": "https://cs.wikipedia.org/wiki?curid=794273", "title": "Kobyly (okres Bardejov)", "text": "Kobyly (okres Bardejov)\n\nKobyly jsou obec na Slovensku v okrese Bardejov. Na konci roku 2016 měly 863 obyvatel, první písemná zmínka pochází z roku 1277. Nachází se zde římskokatolický kostel Obětování Panny Marie z roku 1886, přestavěný a rozšířený v roce 1997.\n\n"}
{"id": "794274", "url": "https://cs.wikipedia.org/wiki?curid=794274", "title": "Helvetios", "text": "Helvetios\n\nHelvetios je páté album švýcarské folkmetalové kapely Eluveitie. Vyšlo 10. února 2012 prostřednictvím hudebního nakladatelství Nuclear Blast Records. CD bylo nahráno v New Sound Studio v Pfäffikonu, obcí v kantonu Curych ve Švýcarsku, s producentem Tommy Vetterlim.\n\nStyl alba představuje melodický death metal s kombinací keltských lidových hudebních nástrojů, jako jsou housle, niněra, flétny, píšťaly, dudy, mandola, Bodhran a kovaný cimbál. Také byla členka kapely Anna Murphy zapojena více do psaní textů a jejich zpěvu na rozdíl od předchozích alb.\n"}
{"id": "794275", "url": "https://cs.wikipedia.org/wiki?curid=794275", "title": "Ignác Schröffel z Mannsberku", "text": "Ignác Schröffel z Mannsberku\n\nFrantišek Josef Ignác Schröffel svobodný pán z Mannsberku (1731, Steyr – 25. prosince 1805, Brno) byl moravský merkantilista a císařský úředník v době pozdního osvícenství. Když v roce 1793 zemřel jeho zadlužený tchán Josef Jan hrabě Stockhammer, zakoupil jeho panství Pernštejn. V letech 1770–1805 byl nejvyšším moravským podkomořím.\n\nNa Moravě jsou po něm pojmenovány osady: \n\n\n"}
{"id": "794279", "url": "https://cs.wikipedia.org/wiki?curid=794279", "title": "Hôpital La Rochefoucauld", "text": "Hôpital La Rochefoucauld\n\nHôpital La Rochefoucauld (česky \"La Rochefoucauldova nemocnice\") je nemocnice v Paříži. Nachází se mezi \"Avenue du Général-Leclerc\" a \"Avenue René-Coty\" ve 14. obvodu. Původní klasicistní budova z 18. století je od roku 1928 chráněna jako historická památka.\n\n\"Královský dům zdraví\" (maison royale de santé) byl založen v roce 1780 s přispěním krále Ludvíka XVI., prévôta a komtesy La Rochefoucauld-Doudeauville, po které je nemocnice od roku 1822 pojmenována. Budovu v novoklasicistním stylu Ludvíka XVI. postavil architekt Charles-François Viel de Saint-Méaux. Za Velké francouzské revoluce byla nemocnice znárodněna a používána pro nevyléčitelně nemocné. Budova je od roku 1928 zapsána na seznamu historických památek.\n\n"}
{"id": "794284", "url": "https://cs.wikipedia.org/wiki?curid=794284", "title": "Fed Cup 2012 - blok D 1. skupiny zóny Evropy a Afriky", "text": "Fed Cup 2012 - blok D 1. skupiny zóny Evropy a Afriky\n\nBlok D 1. skupiny zóny Evropy a Afriky Fed Cupu 2012 představoval jednu ze čtyř podskupin 1. skupiny. Hrálo se mezi 1. až 4. únorem v areálu Municipal Tennis Club izraelského Ejlatu venku na dvorcích s tvrdým povrchem. \n\nČtyři týmy se utkaly ve vzájemných zápasech. Vítěz sehrál zápas s vítězem bloku B o účast v baráži Světové skupiny II pro rok 2013. Družstvo z druhého místa se střetlo s druhým z bloku B o konečné 5. až 8. místo 1. skupiny. Třetí tým nastoupil proti stejně umístěnému družstvu z bloku B o konečné 9. až 12. místo. Poslední v klasifikaci se utkal v zápase o udržení se čtvrtým z bloku B. Poražený pak sestoupil do 2. skupiny zóny pro rok 2013.\n\n"}
{"id": "794287", "url": "https://cs.wikipedia.org/wiki?curid=794287", "title": "Hrotová bruska", "text": "Hrotová bruska\n\nHrotová bruska (také bruska na kulato) je stroj na broušení vnějších i vnitřních válcových a vůbec rotačních ploch. Obrobek se upíná mezi hroty nebo do sklíčidla pracovního vřeteníku a brusný kotouč se posouvá podél osy obrobku (axiální broušení), případně také kolmo k této ose (zápichové broušení). Broušení se užívá hlavně při dokončovacích pracích, kdy se z obrobku odebírá malé množství materiálu a obrobek dostává přesný tvar. Při broušení se dosahuje velké přesnosti (běžně až 0,001 mm) a povrchu s malou drsností (Ra až 0,025 μm).\n\nU menších a středních hrotových brusek je obrobek upnut mezi pracovní vřeteník a koníka na stole, který se posouvá podél jeho osy, a brousicí vřeteník obstarává pouze posun kolmo k této ose. Naproti tomu velké brusky mají pevný stůl a brousicí vřeteník se posouvá ve dvou osách.\n\nPro broušení vnitřních válcových a rotačních ploch se obrobek upíná do sklíčidla pracovního vřeteníku, kdežto brousicí vřeteník se posouvá po loži a obstarává podélný i příčný posuv. Protože brusné kotouče mají obvykle malý průměr, musí mít brousicí vřeteník vysoké otáčky, běžně až 25 000 ot/min, speciální brusky až 120 000 ot/min.\n\n"}
{"id": "794290", "url": "https://cs.wikipedia.org/wiki?curid=794290", "title": "Švédsko na Letních olympijských hrách 1992", "text": "Švédsko na Letních olympijských hrách 1992\n\nŠvédsko na Letních olympijských hrách 1992 v Barceloně reprezentovalo 187 sportovců, z toho 143 mužů a 44 žen. Nejmladším účastníkem byla Malin Strömberg (16 let, 108 dní), nejstarší pak Ragnar Skanåker (58 let, 51 dní) . Reprezentanti vybojovali 12 medailí z toho 1 zlatou, 7 stříbrných a 4 bronzové.\n\n"}
{"id": "794292", "url": "https://cs.wikipedia.org/wiki?curid=794292", "title": "Bezhrotá bruska", "text": "Bezhrotá bruska\n\nBezhrotá bruska (někdy také \"centerless\") je třískový obráběcí stroj na broušení vnějších válcových a vůbec rotačních ploch. Od obvyklých hrotových brusek se liší tím, že obrobek není upnut mezi hroty, ale leží na podpěrném pravítku mezi brusným a unášecím kotoučem. Ten ho k brusnému kotouči přitlačuje a zároveň s ním také otáčí. \n\nVětší brusný kotouč se otáčí podstatně rychleji než menší unášecí kotouč, který bývá z gumy nebo jiného pružného materiálu. Vrchní plocha podpěrného pravítka bývá mírně skloněna k unášecímu kotouči, aby se zajistilo spolehlivé otáčení s povrchovou rychlostí obrobku asi 20-40 mm/min. Podélný posun obrobku se zajišťuje tím, že osa unášecího kotouče je vůči ose obrobku o několik stupňů nakloněna a uděluje mu tak i posuv. Sklon osy se u brusek dá nastavit v rozmezí 0 až 8 nebo 10 úhlových stupňů, čímž se nastavuje rychlost podélného posuvu v rozmezí 0 až 25-50 mm/s.\n\nBezhrotá bruska může pracovat průběžně (kontinuálně), kdy se dlouhý obrobek (tyč, drát) plynule posouvá mezi kotouči, anebo zápichovým způsobem (přerušovaně), kdy se mezi kotouče vkládají jednotlivé obrobky. Ve druhém případě jsou osy obou kotoučů rovnoběžné (bez podélného posuvu), brusný kotouč je širší než délka obrobku a může být různě tvarovaný a obrábět tak i složitější rotační povrchy, například kuželové.\n\nBezhroté brusky se užívají zejména v hromadné výrobě a pro broušení drobných obrobků, které by se těžko upínaly, jako jsou například přesné kolíky, kuličky a válečky do valivých ložisek. Ložiskové kroužky lze bezhrotově brousit zvenčí i zevnitř, kdy je obrobek veden podávacím kotoučem a dvěma podpěrnými kotouči nebo pravítky. \n\n"}
{"id": "794294", "url": "https://cs.wikipedia.org/wiki?curid=794294", "title": "Eidži Tojoda", "text": "Eidži Tojoda\n\nEidži Tojoda ( ; anglický (Hepburnův) přepis: \"Toyoda Eiji\"; 12. září 1913, poblíž Nagoji, Japonsko – 17. září 2013, Toyota)) byl japonský průmyslník, jenž se za svého předsednictví a vedení zasloužil o světový úspěch společnosti Toyota Motor Corporation.\n\nNarodil se do rodiny výrobců textilu. Eidži Tojoda je syn Heihačiho Tojody, bratra Sakičiho Tojody, zakladatele Toyoda Loom Works. Potomci Sakičiho Tojody si dlouho udržovali v rukou nejvyšší vedení nad podnikem Toyota Motors, založeném roku 1937.\n\nV 50. letech 20. století Tojoda navštívil Fordovu továrnu River Rouge Plant v Dearbornu v Michiganu. Byl ohromen rozměry závodu, ale zcela odmítavě vnímal jeho neefektivitu. Společnost Toyota Motor tehdy již byla na trhu automobilové výroby 13. rokem a její produkce činila něco přes 2500 vozů. Naproti tomu Fordovy závody vyráběly 8000 vozů za den. Díky této zkušenosti se Tojoda rozhodl přejmout metodu masové výroby automobilů, jakou viděl v USA, ale se zásadními kvalitativními změnami.\n\nTojoda spolupracoval se zkušeným mechanikem tkalcovských strojů, Taiičim Óno (大野 耐一), na vývoji základů systému, který později proslul jako 'Toyota Way', stejně jako na systému \"Kanban\" – označování dílů užívaných na výrobních linkách, které se stalo raným předchůdcem čárových kódů. Rovněž společně doladili koncept Kaizen, proces rostoucí, avšak neustále se zlepšující výroby, nastavené na snižování výrobních a pracovních nákladů při zvyšování celkové kvality.\n\nJako generální ředitel Toyota Motor, v 50. letech Tojoda neuspěl ve svém prvním pokusu dobýt americký trh s poddimenzovaným vozem \"Crown sedan\", avšak uspěl s modelem Toyota Corolla compact v roce 1968, rok po svém jmenováním prezidentem společnosti. Během vývoje vozu musel Tojoda, coby výkonný místopředseda, vyřešit protesty někdejšího předsedy Fukio Nakagawy, aby se do Corolly instalovaly nově vyvinuté 1.0litrové motory, klimatizace a automatická převodovka.\n\nJako jmenovaný 5. prezident společnosti Toyota Motor, se Tojoda postupně stal nejdéle úřadujícím generálním ředitelem koncernu. V roce 1981 odstoupil z postu prezidenta a přijal funkci předsedy představenstva. V ředitelské pozici byl nahrazen Šóičiró Toyodou. V roce 1983, jako předseda komise, se Eidži Tojoda rozhodl uspět na trhu luxusních vozů, což mělo za následek představení značky Lexus v roce 1989.\n\nV roce 1993 byl Tojoda jmenován čestným členem řádu Austrálie (AC), nejvyššího civilního vyznamenání Austrálie, \"za enormní přínos v australsko-japonských vztazích, obzvláště pak v australském automobilovém průmyslu\".\n\nEidži Tojoda odstoupil z pozice předsedy představenstva závodů Toyota v roce 1994 ve věku 81.\n\nNárodní a zahraniční vyznamenání, která během svého života obdržel Eidži Tojoda.\n\n\n"}
{"id": "794297", "url": "https://cs.wikipedia.org/wiki?curid=794297", "title": "Schleicher ASW 20", "text": "Schleicher ASW 20\n\nSchleicher ASW 20 je jednomístný sportovní kluzák soutěžní 15metrové třídy.\n\nLetoun německého konstruktéra Gerharda Weibela vycházel z typu Schleicher ASW 19 a byl postaven pro novou 15-metrovou soutěžní třídu. Prototyp byl zalétán v roce 1977. Sériová výroba tohoto typu probíhala v letech 1977 až 1982 přičemž bylo vyrobeno 511 kusů všech verzí. Ve Francii bylo v licenci vyrobeno dalších 140 kusů . \n\nJedná se o středoplošný kluzák jehož trup je tvořen laminátovou skořepinou. Ten byl společně s pozměněnými ocasními plochami převzatý z typu ASW 19. Zcela nové křídlo má sendvičou konstrukci (sklolaminát/pěna) a je vybaveno vztlakovými klapkami. profil u kořene je typu Wortmann FX-62K-131, na koncích FX-60–126. \nVztlakové klapky a křidélka jsou vzájemně mechanicky propojené a zaujímají celou délku odtokové hrany křídla. Brzdící klapky Schempp-Hirt jsou kovové a vysunují se nad horní plochu křídla. Nádrže na vodní přítěž o objemu 120 litrů jsou umístěny před nosníkem. Ocasní plochy tvaru T mají podobnou konstrukci jako křídlo. Podvozek je vybaven zatažitelným odpruženým kolem s hydraulickou kotoučovou brzdou. Ostruha je tvořena kluznou patkou, některé stroje byly na přání vybaveny ostruhovým kolem.\n\n\n\n\n"}
{"id": "794299", "url": "https://cs.wikipedia.org/wiki?curid=794299", "title": "Mesangiální buňka", "text": "Mesangiální buňka\n\nMesangiální buňka tvoří společně s mesangiální matrix mesangium, což je struktura uložená mezi glomerulárními kapilárami a tvoří jednu ze tří částí glomerulu v ledvinách.\n\nMesangiální buňky jsou specializované buňky fagocytujícího charakteru, mají schopnost kontrakce podobně jako hladké svalstvo a jejich práce je regulovat tok krve kapilárami. Jsou pevně usazeny v extracelulární matrix, která se vyskytuje mezi glomerulárními kapilárami.\n\nMesangiální buňky můžeme rozdělit do dvou typů, z nichž má každý své specifické funkce a umístění. Jednak to jsou extraglomerulární mesangiální buňky, což jsou buňky nacházející se na povrchu glomerulu, v blízkosti macula densa a ledvinných cév. Druhý typ představují intraglomerulární mesangiální buňky, což jsou specializované pericyty umístěné mezi glomerulárními kapilárami v glomerulu. \n\nMesangiální buňky plní v glomerulu několik důležitých funkcí a mají proto své nezbytné vlastnosti. Fagocytují, jsou schopné kontrakce a proliferují. Umí nasyntetizovat mesangiální matrix, která obsahuje fibronektin, kolagen typu 4, perlecan a laminin, a vylučují biologicky aktivní látky jako třeba prostaglandiny a endotheliny.\n\nMesangiální buňky se účastní a pomáhají filtračnímu procesu hlavně díky tomu, že poskytují mechanickou oporu pro kapiláry v glomerulu, kontrolují obrat materiálu bazální laminy díky své fagocytující aktivitě a také fagocytují imunoglobuliny, které se v bazální lamině zachytily. Regulují tok krve díky kontrakčním schopnostem, vylučují biologicky aktivní látky a odpovídají na angiotenzin II, který způsobuje stažení cév.\n\nFiltrační membrána v glomerulu neobklopuje kapiláru po celém povrchu. Proto mohou imunoglobuliny a doplňkové molekuly, které by jinak nebyly schopné překonat filtrační bariéru, vstoupit do mesangiální matrix. Tato bariéra může způsobit hromadění a zachytávání určitých látek, jako jsou například imunoglobulinové komplexy.\n\nV mesangiu mohou být polapeny antigeny imunoglobulinových komplexů, právě kvůli zmíněné filtrační bariéře. Tyto imunoglobuliny navíc mají vazebná místa pro proteiny, které samy o sobě způsobují poničení glomerulu a tak dochází ke zničení mesangiálních buněk, které může vést až k odumření glomerulu.\nDalší poškození mesangiálních buněk se nazývá akutní glomerulonefritida a je způsobena proliferací těchto buněk poté, co v těle proběhla bakteriální infekce, která způsobila produkci imunitních komplexů, které hned přilákaly monocyty. Tato nemoc je u dětí obvykle vyléčitelná, ale dospělým může způsobovat vážnější problémy.\n"}
{"id": "794307", "url": "https://cs.wikipedia.org/wiki?curid=794307", "title": "999 (hudební skupina)", "text": "999 (hudební skupina)\n\n999 je anglická punk rocková skupina založená v Londýně v roce 1977.\n\nKapelu 999 založil v Londýně zpěvák/kytarista Nick Cash a kytarista Guy Days. Název 999 vznikl podle britského tísňového telefonního čísla 999.\n\nNejvětším hitem skupiny je píseň „Homicide“ z roku 1978, která se dostala do britské Top 40 a její coververzi hraje pod názvem „Humusák“ česká punková skupina E!E. Během více než 35 let aktivního hraní došlo k pouze dvěma stálým změnám v sestavě.\n\nSkupina pravidelně navštěvuje i Českou republiku, například v roce 2012 hráli na festivalu Pod parou v Moravské Třebové.\n\n\n\n\n\n"}
{"id": "794309", "url": "https://cs.wikipedia.org/wiki?curid=794309", "title": "Rovinná bruska", "text": "Rovinná bruska\n\nRovinná bruska je stroj na broušení rovinných ploch. Užívá se hlavně při dokončovacích pracích, kdy se z obrobku odebírá malé množství materiálu a obrobek dostává přesný tvar a malou hrubost povrchu. Skládá se ze stojanu s motorem a převodovkou, vodorovného stolu a vřeteníku, který obvykle obstarává svislý posuv kotouče. \n\nOsa vřetene je vodorovná a bruska brousí obvodem plochého brusného kotouče. Stůl, uložený na válečcích, vykonává poměrně rychlý podélný střídavý pohyb (obvykle s hydraulickým pohonem) a v úvratích stolu také příčný posuv. Obrobek je upevněn ke stolu buď upínkami, ve svěráku nebo nejčastěji na magnetickou upínací desku. Ta může být buďto elektromagnetická, anebo s permanentními magnety, které se pákou otočí do pracovní polohy. Při broušení se dosahuje velké přesnosti (běžně až 0,001 mm) a povrchu s malou hrubostí (Ra až 0,025 μm).\n\nVedle broušení rovinných ploch lze na stroji pomocí tvarového kotouče brousit i velmi složité profily s vysokou přesností a kvalitním povrchem. Další výhoda je v tom, že lze brousit i velmi tvrdé materiály, například kalenou ocel nebo keramiku.\n\nDalší velkou výhodou je fakt, že za použití výše uvedeného tvarového kotouče, dorazových měrek (tzv. \"Johannsonek\"), kolíbky a hlavně tzv. \"Sinusového svěráku\" , lze vybrušovat předfrézované tvary v několika rovinách najednou, za předpokladu, že byl vzat při frézování hrubého tvaru ohled na technologický přídavek právě pro broušení na všech plochách, zakřiveních a rádiusech, které mají být opracovány broušením.\n\nOsa vřetene je svislá, brousí se čelem hrncového kotouče nebo hlavou osazenou brusnými kameny – tzv. „mandl“. Svislý přísuv obstarává vřeteník a obrobek je upnut na stole. Stroj může odebírat větší množství materiálu. Povrch je méně kvalitní než u vodorovných rovinných brusek. Protože lze dosáhnout dobré rovinnosti a rovnoběžnosti ploch, využívá se zejména k opracování polotovarů. \n\nJednoduché jsou svislé stojanové spodní brusky, kde hrncový kotouč je zapuštěný zespodu do nepohyblivého stolu a obrobek se po stole posouvá ručně. Užívá se v kusové a zámečnické výrobě k úpravě povrchu bez velkých nároků na přesnost, zejména začišťování svarů.\n\nPři obrábění dřeva a v poslední době i k broušení rovinných ploch na kovových obrobcích se často používají pásové brusky, které mají vysoký výkon, i když tvarová přesnost je nižší. Pásové brusky na dřevo mají vodorovný pás ve stole a obrobek se posouvá ručně. Při broušení kovů je pás obvykle umístěn na vřeteníku, který obstarává svislý posuv.\n\n\n"}
{"id": "794315", "url": "https://cs.wikipedia.org/wiki?curid=794315", "title": "Smrtonosná past 3", "text": "Smrtonosná past 3\n\nSmrtonosná past 3 (v originále anglicky Die Hard with a Vengeance) je akční thriller z roku 1995 režírovaný Johnem McTiernanem a zároveň třetí díl z pětidílné série \"Smrtonosná past\" (anglicky Die Hard). Hlavní roli si zahrál stejně jako v minulých dílech Bruce Willis, coby newyorský policista John McClane.\n"}
{"id": "794322", "url": "https://cs.wikipedia.org/wiki?curid=794322", "title": "Fed Cup 2012 - baráž 1. skupiny zóny Evropy a Afriky", "text": "Fed Cup 2012 - baráž 1. skupiny zóny Evropy a Afriky\n\nBaráž 1. skupiny zóny Evropy a Afriky ve Fed Cupu 2012 představovala sedm vzájemných utkání týmů, které obsadily stejné pořadí v blocích A, B, C a D. Dva vítězové zápasu družstev z prvních příček bloků postoupili do baráže o účast ve Světové skupině II pro rok 2013. Družstva, která se umístila na druhém a třetím místě tří bloků spolu sehrála zápas o konečnou 5. až 11. pozici. Poslední týmy bloků nastoupily k utkání, z nichž poražení sestoupily do 2. skupiny zóny Evropy a Afriky pro rok 2013. \n\nHrálo se 4. a 5. února 2012 v areálu oddílu Municipal Tennis Club v izraelském Ejlatu, venku na tvrdém povrchu. \n\nVítězné týmy bloků sehrály zápasy o postup do baráže Světové skupiny II.\n\nTřetí týmy bloků sehrály zápasy o dělené páté a dělené sedmé místo.\n\nTřetí týmy bloků sehrály zápas o dělené deváté a jedenácté místo. Izrael neměl v utkání o umístění soupeře, protože blok A obsahoval pouze tři týmy a Estonsko, které skončilo na posledním třetím místě hrálo v zápase o udržení. Proto bylo Izraeli automaticky přiznáno dělené 9. místo, jako vítěznému týmu této baráže. \n\nPoslední týmy bloků sehrály zápas o udržení. Poražení sestoupili do 2. skupiny zóny Evropy a Afriky pro rok 2013.\n\n"}
{"id": "794324", "url": "https://cs.wikipedia.org/wiki?curid=794324", "title": "Julio Iglesias", "text": "Julio Iglesias\n\nJulio Iglesias (* 23. září 1943, Madrid, Španělsko), je španělský popový zpěvák, držitel ceny Grammy. S téměř 300 miliony prodaných alb se řadí k nejprodávanějším světovým umělcům. Vydal 77 alb a zpíval 14 jazyky, díky čemuž měl úspěchy téměř všude.\n\nZačínal jako brankař Real Madrid, ale kvůli zranění nakonec přešel k hudbě. To se stalo na konci 60. let. V 70. letech dobýval Evropské hitparády s písněmi \"Un Canto A Galicia\", \"Quiereme Mucho\" (ve španělštině i francouzštině), \"Manuela\" a \"Le monde est fou, le monde est beau\" (ve francouzštině). V roce 1981 se jako první Španěl dostal do čela britské hitparády se singlem \"Begin The Beguine (Volver A Empezar)\". Následovaly hity \"Amor\" a \"Hey\", ve Španělsku nejprodávanější singl 80. let. V Americe a Austrálii se prosadil až v roce 1984 albem \"1100 Bel Air Place\", které obsahovalo 2 velké hity - duet s Williem Nelsonem \"To All The Girls I've Loved Before\" a duet s Dianou Ross \"All Of You\". 90. letech měl úspěchy s alby \"Tango\" a \"Crazy\", nazvané podle titulní písně napsané Williem Nelsonem.\n\nJulio je nyní podruhé ženatý a má osm dětí. Jedním z nich je známý zpěvák Enrique Iglesias.\n\n\n"}
{"id": "794327", "url": "https://cs.wikipedia.org/wiki?curid=794327", "title": "Třída T 53", "text": "Třída T 53\n\nTřída T 53 (jinak též třída Duperré) byla třída torpédoborců francouzského námořnictva. Jednalo se o vylepšenou verzi třídy \"T 47\", vybavenou modernější elektronikou a mírně modifikovanou výzbrojí. Třídu tvořilo pět torpédoborců, zařazených do služby v letech 1957–1958. Šestý \"La Galissonnière\" byl postaven podle změněného projektu a tvoří samostatnou třídu. Čtyři byly vyřazeny v letech 1977–1981, pouze modernizovaný \"Duperré\" sloužil až do roku 1992.\n\nJednotky třídy \"T 53\":\nHlavňovou výzbroj plavidel tvořilo šest dvouúčelových 127mm kanónů ve dvoudělových věžích, šest protiletadlových 57mm kanónů ve dvoudělových věžích a dva 20mm kanóny. Údernou výzbrojí byly dva trojhlavňové 550mm torpédomety. Protiponorková výzbroj se změnila a tvořil ji jeden šestihlavňový 375mm protiponorkový raketomet Bofors. Pohonný systém tvořily čtyři kotle a dvě převodové turbíny. Nejvyšší rychlost byla 34 uzlů.\n\n\"La Bourdonnais\", \"Forbin\", \"Tartu\" a \"Jauréguiberry\" během své služby neprodělaly žádnou větší modernizaci. Pouze u nich byl zvětšen můstek a instalován bojový informační systém SENIT 2. Na přelomu 70. a 80. let byly vyřazeny.\n\n\"Duperré\" sloužil v letech 1967–1971 jako neozbrojené plavidlo pro zkoušky vlečného sonaru. Následně byla loď v letech 1972–1974 výrazně přestavěna do podoby protiponorkového plavidla. Byla z ní sejmuta veškerá výzbroj a v její zadní části vznikl hangár a přistávací plocha pro protiponorkový vrtulník Westland Lynx. Novou výzbroj tvořil jeden 100mm kanón, dva 20mm kanóny, čtyři protilodní střely MM.38 Exocet a dva pevné 550mm torpédomety. Pro detekci ponorek sloužil pevný trupový sonar DUBV 23 a vlečný sonar s měnitelnou hloubkou ponorku DUBV 43, spouštěný ze zádě. Dne 13. dubna 1978 \"Duperré\" ztroskotal u Brestu na mělčině a byl dva roky opravován. Vyřazen byl roku 1992.\n"}
{"id": "794329", "url": "https://cs.wikipedia.org/wiki?curid=794329", "title": "Seznam postav seriálu Červený trpaslík", "text": "Seznam postav seriálu Červený trpaslík\n\nSeznam postav vyskytujících se v britském sci-fi seriálu \"Červený trpaslík\".\n\nArnold Jidáš Rimmer je zbabělý, bezpáteřný, nudný, hnidopišský, puntičkářský druhý technik a mechanik automatů na kuřecí polévku. Zároveň je nadřízeným Davida Listera - pouze formálně, neboť ten jeho autoritu neuznává. V době výbuchu tepelného štítu, který měl opravit, mu bylo 30 let. Po explozi a probuzení Listera ze stáze jej palubní počítač Holly vzkřísí do hologramové podoby, aby dělal Listerovi společnost na vylidněné těžařské lodi. Rimmer je absolutní břídil trpící neurózami a napoleonským komplexem. Není schopen se postavit čemukoliv, vždy před každým problémem zbaběle uteče. Je posedlý touhou stát se důstojníkem, nicméně neustále propadá u důstojnických zkoušek. Ve svých pokusech selhává, dokáže však ale i převzít hrdinskou roli Eso Rimmera, Rimmerova jiného já z alternativní dimenze, které je považováno téměř za superhrdinu, a vydává se do vesmíru zachraňovat světy.\n\nArnold Rimmer vystupuje ve většině dílů jako hologram, což znamená, že byla po jeho smrti obnovena jeho osobnost v počítačové projekci, kterou generuje palubní počítač Holly (může však vyvolat pouze jeden hologram současně, z čehož plynou občasné neshody mezi Rimmerem a Listerem, který touží po obnovení Kochanské - a v určitých chvílích kohokoli jiného než Rimmera). Rimmer je nehmotný, nemůže se ničeho dotýkat a věci jím prostupují (může se např. schovat do stolu - v epizodě „Škvíra ve stázi“). Jedinou fyzickou součástkou je tzv. „světelná včelka“ (jiným názvem „holosrdce“), která je viditelná, když je hologram vypnutý. Po setkání s entitou jménem Legie, která Rimmerovi upraví světelnou včelku z měkkého světla na tvrdé, se Arnold dočká nových možností, po upgradu získá zpět dříve ztracené smysly hmat a chuť.\n\nV 8. sérii je Rimmer živým člověkem, neboť byl obnoven spolu s kompletní posádkou Červeného trpaslíka mikroskopickými roboty - nanoboty.\n\nPostavu ztvárnil herec Chris Barrie, česky ji daboval Kamil Halbich.\n\nTřetí technik (nejnižší hodnost na lodi) David „Dave“ Lister je po nehodě s únikem radiace, kdy mu bylo 25 let, na Červeném trpaslíkovi dlouhou dobu jediným živým člověkem na palubě. Dave je svobodomyslný typ člověka a má vyvinutý cit pro spravedlnost a solidaritu. Zároveň příliš nedbá na svůj zevnějšek (typických je jeho pět dredů vzadu na hlavě). hygiena není jeho silnou stránkou. Myslí si o sobě, že umí hrát na kytaru (vlastní kytaru Gibson Les Paul s pěti strunami, z nichž tři jsou G). V mládí založil kapelu „Degen a spol.“ a složil hit, který se jmenoval \"Óm\". Jeho hudební pokusy dráždí zbývající členy posádky. Miluje ostrá indická jídla (kari a indické placky). Nemá žádné ambice v pracovních záležitostech ani respekt k autoritám, poslušní lidé (např. Rimmer) v něm vzbuzují odpor. I proto se snaží udělat z Krytona samostatnějšího androida (nezávislejšího na vůli ostatních).\n\nListerovým snem je odjet na Fidži spolu se svou láskou Kristinou Kochanskou, aby tam mohl chovat ovce a krávy a křížit koně. Za zvláštní událost v jeho životě lze považovat to, že je svým vlastním otcem a jeho matkou je právě Kristina Kochanská.\n\nPostavu ztvárnil herec Craig Charles, česky ji daboval Martin Sobotka.\n\nPovrchní, sebestředný a rozmařilý tvor druhu \"Felis sapiens\", jenž se na lodi za tři miliony let vyvinul z Frankensteina, Listerovy kočky domácí. Tento druh vytvořil na lodi Červený trpaslík vlastní civilizaci, o které je mimo jiné známo, že její zástupci do knih místo písmen píší pachem a své teritorium si označují voňavkou. Kocour je posledním žijícím zástupcem této rasy, jelikož všichni ostatní jeho druhu buď zemřeli, anebo se vydali hledat svého boha Cloistera (dle kočičí Bible byla Matka boží (Frankenstein) zachráněna Cloisterem Hlupákem (Listerem), který se nechal hibernovat, aby ji zachránil, a který se vrátí, aby kočičí lid odvedl na Fušál (Fidži) do země zaslíbené. Ač se to tedy zdá absurdní, stal se Lister pro tuto civilizaci bohem.). Prakticky jedinou starostí Kocoura je vlastní vzhled, který musí být vždy dokonalý. Nejvíce času tedy stráví paráděním se a obhlížením se v zrcadle. I jeho vnitřní orgány, včetně stěn žaludku, jsou barevně sladěny a má „rytmičtější“ tep. Kocour nerad pracuje, během dne potřebuje často odpočívat a spát.\n\nPostavu ztvárnil herec Danny John Jules, česky ji daboval Miroslav Vladyka.\n\nHolly je palubní počítač Červeného trpaslíka, jenž má IQ 6000. Přeživší posádka jej ale podezřívá z rapidního úbytku inteligenčního kvocientu (Holly byl po 3 000 000 let sám - nepočítaje vývoj kočičí rasy - než mohl pustit Listera ze stáze) a počítačové senility. Ačkoliv si tento zmatkářský počítač velmi často neví rady, nakonec vždy najde řešení problémů, na které posádka lodi narazí. Nejdřív má podobu asi padesátiletého plešatého muže, kterou si vybral z milionu různých možností. Po návštěvě paralelního vesmíru v poslední šesté epizodě druhé série „Paralelní vesmír“ se bláznivě zamiluje do jiného lodního počítače, Hilly. Ovlivněn tímto milostným vzplanutím na sobě Holly provede změnu pohlaví a v první epizodě třetí série „Pozpátku“ se z něj stane 35letá žena s dlouhými blonďatými vlasy.\n\nMužskou verzi Hollyho ztvárnil herec Norman Lovett, ženskou Hattie Hayridgeová (český dabing Miroslav Táborský, respektive Veronika Žilková).\n\nSanitární android série 4000m který byl vyroben společností Divadroid (celým jménem Kryton 2X4B-523P). Lister s Rimmerem a Kocourem ho zachrání z havarované kosmické lodi Nova 5, jejíž posádku Kryton nedopatřením zabil. Má hranatou hlavu i celé tělo. Je primárně naprogramován k obsluze, na palubě lodi oslovuje všechny „pane“ a jeho největší zálibou je žehlení a praní prádla. Krytonův největší sen je stát se člověkem. Postupem času (a především díky působení Davea Listera) svůj program dokáže ovládat a stává se více „lidským“, vládne posléze pestrou paletou lidských emocí a nedokonalostí (např. se naučí lhát). Kryton jistou dobu nemá příliš v lásce Kristinu Kochanskou, neboť si myslí, že jej Dave Lister kvůli ní opustí. Občas cituje přesné znění direktiv vesmírného sboru, většinou jako reakci na Rimmerovy vlastní citace a interpretace. Jako všichni androidi a stroje věří v křemíkové nebe.\n\nKryton se poprvé objevuje ve stejnojmenné epizodě (1. díl 2. řady), kde ho hrál David Ross. Od třetí série postavu ztvárnil herec Robert Llewellyn, česky ji daboval Zdeněk Dušek.\n\nKristina Kochanská je 25letá důstojnice-navigátor na palubě Červeného trpaslíka. Než ji zabila unikající radiace, chodila krátce s Davidem Listerem. Zamilovaný Lister se s rozchodem nesmířil a stále o ní sní. Poté, co posádka objeví alternativní realitu, v níž Kochanská přežila (a hologramem je naopak Lister), stane se Kristina její součástí. Kristina je chytrá, vzdělaná a vyzná se v sýrech (nejraději má kozí sýr s kousky ananasu). \n\nPostavu ztvárnily herečky Clare Groganová (série 1, 2, 6) a Chloë Annettová (série 7, 8, 9).\n\nDuane Dibbley je alter ego Kocoura, hraje jej Danny John-Jules se směšným účesem a velkým předkusem. Poprvé se objevil v šesté epizodě páté série „Návrat do reality“ jako součást skupinové halucinace způsobené olihní beznaděje. Poté vystupuje ve čtvrté epizodě šesté série „Polymorf II - Emocuc“, kdy z Kocoura vysaje Emocuc jeho šarm a ten se přemění v Dibbleyho. V třídílné epizodě osmé série „Zpátky v Červeném“ Kocour, Kochanská a Lister použijí mopy jako nepravé vlasy a nasadí si falešné zuby, aby tak sehráli nerdy - programátory na způsob Duana Dibbleyho a zmátli ostrahu vedenou Thorntonem, která po nich pátrá.\n\nPostava Duana Dibbleyho se stala velmi populární, i když se vyskytovala v seriálu jen zřídka. Danny John-Jules k tomu říká: „Nikdo předtím nenapsal roli pro nerda tmavé pleti.“\n\nHilly je palubní počítač Červeného trpaslíka v paralelním vesmíru. Holly se s ní setká, když potřebuje opravit svůj interdimenzionální stroj „Holly-hop“, a zamiluje se do ní. Na monitorech se ukazuje jako blondýnka.\n\nPostavu ztvárnila Hattie Hayridgeová.\n\nDebbie Listerová je alternativní verze Davida Listera z paralelního vesmíru. Téměř ničím se od Davida neliší, nosí dredy, vypít několik silných ležáků v krátké době jí nedělá problém a stejně jako Lister miluje ostrá indická jídla. S Listerem si v baru zasoutěží v pití piva a když David trochu švindluje, vyprskne na něj pivo z úst. Debbie s Listerem stráví noc spolu a protože se nacházejí v paralelní dimenzi, je to Lister, komu hrozí těhotenství.\n\nPostavu ztvárnila herečka Angela Bruce, objevuje se pouze v závěrečné epizodě 2. série „Paralelní vesmír“.\n\nPes je alternativní verze Kocoura z paralelního vesmíru. Jeho původ je zřejmě podobný tomu Kocourovému kromě toho, že Debbie Listerová (alternativní verze Davida Listera) přinesla na palubu Červeného trpaslíka psa pojmenovaného Dracula, z něhož se vyvinula psí rasa (Dave Lister v jeho vesmíru propašoval na těžařskou loď kočku Frankensteina, která dala vzniknout rase kočičích lidí). Pes má blechy a své určité charakteristiky, nerad se koupe atd.\n\nPostavu ztvárnil herec Matthew Devitt, objevuje se pouze v závěrečné epizodě 2. série „Paralelní vesmír“.\n\nQueeg 500 je „záložní“ počítač Červeného trpaslíka, který o hlavním počítači Hollym prohlašuje, že nemá IQ 6000, nýbrž pouze 6 a že své informace čerpá z dětské encyklopedie vesmíru. Degraduje Hollyho na nočního hlídače a převezme kosmickou loď. Brzy poté udělá členům posádky ze života na lodi peklo, Rimmer musí dlouho běhat po chodbách lodi, Kocour a Lister jsou nuceni pracovat za příděly jídla. Apelují na Hollyho, aby s Queegem něco udělal. Holly vyzve Queega na partii šachů - kdo prohraje, bude vymazán. Holly prohraje a k zármutku posádky mizí z obrazovky. Pak se opět objeví a sdělí překvapeným kamarádům, že po celou dobu byl Queegem on. Celou záležitost zinscenoval, aby je donutil k respektu ke své osobě, neboť si jej přestávali vážit a posmívali se jeho „počítačové senilitě“. \n\nQueeg 500 je odkazem na důstojníka Námořnictva Spojených států amerických Philipa Francise Queega, fiktivní postavy z románu Hermana Wouka \"Vzpoura na Caine\" (zfilmován v roce 1954). Philip Francis Queeg i Queeg 500 z Červeného trpaslíka mají sklony k excentrickému chování, oba vyznávají nekompromisní až represivní způsob velení a nemají daleko k nevyprovokovaným výbuchům zlosti.\n\nPostavu Queega 500 ztvárnil herec Charles Augins, objevuje se v páté epizodě druhé série „Queeg“.\n\nEso Rimmer (kapitán Arnold J. Rimmer) je alter ego Arnolda Rimmera, postavu hraje stejný herec Chris Barrie. Poprvé se objevuje v páté epizodě čtvrté série Jiná dimenze a je přesným opakem Arnolda Rimmera - Eso Rimmer je úspěšný, obdivovaný, hrdinný a světaznalý muž. Přichází z paralelního vesmíru, v němž Rimmer a Lister žijí spokojené životy a jsou dobrými přáteli. Ze stejného vesmíru pocházejí další postavy: Šroub (alter ego Listera), kaplan Vesmírných sborů (hraje jej představitel Kocoura Danny John Jules), recepční Mellie (hraje ji představitelka ženské verze Hollyho Hattie Hayridgeová) a admirál sir James Tranter, velitel operace, kterého Eso Rimmer nazývá „Bongo“ (postavu hraje představitel Krytona Robert Llewellyn).\n\nŽivoty obou Rimmerů se rozdělily ve věku 7 let, kdy jeden z nich opakoval školní ročník, zatímco druhý taktak prošel do dalšího. Tím, který si musel třídu zopakovat byl Eso Rimmer a tato lekce zásadně změnila jeho život. Aby nemusel znovu zažít takovou hanbu a ponížení, začal na sobě tvrdě dřít a vypracoval se až na všemi obdivovaného důstojníka Vesmírných sborů, zatímco Arnold Rimmer trávil čas vymýšlením omluv svých častých chyb.\n\nEso Rimmer cestuje mezi planetami (později mezi vesmíry) oděn do zlatavého obleku a hrdinskými činy zachraňuje lidské životy. Původně byl zkušebním pilotem Vesmírných sborů. Na rozdíl od Rimmera, jenž touží stát se důstojníkem a vyhřívat se na výsluní slávy, Eso Rimmer důstojníkem skutečně je, avšak o prokazované pocty, které se mu dostávají ze všech stran, příliš nestojí. Před ostatními šaržemi dává přednost obyčejné posádce, tráví mnohem více času s mechanikem Šroubem a dalšími.\n\nEso přijal nabídku pilotovat experimentální kosmický stroj zcela nového druhu - s možností průniku do jiných dimenzí a díky němu se dostal do reality s původní posádkou Červeného trpaslíka. Tady se střetne s Arnoldem Rimmerem, Kocourem, Listerem a Krytonem. Až na Rimmera, jenž na úspěchy svého klona nepokrytě žárlí, jej ostatní uznale obdivují. S Listerem se Eso blízce spřátelí, musí spolu opravit Kosmik, neboť Eso Rimmer vesmírné plavidlo při přeskoku dimenzemi ohrozil a došlo ke srážce. Poté Eso Rimmer pokračuje v pouti vesmírného hrdiny, navštíví mnoho vesmírů a setká se množstvím Rimmerových verzí. Když nemůže pokračovat dál, předává svou paruku a úděl další Rimmerově verzi, která se stává novým Eso Rimmerem. Předchozí verze je pohřbena na orbitě planety na neznámém místě vesmíru, kde odpočívají miliony dalších Eso Rimmerů, aby zde vytvořili prstenec z kapslí kolem planety (připomínající logo seriálu).\n\nOblíbená hláška Eso Rimmera zní: \"„Nachystejte mi uzenáče, na snídani jsem zpátky!“\"; a každý, kdo přijde do kontaktu s Esem reaguje v hlubokém obdivu \"„To je frajer!“\"\n\nNakonec se Eso Rimmerem stává i Arnold J. Rimmer (stane se tak v druhé epizodě sedmé série „Nachystejte květináče“). Eso Rimmer umírá a musí najít svého nástupce, vycvičit a připravit pro úlohu vesmírného hrdiny zbabělého Rimmera je téměř nadlidský úkol, nakonec se s přispěním Davida Listera podaří a Arnold J. Rimmer opouští posádku a odlétá.\n\nArlene Rimmerová je alternativní verze Arnolda Rimmera z paralelního vesmíru, kde mají ženy dominantní postavení. Během setkání s posádkou Červeného trpaslíka se neustále snaží sbalit svůj protějšek Arnolda Rimmera. Ten se tomu usilovně brání, Arlene mu připadá dotěrná a neatraktivní. Lister oponuje, že je to Rimmerova dokonalá ženská kopie.\n\nPostavu ztvárnila herečka Suzanne Bertish, objevuje se pouze v závěrečné epizodě 2. série „Paralelní vesmír“.\n\nŠroub je alter ego Davida Listera z vesmíru, odkud pochází Eso Rimmer, který jej touto přezdívkou oslovuje. Je ženatý s Kristinou Kochanskou a mají společně dva syny - Jima a Baxleyho. Je leteckým mechanikem, opravuje kosmické stroje pro piloty, mj. pro Eso Rimmera. Roli Šrouba hraje představitel Davida Listera Craig Charles.\n\nAckerman je přísný a bezohledný správce vězeňské sekce v 13. podlaží (zvaném „Tank“) se sadistickými sklony. Má jedno oko skleněné, to je mu v jeden moment ukradeno. Když mu Lister nakape do inhalátoru pentanol sodný (sérum pravdomluvnosti), Ackerman se zpozdí na schůzku s kapitánem Hollisterem a přizná se, že byl zaneprázdněn obšťastňováním ženy vědeckého důstojníka a nestihl se včas převléci z kostýmu Batmana. Lister poznamená, že by se více hodil kostým Tarzana, protože by zabral méně času na převlečení.\n\nPostavu ztvárnil herec Graham McTavish, objevuje se pouze v 8. sérii.\n\nPostavu ztvárnila herečka Sophie Winklemanová, objevuje se v třídílné minisérii „Zpátky na Zemi“.\n\nBaxter je vězeň - „kápo“ ve 13. podlaží Červeného trpaslíka a stejně jako část spoluvězňů člen jednotky kanárků, která je vysílána na nebezpečné mise. Během jedné mise se společně se Smrťákem zmocní časometu a díky neopatrné manipulaci s přístrojem se promění v gorily. Jindy mu Kryton ukradne načerno pálený alkohol a podstrčí jej Rimmerovi a Listerovi do kajuty jako pomstu, že si z něj Lister vystřelil. Tím ale vystaví oba do velkého nebezpečí, Baxter jim slibuje tvrdý trest.\n\nPostavu ztvárnil herec Ricky Grover, objevuje se pouze v epizodách 8. série: „Pete“ a „Jenom sympaťáci...“.\n\nFrank Hollister je kapitánem těžařské kosmické lodi Jupiterské důlní společnosti Červený trpaslík. V první sérii udílí Listerovi trest 18 měsíců stáze za propašování kočky na palubu. Během pobytu Listera ve stázi se stane nehoda s únikem radiace, palubní počítač Holly jej může ze stázové komory propustit až po 3 000 000 let (kdy míra radiace klesne na přijatelnou úroveň), celá posádka včetně Hollistera je mrtvá, zbyly po ní jen hromádky prachu. V 8. sérii je celá posádka obnovena nanoboty a vyjde najevo, že obézní Hollister se stal kapitánem díky falšování tajných záznamů a původním povoláním byl pekař.\n\nPostavu ztvárnil americký herec Mac McDonald.\n\nChen je jeden z Listerových nejlepších kamarádů. Pracuje v lodní kuchyni a když má volno, tak popíjí s Listerem, Petersenem a Selbym. Chen, Selby i Petersen zahynou při úniku radiace, Listerovi se pak nejednou stýská po společných akcích s kamarády. Všichni jsou obnoveni v 8. sérii nanoboty a Chen se Selbym jsou první lidé z posádky, které Lister spatří.\n\nPostavu ztvárnil herec Paul Bradley.\n\nStejně jako Ackerman i dozorce Nebb Knot má sadistické sklony. Zemře během kanárkovské mise na infarkt myokardu.\n\nPostavu ztvárnil herec Shend, objevuje se pouze v 8. sérii.\n\nLodní psychiatr Červeného trpaslíka Lucas McClaren, který zkoumá Krytonovo rozpoložení a nakonec doporučí obnovení továrního nastavení - re-boot sanitárního androida. Kryton si totiž vypěstoval celou řadu lidských nešvarů.\n\nPostavu ztvárnil herec Andy Taylor, objevuje se pouze v 8. sérii po obnovení posádky.\n\nYvonne McGruderová je lodní přebornicí v boxu a zároveň jedinou ženou, s níž měl Rimmer sex a krátký vztah. Lister se Arnoldovi posmívá, že to muselo být, když byla Yvonne v bezvědomí. V počítačové hře Lepší než život, jíž se Lister, Rimmer a spol. účastní se s ní Rimmer ožení a mají spolu spoustu dětí.\n\nPostavu ztvárnila herečka Judy Hawkinsová, objevuje se v jediné epizodě 2. série „Lepší než život“.\n\nGeorge McIntyre je důstojník, který spáchal sebevraždu a byl vzkříšen počítačem (Hollym) do hologramové podoby. Na počest jeho vzkříšení z mrtvých se uspořádal banket, kde George děkuje všem přítomným a zároveň je napůl vážně, napůl z legrace varuje, že pokud zemře někdo další, nebude vzkříšen, protože Holly dokáže udržovat pouze jednu hologramovou projekci. Po havárii tepelného štítu lodi a úniku radiace je McIntyre vypnut a po 3 000 000 let jej nahradí v roli hologramu Arnold Rimmer, kterého Holly vzkřísí, aby dělal společnost Listerovi.\n\nPostavu ztvárnil herec Robert McCulley, objevuje se pouze v 1. epizodě 1. série „Konec“.\n\nKaren Newtonová je lodní lékařkou na palubě Červeného trpaslíka. Po obnovení lodi nanoboty se domáhá na kapitánovi Hollisterovi vysvětlení. Vezme jej do laboratoře a ukáže mu Kocoura (jenž v původní posádce nebyl - vyvinul se až po havárii tepelného štítu). Hollistera zaujme melodičnost Kocourova tepu a požádá Karen, aby mu ho stáhla na kazetu. Karen Newtonová je také v komisi, která zkoumá vinu či nevinu Listerovy skupinky.\n\nPostavu ztvárnila herečka Kika Mirylees, objevuje se v 8. sérii.\n\nOlaf Petersen je zásobovacím důstojníkem na Červeném trpaslíkovi původem z Dánska. Je to nejlepší přítel Davida Listera, zažili společně spoustu večírků, při nichž se notně opili. Dalšími kumpány z této skupinky jsou Chen a Selby. Jejich častou zábavou je vytváření naschválů Rimmerovi a parodování jeho osoby.\n\nPostavu ztvárnil herec Mark Williams.\n\nNa Ptačího muže narazí Lister s Rimmerem, když jsou posláni kapitánem Hollisterem do vězeňské „díry“. Ptačí muž chová malého vrabce Peta a když je robík Bob z díry vysvobodí a Kryton použije časomet, vrabec zemře. Lister apeluje na Krytona, aby vrabce oživil, protože pro Ptačího muže znamenal mnoho. Kryton tak učiní, ale nyní se z vrabce stane obrovský teropod, který Ptačího muže sežere.\n\nPostavu ztvárnil herec Ian Masters, objevuje se pouze v dvoudílné epizodě 8. série „Pete“.\n\nSelby je jeden z Listerových nejlepších kamarádů. Často tráví svůj volný čas popíjením s Listerem, Petersenem a Chenem. Selby s Chenem jsou první lidé z posádky, které Lister spatří poté, co posádku Červeného trpaslíka obnoví nanoboti.\n\nPostavu ztvárnil herec David Gillespie.\n\nSmrťák (v anglickém originále Kill Crazy, skutečným jménem Oswald Blenkinsop) je psychopatický vězeň, jenž je posedlý zabíjením. Jako snad jediný z družstva kanárků se těší na každou novou misi doufaje, že bude moct někoho (nebo něco) zabít. Není obdařen velkou inteligencí, neboť se domnívá, že Tyrannosaurus používá k boji krátké přední končetiny. Své místo má v Baxterově partě, s nímž společně ukradnou Listerovi a jeho družině časomet, kterým se neopatrnou manipulací promění v gorily. Smrťák nikdy neviděl nahou ženu (až do vysílání programu Televize Kryton, která zveřejnila tajné natáčení nahých děvčat ve sprchách).\n\nPostavu ztvárnil herec Jake Wood, objevuje se pouze v 8. sérii.\n\nAgnus Lionel Thornton je velitelem bezpečnosti na lodi. Rimmer, který díky Listerovi získal přístup k tajným záznamům posádky Červeného trpaslíka jej kompromituje. Potřebuje se totiž dostat do simulační místnosti, kde hodlá smazat důkazy, že je zapletený do případu zneužití tajných informací. Rimmer mj. ví, že Thornton je obřezaný.\n\nPostavu ztvárnil herec Karl Glenn Stimpson, objevuje se pouze v 8. sérii.\n\nFrank Todhunter má dozor nad důstojnickými zkouškami, což z něj dělá neoblíbenou osobu u Arnolda Rimmera. Listerovi vysvětluje, jak funguje stázová komora. Frank Todhunter je také součástí příběhu Kristiny Kochanské, která jej Listerovi popisuje jako gaye z její dimenze, ačkoli je to ženatý muž a zároveň notorický sukničkář. Důvodem této mystifikace je její snaha rozptýlit Listera, aby jej přešly klaustrofobické stavy.\n\nPostavu ztvárnil herec Robert Bathurst, objevuje se pouze v úvodní epizodě seriálu „Konec“.\n\nVelké maso je jeden z vězňů na 13. podlaží, kterého Kocour provokuje, aby jej Velké maso napadl a on byl odeslán na marodku. Kocour se neurvale vetře mezi něj a dalšího vězně a sebevědomě mu krade jídlo. Když to Velké maso zaregistruje, naštve se a vyhrožuje mu. Kocour se ale nenechá zastrašit a nebojácně argumentuje, že se situace mění, on bude teď nový „kápo“. Nato se Velké maso podřídí a souhlasí s tím, že bude Kocourovi dělat „čubu“.\n\nPostavu ztvárnil herec David Verrey, objevuje se pouze v závěrečné epizodě 8. série „Jenom sympaťáci...“.\n\nVýtahová hosteska se objevuje na obrazovce palubního výtahu, kde informuje cestující o počtu pater a jak se chovat v případě nouze. Otevřeně sděluje, že v případě havárie výtahu čeká všechny jistá smrt a pokud někdo chce nahrát poslední vůli, pod sedadlem je rekordér. Nachází se tam i kyanidové kapsle pro případ urychlení konce. Poté hosteska demonstruje užití kapsle jedu a vzápětí umírá.\n\nPostavu ztvárnila herečka Morwenna Banks, objevuje se ve 4. epizodě 2. série „Škvíra ve stázi“.\n\nDenti-bot je na palubě Červeného trpaslíka robotickou náhradou stomatologa, objeví se ve 2. epizodě 10. série „Fathers and Suns“. Dave Lister jej dvakrát během krátké doby navštíví, ale vždy z křesla uteče. Od jeho bolavého zubu mu nakonec pomůže Kryton.\n\nHlas přístroji propůjčil herec Kerry Shale.\n\nMedi-bot je na palubě Červeného trpaslíka robotickou náhradou lékaře, objeví se ve 2. epizodě 10. série „Fathers and Suns“. Dave Lister jej navštíví, aby s ním projednal určitá témata ohledně svého otcovství.\n\nHlas přístroji propůjčil herec Kerry Shale.\n\nRobíci (anglicky The Skutters) jsou malí servisní roboti vysocí cca 60 cm s rukou se 3 pařáty a elektronickým okem, kteří se pohybují po palubách lodi Červený trpaslík na malých kolečkách. Vykonávají nekvalifikované práce jako např. zametání podlah či natírání stěn koridorů. Robíci nedokáží mluvit (vydávají pouze pípavé zvuky), přesto dokáží své pocity vyjádřit gestikulací (často posílají Rimmera někam). Jejich chování se velmi blíží lidskému (než by se u takových méně účelových robotů očekávalo); hrají si spolu na indiány a kovboje, sledují filmy atd.\nV seriálu jsou zmíněni 4 robíci:\n\nMluvící toustovač je dotěrný přístroj k opékání pečiva trpící tendencemi zavádět každý hovor k tématu opékání. Byl vyroben firmou Křápola s.r.o. Ačkoli patří Listerovi, svým vnucováním opečeného pečiva obtěžuje každého v dosahu. V první sérii vypadá jako standardní toustovač 70. let 20. století vyrobený z nerezové oceli a světelným kruhem na boku, který během jeho řeči bliká. V epizodě čtvrté série má nový design - červený plastový kryt s nápisem na boku „Talkie Toaster“.\n\nJeho neustálé vlezlé pobídky ke konzumaci toustů aj. pečiva přiměly Listera, aby vzal do ruky kladivo, toustovač rozdrtil a součástky vyhodil do odpadu. Kryton jej opravil, aby si ověřil možnost zvýšení IQ, což hodlá provést s Holly.\n\nMimo seriál vystupuje mluvící toustovač i v knižní předloze (konkrétně v knize \"Lepší než život\"), kde ho Holly oživí, aby si měl s kým popovídat, mezitím co je posádka uvězněná ve virtuální hře. Zde je to právě toustovač, jenž poté, co si prostuduje Hollyho manuál, poukáže na možnost obnovení IQ palubního počítače. Zároveň posléze poskytne posádce Červeného trpaslíka informaci, jak se vymanit z černé díry. Tuto informaci má od Hollyho, který mu ji sdělil krátce předtím, než se vypnul. Toustovač za informaci požaduje po posádce snězení velkého množství pečiva.\n\nVe dvou epizodách první série („Ozvěny budoucnosti“ a „Čekání na Boha“) propůjčil svůj hlas toustovači John Lenahan, ve čtvrté epizodě čtvrté série „Bílá díra“ přístroj namluvil David Ross (jenž si zahrál i roli Krytona v jeho titulní epizodě „Kryton“).\n\nTaiwan Tony je výdejní automat na asijské jídlo, který se objeví ve 2. epizodě 10. série. Vyjadřuje se lehce nesrozumitelně.\n\nHlas automatu propůjčil herec Kerry Shale.\n\nVýdejní automat na čokoládu měl menší roli v poslední epizodě osmé série „Jenom sympaťáci...“. Když mu Rimmer ukradl bez placení čokoládovou tyčinku, spustil poplach, aby upozornil kapitána na krádež. Poplach nemá požadovaný účinek (uhrazení dluhu) a automat slibuje Rimmerovi pomstu. Na konci epizody se mu skutečně pomsta podaří, nejprve informuje Rimmera, že vzorec protilátky z paralelního vesmíru je mu k ničemu, neboť se z něj stal opět vzoreček viru a poté jej knokautuje k zemi vystřelenou plechovkou.\n\nVýdejní automat na čokoládu namluvil Tony Slattery.\n\nAble je android ze stejné série 4000 jako Kryton. Protože užívá otrozon, návykovou látku, na níž je závislý a která mu rozežírá spoje, trpí výpadky paměti. K otrozonu jej přivedlo zjištění, za jakých podmínek stvořila profesorka Mametová robotickou sérii 4000.\n\nAbla drží v zajetí replikant na lodi Kentaur, vysvobodí jej až Lister a jeho kamarádi. Android však díky své neopatrnosti způsobí prozrazení polohy Kosmiku, čímž posádce připraví perné chvíle. V následujícím boji se zdá, že Kosmik podlehne útoku replikantem ovládaného Kentaura, ale Able se obětuje a v únikovém modulu zaplaví nepřátelskou loď negativním polem, následkem čehož je její destrukce.\n\nRoli Abla hraje představitel Krytona Robert Llewellyn.\n\nPaní Bennetová a jejích 5 dcer Jane, Kitty, Lydia, Mary a Elizabeth jsou postavy ze softwaru virtuální hry z prostředí románu anglické spisovatelky Jane Austenové \"Pýcha a předsudek\" (oblíbeného tématu Kristiny Kochanské), který posádka Kosmiku najde na lodi Kentaur. Všichni z posádky se na umělou realitu těší, pouze Kryton se rozčiluje, protože připravil humra k výročí jeho záchrany z lodi Nova 5 a ostatní dají přednost hře. Snaží se účast svých přátel ve hře jakkoli narušit.\n\nV rolích se představily tyto herečky:\n\nBinks je členem posádky kosmické lodi Osvícení složené ze samých hologramů. Teleportuje se na palubu Kosmiku a provádí zde průzkum, přičemž se o členech Kosmiku vyjadřuje velmi nelichotivě. Lister kontruje a paroduje jeho hlášení na mateřskou loď. Když se Binksovo arogantní chování nemění, Lister sáhne k výhrůžkám a Binks urychleně žádá o transport na svou loď. \n\nPostavu ztvárnil herec Don Warrington, objevuje se v 1. epizodě 5. série „Hololoď“.\n\nCaroline Carmen je žena z posádky kosmické lodi Leviathan, kterou odhalí členové Kosmiku zamrzlou v astroglaciálu. Jediné známky života vycházejí z těla Caroline (při životě ji udržuje vir Epidém). Lister Carmen dokonce dříve znal a chlubí se tím. Posádka Kosmiku vezme ledový blok s tělem Caroline na svoji palubu, kde roztaje. Carmen v noci přepadne Listera a nakazí jej smrtícím virem Epidémem.\n\nPostavu ztvárnila herečka Nicky Leatherbarrow, objevuje se v jediné epizodě 7. série „Epidém“.\n\nNirvana Crane je hologramem na kosmické lodi Osvícení, jejíž posádka je složena pouze z arogantních hologramů s vysokým IQ. Rimmer prahne dostat se do takové společnosti a přemluví Krytona, aby mu aplikoval mozkový štěp, jenž má krátkodobě zvýšit jeho mentální schopnosti. Bude je potřebovat, neboť pro přijetí na palubu Osvícení musí podstoupit zkoušku inteligence a porazit náhodně vybraného člena posádky hologramové lodi. Tím vylosovaným členem je Nirvana Crane, se kterou se Rimmer velmi sblížil. Když zjistí, že soutěžil proti ní a vyhrál, čímž automaticky zaujme její místo na lodi a ona bude vypnuta, překvapivě projeví cit a místa na lodi se zřekne - tím jí daruje „život“.\n\nPostavu ztvárnila herečka Jane Horrocks, objevuje se v 1. epizodě 5. série „Hololoď“.\n\nSimulantka Crawfordová je z hvězdoletu Columbus 3 teleportována společně s hologramem Howardem Rimmerem na palubu kosmické lodi Trojan poté, co Howard vyslal tísňové volání, které zachytil Arnold Rimmer a Kryton. Na Columbu 3 vypuklo povstání a přežil pouze Howard Rimmer a Crawfordová. Na Trojanu se simulantka zmocní zbraně a požaduje data od lodi a kvantovou tyč sloužící k pohonu. Právě ona se vzbouřila na Columbu 3 a teď hodlá osvobodit ostatní simulanty. Než je zneškodněna, stačí smrtelně postřelit Howarda Rimmera. Kocour jí zastrčí do krčního portu paměťové zařízení se souborem rozmrzelosti, jenž ji znehybní.\n\nPostavu ztvárnila herečka Susan Earl, objevuje se v 1. epizodě 10. série „Trojan“.\n\nEpidém je inteligentní umělý virus původně stvořený k léčbě nikotinové závislosti. Je schopen během 2 dnů zabít svého hostitele a poté čekat na příležitost přenosu na jinou osobu. Svou oběť dokáže udržet naživu do doby než se mu naskytne další. Virem Epidémem se nakazí David Lister, když posádka přenese z kosmické lodi Leviathan do Kosmiku nakaženou Caroline Carmen. Veškeré pokusy domluvit se s virem přes počítačový interface selžou a Listerovi reálně hrozí smrt. Přežije díky Kristině Kochanské, která dostane nápad, jak virus z Davidova těla vypudit.\n\nHlas viru propůjčil Gary Martin, objevuje se v jediné epizodě 7. série „Epidém“.\n\nPan Filuta (anglický termín „Mr. Flibble“) je hologramový zlomyslný maňásek - tučňák. V epizodě „Karanténa“ si jej Arnold Rimmer nasadí na ruku a společně terorizují zbytek posádky. Rimmer se totiž nakazil hologramovým virem od doktorky Hildegarde Lanstromové, který mu dodal jednak zvláštní mentální schopnosti, jednak těžkou psychózu. Pan Filuta i Rimmer dokáží útočit pohledem. Při útoku jejich oči zrudnou a vyšlehnou z nich smrtící blesky.\n\nAčkoli se maňásek Filuta objevil pouze v jedné epizodě, stal se mezi fanoušky populární a objevuje se na oficiálních stránkách Červeného trpaslíka.\n\nHector je manžel Kamily (ta je tzv. GELF na přání, tedy GELF, jenž má svému pánovi sloužit a působit potěšení). Přiletí si pro ni na Červeného trpaslíka v momentě, kdy Kamila koketuje s Krytonem.\n\nObjevuje se pouze v 1. epizodě 4. série „Kamila“.\n\nHudzen-10 je android, který pátrá po Červeném trpaslíku mnoho let, aby nahradil Krytona. Posádka kosmické lodi se však nechce svého oblíbeného Krytona vzdát a řekne Hudzenovi-10, aby opustil loď. Na to Hudzen-10 reaguje tím, že prohlásí jednotlivé členy posádky za vhodné cíle k zabití (nejsou dle jeho měřítek lidé). V následném souboji se jej podaří zpacifikovat, Kryton jej uvede do existenčního dilematu tvrzením, že neexistuje „křemíkové nebe“ (což má být naprogramovaná představa ráje pro roboty a stroje).\n\nPostavu ztvárnil herec Gordon Kennedy, objevuje se pouze v závěrečné epizodě 3. série „Poslední den“.\n\nInkvizitor je samoopravovací android, jenž postupně navštíví každou bytost v dějinách kosmu a podrobí ji soudu, zda vedla užitečný život. Aby byl soud spravedlivý, soudí každého jeho vlastní já. Když se osoba nedokáže obhájit, je vymazána z historie a nahrazena tím, komu nikdy nebyl dán dar života (neoplodněná vajíčka, spermie, jež neuspěly atd.). Jednoho dne se objeví i na palubě Červeného trpaslíka, jehož posádka s ním svede urputný boj. Listerovi a Krytonovi hrozí vymazání, společnými silami se podaří androida - samozvaného vykonavatele spravedlnosti eliminovat.\n\nPostavu ztvárnil herec Jack Docherty, objevuje se ve 2. epizodě 5. série „Inkvizitor“.\n\nKassandra je počítač kosmické lodi SSS Silverberg ležící na dně oceánu, který dokáže určit budoucnost s přesností na 100 procent. Z Červeného trpaslíka je k lodi vyslána jednotka kanárků, většina členů zahyne. Mezi kanárky jsou i Lister, Kryton, Kocour, Kochanská a Rimmer. Kassandra se chce pomstít Listerovi, protože ví, že ji záhy zabije.\n\nPostavu ztvárnila herečka Geraldine McEwanová, objevuje se v jediné epizodě 8. série „Kassandra“.\n\nKočičí kněz je jediným zástupcem své rasy \"Felis Sapiens\", která se na Červeném trpaslíku během 3 000 000 let vyvinula z kočky domácí (byla jí na počátku Listerova kočka Frankenstein, kterou Dave propašoval na palubu, za což dostal trest 18 měsíců ve stázi).\n\nNyní slepý kočičí kněz byl Kocourovým učitelem a opatrovníkem poté, co jeho rodiče zemřeli, avšak Kocour se raději toulal po palubách kosmické lodi. Kněz byl zbožným vyznavačem kočičího náboženství, ale když kočičí rasa opustila Červeného trpaslíka a vypravila se do kosmu hledat bájný Fušál (dle legend kočičí ráj), ztratil svou víru.\n\nKrátce před knězovým skonem se objeví Lister a odhalí pravdu o kočičích legendách - on je tím bohem Cloisterem, který dovede kočičí lid do Fušálu. Kněz se kaje za ztrátu své víry a za své selhání, Lister jej ujišťuje, že neselhal. Slíbí mu cestu na Fušál. Kočičí kněz umírá s klidem v duši. Jeho poslední slova jsou: „\"To je nejšťastnější den mého...\"“\n\nPostavu ztvárnil herec Noel Coleman, objevuje se pouze ve 4. epizodě 1. série „Čekání na Boha“.\n\nDr. Hildegarde Lanstromová je hologramem na základně jedné zasněžené planety, kde přistane posádka Kosmiku, aby provedla průzkum. Všichni kromě Rimmera ji chtějí přijmout do svých řad, protože je lékařkou a její znalosti by se mohly hodit. Rimmer nesouhlasí z prostého důvodu, protože je také hologramem a Holly dokáže projektovat pouze jediný hologram, byl by vypnut. Doktorka Lanstromová nakazí Rimmera hologramovým virem, jenž dělá ze svých obětí šílené bytosti schopné útočit blesky z očí. Poté umírá.\n\nPrávě doktorka Lanstromová objevila dva pozitivní viry - virus štěstí a virus sexuální přitažlivosti, které sehrají roli v pozdějších událostech 8. série.\n\nPostavu ztvárnila herečka Maggie Steedová, objevuje se ve 4. epizodě 5. série „Karanténa“.\n\nLegie je entita složená z více osobností. Přežívá na vesmírné stanici, kde dříve probíhal utajený výzkum s kolektivním vědomím. Posádka Kosmiku (Rimmer, Lister, Kocour a Kryton) se s ní setká, když Legie přitáhne jejich kosmické plavidlo na stanici. Zpočátku se projevuje přátelsky a pohostinně (Listerovi vyoperuje apendix, Rimmerovi převede světelnou včelku z měkkého světla na tvrdé, což výrazně zkvalitní jeho existenci atd.), později však vyjde najevo, že si ze svých hostů hodlá udělat zajatce. Kryton záhy zjistí, jak se věc má. Legie potřebuje společnost živých bytostí, protože její samotná existence je na nich životně závislá. Posádce se díky Krytonovu nápadu podaří Legii uniknout. \n\nPostavu ztvárnil herec Nigel Williams, objevuje se ve 2. epizodě 6. série „Legie“.\n\nProfesorka Mametová je robotička, která stvořila sérii 4000 (z níž pochází Kryton a Able). Když byla mladá, zamilovala se a její snoubenec ji těsně před svatbou opustil. Z pomsty vytvořila sérii androidů, jejichž vzhled se měl jejímu bývalému snoubenci podobat a měl budit posměch (posádka Červeného trpaslíka se Krytonovi za jeho vzhled skutečně často posmívá). Kryton se tento příběh dozví v epizodě „Žádná legrace“ od replikanta. V epizodě „Psirény“ na sebe vezme jedna z psirén podobu profesorky Mametové, aby získala nad Krytonem nadvládu.\n\nMindrák je zhmotněná Listerova halucinace, která na sebe bere podobu jeho komplexů. Oponuje Sebevědomí (druhé zhmotněné halucinaci) a snaží se Listera vždy shodit a ponížit. Mindrák po čase zmizí. \n\nPostavu ztvárnil herec Lee Cornes, objevuje se pouze v 5. epizodě 1. série „Sebevědomí a Mindrák“.\n\nParafíni jsou voskoví androidi na jisté planetě (kdysi sloužila jako obrovský zábavní park), kteří přerušili svůj naprogramovaný cyklus. Od té doby vedou mezi sebou válku. Dělí se na „dobré“ a „zlé“. Parafíni na straně zla získávají postupně převahu. Když se na planetě objeví Rimmer, vycítí příležitost dokázat si své „schopnosti“ a postaví se do čela „dobrých“ parafínů. Hodlá z nich vycvičit tvrdé vojáky, nicméně již během výcviku se několik androidů způsobenou námahou roztaví. Válka kvůli Rimmerově iniciativě skončí vyhlazením všech parafínů na planetě.\n\nHerci v rolích parafínů:\nHercule Platini je kapitánem kosmické lodi Osvícení složené ze samých hologramů. Informuje Rimmera, že pokud se chce stát členem posádky, musí soutěžit s jedním vylosovaným členem a porazit ho v inteligenčním testu. Platini má IQ 212.\n\nPostavu ztvárnil herec Matthew Marsh, objevuje se v 1. epizodě 5. série „Hololoď“.\n\nPree je palubní počítač (podobně jako Holly), kterého si posádka Červeného trpaslíka přinesla z neznámé opuštěné kosmické lodi a nainstalovala jej. Při instalaci vybere Rimmer ženské pohlaví. Pree disponuje prediktivní funkcí chování, tzn. dokáže podle minulých činů přesně odhadnout budoucí činy jednotlivců. Po instalaci toho začne okamžitě využívat. Opraví palubu B, ale udělá to Rimmerovým způsobem (velmi nekvalitně), vypudí Listera z lodi poté, co zrušil vlastní registraci a pak hodlá navigovat Červeného trpaslíka se zbytkem posádky přímo do nejbližšího slunce. Dave Lister se dokáže vrátit na loď a v poslední chvíli Pree přesvědčí, aby se sama odinstalovala.\n\nPostavu ztvárnila herečka Rebecca Blackstone, objevuje se v 2. epizodě 10. série „Fathers and Suns“.\n\nNataša Puškina je členem kosmické lodi Osvícení, jejíž posádku tvoří pouze hologramy s vysokým IQ. Její IQ je 201.\n\nPostavu ztvárnila herečka Jane Montgomery, objevuje se v 1. epizodě 5. série „Hololoď“.\n\nReplikant je uměle vytvořená bytost humanoidního vzhledu, která pohrdá lidmi a vším co je připomíná. Jejich největší zábava je zabíjení a mučení lidí, přičemž toto mučení prodlužují na nejdelší možnou dobu, třeba i celá desetiletí. Dle Krytona je hlavním rozdílem mezi androidy a replikanty to, že: \"„Android by nikdy člověku neurval hlavu a nenaplival mu do krku.“\" Replikanti jsou skoro nezničitelní a vydrží palbu z bazukoidů na blízkou vzdálenost jen s minimálním poškozením. V seriálu se objeví několik replikantů, např. replikant z kosmické lodi Kentaur a replikant z trestanecké kolonie. V epizodě „Pistolníci z Apokalypsy“ se posádka Kosmiku střetne s kosmickou lodí pilotovanou replikanty.\n\nReplikant (anglický termín je „simulant“) obývající kosmickou loď Kentaur má spojence z klanu Kinitawowi. Na loď Kentaur se vydává posádka Kosmiku, aby zde nalezla náhradní hlavy pro Krytona a narazí zde na replikanta a později na dalšího sanitárního androida série 4000 Alba, kterého replikant drží v zajetí. Able se nakonec výrazným způsobem přičiní o likvidaci replikanta a zkázu celé lodi Kentaur.\n\nPostavu ztvárnil herec Don Henderson, objevuje se v 6. epizodě 7. série „Žádná legrace“.\n\nDalším replikantem, se kterým se hoši z Trpaslíka setkají je android-desperát, který uprchl v záchranném modulu z trestanecké kolonie. Posádka Trpaslíka modul zachytí a Lister s Kocourem spustí rozmrazovací proces, protože se domnívají, že uvnitř je žena - jistá Barbara Bellini. Krvežíznivý replikant po rozmražení posádku ohrožuje, ta se před ním ukryje v Poli spravedlnosti, které se nachází v trestanecké kolonii. V pozdějším souboji replikanta s Listerem se replikant odrovná sám, protože v Poli spravedlnosti není možné spáchat jakýkoli zločin.\n\nPostavu ztvárnil herec Nicholas Ball, objevuje se ve 3. epizodě 4. série „Spravedlnost“.\n\nHoward Rimmer je starší bratr Arnolda Rimmera. V dětství mu (a druhému bratrovi Frankovi) Arnold často sloužil jako terč posměchu a šikany. Protože on i Frank byli bystří a učenliví chlapci s dobrými výsledky, byli rodiči dáváni Arnoldovi za vzor. Ten se s tím nedokázal nikdy smířit a ačkoli na svá dětská léta občas vzpomínal s nostalgií, jejich úspěchy ho sžíraly. Oba se dali do služeb Vesmírného sboru a stali se důstojníky, dosáhli hodnosti, po jaké vždy toužil Arnold Rimmer.\n\nV epizodě „Trojan“ se Howard se svým mladším bratrem střetne. Howard je hologramem na kosmické lodi Columbus 3 a vyšle tísňové volání, které zachytí Arnold s Krytonem na palubě kosmické lodi Trojan. Když je pak zachráněn a teleportován na Trojana, nevěří vlastním očím, že to Arnold dotáhl na kapitána. Netuší, že to Arnie pouze předstírá. Během střetnutí s ozbrojenou simulantkou Crawfordovou je zasažen a „umírá“. Ještě předtím se Arnoldovi svěří, že nebyl nikdy kapitánem, ale pouze opravářem automatů (totéž povolání jako Arnold). Po jeho holosmrti obdrží Platinovou hvězdou statečnosti - nejvyšší vyznamenání Vesmírných sborů. Navíc je navrženo, aby se Červený trpaslík přejmenoval na SS Howard Rimmer.\n\nPostavu ztvárnil herec Mark Dexter, objevuje se v 1. epizodě 10. série „Trojan“.\n\nRimmerova matka se vyskytuje v seriálu vícekrát, Arnold ji občas vzpomene. V epizodě „Polymorf“ ji láskyplně popisuje jako upjatou strohou ženu, která nemá čas na zbytečnosti. Polymorf chce vysát Rimmerovu emoci, promění se v Rimmerovu matku (hraje ji Kalli Greenwoodová) a předstírá soulož s Listerem (kterému polymorf vysál strach). Holly opakovaně upozorňuje Rimmera, že je to jen trik jak jej rozzuřit, ale Arnold na to nereaguje a nechá se vytočit. Polymorf slaví úspěch.\n\nV epizodě „Jiná dimenze“ je vykreslena jako žena, které leží na srdci dobrý prospěch syna ve škole, ale je necitlivá k jeho potřebám a pocitům (poučuje mladého Arnolda o jeho špatných školních výsledcích, zatímco on visí hlavou dolů poté, co si z něj starší bratři Frank a Howard udělali houpačku).\n\nMužská postava Listerova sebevědomí je jeho zhmotněná halucinace - opak Mindráku. Přesvědčuje Davida, že je nejlepší a cokoli si usmyslí, také lehce zvládne. Lister na něj dá a málem za to zaplatí životem, když jej v kosmu Sebevědomí přesvědčuje, že nepotřebuje ochrannou přilbu. Sebevědomí si ji před Listerem na podložení vlastních slov sundá a exploduje. \n\nPostavu ztvárnil herec Craig Ferguson, objevuje se pouze v 5. epizodě 1. série „Sebevědomí a Mindrák“.\n\nLisa Yatesová je dívka, se kterou chodil v mládí Dave Lister, ještě když žil v Liverpoolu. Byli do sebe zamilovaní, ale Dave ji opustil, protože se nechtěl ještě vázat a chtěl si užít. Lister pak na palubě Červeného trpaslíka krátce po výročí Rimmerovy smrti nahraje své vzpomínky na Lisu do Rimmerovy holografické jednotky, čímž si Arnold myslí, že s ní chodil. Lister to udělal proto, že už se nemohl dívat na to, jak se Rimmer lituje, že ho nikdo nemá rád. Rimmer tak díky tomu pozná, co je to zažít lásku, ale také a především, co je to lásku ztratit (protože pak vyjde najevo, jak to ve skutečnosti bylo). Rimmer nechce cítit bolest a tak trvá na výmazu paměti - pro všechny členy posádky (aby mu to nemohli připomenout).\n\nPostavu ztvárnila herečka Sabra Williams, objevuje se pouze v 3. epizodě 2. série „Díky za tu vzpomínku“.\n\nAkronym GELF (Genetically Engineered LifeForm) znamená geneticky upravenou životní formu.\n\nKamila je GELF na přání, tedy GELF, jenž má svému pánovi sloužit a působit potěšení. V její přirozené podobě vypadá jako 1,5 m vysoká hromada slizu s jedním chapadlem s okem na konci. Tato forma GELFů ovládá telepatii, dokáže vytvořit iluzi čehokoli, co si lidé přejí. Je neagresivní.\n\nKdyž se Kamila setkala s posádkou Červeného trpaslíka, každý jednotlivý člen ji viděl jako někoho jiného.\nKamila nejprve potkala Krytona, před nímž vypadala jako ženská verze vylepšené série androidů 4000 GTi. Před Rimmerem na sebe vzala podobu ženského hologramu a Arnold se jí začal ihned dvořit. Že se jedná o GELFa na přání odhalí až Lister, jemuž je podezřelé, že dívka, kterou vidí Rimmera ignoruje, ale on přesto pokračuje v hovoru. Když se s ní setká Kocour, díky své ješitnosti vidí sám sebe.\n\nKamila poté odhalí svou pravou slizovitou podobu. Krytona to přesto neodradí, aby si s ní smluvil rande v lodním baru Papoušek. Románek trvá do chvíle, než se objeví GELF jménem Hector a žádá Kamilu zpět. Ačkoli ta chce zůstat s Krytonem, ten ji nabádá, aby se vrátila za svým partnerem. Závěr připomíná vyvrcholení amerického filmu z roku 1942 \"Casablanca\".\n\nObjevuje se pouze v 1. epizodě 4. série „Kamila“.\n\nKinitawowi je rasa humanoidních GELFů. Tito GELFové se mírně podobají orangutanům, mají hnědooranžové kožichy a bradavice. Kryton konstatuje, že někteří GELFové mají řitní otvor v obličeji, takže je pro ně dotek na tváři velmi urážlivý. Jejich těla jsou velmi odolná, zásah z bazukoidů je pouze omráčí.\n\nKinitawowé byli původně určeni k navigaci kosmických lodí. Shlukují se do kmenů a vedou primitivní život na různých měsících a asteroidech. Jejich území bývá ohraničeno gigantickými skálami či asteroidy často ve tvaru lidské lebky.\nRimmer zmíní staré pověsti o lidech, kteří zabloudili na jejich území a byli staženi zaživa z kůže, která pak byla použita jako potah na sedačky. I přesto lze Kinitawowi považovat v rámci GELFů za přátelskou rasu, neboť občas nezabijí cizince ihned (jako ostatní GELFové). Cizinec, který se setká s Kinitawowi a není okamžitě stažen z kůže si může gratulovat, že se mu dostalo vřelého přijetí.\n\nObydlí v jejich vesnicích připomínají africké chýše. Posádka Červeného trpaslíka se s Kinitawowi poprvé setká, když je v nouzi a potřebuje doplnit vybavení, konkrétně kyslíkovou jednotku. Kinitawowé souhlasí, ale na oplátku požadují Listera jako manžela pro dceru náčelníka. Ten si ji sice vezme za ženu, ale poté uprchne. Rozzuřený náčelník pošle za hochy z Trpaslíka polymorfa a následně uspořádá trestnou výpravu. Je vypraven kosmický bitevní křižník, který zaútočí na Kosmik v momentě, kdy se posádka spojí se svými protějšky z alternativní dimenze.\n\nPolymorf je organismus, který dokáže měnit tvar a vzít na sebe podobu čehokoliv. Živí se negativními emocemi. Původně byli polymorfové navrženi k bojovým akcím, měli působit chaos v řadách nepřítele, později zmutovali a jejich tvůrci nad nimi ztratili kontrolu. Dokáží sát emoce i z androidů a hologramů, dokonce se dokáží fyzicky dotknout hologramů na měkké světlo.\n\nEmocuc (anglický termín „Emohawk“) je polymorf, který vypadá jako velký pták. Jde o domestikovaného polymorfa, jenž je v mládí vykastrován a kterého Kinitawowé využívají. Emoce, které tito tvorové vysají jsou ceněnou komoditou mezi Kinitawowi. Posádka Trpaslíka se s polymorfem setká třikrát.\n\nPsirény jsou GELFové, kteří dokáží telepaticky pozměnit vnímání lidí, aby jim mohli vysát brčkem mozek z hlavy. V jejich přirozené podobě jsou podobní hmyzu, vypadají jako obří brouci cca 2 m vysocí s  tuhým krunýřem. Jejich pojmenování a způsoby jsou podobné Sirénám z řecké mytologie.\n\n"}
{"id": "794331", "url": "https://cs.wikipedia.org/wiki?curid=794331", "title": "Kochanovce (okres Bardejov)", "text": "Kochanovce (okres Bardejov)\n\nKochanovce jsou obec na Slovensku v okrese Bardejov. Na konci roku 2016 měly 253 obyvatel, první písemná zmínka pochází z roku 1377. V obci se nachází také hřbitov a na něm zvonice.\n"}
{"id": "794334", "url": "https://cs.wikipedia.org/wiki?curid=794334", "title": "Komárov (okres Bardejov)", "text": "Komárov (okres Bardejov)\n\nKomárov je obec na Slovensku v okrese Bardejov. Na konci roku 2016 měla 445 obyvatel, první písemná zmínka pochází z roku 1355. Nachází se zde klasicistní římskokatolický kostel svatého Štefana Uherského z roku 1856 s moderní přístavbou z let 2005 až 2006.\n\n"}
{"id": "794338", "url": "https://cs.wikipedia.org/wiki?curid=794338", "title": "Koprivnica (okres Bardejov)", "text": "Koprivnica (okres Bardejov)\n\nKoprivnica je obec na Slovensku v okrese Bardejov. Na konci roku 2016 měla 692 obyvatel, první písemná zmínka pochází z roku 1283. Nachází se zde římskokatolický kostel svatého Ondřeje z počátku 14. století.\n"}
{"id": "794339", "url": "https://cs.wikipedia.org/wiki?curid=794339", "title": "Philovenator", "text": "Philovenator\n\nPhilovenator (\"lovec Phila [ J. Currieho ]\") byl drobným masožravým dinosaurem (teropodem) z čeledi Troodontidae, který žil asi před 75 miliony let na území dnešního Vnitřního Mongolska (Čína).\n\nFosílie tohoto svrchnokřídového dinosaura byly objeveny v proslulém souvrství Wulansuhai a v roce 2012 popsány jako \"Philovenator curriei\". Nejbližším známým příbuzným tohoto teropoda byl nejspíš rod \"Linhevenator\".\n\n"}
{"id": "794344", "url": "https://cs.wikipedia.org/wiki?curid=794344", "title": "Přechodný epitel", "text": "Přechodný epitel\n\nPřechodný epitel \"(urotel)\" je typ pletiva, který se skládá z více řad epiteliálních buněk, které se mohou rozpínat a smršťovat a tím mění svůj tvar. Je to typický epitel pro močový měchýř.\n\nPřechodný epitel je charakteristický přítomností kopulovitých fasetových buněk umístěných v povrchové vrstvě, které nejsou ani dlaždicové, ani cylindrické. Tvar mění buňky podle rozpětí močového měchýře, ve kterém se mimo jiné vyskytují. Objevili bychom ho i v močovodu, v horní části uretry a vystýlá ledvinné kalichy a pánvičky. \n\nPovrch pletiva se dá rozdělit na dva typy. Volný povrch, který směřuje do orgánů, se nazývá apikální a části, která směřuje na spodní stranu tkáně, se říká bazální membrána.\n\nV nenaplněném stavu tvoří přechodný epitel močového měchýře 5-6 vrstev buněk, které drží pohromadě s desmozomy a jsou napojeny na bazální laminu. Povrchové buňky jsou větší, kulaté, často dvoujaderné nebo polyploidní, s plazmatickou membránou pokrytou částicemi glykoproteinů. Na membráně jdou rozpoznat tlusté ploténky, které jsou odděleny úzkými pásy, ve kterých je membrána tenčí. Takovéto uspořádání je považované za osmotickou bariéru mezi močí a tkáňovou tekutinou. \n\nToto uspořádání má dvě hlavní role. Usnadňuje expanze a kontrakce, protahování se děje bez ztráty strukturální integrity a poskytuje nepropustnou výstelku pro orgány, které zadržují kapaliny, co obsahují toxické produkty metabolismu jako je močovina a její kyseliny, a látky obsahující vysoké koncentrace solí jako je draslík a sodík. \n\nKdyž se měchýř začne plnit, přechodný epitel změní svůj tvar. Zvyšující objem měchýře zmenšuje počet buněčných vrstev, a je-li epitel zcela roztažen a měchýř je plný moči, zmenší se počet vrstev na 2-3. Toto se děje protože se povrchové buňky zplošťují.\nPři kontrakci měchýře se membrána, ve které se střídají tenké a tlusté úseky podél tenčích úseků řasí a tlusté ploténky se vchlipují dovnitř a tak vytváří cytoplazmatické vřetenovité váčky. Tyto váčky jsou záložní forma tlustých plotének, které se v prázdném měchýři uchovávají v cytoplazmě a zvětšují povrch buněk v naplněném stavu. \n\nPoškození přechodného epitelu nastává u infekcí. Leukocyturie, přítomnost leukocytů v moči, je jednou z nich. Pokud se při leukocyturii v moči vyskytne větší množství buněk z povrchových nebo i hlubších vrstev přechodného epitelu, může se jednat o invazivní infekci ve vývodních močových cestách nebo o infekci v močovém traktu.\n\nDalší možnost, jak se může přechodný epitel poškodit, jsou nádory. Více než 90% nádorů močového měchýře vychází z jeho epitelové výstelky a 6-8% nádorů ledvin je tvořeno právě nádory z přechodného epitelu pánvičky a močovodu. Tyto nádory jsou radiorezistentní a na rozdíl od podobných měchýřových nádorů i chemorezistentní. Dají se odstranit pouze chirurgicky a v porovnání s nádory měchýře je léčba málo úspěšná. \n"}
{"id": "794353", "url": "https://cs.wikipedia.org/wiki?curid=794353", "title": "Santiago de Querétaro", "text": "Santiago de Querétaro\n\nSantiago de Querétaro (zkráceně též Querétaro) je mexické město nacházející se v centrální části země zhruba 210 km severozápadně od Ciudad de México. Je hlavním městem stejnojmenného státu Querétaro.\nDle výsledků sčítání obyvatelstva z roku 2010 žilo v tomto roce v samotném městě 626 495 obyvatel; společně s okolními sídelními celky, se kterými tvoří stejnojmennou obec Querétaro, pak 801 940 osob. Širší metropolitní oblast čítala 1 097 028 obyvatel. Jednou z nejvýraznějších dominant města je zdejší akvadukt, který byl dostavěn v roce 1735. Sloupová řada akvaduktu je dlouhá 1280 m a sestává ze 74 oblouků, její největší výška je 28 m.\n\nÚzemí současného města a jeho okolí obývaly v předkolumbovském období mezoamerické kultury Otomi, Tarasco, Chichimeca. Po příchodu Španělů v 1. polovině 16. století zde žili evropští kolonizátoři a původní obyvatelé v relativním souladu, což se odrazilo v architektuře města (např. ornamentální výzdoba fasád sakrálních staveb). V Querétaru se odehrálo několik historických událostí, které významně ovlivnily dějiny Mexika. Na začátku 19. století právě zde vznikalo hnutí za nezávislost Mexika na španělské koloniální správě. Budova \"Bellas Artes\" byla v roce 1848 místem podepsání smlouvy Guadalupe Hidalgo, která ukončila mexicko-americkou válku a ve které Mexiko přenechalo Spojeným státům amerických zhruba polovinu svého tehdejšího území. V divadle \"Teatro de la República\" byl v roce 1867 odsouzen k smrti mexický císař Maxmilián I. Mexický a jeho generálové Miguel Miramón a Tomás Mejía. V lednu 1917 byla ve stejné budově sepsána dodnes platná mexická ústava.\n\n\n"}
{"id": "794358", "url": "https://cs.wikipedia.org/wiki?curid=794358", "title": "Fed Cup 2012 - blok A 2. skupiny zóny Evropy a Afriky", "text": "Fed Cup 2012 - blok A 2. skupiny zóny Evropy a Afriky\n\nBlok A 2. skupiny zóny Evropy a Afriky Fed Cupu 2012 představoval jednu ze dvou podskupin 2. skupiny. Hrálo se mezi 18. až 21. dubnem na otevřených antukových dvorcích areálu Golf El Solaimaneyah Club egyptské Káhiry.\n\nČtyři týmy se utkaly ve vzájemných zápasech. Vítěz následně sehrál barážový zápas s druhým z bloku B 2. skupiny o postup do 1. skupiny zóny Evropy a Afriky pro rok 2013. Utkání o druhé postupové místo odehrál druhý v pořadí s vítězem z bloku  B. Třetí pak nastoupil k zápasu proti čtvrtému družstvu z bloku B a čtvrtý naopak proti třetímu týmu v zápasech o udržení. Poražení sestoupili do 3. skupiny zóny Evropy a Afriky pro rok 2013. \n\n"}
{"id": "794360", "url": "https://cs.wikipedia.org/wiki?curid=794360", "title": "Seznam knih Dragonlance", "text": "Seznam knih Dragonlance\n\nToto je seznam knih Dragonlance, které dosud vyšly. Všechny přeložené do češtiny jsou napsány v češtině.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "794364", "url": "https://cs.wikipedia.org/wiki?curid=794364", "title": "Tuniské tažení", "text": "Tuniské tažení\n\nTuniské tažení (resp.: Bitva o Tunisko) byla rozsáhlá vojenská kampaň na území Tuniska během druhé světové války. Byla to poslední bitva svedená na africkém kontinentu. Bitva začala útokem spojeneckých vojsk 17. listopadu 1942 na poslední baštu Osy v Severní Africe. Bitva nakonec skončila naprostým vítězstvím spojenců a drtivou porážkou sil osy, která se dala přirovnat pouze ke Stalingradu. Z tohoto důvodu někteří vojáci a generálové nazvali Bitvu o Tunisko \"Tunisgrad\". Porážka sil Osy, jež navíc Hitler krátce před katastrofou paradoxně posílil, byla významnou morální vzpruhou pro spojenecká vojska a přinesla jim, zvláště pak Američanům (jenž byli v Evropě a Africe neostřílení nováčci), bohaté zkušenosti.\n"}
{"id": "794366", "url": "https://cs.wikipedia.org/wiki?curid=794366", "title": "Masty", "text": "Masty\n\nSlovo Masty má několik významů:\n\n"}
{"id": "794368", "url": "https://cs.wikipedia.org/wiki?curid=794368", "title": "Kožany", "text": "Kožany\n\nKožany jsou obec na Slovensku v okrese Bardejov. Na konci roku 2016 měly 114 obyvatel, první písemná zmínka pochází z roku 1350. Nachází se zde dřevěný řeckokatolický chrám Setkání Páně se Simeonem z roku 1760, který je národní kulturní památkou Slovenské republiky.\n\n"}
{"id": "794370", "url": "https://cs.wikipedia.org/wiki?curid=794370", "title": "Fed Cup 2012 - blok B 2. skupiny zóny Evropy a Afriky", "text": "Fed Cup 2012 - blok B 2. skupiny zóny Evropy a Afriky\n\nBlok B 2. skupiny zóny Evropy a Afriky Fed Cupu 2012 představoval jednu ze dvou podskupin 2. skupiny. Hrálo se mezi 18. až 21. dubnem na otevřených antukových dvorcích areálu Golf El Solaimaneyah Club egyptské Káhiry.\n\nČtyři týmy se utkaly ve vzájemných zápasech. Vítěz následně sehrál barážový zápas s druhým z bloku A 2. skupiny o postup do 1. skupiny zóny Evropy a Afriky pro rok 2013. Utkání o druhé postupové místo odehrál druhý v pořadí s vítězem z bloku  A. Třetí pak nastoupil k zápasu proti čtvrtému družstvu z bloku A a čtvrtý naopak proti třetímu týmu v zápasech o udržení. Poražení z těchto dvou utkání sestoupili do 3. skupiny zóny Evropy a Afriky pro rok 2013. \n\n"}
{"id": "794371", "url": "https://cs.wikipedia.org/wiki?curid=794371", "title": "Krivé (okres Bardejov)", "text": "Krivé (okres Bardejov)\n\nKrivé je obec na Slovensku v okrese Bardejov. Na konci roku 2016 měla 223 obyvatel, první písemná zmínka pochází z roku 1454. Nachází se zde dřevěný řeckokatolický chrám svatého Lukáše z roku 1826, který je národní kulturní památkou Slovenské republiky.\n\n"}
{"id": "794372", "url": "https://cs.wikipedia.org/wiki?curid=794372", "title": "Kríže", "text": "Kríže\n\nKríže jsou obec na Slovensku v okrese Bardejov. Na konci roku 2016 měly 70 obyvatel, první písemná zmínka pochází z roku 1635. Nachází se zde řeckokatolický chrám Panny Marie Ochránkyně z roku 1852, který je národní kulturní památkou Slovenské republiky.\n"}
{"id": "794374", "url": "https://cs.wikipedia.org/wiki?curid=794374", "title": "Krivé", "text": "Krivé\n\nKrivé je název více sídel na Slovensku:\n\n"}
{"id": "794378", "url": "https://cs.wikipedia.org/wiki?curid=794378", "title": "Kružlov", "text": "Kružlov\n\nKružlov je obec na Slovensku v okrese Bardejov. Na konci roku 2016 měla 1024 obyvatel, první písemná zmínka pochází z roku 1460. Nachází se zde řeckokatolický chrám Panny Marie Ochránkyně z roku 1822, který je národní kulturní památkou Slovenské republiky. Ke Kružlovu patří také osada Kružlovská Huta.\n"}
{"id": "794379", "url": "https://cs.wikipedia.org/wiki?curid=794379", "title": "Fluorid jodný", "text": "Fluorid jodný\n\nFluorid jodný je anorganická sloučenina se vzorcem IF, patří mezi interhalogeny. Jedná se o čokoládově hnědou pevnou látku, která se již při 0 °C pomalu rozkládá na elementární jod a fluorid jodičný:\n\n5 IF → 2 I + IF.\n\nMolekulární vlastnosti mohou být zjištěny spektroskopicky: délka vazby je 190,9 pm a Gibbsova volná energie má hodnotu 117,6 kJ/mol. (ionizační energie a standardní slučovací entalpie viz infobox)\n\nFluorid jodný se může připravit například přímým slučováním prvků v prostředí trichlorfluormethanu při -45 °C:\n\nI + F → 2 IF.\n\nDalším způsobem přípravy IF je reakce jodu s trifluoridem jodným při −78 °C v trichlorfluormethanu:\n\nI + IF → 3 IF.\n\nReakce jodu s fluoridem stříbrným při 0 °C také vytváří fluorid jodný:\n\nI + AgF → IF + AgI.\n\n"}
{"id": "794380", "url": "https://cs.wikipedia.org/wiki?curid=794380", "title": "Kučín (okres Bardejov)", "text": "Kučín (okres Bardejov)\n\nKučín je obec na Slovensku v okrese Bardejov. Na konci roku 2016 měla 330 obyvatel, první písemná zmínka pochází z roku 1315. Nachází se zde římskokatolický kostel Obětování Páně zmiňovaný již ve 14. století.\n"}
{"id": "794381", "url": "https://cs.wikipedia.org/wiki?curid=794381", "title": "Kurima", "text": "Kurima\n\nKurima je obec na Slovensku v okrese Bardejov. Na konci roku 2016 měla 1 133 obyvatel, první písemná zmínka pochází z roku 1270. Nachází se zde římskokatolický kostel svatého Michaela archanděla zmiňovaný již ve 14. století. Kolem poloviny 16. století obec získala trhové právo.\n"}
{"id": "794388", "url": "https://cs.wikipedia.org/wiki?curid=794388", "title": "Vasil Valo", "text": "Vasil Valo\n\nVasil Valo (24. dubna 1921 Zadné Podkarpatská Rus – 8. července 1979 Praha) byl československý generál ČSLA, politik Komunistické strany Československa ukrajinské respektive rusínské národnosti a poslanec Sněmovny národů Federálního shromáždění zvolený v českých zemích za normalizace.\n\nPocházel z Podkarpatské Rusi. Za druhé světové války byl aktivní na průzkumných a zpravodajských postech u československých jednotek v Sovětském svazu, do nichž vstoupil v lednu 1943. Od roku 1945 zastával velitelské funkce v ČSLA. Od roku 1946 byl členem KSČ. V letech 1959–1960 byl zástupcem náčelníka Generálního štábu ČSLA. V roce 1971 se stal prvním náměstkem ministra národní obrany ČSSR. V roce 1971 mu byl udělen Řád práce, roku 1975 Řád Vítězného února. Roku 1975 byl povýšen na generálplukovníka. Coby náměstek ministra národní obrany se uvádí k roku 1971 i 1976. Před smrtí také zasedal v Ústředním výboru federálního Svazu protifašistických bojovníků.\n\nXIV. sjezd KSČ ho zvolil za člena Ústředního výboru Komunistické strany Československa. Ve funkci ho potvrdil XV. sjezd KSČ.\n\nVe volbách roku 1971 zasedl do české části Sněmovny národů (volební obvod č. 19 - Tábor, Jihočeský kraj). Mandát obhájil ve volbách roku 1976 (obvod Brno-venkov, Jihomoravský kraj). Ve FS setrval do své smrti roku 1979.\n\n\n\n"}
{"id": "794389", "url": "https://cs.wikipedia.org/wiki?curid=794389", "title": "Švédsko na Letních olympijských hrách 1988", "text": "Švédsko na Letních olympijských hrách 1988\n\nŠvédsko na Letních olympijských hrách 1988 v Soulu reprezentovalo 185 sportovců, z toho 148 mužů a 37 žen. Nejmladším účastníkem byla Anna-Karin Persson (15 let, 164 dní), nejstarší pak Ragnar Skanåker (54 let, 109 dní) . Reprezentanti vybojovali 11 medailí z toho 4 stříbrných a 7 bronzových.\n\n"}
{"id": "794390", "url": "https://cs.wikipedia.org/wiki?curid=794390", "title": "Vlasta Vlčková", "text": "Vlasta Vlčková\n\nVlasta Vlčková (* 14. ledna 1944) byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1971 se profesně uvádí jako předsedkyně MNV. Ve volbách roku 1971 zasedla do české části Sněmovny národů (volební obvod č. 31 - Děčín, Severočeský kraj). Ve FS setrvala do konce funkčního období, tedy do voleb roku 1976.\n\n"}
{"id": "794392", "url": "https://cs.wikipedia.org/wiki?curid=794392", "title": "Magdaléna Vojteková", "text": "Magdaléna Vojteková\n\nMagdaléna Vojteková (20. července 1937 – 17. března 1999) byla slovenská a československá politička Komunistické strany Slovenska a poslankyně Sněmovny národů Federálního shromáždění za normalizace.\n\nK roku 1971 a 1976 se profesně uvádí jako vedoucí ekonomického oddělení výrobního družstva. Podle údajů z roku 1981 šlo o podnik Vzorodev Prešov.\n\nVe volbách roku 1971 zasedla do slovenské části Sněmovny národů (volební obvod č. 141 - Prešov I, Východoslovenský kraj). Mandát obhájila ve volbách roku 1976 (obvod Prešov I) a volbách roku 1981 (obvod Prešov I). Ve FS setrvala do konce funkčního období, tedy do voleb roku 1986.\n\n"}
{"id": "794393", "url": "https://cs.wikipedia.org/wiki?curid=794393", "title": "Phantom, Rocker &amp; Slick", "text": "Phantom, Rocker &amp; Slick\n\nPhantom, Rocker & Slick byla americká rocková skupina působící mezi lety 1983 a 1986. Její členy byli baskytarista a zpěvák Lee Rocker, kytarista Earl Slick a bubeník Slim Jim Phantom. Phantom a Rocker byli bývalými členy skupiny Stray Cats. Phantom, Rocker & Slick vydali dvě alba – \"Phantom, Rocker & Slick\" a \"Cover Girl\", které vydala nahrávací společnost EMI Records. K jejich nejznámějším hitům patří „My Mistake“ a „Men Without Shame“.\n"}
{"id": "794396", "url": "https://cs.wikipedia.org/wiki?curid=794396", "title": "Marie Vojtová", "text": "Marie Vojtová\n\nMarie Vojtová (* 23. listopadu 1932) byla česká a československá politička a bezpartijní poslankyně Sněmovny národů Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 zasedla do české části Sněmovny národů (volební obvod č. 8 - Praha 10, hlavní město Praha). Ve FS setrvala do konce funkčního období, tedy do voleb roku 1976.\n\n"}
{"id": "794401", "url": "https://cs.wikipedia.org/wiki?curid=794401", "title": "Kanton Arzano", "text": "Kanton Arzano\n\nKanton Arzano (fr. \"Canton d'Arzano\") je francouzský kanton v departementu Finistère v regionu Bretaň. Skládá se ze čtyř obcí.\n\n"}
{"id": "794404", "url": "https://cs.wikipedia.org/wiki?curid=794404", "title": "Kanton Bannalec", "text": "Kanton Bannalec\n\nKanton Bannalec (fr. \"Canton de Bannalec\") je francouzský kanton v departementu Finistère v regionu Bretaň. Skládá se ze tří obcí.\n\n"}
{"id": "794405", "url": "https://cs.wikipedia.org/wiki?curid=794405", "title": "Öræfajökull", "text": "Öræfajökull\n\nÖræfajökull je horský masiv na jihovýchodě Islandu. Je největší aktivní sopkou Islandu. Na jeho severozápadním okraji se nad okolní ledovec vypíná vrchol Hvannadalshnjúkur, který je s výškou 2110 m nejvyšším vrcholem celého Islandu.\n\nMasiv Öræfajökull tvoří součást národního parku Skaftafell.\n\nV historii jsou zaznamenány dvě erupce. V roce 1362 došlo k masivní erupci, s velkým množstvím sopečného prachu, který spolu s nastalými povodněmi zcela zničil oblast Litla-Hérað, která byla znovu obydlena až po více než 40 letech. Druhá erupce z let 1727–1728 byla menší, i tak ale následné povodně a bahnotoky zavinily smrt tři osob.\n\n"}
{"id": "794407", "url": "https://cs.wikipedia.org/wiki?curid=794407", "title": "Kanton Brest-Bellevue", "text": "Kanton Brest-Bellevue\n\nKanton Brest-Bellevue (fr. \"Canton de Brest-Bellevue\") je francouzský kanton v departementu Finistère v regionu Bretaň. Skládá se z části města Brest.\n"}
{"id": "794411", "url": "https://cs.wikipedia.org/wiki?curid=794411", "title": "Kanton Brest-Cavale-Blanche-Bohars-Guilers", "text": "Kanton Brest-Cavale-Blanche-Bohars-Guilers\n\nKanton Brest-Cavale-Blanche-Bohars-Guilers (fr. \"Canton de Brest-Cavale-Blanche-Bohars-Guilers\") je francouzský kanton v departementu Finistère v regionu Bretaň. Skládá se ze tří obcí, z čehož je část města Brest.\n\n"}
{"id": "794412", "url": "https://cs.wikipedia.org/wiki?curid=794412", "title": "The Brian Setzer Orchestra", "text": "The Brian Setzer Orchestra\n\nThe Brian Setzer Orchestra (někdy pod zkratkou BSO) je americký swingový a jazzový orchestr založený Brianem Setzerem v roce 1990. Tento orchestr patří mezi nejznámější orchestr ve Spojených státech a nejoblíbenější v Japonsku. K jeho nejznámějším songům patří např. „Gettin' In the Mood“, „Zat you Santa Claus“ anebo cover verze od Louise Primy „Jump Jive an' Wail“.\n\n\n"}
{"id": "794413", "url": "https://cs.wikipedia.org/wiki?curid=794413", "title": "Kanton Brest-Centre", "text": "Kanton Brest-Centre\n\nKanton Brest-Centre (fr. \"Canton de Brest-Centre\") je francouzský kanton v departementu Finistère v regionu Bretaň. Skládá se z části města Brest.\n"}
{"id": "794414", "url": "https://cs.wikipedia.org/wiki?curid=794414", "title": "Kanton Brest-Kerichen", "text": "Kanton Brest-Kerichen\n\nKanton Brest-Kerichen (fr. \"Canton de Brest-Kerichen\") je francouzský kanton v departementu Finistère v regionu Bretaň. Skládá se z části města Brest.\n"}
{"id": "794415", "url": "https://cs.wikipedia.org/wiki?curid=794415", "title": "Kanton Brest-Lambezellec", "text": "Kanton Brest-Lambezellec\n\nKanton Brest-Lambezellec (fr. \"Canton de Brest-Lambezellec\") je francouzský kanton v departementu Finistère v regionu Bretaň. Skládá se z části města Brest.\n"}
{"id": "794416", "url": "https://cs.wikipedia.org/wiki?curid=794416", "title": "Kanton Brest-Recouvrance", "text": "Kanton Brest-Recouvrance\n\nKanton Brest-Recouvrance (fr. \"Canton de Brest-Recouvrance\") je francouzský kanton v departementu Finistère v regionu Bretaň. Skládá se z části města Brest.\n"}
{"id": "794417", "url": "https://cs.wikipedia.org/wiki?curid=794417", "title": "Kanton Brest-Saint-Marc", "text": "Kanton Brest-Saint-Marc\n\nKanton Brest-Saint-Marc (fr. \"Canton de Brest-Saint-Marc\") je francouzský kanton v departementu Finistère v regionu Bretaň. Skládá se z části města Brest.\n"}
{"id": "794418", "url": "https://cs.wikipedia.org/wiki?curid=794418", "title": "Kanton Brest-Saint-Pierre", "text": "Kanton Brest-Saint-Pierre\n\nKanton Brest-Saint-Pierre (fr. \"Canton de Brest-Saint-Pierre\") je francouzský kanton v departementu Finistère v regionu Bretaň. Skládá se z části města Brest.\n"}
{"id": "794419", "url": "https://cs.wikipedia.org/wiki?curid=794419", "title": "Jan Smuts", "text": "Jan Smuts\n\nJan Christiaan Smuts (24. května 1870 – 11. září 1950) byl jihoafrický státník, voják a filozof. Kromě různých vládních postů byl v letech 1919 až 1924 a 1939 až 1948 předsedou vlády Jihoafrické unie.\n\nNarodil se 24. května 1870 na rodinné farmě  Bovenplaats poblíž Malmesbury v Kapsku. Jeho rodiče Jacobus Smuts a jeho žena Catharina byli prosperující, na místě už dlouho usazení a velmi respektovaní afrikánští farmáři.\n\nJan byl jako dítě klidný a jemný a měl trochu samotářské sklony. Během dětství se často toulal sám a zkoumal okolní krajinu, což probudilo jeho zájem o přírodu, které zůstal věrný po celý život. Jako druhý syn v rodině byl předurčen k tomu, aby farmařil, plné vzdělání bývalo vyhrazeno pro prvního syna. Nicméně když mu bylo dvanáct, jeho starší bratr zemřel a Jan ho ve škole nahradil. Navštěvoval školu v blízkém Riebeek West. Přes  pozdní nástup na školu dělal pokroky a za čtyři roky své spolužáky v poklidu dohnal. V šestnácti letech v roce 1886 nastoupil na Victoria college v Stellenboschi.\n\nTam se naučil spisovnou holandštinu, němčinu a klasickou řečtinu a ponořil se do klasické literatury a biblických studií. Jeho tradiční výchova a  seriózní náhled na život ale zapříčinily jakousi společenskou izolaci od jeho vrstevníků. Nicméně na akademické půdě uspěl a v roce 1891 promoval z literatury a společenských věd, pokaždé na výbornou. V posledních letech ve Stellenboschi ze sebe trochu setřásl stydlivost a rezervovanost, což bylo i tím, že se v té době potkal s Isie Krigeovou, kterou si později vzal.\n\nPo promoci na Victoria college získal Smuts jihoafrické Ebdenovo stipendium pro studium v zámoří. Rozhodl se pro studium práv v Christ´ college na univerzitě v Cambridge ve Velké Británii. Začátky jeho studia byly krušné, stýskalo se mu po domově a pociťoval velký rozdíl mezi svým vzděláním a vzděláním svých anglických spolužáků. K jeho nepohodě také přispívalo to, že stipendium nemohlo pokrýt všechny jeho výdaje. Svěřil se s tím svému profesorovi z Victoria college J. I. Marasiovi, který mu obratem poslal šek na dostatečnou částku (což ovšem byla ve skutečnosti půjčka). Zároveň ho ujistil, aby se na něj obrátil, kdykoliv by měl problémy. Poté se postupně začal zapojovat i do společenského života na univerzitě, i když jeho hlavním zájmem zůstávalo studium.\n\nKromě studia práv se věnoval i studiu jiných oborů, dokonce napsal i knihu \"(Walt Whitman : Studie o vývoji osobnosti),\" která však vyšla až posmrtně v roce 1973. Myšlenky, které tato kniha obsahovala, položily základy pro Smutsem později propagovaný filosofický směr holismus.\n\nSmuts promoval ve dvou oborech v roce 1893 se skvělým výsledkem. V předchozích dvou letech obdržel několik cen a uznání včetně prestižní ceny George Longa v oboru římského práva a právní vědy. Jeden z jeho lektorů, profesor Maitland, vůdčí postava anglických právních historiků, jmenoval Smutse jako jednoho z nejlepších studentů, které kdy měl. Lord Todd, profesor na Christ´s college, roku 1970 prohlásil, že za 500 let existence školy byli nejlepší tito tři studenti: John Milton, Charles Darwin a Jan Smuts.\n\nV roce 1894 složil Smuts profesní zkoušku do Inns of Court a stal se členem soudu Middle Temple. Jeden jeho spolužák z Cambridge mu nabídl partnerství ve své advokátní kanceláři. Nicméně Smuts odmítl pohodlný život cambridgeského právníka a v roce 1895 se vrátil do Kapska s tím, že jeho budoucnost leží tam.\n\nSmuts si otevřel advokátní praxi v Kapském městě, ale jeho nepřístupná povaha mu nenadělala zrovna mnoho přátel. Praxe mu moc nevydělávala a možná také proto nasměroval své aktivity do politiky a novinářství a začal psát do Kapských Timesů. Smutse fascinovala myšlenka sjednocené Jižní Afriky a proto vstoupil do strany Afrikaner Bond (Afrikánský spolek). Smutsův otec naštěstí znal vůdce strany Jana Hofmeyra, který Jana doporučil Cecilu Rhodesovi. V roce 1895 se stal Smuts podporovatelem Rhodese a jím vlastněné důlní společnosti De Beers.\n\nKdyž o novoročním víkendu 1895–1896 proběhl Rhodesem iniciovaný Jamesonův nájezd, pobouřený Smuts, který to pociťoval jako zradu od svého zaměstnavatele, politického spojence a přítele, odešel z De Beers a z politického života vůbec. Nastoupil jako státní zástupce v hlavním městě Pretorii.\n\nPo tomto incidentu se vztahy mezi Brity a Afrikánci prudce zhoršily a někdy od roku 1898 začalo hrozit bezprostřední nebezpečí vypuknutí války. Prezident Oranžského svobodného státu Martinus Steyn svolal mírovou konferenci do Bloemfonteinu, kde se měly vyřešit sporné otázky všech stran. Protože dobře znal Brity, vedl delegaci Transvaalu Jan Smuts. Vedoucí britské delegace Sir Alfred Milner proti tomu ovšem protestoval a konflikt mezi nimi znamenal kolaps konference a posunul Jižní Afriku zase blíž k válce.\n\n11. října 1899 vpadli Britové do obou búrských republik a zahájili tím druhou búrskou válku. V počátečních fázích války sloužil jako důvěrník Paul Krugerovi. Řídil propagandu, logistiku, komunikaci s generály a diplomaty a všechno, co bylo potřeba. V druhé fázi války sloužil pod legendárním Koos de la Reyem, který velel komandu 500 mužů v západním Transvaalu. Smuts přímo exceloval v partyzánské válce metodou ´udeř a uteč´ a tím značně vyčerpával čtyřicetinásobně silnější britské jednotky. Prezident Kruger a celá delegace dlící v té době v Evropě se domnívali, že by nebylo od věci zaútočit na Kapsko. Původně chtěli vyslat generála De la Reye, ale pak si uvědomili, že ho nemohou postrádat v západním Transvaalu. Proto byl vyslán Smuts s malou jednotkou 300 jezdců s tím, že dalších 100 je mělo následovat. Díky britské politice spálené země ale bylo málo pastvy a koně byli příliš slabí, aby mohli pokračovat dál, proto je Smuts přenechal generálovi Kritzingerovi. Zpravodajská služba ale tvrdila, že v té době velel Smuts 3000 mužům.\n\nKe konci války usiloval Smuts o dobytí hlavního cíle, města Okiep, kde se těžila měď. Po třicetidenním obléhání nechal Smuts naložit vůz výbušninami a pustit ho dolů z kopce na britská kasárna. I když to nakonec nevyšlo, ukázalo se jasně, že pokud chce Smuts porazit nepřítele, nezastaví se před ničím. Norman Kemp Smith napsal, že generál Smuts si večer před útokem četl v Kantově Kritice čistého rozumu, z čehož vyvozuje. že toto Kantovo dílo může současně sloužit jako útěcha, útočiště, ale také může zbystřit úsudek. Smutsovy vojenské úspěchy spojené s neúspěšným pacifikováním Transvaalu nakonec neumožnily Britům jinou volbu, než nabídnout příměří a svolat mírovou konferenci do .\n\nJeště před konferencí se setkal Smuts s Lordem Kitchenerem v Kroonstadu, kde probírali podmínky eventuální kapitulace. Smuts také vedl vyjednávání mezi představiteli Oranžského svobodného státu a Jihoafrické republiky ve dnech 15. až 31. května 1902. Z čistě vojenského hlediska mohla válka pokračovat dál, ale uvědomoval si, že nemůže za nezávislost obětovat životy tolika Afrikánců. Byl si dobře vědom, že již více než 20,000 žen a dětí pomřelo v koncentračních táborech, do kterých je nepřítel nahnal. Cítil, že by byl zločin pokračovat ve válce, ve které nemohu od nikoho očekávat pomoc a proto prohlásil: „Kamarádi, dobojovali jsme se až k hořkému konci. Musíme si teď jako muži připustit, že je ještě horší, než jsme očekávali.“ Jeho návrh byl poměrem hlasů 54 ku 6 přijat. Vládní představitelé navštívili Lorda Kitchenera a pět minut po jedenácté hodině 31. května 1902 podepsal zastupující prezident Burger a členové jeho vlády mírovou smlouvu. Poté ji podepsal také zastupující prezident Oranžska de Wet a členové jeho vlády.\n\nPřes všechny Smutsovy hrdinské činy ve válce a úspěchy při vyjednávání nemohlo nic zastřít skutečnost, že Afrikánci byli poraženi a pokořeni. plně kontroloval všechny oblasti života Jižní Afriky a do funkcí nastolil anglofonní elitu posměšně nazývanou . Jako Afrikánec byl Smuts z politiky úplně vyřazen. I když byl poražen, nebyl rozhodně nijak zastrašen a v lednu 1905 spolu s dalšími bývalými transvaalskými generály založil politickou stranu Het Volk (\"Lidová strana\"), která měla hájit práva Afrikánců. Vůdcem strany byl zvolen Louis Botha a Smuts byl jeho zástupce.\nPoté, co skončilo funkční období Lorda Milnera, byl jako vysoký komisař jmenován smířlivější . Smuts zde vycítil příležitost a začal tlačit na Bothu k zahájení jednání s Liberální stranou, aby podpořila jejich stranu Het Volk. Když v prosinci 1905 padla v Británii vláda vedená Arthurem Balfourem, padlo rozhodnutí. Smuts doprovodil Bothu do Londýna a začali vyjednávat úplnou samosprávu Transvaalu v rámci Britské Jižní Afriky. V rámci pomoci vyřešení palčivé otázky jihoasijských dělníků dovezených kdysi Brity ('kuliů') nakonec přesvědčili ministerského předsedu Sira Henry Campbell-Bannermana.\n\nCelý rok 1906 pracoval Smuts na nové ústavě Transvaalu a v prosinci 1906 proběhly volby do parlamentu. Na rozdíl od showmana Bothy byl Smuts plachý a rezervovaný, ale přesto pohodlně vyhrál v okrsku Wonderboom nedaleko Pretorie. Jeho vítězství bylo jen jedno z mnoha, neboť Het Volk získala drtivou většinu hlasů a Botha mohl sestavit vládu. Smuts byl odměněn vedením ministerstva kolonií a vzdělávání.\n\nSmuts se projevoval jako dobrý, ale nepopulární politik. Jako ministr vzdělávání musel bojovat s , jejímž oddaným členem kdysi byl, která požadovala výuku kalvinismu ve školách. Jako ministr kolonií zase bojoval s hnutím za rovná práva jihoasijských dělníků vedených jakýmsi Mohandasem Karamčahandem Gándhím.\n\nBěhem samosprávné transvaalské vlády nebylo možno obejít nevyhnutelné téma, totiž sjednocení Jižní Afriky. Přes nezpochybnitelnost britského vítězství ve válce bylo na občanech Jižní Afriky, jakou formu státního uspořádání a vlády si zvolí. Smuts navrhoval unitární stát s centrální vládou v Pretorii, angličtinou jako jediným úředním jazykem a širokým volebním právem. Pro přednesení své vize svolal na říjen 1908 ústavní kongres do Durbanu.\n\nTam musel Smuts tvrdě bojovat s delegací Oranžska, která šmahem zamítala veškeré jeho návrhy. Smuts je ovšem předvídal a dobře se na to připravil. Byl ochoten ke kompromisům ve věci umístění hlavního města, úředního jazyka i volebního práva, ale naprosto odmítal ustoupit v otázce základní struktury vlády. Jak se kongres začal protahovat do podzimu, pocítili oranžští vůdcové, že bude nutné přistoupit na kompromis, aby si pojistili ústupky, které Smuts dosud učinil. Odsouhlasili Smutsův návrh ústavy, který podle očekávání ratifikovaly i ostatní jihoafrické kolonie. Smuts a Botha dovezli ústavu do Londýna, kde prošla parlamentem a v prosinci 1909 jí udělil Eduard VII..\n\nStaří Búrové\n\nZrodila se Jihoafrická unie a vzhledem k volebním výsledkům se chopili politické moci Afrikánci. Botha byl jmenován ministerským předsedou a Smutsovi svěřili tři klíčová ministerstva: Vnitra, Dolů a Obrany, takže byl beze sporu druhým nejmocnějším mužem země. Aby zkonsolidovali svou nadvládu v jihoafrické politice, spojili se všichni Afrikánci do nové všeobjímající South African Party (Jihoafrické strany).\n\nSoulad a spolupráce však netrvala dlouho. Smuts byl kritizován, že si přisvojuje přílišnou moc a tak došlo k přerozdělení funkcí. Ztratil Vnitro a Doly, ale získal kontrolu nad Financemi. To bylo příliš na jeho kritiky, kteří nemohli skousnout to, že teď ovládá Obranu a Finance, což byla ministerstva, která byla vždycky na kordy. Na konferenci Jihoafrické strany v roce 1913 vyzvali Staří Búrové (Hertzog, Steyn, De Wet) Smutse a Bothu k demisi. Hlasování o důvěře přežili jen o vlas a obtížný triumvirát nakonec v dobrém ze strany vypadl.\n\nRozkol ve vnitrostranické politice znamenal novou hrozbu pro doly, které Jižní Africe přinášely většinu bohatství. Drobné rozepře mezi horníky náhle vyústily v Johannesburgu ve stávku a následné nepokoje, proti kterým Smuts tvrdě zakročil. Policie zastřelila dvacet jedna stávkujících, ale Botha a Smuts se přesto osobně vypravili bez doprovodu do Johannesburgu situaci vyřešit. Tváří v tvář vzbouřencům jim mohlo jít o život, ale přesto dojednali příměří. To ale dlouho nevydrželo a v roce 1914 vypukla stávka na železnici, která přerostla v generální stávku. Nebezpečí revoluce zažehnal Smuts vyhlášením stanného práva. Jednal přitom nemilosrdně, odborové předáky bez soudu deportoval a v parlamentu si zpětně nechal všechno posvětit. A to bylo moc i na Staré Búry, kteří v důsledku toho založili National Party (Národní stranu), aby mohli bojovat proti všemocného tandemu Botha - Smuts.\n\nPrvní světová válka\n\nNa začátku první světové války vytvořil Smuts Unijní obranné síly. Jejich prvním úkolem bylo potlačit povstání v Maritzu, což se podařilo až v listopadu 1914. Poté spolu s Louisem Bothou vedli Jihoafrickou armádu do Německé Jihozápadní Afriky a brzy ji dobyli.V roce 1916 dostal generál Smuts další úkol dobýt Německou Východní Afriku. O celém tažení vydal v roce 1918 velitel dělostřelectva plukovník (později generál) J.H.V. Crowe knihu \"Tažení generála Smutse ve Východní Africe\". 18. února byla Smutsovi dočasně propůjčena hodnost generálporučíka.\n\nI když tažení se celkem vydařilo, německé síly se nedařilo porazit. Smutse kritizoval jeho zpravodajský důstojník plukovník Richard Meinertzhagen za to, že se vyhýbá čelním útokům, což by podle něj bylo mnohem levnější, než na sebe nenavazující úhybné manévry, které celé tažení prodlužovaly a díky čemuž umíralo hodně vojáků na tropické nemoci. Meinertzhagen věřil, že Horace Smith-Dorrien (proslavený záchranným ústupem britské armády u Monsu), který se měl ujmout velení v roce 1916, rychle porazí německého velitele plukovníka (později generála) Paula Emila von Lettow-Vorbecka. O Smutsovi napsal: \"Smutsova opatrnost stála Británii statisíce životů a miliony liber...Smuts nebyl prozíravý voják, byl to brilantní státník a politik, ale ne voják.\" Na generálporučíka byl za vynikající službu v poli Smuts povýšen k 1. lednu 1917.\n\nZačátkem roku 1917 opustil Smuts Afriku a odcestoval do Londýna, protože byl pozván Davidem Lloydem Georgem do Válečného kabinetu impéria a do Výboru pro válečnou politiku. Smuts zpočátku navrhoval obnovit útoky na západní frontě a tím postupně vyčerpávat nepřátelské síly pro případ, že další ruská účast ve válce bude nejistá a Francie a Itálie začnou pošilhávat po separátním míru. Lloyd George potřeboval energického velitele jako nástupce za Murraye na Střední Východ, ale Smuts koncem května velení odmítl, protože by nedostal slíbené prostředky k rozhodnému vítězství a souhlasil s Robertsonem, že závazky na Západní frontě neumožňují dobývání Jeruzaléma. Místo něj byl poté jmenován Allenby. Stejně jako ostatními členy Válečného kabinetu impéria i jím otřásly na západní frontě následky třetí bitvy u Yppres.\n\nV roce 1917 v důsledku náletů německých vzducholodí a povzbuzován Vikomtem Frenchem sepsal Smuts kritiku stavu britského letectva (tzv. Smutsova zpráva). V mnohém mu v tom pomohl jeho podřízený generál Sir David Henderson. Tato zpráva vedla k vyčlenění letectva jako samostatné ozbrojené síly, ze které se později stalo Royal Air Force (Královské letectvo).\n\nV polovině ledna 1918 si Lloyd George pohrával s myšlenkou jmenovat Smutse vrchním velitelem pozemních i námořních sil proti Turecku. S tímto návrhem seznámil dříve Válečný kabinet impéria, než jeho velitele Robertsona. Začátkem roku 1918 byl Smuts poslán do Egypta, kde měl s Allenbym a Marshallem projednat hlavní aktivity v této oblasti. Ještě před odjezdem se názorově rozešel s Robertsonem kvůli jeho přehnaných požadavkům na posily a požadoval jeho odvolání z funkce. Allenby také sdělil Smutsovi Robertsonovy soukromé instrukce, (předané mu Walterem Kirkem, kterého Robertson stanovil Smutsovým poradcem), dle kterých nemá význam vypracovávat se Smutsem plány ofenzívy, kterou by podpořily tři divize stažené z Mezopotámie. Ty by měly dobýt v červnu Haifu a na podzim Damašek a rychlost jejich postupu by byla limitována jen kladením nových železničních kolejí, což nakonec vytvořilo podmínky Allenbyho úspěšné ofenzívy koncem roku.\n\nStejně jako většina britských politiků a vojenských velitelů v průběhu První světové války byl Smuts přesvědčen, že americké expediční síly postrádají patřičné zkušenosti a vedení. Podporoval spíše myšlenku aby anglo-francouzský štáb velel i americkým silám. Neměl vysoké mínění o velitelských schopnostech generála Johna J. Pershinga a dokonce napsal důvěrné memorandum Lloydu Georgovi, ve kterém požadoval, aby Pershing byl zproštěn velení, které by mělo být svěřeno \"někomu důvěryhodnějšímu, například mně.\" Když se to provalilo, žádnou zvláštní popularitu u Američanů tím nezískal.\n\nPolitik\n\nSmuts a Botha byli mezi hlavními účastníky Pařížské mírové konference. Oba propagovali smíření s Německem a omezené reparace. Smuts usiloval o silnou Společnost národů, což se ale nepovedlo zrealizovat. Versaillská smlouva přidělila Jihoafrické Unii mandát C nad Německou Jihozápadní Afrikou (ze které se později stala Namibie), kterou okupovala od roku 1919 až do úplného odchodu v roce 1990. Stejně tak Austrálie dostala přidělený stejný mandát nad Německou Novou Guineou, kterou okupovala až do roku 1975. Smuts i australský ministerský předseda Billy Hughes se obávali vzrůstající moci Japonska po první světové válce. Když byla Německá Východní Afrika rozdělena do tří mandátů (Ruanda, Burundi a Tanganjika), jeden z návrhů na pojmenování Tanganjiky byl \"Smutsland\". Smuts, který už od 19.století prosazoval rozšíření Jihoafrické Unie až k řece Zambezi, byl zklamán pouhým udělením mandátu nad Jihozápadní Afrikou a chtěl celé území plně včlenit do Jihoafrické Unie.\n\nPo konferenci se vrátil Smuts do místní politiky. Když v roce 1919 zemřel Botha, byl zvolen ministerským předsedou a byl jím až do šokující volební porážky od Národní strany v roce 1924. Po smrti bývalého amerického prezidenta Woodrowa Wilsona prohlásil, že \"ne Wilson, ale celé lidstvo v Paříži selhalo.\"\n\nU příležitosti Konference Briského Impéria v roce 1920 si Smuts zajel do Irska na setkání s Eamonem de Valerou a pokusil se zprostředkovat příměří mezi válčícími britskými a irskými nacionalisty. Snažil se prosadit pro Irsko statut dominia stejný, jako měla Austrálie a Jihoafrická Unie.\n\nSmuts byl také botanik a sbíral náruživě rostliny z celé Jižní Afriky. Mezi lety 1920 - 1930 se zúčastnil s významným botanikem Johnem Hutchinsonem několika výprav. Byl také aktivním horolezcem a podporovatelem tohoto sportu. Jedna jeho oblíbená výstupová cesta na Stolovou horu nad Kapským městem je také po něm pojmenována. V únoru 1923 odhalil pomník členům Horolezeckého klubu padlým ve válce.\n\nV třicátých letech byl Smuts čelným představitelem politiky usmíření (appeasmentu). V prosinci 1934 v projevu v Královském Institutu Mezinárodních záležitostí řekl:\n\n\"Jak odstranit pocit ponížení, kterým je posedlá a bojím se že i otrávená duše Německa? Existuje jediná cesta, a to je přiznat jí upřímně, svobodně a bezvýhradně stejný status jako okolním sousedům. ...I když rozumím a chápu francouzský strach, chápu i to, že se Německo cítí jako vězeň i šestnáct let po ukončení války. Pokračování důsledků Versaillské konerence by mělo být špatným svědomím Evropy a nebezpečím pro zachování budoucího míru...Již kvůli smyslu pro fair-play by bylo třeba tento stav zrevidovat. Jeví se to nezbytné a bylo by to rozhodně prozíravé. Zlomte jejich okovy, humánně vysvoboďte tyto zakomplexované duše a Evropa za to bude odměněna klidem, bezpečím a budoucí prosperitou.\"\n\nI když v říjnu 1934 v projevu pro univerzitu St. Andrews říká zase:\n\n\"Nová tyranie převlečená do atraktivních vlasteneckých barev láká všude mladé do svých služeb. Svoboda musí podniknout mohutný protiútok, aby ochránila sama sebe a celou naši západní civilizaci. Zase jednou jsou naši mladí osloveni výzvami k hrdinství. Boj za lidskou svobodu je a vždycky bude hlavním úkolem budoucnosti.\"\n\nHolismus a s ním spojená akademická práce\n\nBěhem svého působení na akademii prosazoval myšlenky holismu, který definoval jako \"základní prvek nutný ke stvoření celého vesmíru\", což popsal ve své knize \"Holismus a vývoj\" z roku 1926. Smutsova definice holismu byla spojena s jeho politicko-vojenskými aktivitami, hlavně s jeho touhou vytvořit Společnost národů. Jak jeden jeho životopisec napsal:\n\nMělo to mnohé společné s jeho životní filosofií, která se postupně rozvinula a ztělesnila v jeho knize. Malé jednotky se musí proměnit ve větší celky a ty poté musí bez ustání růst do stále větších struktur. A pouze tento postup znamená pokrok. Tudíž spojení čtyř provincií do Jihoafrické Unie, vytvoření Britského společenství národů a konečně vytvoření Společnosti národů celého světa bylo logickým důsledkem jeho filosofických dogmat.\n\nSmuts a segregace\n\nSmuts byl po většinu svého politického života důrazný stoupenec oddělení jednotlivých ras. V roce 1929 uzákonil vznik oddělených institucí pro bílé a černé a předznamenal tím ducha apartheidu.\n\nPůvodní praxe ve společné instituci promíchávala bílé i černé a díky tomu byla původní domorodá společnost a její tradice lehkomyslně, někdy i záměrně ničeny. Takže vznikl nový prvek, \"rozdělení ras jihoafrických občanů, neboli segregace\", který znamenal vytvoření dvou vzájemně oddělených institucí pro dvě skupiny obyvatelstva žijících na vlastních od sebe oddělených územích. A právě tyto oddělené instituce vyžadovaly územní rozdělení bílých a černých. Pokud by žili všichni promícháni a pospolu, nebylo by možné je rozdělit pod jednotlivé instituce, takže z toho vyplynula i nutnost rozdělení jednotlivých oblastí.\n\nSmutsův náhled na domorodce byl blahosklonně povýšený, viděl je jako nezralé lidské bytosti, které potřebovaly být vedeny bílými. Což ostatně byl názor, který sdílela v průběhu celého jeho politckého života naprostá většina ne-domorodců. Smuts je charakterizoval takto:\n\nJsou to děti přírody, které neoplývají vnitřní pevností a houževnatostí typickou pro Evropany. Nemají ani naši společenskou a morální motivaci, která v poměrně krátkém čase vybudovala evropskou civilizaci.\n\nPřestože Gándhí a Smuts byli v mnoha směrech protivníci, vzájemně se respektovali a dalo by se říct i obdivovali. Než se Gándhí vrátil v roce 1914 do Indie, obdaroval generála Smutse párem vlastnoručně vyrobených sandálů. V roce 1939 napsal Smuts (v té době ministerský předseda) esej do pamětního sborníku ke Gándhího sedmdesátinám a vrátil mu sandály s připojeným poselstvím: \"Obouval jsem tyto sandály v průběhu mnoha letních měsíců, i když jsem si byl vědom, že nejsem hoden chodit v botách tak velikého muže.\"\n\nSmuts byl často obviňován, že je politik, který v cizině opěvuje ctnosti humanismu a liberalismu, ale praxe doma už vypadá úplně jinak. Bylo to například jasně vidět v roce 1946, kdy Indie vznesla v OSN oficiální stížnost ohledně rasové diskriminace Indů v Jižní Africe. Smuts se osobně dostavil na Valné shromáždění OSN, kde bránil politiku své vlády a vášnivě obhajoval celou věc jako otázku vlastní jurisdikce své země. Nicméně Valné shromáždění rasovou politiku Jižní Afriky odsoudilo a vyzvalo Smutsovu vládu, aby uvedla chování k jihoafrickým Indům do souladu se základní principy Charty OSN.\n\nNa stejném shromáždění prezident Afrického národního kongresu generál Alfred Bitini Xuma spolu s delegáty Jihoafrického kongresu Indů nastolil otázku brutality Smutsova policejního režimu proti horníkům stávkujícím počátkem roku za vyšší mzdy a také vyhlásil rozšíření boje o rasovou rovnoprávnost v Jižní Africe.\n\nV roce 1948 poněkud ustoupil od svých dřívějších postojů k segregaci a podporoval doporučení Faganovy komise, podle kterých by měli být domorodci uznáni jako stálí obyvatelé bílé Jižní Afriky a ne pouze jako dočasní dělníci patřící do rezervací. Bylo to v přímém rozporu s politikou Národní strany, která si přála rozšířit a tím i formálně stvrdit apartheid. Nicméně neexistuje žádný důkaz, že by Smuts někdy podporoval myšlenku rovných politických práv pro černé a bílé. A další Smutsův citát:\n\nMyšlenka, že by domorodci měli být přesídleni a nacpáni do svých kraalů (domorodých vesnic) se mi jeví jako největší nesmysl, který jsem kdy slyšel.\n\nFaganova komise nechtěla podpořit vznik ne-rasové demokracie v Jižní Africe, ale chtěla jen trochu uvolnit kontrolu přílivu domorodců do oblastí měst, aby usnadnila přísun pracovníků do průmyslových odvětví. Měla také připravit určité zmírnění pasových zákonů, které značně omezovaly pohyb domorodců.\n\nDruhá světová válka\n\nPo devíti letech v opozici a po působení v akademické sféře se vrátil jako místopředseda vlády ´velké koalice´ vedené J.B.M.Hertzogem. Když v roce 1939 Hertzog navrhoval vyhlásit neutralitu ve vztahu k nacistickému Německu, byl na stranickém sjezdu odvolán a Smuts se stal podruhé ministerským předsedou. Již v průběhu první světové války spolupracoval s Winstonem Churchillem a už tehdy se mezi vytvořilo jakési osobní i pracovní pouto. Jako služebně nejstarší Jihoafričan byl v roce 1939 pozván do Válečného kabinetu impéria a 24. května 1941 byl jmenován polním maršálem Britské armády.\n\nSmutsovu důležitost v průběhu války ještě zdůraznil docela troufalý návrh předložený začátkem roku 1940. Podle něj by měl být Smuts jmenován ministerským předsedou Velké Británie v případě smrti nebo kvůli nezpůsobilosti výkonu funkce Winstona Churchilla. Tento nápad předložil Churchillův osobní sekretář Sir John Colville nejprve královně Marii a posléze i králi Jiřímu VI., kteří mu byli potom nakloněni.\n\nV květnu 1945 zastupoval Jižní Afriku v San Franciscu při sepisování Charty spojených národů. V roce 1945 byl navržen norským politikem Halvdanem Kohtem jako jeden ze sedmi kandidátů na Nobelovu cenu míru. Nicméně nakonec žádný z nich nominován nebyl a Nobelovu cenu za mír 1945 získal bývalý americký ministr zahraničí a ´otec OSN´ Cordell Hull.\n\nPo válce\n\nBěhem Smutsova druhého období ve funkci ministerského předsedy bylo provedeno mnoho reforem na poli sociálního zabezpečení. V letech 1944 a 1947 bylo rozšířeno důchodové pojištění a příspěvky na invaliditu pro ´Indy´ i ´Domorodce´, i když se jejich výše u jednotlivých ras lišila. Zákon o pojištění pracujících z roku 1941 \"pojistil všechny zaměstnance bez ohledu na to, jestli za ně platili zaměstnavatelé pojistné a také rozšířil soupis nemocí z povolání\". Zákon o nezaměstnanosti z roku 1946 zavedl celonárodní pojištění nezaměstnaných, i když s určitými výlukami.\n\nSmuts také v cizině reprezentoval svou zemi. V roce 1947 byl jedním z čelních hostů na svatbě princezny Alžběty a Filipa, vévody z Edinburgu. Ovšem doma se negativně projevilo jeho angažmá v druhé světové válce a také jeho podpora Faganovy zprávy. V důsledku toho ztratil hodně popularity u rodilých Afrikánců a ve všeobecných volbách roku 1948 vyhrála apartheid podporující Sjednocená národní strana vedená Danielem Francoisem Malanem.\n\n17. září 1948 byl jmenován velícím plukovníkem Regimentu domobrany západní provincie. Týden po velké oslavě jeho osmdesátých narozenin v Johannesburgu a Pretorii, 25. dubna 1950 ho postihl srdeční infarkt, na jehož následky zemřel 11. září 1950 na své farmě Doornkloof v Irene nedaleko Pretorie.\n\nPodpora sionismu\n\nJihoafričtí přívrženci Theodora Herzla kontaktovali Smutse již v roce 1916. Smuts byl významným podporovatelem vzniku židovského státu a bojoval už ve třicátých letech proti nastupujícímu antisemitismu. Podporoval také Balfourovu deklaraci a v Londýně se spřátelil s budoucím izraelským prezidentem Chaimem Weizmanem. V roce 1943 v dopise Smutsovi Weizman nastínil plán, jak by mohly Britské africké kolonie konkurovat Spojeným státům. Ve funkci premiéra několikrát osobně zajistil peníze pro sionistické organizace. Jeho vláda \"de facto\" uznala stát Izrael už 24. května 1948, 10 dní poté, co jej vyhlásil David Ben Gurion. Vlivem volební porážky z 26. května 1948 byl ale stát Izrael \"de jure\" uznán až 14. května 1949. Nicméně v době, kdy byl místopředseda Hertzogovy vlády, byl přijat Cizinecký zákon, který značně ztížil židovské přistěhovalectví do Jižní Afriky a který byl reakcí na sílící antisemitismus Afrikánců.\n\nSmuts také loboval proti Bílé knize z roku 1939, což byl zákon omezující židovské přistěhovalectví do Palestiny.\n\nV Izraeli je po Smutsovi pojmenováno několik ulic a kibuc Ramat Yohanan.\n\nSmuts také sepsal Weizmanův epitaf, ve kterém ho nazval \"největším židem od časů Mojžíše.\"\n\nSmuts kdysi prohlásil:\n\n\"Tato válka, velká válka za spravedlnost a svobodu, s sebou přinesla obrovské změny, ale pochybuji, jestli některá z nich předčila osvobození Palestiny a jejího uznání jako Domov Izrael.\"\n\nJan Smuts byl také oceněn titulem Spravedlivý mezi národy.\n\nDalší zastávané funkce\n\nV roce 1931 se Smuts stal prvním nebritským prezidentem Britské asociace pro vědecký pokrok. Téhož roku byl také zvolen jako druhý nebritský čestný rektor univerzity v St.Andrews (po Fridtjofu Nansenovi). Od roku 1948 až do své smrti byl jako první člověk nepocházející z Velké Británie čestným rektorem univerzity v Cambridge.\n\nRodina\n\nSmuts se v roce 1897 oženil s Isabelou (Isie) Margaretou Krige (později přezdívanou \"Ouma\"). Pocházela ze Stellenbosche a bydlela blízko Smutsových. Měli spolu šest dětí.\n\nDějinný odkaz\n\nJedním z jeho největších mezinárodních úspěchů bylo založení Společnosti národů, jejíž koncepce a rozvoj ležely plně na Smutsovi. Později také naléhal na zřízení nové mezinárodní organizace, Spojených národů. Smuts sám sepsal preambuli Charty spojených národů a byl vůbec jediným člověkem, který podepsal obě Charty, Společenství národů a OSN. Byl také jediným politikem, který se zúčastnil obou konferencí ukončujících světové války ve Versailles a v Postupimi. Usiloval o úpravu vztahů mezi Spojeným královstvím a jeho koloniemi a pomohl tak vytvořit Britský Commonwealth v podobě, v jaké ho známe dodnes. Ovšem jeho aktivity v této oblasti byly někdy kontraproduktivní, například když ho v roce 1946 Valné shromáždění OSN vyzvalo, aby jednal s jihoafrickými občany indického původu v souladu s ustanoveními Charty spojených národů, které sám vytvořil a podepsal.\n\nMezinárodní letiště v Johannesburgu neslo v letech 1952 až 1994 jeho jméno. Poté bylo přejmenováno na Johannesburské mezinárodní letiště, aby název neobsahoval žádné politické konotace. Nicméně v roce 2006 bylo přejmenováno podle politika Afrického národního kongresu Olivera Tambo.\n\nV televizním hlasování o největšího Jihoafričana všech dob v roce 2004 se Smuts umístil na předním místě. Pořadí prvních deseti mělo být stanoveno druhým kolem volby, které ale bylo kvůli politické korektnosti zrušeno a na první místo byl dosazen Nelson Mandela. Po prvním kole byl polní maršál Smuts na sedmém místě.\n\n"}
{"id": "794421", "url": "https://cs.wikipedia.org/wiki?curid=794421", "title": "Kanton Brest-L'Hermitage-Gouesnou", "text": "Kanton Brest-L'Hermitage-Gouesnou\n\nKanton Brest-L'Hermitage-Gouesnou (fr. \"Canton de Brest-L'Hermitage-Gouesnou\") je francouzský kanton v departementu Finistère v regionu Bretaň. Skládá se ze dvou obcí, z čehož je část města Brest.\n\n"}
{"id": "794422", "url": "https://cs.wikipedia.org/wiki?curid=794422", "title": "Kanton Brest-Plouzané", "text": "Kanton Brest-Plouzané\n\nKanton Brest-Plouzané (fr. \"Canton de Brest-Plouzané\") je francouzský kanton v departementu Finistère v regionu Bretaň. Skládá se ze dvou obcí, z čehož je část města Brest.\n\n"}
{"id": "794424", "url": "https://cs.wikipedia.org/wiki?curid=794424", "title": "Linux Foundation", "text": "Linux Foundation\n\nLinux Foundation (LF) je neziskové technologické konsorcium založené za účelem podpory rozvoje Linuxu.\n\nSpolečnost byla založena v roce 2007 sloučením Open Source Development Labs (OSDL) a Free Standards Group (FSG). Linux Foundation podporuje práci zakladatele Linuxu, Linuse Torvaldse. Je podporována předními linuxovými a open source firmami a vývojáři z celého světa.\n\nLinux Foundation podporuje, chrání a standardizuje Linux tím, že „poskytuje komplexní soubor služeb, které účinně konkurují uzavřeným platformám.“\n\nLinux Foundation slouží jako neutrální mluvčí Linuxu a vytváří originální obsah, který propaguje srozumitelnost platformy Linux. Zároveň také podporuje inovace tím, že je hostitelem společných setkání napříč Linuxovou komunitou, vývojáři aplikací, průmyslem a koncovými uživateli při řešení naléhavých problémů, kterým Linux čelí. Prostřednictvím programů Linux Foundation, koncoví uživatelé, vývojáři a průmyslové subjekty spolupracují na technických, právních a propagačních otázkách týkajících se Linuxu.\n\nProto, aby tvůrce Linuxu Linus Torvalds a další klíčoví vývojáři neztratili nezávislost, sponzoruje je Linux Foundation tak, že mohou na plný úvazek pracovat na zlepšování Linuxu. Linux Foundation také spravuje ochrannou známku, nabízí vývojářům právní ochranu duševního vlastnictví, a koordinuje v odvětví a komunitě právní spolupráci a vzdělávání.\n\nLinux Foundation nabízí vývojářům aplikací standardizované služby a podporu, která dělá Linux atraktivním cílem pro zvýšení jejich pracovního úsilí. Mezi ně paří: Linux Standard Base (LSB) a Linux Developer Network.\n\nLinux Foundation podporuje Linuxovou komunitu tím, že jí nabízí technické informace a vzdělání prostřednictvím svých každoročních akcí. Jako jsou například Linux Collaboration Summit, Linux Kernel Summit a rámcový LinuxCon, akci která se konala v září roku 2009.\n\nLinux Foundation také poskytuje služby pro klíčové oblasti linuxové komunity, včetně open source developer travel fondu a další administrativní pomoci. Prostřednictvím svých pracovních skupin, mohou jejich členové a vývojáři spolupracovat na klíčových technických oblastech.\n\nK dispozici je vývojářům také tréninkový program, který není závislí na prodejích a je technicky vyspělý. Tento program se stal skutečným lídrem v Linuxové vývojářské komunitě.\n\n3. března 2009, Linux Foundation oznámila, že přebírá správu webové domény Linux.com od jejích předchozích majitelů, společnosti SourceForge, Inc.\n\nWebová doména byla znovu spuštěna 13. května 2009, posunula se od svého předchozího vtělení, zpravodajského webu, a stala se centrálním zdrojem nových informací o softwaru, dokumentaci a odpovědí napříč servery. Její součástí je také Linuxový software a hardware adresář.\n\nStejně jako Linux sám, i Linux.com spoléhá na komunitu při tvorbě a řízení obsahu webové stránky i konverzaci na ní probíhající.\n\nLinux Foundation je hostitelem významného fóra Linux video, kde mohou uživatelé a vývojáři vytvářet a sdílet Linuxové video tutoriály. Tento web obsahuje také videa z minulých akcí Linux Foundation, stejně jako z dalších fór. Je to také domovská webová stránka každoroční Linux Foundation Video Contest.\n\nOd září roku 2011 Linux Foundation řídí a spravuje jen jediný open-source projekt mobilního operačního systému, MeeGo.\nV roce 2010, kdy Intel a Nokia společně oznámily, že spojí své úsilí týkající se Linuxu do nového projektu MeeGo zaměřeného na širší škálu pro hardwarové platformy. Bylo rozhodnuto, že Linux Foundation bude hostovat MeeGo. MeeGo je fúzí projektů Moblin (Intel) a Maemo (Nokia).\n\nOd konce července roku 2011 má Linux Foundation více než 100 korporátních členů, kteří se identifikují s jejími ideály a posláním:\n\n\n\n\n"}
{"id": "794425", "url": "https://cs.wikipedia.org/wiki?curid=794425", "title": "Václav Magid", "text": "Václav Magid\n\nVáclav Magid (* 1979 Leningrad SSSR) je český výtvarník, teoretik, kurátor a baskytarista žijící a tvořící v Praze.\n\n\n"}
{"id": "794426", "url": "https://cs.wikipedia.org/wiki?curid=794426", "title": "František Marek", "text": "František Marek\n\nFrantišek Marek (26. listopadu 1899 v Borovnici – 18. července 1971 v Praze) byl český architekt.\n\nVyučil se sice zednictví, avšak poté absolvoval střední průmyslovou školu stavební a v letech 1922–1926 studoval na Akademii výtvarných umění v Praze, kde ho vedl český architekt Josef Gočár. Aktivně působil též ve Spolku výtvarných umělců Mánes.\n\nV roce 1948 se účastnil uměleckých soutěží v kategorii architektonický návrh na Olympijských hrách v Londýně, kde za pražskou sokolovnu získal čestné uznání.\n\n\n\n"}
{"id": "794427", "url": "https://cs.wikipedia.org/wiki?curid=794427", "title": "Obrovská propast", "text": "Obrovská propast\n\nObrovská propast je korozivně-řítivá propast, která se nachází ve Slovenském krasu na planině Dolný vrch. Patří do katastrálního území obce Jablonov nad Turňou blízko hranic s Maďarskem.\n\nPropast se skládá z více šachet a dómů. Hlavní šachta propasti se směrem dolů rozšiřuje a dosahuje hloubky 63 m. Nejkrásnější sintrová výzdoba se nachází v dómu s názvem „Galerie“.\n\nPropast byla poprvé zkoumána v roce 1959 maďarskými jeskyňáři. V roce 1995 byla spolu s dalšími slovenskými a maďarskými propastmi a jeskyněmi zapsána do seznamu Světového dědictví UNESCO pod společným názvem \"Jeskyně Aggteleckého krasu a Slovenského krasu\". Od roku 1996 patří mezi národní přírodní památky Slovenska.\n\nObrovská priepasť je národní přírodní památka ve správě příspěvkové organizace Správa slovenských jeskyní. Nachází se v katastrálním území obce Jablonov nad Turňou v okrese Rožňava v Košickém kraji. Území bylo vyhlášeno v roce 1996. Ochranné pásmo nebylo stanoveno.\n\n"}
{"id": "794429", "url": "https://cs.wikipedia.org/wiki?curid=794429", "title": "Otakar Vočadlo", "text": "Otakar Vočadlo\n\nOtakar Vočadlo (2. října 1895, Klatovy – 24. ledna 1974, Praha) byl český pedagog, lingvista, anglista a amerikanista.\n\nNarodil se v Klatovech na náměstí v domě č. 154, kde jej také připomíná pamětní deska. V letech 1922–1928 působil na Ústavu slovanských studií Londýnské univerzity. V letech 1933–1938 založil a budoval katedru anglistiky na Univerzitě Komenského v Bratislavě. Zde byl také jmenován profesorem anglického jazyka a literatury. Od roku 1939 přednášel na Univerzitě Karlově v Praze. Během II. světové války 1942–1945 byl vězněn v koncentračních táborech (Terezín, Osvětim, Buchenwald). V roce 1949 byl z politických důvodů z Univerzity Karlovy propuštěn a rehabilitace se dočkal až na sklonku života v roce 1968. Za svého života příležitostně přednášel také na řadě amerických univerzit, kde zdůrazňoval význam studií slavistiky. Byl důvěrným přítelem Karla Čapka a také jeho průvodcem po Anglii. Místem jeho posledního odpočinku se stala rodinná hrobka v Klatovech.\n\n\n"}
{"id": "794430", "url": "https://cs.wikipedia.org/wiki?curid=794430", "title": "FIA WTCC Itálie 2012", "text": "FIA WTCC Itálie 2012\n\nFIA WTCC Itálie se jezdí v soutěži mistrovství světa cestovních vozů (WTCC). Závod se konal dne 11. března 2012 na Autodromo Nazionale Monza. Byl to první podnik sezony 2012.\n\nJezdec týmu Lukoil Racing Gabriele Tarquini vyhrál kvalifikaci a v první závodě stál na pole position, jezdec týmu Zengő Motorsport Norbert Michelisz dojel v kvalifikaci na desátém místě a do druhého závodu startoval z pole position.\n\n\n\n"}
{"id": "794432", "url": "https://cs.wikipedia.org/wiki?curid=794432", "title": "Vláda Elia Di Rupa", "text": "Vláda Elia Di Rupa\n\nVláda Elia Di Rupa představuje bývalou vládu Belgie. Úřad začala vykonávat 6. prosince 2011 a skončila 11. října 2014. V jejím čele stál Elio Di Rupo ze socialistické strany (PS).\n\nVe vládě bylo zastoupeno celkem šest stran: Socialistická strana (PS), Křesťanskodemokratická a vlámská strana (CD&V), Reformní hnutí (MR), Socialistická strana jinak (sp.a.), Vlámští liberálové a demokraté (Open Vld) a Humanistický demokratický střed (CDH).\n\nAčkoli parlamentní volby proběhly už v červnu 2010, vítězné strany Nová vlámská aliance (N-VA, vítěz ve Vlámsku) a Socialistická strana (PS, vítěz ve Valonsku) se více jak rok nebyly schopny dohodnout na koaliční vládě. Belgii tak do jmenování vlády 6. prosince 2011 spravovala vláda Yvese Leterma v demisi. Nová vlámská aliance se nakonec součástí nové koalice nestala, vládu tak utvořily z velké většiny strany, které byly součástí vlády předchozí.\n\nDne 11. října 2014 ji vystřídal kabinet Charlese Michela.\n\nKabinet sestával z premiéra (prvního ministra), vicepremiérů, ministrů a státních tajemníků.\n"}
{"id": "794433", "url": "https://cs.wikipedia.org/wiki?curid=794433", "title": "Prorostlík prutnatý", "text": "Prorostlík prutnatý\n\nProrostlík prutnatý (\"Bupleurum affine\") je vzácná planě rostoucí rostlina, jeden z mnoha druhů rodu prorostlík.\n\nPoměrně teplomilný druh rozšířený od Malé Asie a Ukrajiny západním směrem přes Balkán po Apeninský poloostrov, Panonii a na severu po Rakousko a Českou republiku, která tvoří jeho severozápadní hranici rozšíření. Stanoviště prorostlíka prutnatého se většinou nachází na výslunných stráních, kde vyrůstá po obvodu polí, v řídkých křovinách nebo na okrajích lesů, nevadí mu ani kamenitá půda. Roste řídce od nížin až po vyšší pahorkatiny a převážně na zásaditých půdách v termofytiku i mezofytiku. Je součásti vegetace svazu Prunion fruticosae.\n\nVyskytuje se velice vzácně, v Čechách vyrůstá pouze v okolí Vraného nad Vltavou, na vrchu Doutnáč a na Moravě jen v údolí Dyje poblíž Znojma. Jeho místa výskytu jsou nejvíce ohrožována změnami v obhospodařování půdy. Prorostlík prutnatý je hodnocen jako kriticky ohrožený druh.\n\nJednoletá bylina s hladkou, hranatou, až 3 mm silnou lodyhou dorůstá do výšky 30 až 100 cm. V horní polovině lodyhy, rostoucí z dřevnatějícího kořene, vyrůstají prutovité boční větvičky dosahující někdy délky až 20 cm. Lodyhu objímající střídavé, přisedlé, tmavozelené, kopinaté listy jsou jen asi 5 mm široké, mají nápadnou prostřední žilku a nerovný okraj. V době kvetení již často usychají.\n\nDrobné, žluté nebo načervenalé oboupohlavné květy jsou sdruženy do okolíčků, s nestejně dlouhými stopkami (0,5 až 5 cm), které vytvářejí složené květenství okolík. Okolíčky jsou tvořeny 4 až 6 květy s krátkými stopkami. Kromě plně vyvinutých okolíků na koncích větví se 4 až 7 okolíčky dále vyrůstají z úžlabí listů drobné okolíky složené z 1 až 3 okolíčků. Květy mají po 5 kališních i korunních lístcích. V květu je dále 5 tyčinek s krátkými nitkami s prašníky. Ze spodního semeníku vyrůstají dvě čnělky s divergentními bliznami. Obaly (listeny pod okolíkem) i obalíčky (listeny pod okolíčky) jsou drobné, mají kopinatý tvar, zřetelnou hlavní žilku a jsou světle olemovány.\n\nKvete v červenci až srpnu, květy jsou protandrické (pyl dozrává dříve než vajíčka), opylovány jsou hmyzem. Plody, dvounažky dlouhé 2,2 mm a široké 1,8 mm dozrávají v září až listopadu. Jsou válcovité, žebernaté, ale mezi žebry zcela hladké. Rostliny se rozmnožují výhradně semeny.\n\n\n \n"}
{"id": "794435", "url": "https://cs.wikipedia.org/wiki?curid=794435", "title": "Juraj Višný", "text": "Juraj Višný\n\nJuraj Višný (* 7. června 1937) je architekt, kulturista a herec.\n\nJuraj Višný patří k významným postavám československé kulturistiky. Je jedním z prvních průkopníků kulturistiky v ČSSR. Cvičit začal v roce 1957. Po prvních tréninkových začátcích doma s jednoduchým nářadím se přihlásil do vzpěračského oddílu, kde trénoval navíc ještě třikrát týdně podle vlastního plánu. Jako vysokoškolský student ještě vesloval na Dunaji a hrál odbíjenou za Rudou hvězdu Bratislava. V 60. letech 20. století obsazoval první místa na všech předních soutěžích v ČSSR. Na podzim roku 1968 se měl natáčet i americký remake filmu \"Kdo chce zabít Jessii?\" s původním hereckým obsazením O. Schoberová, J. Višný a K. Effa, ale v důsledku politických událostí roku 1968 byl projekt zrušen a Juraj Višný emigroval do Švýcarska, kde se živil až do důchodu svým původním povoláním – architekturou. Z jeho kroužku vyšla řada dalších známých slovenských kulturistů. Jedním z nich je Juraj Pipasík (George „Mackie“ Pipasik), který v roce 1968 emigroval do USA a ve svém Bodybuilding Center v Kalifornii se stal vedle dalších hvězd taky trenérem Sylvestera Stallonea.\n\nV 60. letech byl Juraj Višný nejlepším kulturistou ČSSR ve vyšší kategorii. V průběhu osmi let tréninku se zvětšily jeho rozměry:\n\nJuraj Višný získal tituly:\n\nS Jurajem Višným byly natočeny tyto filmy:\n\n\n"}
{"id": "794436", "url": "https://cs.wikipedia.org/wiki?curid=794436", "title": "Josefina Napravilová", "text": "Josefina Napravilová\n\nJosefina Napravilová ( Plzeň – Tábor) byla česká odbojářka, válečná veteránka, nositelka Řádu Tomáše Garrigua Masaryka III. třídy, který ji byl propůjčen v roce 2009 „za vynikající zásluhy o rozvoj demokracie, humanity a lidská práva“.\n\nZúčastnila se pražského povstání v květnu 1945 a po druhé světové válce se angažovala v pátrání po českých dětech (včetně lidických) zavlečených po celé Evropě. Dohromady se jí podařilo dohledat 40 dětí. V roce 1948 pracovala pro Mezinárodní organizaci pro uprchlíky () ve Vídni, kde pomáhala československým emigrantům prchajícím z poúnorového komunistického Československa. V důsledku toho ji československý stát odebral státní občanství. V roce 1949 se přestěhovala do Kanady, kde se i nadále věnovala pomoci uprchlíkům (např. v roce 1956 z Maďarska, v roce 1968 z Československa). V roce 1989 se dostala do Prahy, kde materiálně přispěla stávkujícím. Trvale se zpátky do České republiky vrátila v roce 1994. I ve svém vysokém věku byla veřejně činná a založila fond, který podporuje stipendii nadané studenty medicíny.\n\n\n"}
{"id": "794442", "url": "https://cs.wikipedia.org/wiki?curid=794442", "title": "Müllerova buňka", "text": "Müllerova buňka\n\nMüllerova buňka je specializovaný typ gliové buňky nacházející se v sítnici obratlovců. Lidská sítnice obsahuje 8–10 milionů Müllerových buněk. Prvně byly popsány německým lékařem Heinrichem Müllerem (1820–1864). Jedná se o buňky podpůrné, které zajišťují výživu a udržování homeostázi pro nervové elementy sítnice.\n\nNavíc se zřejmě jedná o buňky tzv. progenitorové, hrající důležitou roli při regeneraci sítnice – tato skutečnost byla zatím prokázána u ryby dánia pruhovaného.\n\nMüllerovy buňky jsou součástí sítnice, což je složitá tkáň složená z několika vrstev buněk. Müllerovy buňky jsou řazeny ve struktuře sítnice mezi tzv. neuroglie. Tam patří společně s astrocyty a buňkami mikroglií. Müllerovy buňky jsou uloženy kolmo k povrchu jako dlouhé cylindrické buňky, které začínají nálevkovitým rozšířením na vnitřní straně sítnice a radiálně ji prostupují. Svými výběžky v sítnici vytvářejí dvě zóny – na jedné straně \"stratum limitans externum\" a na druhé straně zasahují až k nitroočnímu povrchu sítnice a formují tam \"stratum limitans internum\". \nJedná se o buňky podpůrné, které zajišťují správné fungování neuronů v sítnici. Regulují metabolické procesy a hrají zásadní roli v mezibuněčném transportu vody a iontů. Ovlivňují také synaptické přenosy, a to díky schopnosti degradovat neurotransmitery. Dále se také podílejí na regulaci imunitní odpovědi. Jejich přítomnost má i význam mechanický, kdy zajišťují strukturní stabilitu sítnice. Müllerovy buňky hrajou dále významnou roli už při vývoji sítnice, což bylo pozorováno u myší.\n\nDalší funkci ukázaly výzkumy Kristiana Franze. Ten objevil, že Müllerovy buňky fungují jako optická vlákna, jež umožňují efektivní přenos světla skrz sítnici, a to díky svému tvaru, který vede ke snížení rozptylu světla a snížení lomu světla. Jejich index lomu je vyšší než je index lomu v okolních tkáních a mění se v rámci celé buňky. Nejnižší je u přechodu sklivce a sítnice, což vede ke snížení lomu světla. Postupně pak index lomu směrem k nitroočnímu povrchu sítnice roste. Tyto vlastnosti činí z Müllerových buněk dokonalé vodiče světla.\n\nVýzkum se upírá na Müllerovy buňky hlavně kvůli jejich potenciálu regenerovat poškozenou sítnici – poškození sítnice je hlavní příčina oslepnutí. Müllerovy buňky mohou fungovat jako kmenové a diferencovat se v celou řadu typů buněk sítnice, včetně fotoreceptorových buněk. Tato skutečnost byla prokazatelně ukázána u ryby dánia pruhovaného. U savců je situace komplikovanější a je otázkou výzkumu. \n\nPoškození Müllerových buněk a následný vliv na fungování sítnice je doposud značně nejasná otázka, která je tématem současného výzkumu. Problémem výzkumu je ale fakt, že je prováděn na zvířecích modelech a na buňkách \"in vitro\". Fungování Müllerových buněk v lidské sítnici \"in situ\" může být výrazně odlišné.\n\n"}
{"id": "794444", "url": "https://cs.wikipedia.org/wiki?curid=794444", "title": "Flattr", "text": "Flattr\n\nFlattr je mikroplatební služba umožňující odměňovat autory. Byl založen v roce 2010 Peterem Sundem, který dříve založil server The Pirate Bay, a Linusem Olssonem. Uživatelé každý měsíc rozdělují zvolenou částku (min. 2 eura) klikáním na tlačítka Flattru umístěná na webových stránkách. Flattr lze nabíjet pomocí PayPalu, platebních karet a dalších možností. V současnosti si služba nechává 10 % z měsíčních dotací uživatelů, ale tento podíl by se podle Sundeho mohl snížit, až službu začne využívat více lidí.\n\nV prosinci 2010 Flattr získal pozornost médií, když se ukázal jako vhodná metoda darování peněz serveru WikiLeaks poté, co Paypal, Visa a Mastercard zabránily posílat peníze přes své služby.\n\nV dubnu 2012 byla spuštěna česká lokalizace Flattru.\n\n"}
{"id": "794450", "url": "https://cs.wikipedia.org/wiki?curid=794450", "title": "Anatolij Bukrejev", "text": "Anatolij Bukrejev\n\nAnatolij Nikolajevič Bukrejev (16. ledna 1958 Korkino – 25. prosince 1997 Annapurna) byl kazašský horolezec. Celkem osmnáctkrát dokázal vylézt na vrchol převyšující 8000 metrů. Proslavil se rok před svou smrtí při největší tragédii na Mount Everestu, když zachránil život několika horolezcům. Zahynul pod lavinou během zimní výpravy na Annapurnu.\n\nBukrejev se narodil v ruském městě Korkino. V roce 1975 dokončil střední školu a nastoupil na univerzitu v Čeljabinsku, kde studoval fyziku a roku 1979 získal titul bakaláře věd. Ve stejném roce získal také licenci na trenéra běžeckého lyžování. Krátce poté ho začalo zajímat horolezectví a proto se přestěhoval do největšího města Kazachstánu Alma-Aty nacházejícího se poblíž pohoří Ťan-šan. Od roku 1985 byl členem národního sovětského horolezeckého týmu a po rozpadu Sovětského svazu přijal státní občanství nově vzniklého Kazachstánu.\n\nS vysokohorským lezením začal Bukrejev v roce 1987, kdy zdolal Pik Lenina. Za dva roky vystoupil novou cestou na svou první osmitisícovku Kančendžengu a o 14 dní později přešel jako první všechny 4 vrcholy Kančendžengy měřící více než 8000 metrů. Roku 1991 zdolal jako člen první kazašské himálajské expedice novou cestou v západní stěně Dhaulágirí a na podzim tohoto roku stanul také na vrcholu Mount Everestu. V roce 1995 se vrátil na Dhaulágirí, kde vytvořil nový rychlostní rekord. Ze základního tábora vystoupil na vrchol za 17 hodin a 15 minut. O rok později se účastnil expedice na Lhoce a Mount Everest, kde ve výšce 8000 metrů za špatného počasí zachránil 3 horolezce. Za tento výkon byl odměněn americkým horolezeckým svazem cenou Davida Sowlese. Na konci roku 1997 odjel Bukrejev spolu s dalším kazašským lezcem Dmitrijem Sobolevem a Simone Morem z Itálie pokusit se zdolat jižní stěnu Annapurny. Zde je během zajišťování trasy fixními lany zasáhla lavina. Jako jediný z této trojice přežil italský lezec Simone Moro, který poté sestoupil do základního tábora a odletěl do Káthmándú. Pátrání po Bukrejevovi a Sobolevovi bylo neúspěšné a oba horolezci byli na počátku roku 1998 prohlášeni za mrtvé.\n\n\n\n\n"}
{"id": "794453", "url": "https://cs.wikipedia.org/wiki?curid=794453", "title": "Órčha", "text": "Órčha\n\nÓrčha ( , ) je město v indickém státě Madhjapradéš. Bylo založeno v roce 1501 jako hlavní město někdejšího stejnojmenného knížecího státu Órčha. Dnes má zhruba deset tisíc obyvatel.\n"}
{"id": "794457", "url": "https://cs.wikipedia.org/wiki?curid=794457", "title": "Tadeáš Gajger", "text": "Tadeáš Gajger\n\nTadeáš Gajger (* 10. listopadu 1964) je bývalý český fotbalista, obránce.\n\nHrál za TJ Vítkovice, Duklu Praha, Duklu Banská Bystrica, FC Vítkovice a TŽ Třinec. Získal ligový titul v sezóně 1985/1986 s Vítkovicemi. V lize nastoupil ve 42 utkáních a dal 1 gól.\n\n"}
{"id": "794460", "url": "https://cs.wikipedia.org/wiki?curid=794460", "title": "Fed Cup 2012 - baráž 2. skupiny zóny Evropy a Afriky", "text": "Fed Cup 2012 - baráž 2. skupiny zóny Evropy a Afriky\n\nBaráž 2. skupiny zóny Evropy a Afriky ve Fed Cupu 2012 představovala čtyři vzájemná utkání týmů z bloků A a B. První z bloku A sehrál zápas s druhým z bloku B a naopak. Vítězové těchto utkání postoupili do 1. skupiny zóny Evropy a Afriky pro rok 2013. \n\nDva zápasy týmů z třetích a čtvrtých příček bloků byly hrány o udržení. Družstva, která se umístila na třetím místě v blocích, se utkala v zápase o udržení se čtvrtými celky. Dva poražení sestoupili do 3. skupiny zóny Evropy a Afriky pro rok 2013. \n\nHrálo se 21. dubna 2012 v areálu oddílu Golf El Solaimaneyah Club egyptského hlavního města Káhiry na otevřených antukových dvorcích. \n\nPrvní ze svého bloku s druhým z druhého bloku sehrál vzájemný zápas. Vítězové postoupili do 1. skupiny zóny Evropy a Afriky pro rok 2013.\n\nTřetí a čtvrté týmy sehrály zápasy o udržení. Poražení sestoupili do 3. skupiny zóny Evropy a Afriky pro rok 2013. \n\n"}
{"id": "794467", "url": "https://cs.wikipedia.org/wiki?curid=794467", "title": "Švédsko na Letních olympijských hrách 1984", "text": "Švédsko na Letních olympijských hrách 1984\n\nŠvédsko na Letních olympijských hrách 1984 v Los Angeles reprezentovalo 174 sportovců, z toho 131 mužů a 43 žen. Nejmladším účastníkem byl Anders Holmertz (15 let, 241 dní), nejstarší pak Ragnar Skanåker (50 let, 55 dní) . Reprezentanti vybojovali 19 medailí z toho 2 zlaté, 11 stříbrných a 6 bronzových.\n\n"}
{"id": "794468", "url": "https://cs.wikipedia.org/wiki?curid=794468", "title": "Fed Cup 2012 - blok A 3. skupiny zóny Evropy a Afriky", "text": "Fed Cup 2012 - blok A 3. skupiny zóny Evropy a Afriky\n\nBlok A 3. skupiny zóny Evropy a Afriky Fed Cupu 2012 představoval jednu ze dvou podskupin 3. skupiny. Hrálo se mezi 16. až 21. dubnem v areálu Golf El Solaimaneyah Club egyptské Káhiry na otevřených antukových dvorcích. \n\nPět týmů se utkalo ve vzájemných zápasech. Vítěz následně sehrál barážový zápas s druhým z bloku B 3. skupiny o postup do 2. skupiny zóny Evropy a Afriky pro rok 2013. O druhé postupové místo do 2. skupiny se utkalo druhé mužstvo s vítězem bloku B. Třetí, čtvrté a páté týmy z obou bloků nastoupily ke vzájemnému zápasu o konečné 5. až 10. místo 3. skupiny. \n\n"}
{"id": "794474", "url": "https://cs.wikipedia.org/wiki?curid=794474", "title": "Vztyčení vlajky nad Reichstagem", "text": "Vztyčení vlajky nad Reichstagem\n\nVztyčení sovětské vlajky nad Reichstagem je jeden z významných momentů konce druhé světové války.\n\nNěmecký Říšský sněm byl dobyt již 30. dubna; světoznámá fotografie byla pořízena o tři dny později, 2. května. Autorem snímku byl sovětský fotograf Jevgenij Chalděj. Snímek je nechtěně „proslaven“ skutečností, že je pouhou rekonstrukcí skutečné události. Scéna byla pečlivě připravena. Chalděj naaranžoval jiného vojáka se sovětskou vlajkou na střechu až poté, co byl Reichstag dobyt. První voják na budovu Říšského sněmu vylezl totiž ve večerních hodinách, což bylo pro fotografické účely nevhodné. Do dnešní doby se vedou diskuze o identitě vojáka, který vlajku na budově Říšského sněmu pro Chaldějovu fotografii vztyčil.\n\nSnímek se stal velmi populárním, a okamžitě se rozšířil do řady publikací. Poprvé byl zveřejněn 13. května 1945 v časopise Ogoňok. Stal se jednou z významných historických fotografií, dokumentujících klíčové události 20. století. Stejně jako řada dalších sovětských prací však ani on nebyl ušetřen před ideologickými, či jinými zásahy. Sám Chalděj po návratu do Moskvy jej upravil; pomocí jehly odretušoval hodinky ze zápěstí sovětského vojáka (neboť přítomnost několika náramkových hodinek nasvědčovala rabování), a také zdůraznil kouř nad berlínskými ruinami v pozadí – aby dodal scéně na dramatičnosti.\n\n\n"}
{"id": "794479", "url": "https://cs.wikipedia.org/wiki?curid=794479", "title": "Brzózki (železniční zastávka)", "text": "Brzózki (železniční zastávka)\n\nŽelezniční zastávka Brzózki slouží regionální dopravě v Milanówku, Mazovském vojvodství.\n\nŽelezniční zastávka Brzózki byla otevřena v roce 1950. Je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Brzózki prochází železniční tratě:\n\n\n\n\n"}
{"id": "794480", "url": "https://cs.wikipedia.org/wiki?curid=794480", "title": "Švédsko na Letních olympijských hrách 1980", "text": "Švédsko na Letních olympijských hrách 1980\n\nŠvédsko na Letních olympijských hrách 1980 v Moskvě reprezentovalo 145 sportovců, z toho 122 mužů a 23 žen. Nejmladším účastníkem byla Agneta Eriksson (15 let, 79 dní), nejstarší pak Ragnar Skanåker (46 let, 47 dní). Reprezentanti vybojovali 12 medailí, z toho 3 zlaté, 3 stříbrné a 6 bronzových.\n\n"}
{"id": "794481", "url": "https://cs.wikipedia.org/wiki?curid=794481", "title": "Fed Cup 2012 - blok B 3. skupiny zóny Evropy a Afriky", "text": "Fed Cup 2012 - blok B 3. skupiny zóny Evropy a Afriky\n\nBlok B 3. skupiny zóny Evropy a Afriky Fed Cupu 2012 představoval jednu ze dvou podskupin 3. skupiny. Hrálo se mezi 16. až 20. dubnem v areálu Golf El Solaimaneyah Club egyptské Káhiry na otevřených antukových dvorcích. \n\nŠest týmů se utkalo ve vzájemných zápasech. Vítěz následně sehrál barážový zápas s druhým z bloku A 3. skupiny o postup do 2. skupiny zóny Evropy a Afriky pro rok 2013. O druhé postupové místo do 2. skupiny se utkalo druhé mužstvo s vítězem bloku A. Třetí, čtvrté a páté týmy z obou bloků nastoupily ke vzájemnému zápasu o konečné 5. až 10. místo 3. skupiny. Šestá Namibie pak skončila na konečném 11. místě 3. skupiny.\n\n"}
{"id": "794483", "url": "https://cs.wikipedia.org/wiki?curid=794483", "title": "Josef Cyrill Sychra", "text": "Josef Cyrill Sychra\n\nJosef Cyrill Sychra (12. března 1859, Ústí nad Orlicí – 21. srpna 1935, Stará Boleslav) byl český hudební skladatel, sbormistr a hudební pedagog.\n\nPocházel z hudební rodiny. Jeho otec, Václav Sychra (1826–1894) byl výborný zpěvák, houslista a varhaník. Studoval na Varhanické škole v Praze u Františka Skuherského. Při studiu byl zpěvákem (basistou) a varhaníkem v Emauzském klášteře. Po skončení studia se stal varhaníkem a ředitelem kůru ve Staré Boleslavi. Řídil pěvecká sdružení \"Václav\" v Boleslavi a \"Bojan\" v Brandýse nad Labem.\n\nV roce 1889 získal místo ředitele kůru v Mladé Boleslavi a učil na místních středních školách. Stal se sbormistrem pěveckého sdružení \"Boleslav\" a chrámového sboru. V roce \"1891\" na sjezdu \"Jednoty pěveckých spolků českoslovanských\" v Praze získal sbor \"Boleslav\" čestné uznání. V roce 1895 získal bronzovou medaili města Prahy a čestný diplom. Spřátelil se s Antonínem Dvořákem, který vystoupil v Mladé Boleslavi ještě 19. března 1892, před svým odjezdem do Ameriky. Na oslavách 50. výročí založení sboru v roce 1907 účinkovala i Česká filharmonie. Skladatel sklidil významné úspěchy i v zahraničí. Vysoká vyznamenání za svou chrámovou tvorbu získal v Belgii, Německu a ve Švýcarsku. V roce 1923 ukončil aktivní činnost a odešel na odpočinek do Staré Boleslavi.\n\nDva Sychrovy synové se rovněž věnovali hudbě:\n\nMethod Lumír Sychra (1884–1922) vystudoval Pražskou konzervatoř a hudební vědu na Filozofické fakultě Univerzity Karlovy. Působil jako varhaník v Plzni a byl ředitelem kůru v kostele sv. Havla v Praze. Je autorem několika chrámových skladeb i světské komorní a orchestrální hudby.\n\nCyril Sychra (1883–1957) vystudoval práva, ale stal se významným hudebním vědcem a spisovatelem. Kromě mnoha studií o českých hudebních skladatelích vydal životopis svého otce (\"Můj otec\") i bratra Methoda (\"Můj bratr Lumír\").\n\nVýznam Josefa Cyrilla Sychry tkví zejména v chrámové hudbě. Kromě řady mší napsal mnoho drobnějších skladeb: latinská i česká moteta, žalmy, hymna, responsoria, ofertoria. graduale, nešpory a svatební a pohřební sbory. Převážně psal hudbu na liturgické latinské texty. Složil také několik mší českých a dochovalo se i Kyrie na staroslovanský text (Glagolská mše). Komponoval však i hudbu světskou. Napsal mnoho písní, písňových cyklů a sborů, vesměs s vlasteneckou tematikou. Upravil některé mužské sbory Křížkovského a Bedřicha Smetany pro smíšený sbor a rovněž upravoval lidové písně.\n\n\n\n\n\n\n"}
{"id": "794487", "url": "https://cs.wikipedia.org/wiki?curid=794487", "title": "Polesie (železniční zastávka)", "text": "Polesie (železniční zastávka)\n\nŽelezniční zastávka Polesie slouží regionální dopravě v Milanówku, Mazovském vojvodství.\n\nŽelezniční zastávka Polesie byla otevřena v roce 1936. Je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Polesie prochází železniční tratě:\n\n\n\n\n"}
{"id": "794488", "url": "https://cs.wikipedia.org/wiki?curid=794488", "title": "Švédsko na Letních olympijských hrách 1976", "text": "Švédsko na Letních olympijských hrách 1976\n\nŠvédsko na Letních olympijských hrách 1976 v Montrealu reprezentovalo 116 sportovců, z toho 99 mužů a 17 žen. Nejmladším účastníkem byla Anette Fredriksson (16 let, 46 dní), nejstarší pak Ragnar Skanåker (42 let, 41 dní) . Reprezentanti vybojovali 5 medailí z toho 4 zlaté, 1 stříbrnou.\n\n"}
{"id": "794489", "url": "https://cs.wikipedia.org/wiki?curid=794489", "title": "Nadrozměrná kamionová přeprava", "text": "Nadrozměrná kamionová přeprava\n\nNadrozměrná kamionová přeprava je přeprava, kdy parametry soupravy přesahují rozměry standardních 16,5m délky, 2,5m šířky, 4m výšky a celkové hmotnosti 48 tun. Od tohoto rozměru se musí vytvářet speciální povolení vydávané Ministerstvem dopravy České republiky. Vše vychází ze zákona č. 13/1997 Sb., o pozemních komunikacích.\n\nFirmy zabývající se nadrozměrnými přepravami mají zakoupena takzvaná trvalá povolení (v praxi řečeny „trvalky“). Tato trvalá povolení dovolí přepravovat zboží bez nově udělaného povolení, vždy jsou klíčové parametry, které jsou uvedeny na trvalce max 60t celkové hmotnosti.\n\nPro každý druh zboží je vhodný jiný typ kamiónu. Samotný kamión se skládá ze dvou základních částí tahače a návěsu.\n\nTahače se na první pohled liší v počtu náprav. Čím vyšší počet náprav tím těžší náklady uveze. Hmotnost má možnost se rozložit na více náprav a tím méně zatěžuje silnici. V případě vysokého zatížení na nápravu nemusí být uděleno povolení k přepravě. Dalším rozlišení je dle míry ekologického znečištění. Norma se nazývá EURO a nabývá hodnot 3, 4 a 5. U normy EURO 0 je míra ekologického znečištění největší, proto v mnoha zemích platí i vyšší mýtné oproti tahačům. Naproti tomu tahače s normou EURO 4 respektive EURO 5 jsou mnohem výhodnější, jak z pohledu výše mýtného a míře znečištění ovzduší.\n\nU návěsů lze nalézt různorodé modely od velkého počtu firem. Každý typ návěsu může mít různou nosnost. První kategorie je takzvaná speciální či lehká doprava do 20–30 tun váhy nákladu. Druhá kategorie těžká doprava má více podkategorií. Existují návěsy, které uvezou buď náklady s hmotností do 40 tun, 50 tun či 60 tun. Pokud náklad je ještě těžší je zapotřebí využít speciální návěsy takzvané osové. U těchto návěsu máte návěsy s různým počtem náprav, které se dají spojovat. Nejčastěji naleznete části se sedmi osami, šesti, tří a dvěma. Každá náprava uveze jistý počet tun nákladu. V momentě kdy má jedna osa nosnost 10 tun a my potřebuje odvést náklad těžký 150 tun. Spojíme dvě sedmi osé části a jednu dvou osou část. Čímž získáme nosnost 160 tun a můžeme takovýto náklad odvést.\n\nRozdíl mezi levou a pravou stranou nápravy, u tahače i návěsu nesmí činit více než 3% hmotnosti. To je zejména z důsledky ochrany nákladního automobilu před nebezpečným nakláněním.\n\nNejzákladnějším a nejlevnějším modelem návěsu vhodného na nadrozměrnou přepravu je plato. Tento návěs má parametry klasického kamiónu s tím rozdílem, že nemá žádné sloupky a plachty. Úložná plocha je tedy rovná a vhodná na převoz nižších a lehčích kusů. Výška takovýchto návěsů bývá okolo 1300 mm. Pokud celková výška přesáhne 5m začíná být problematická pro jízdu a to kvůli mostům a jiným možným zábranám v cestě.\n\nTento typ návěsů je velmi podobný jako předchozí model, pouze má jinou výšku návěsu, čímž je více flexibilní pro přepravu vyšších kusů. Výška u Low Decků se pohybuje okolo 900 mm až 1100 mm.\n\nDalším základním druhem návěsů je takzvaná hlubina. Tento druh je specifický svým vykrojením v návěsu, díky kterému může vozit kusy hodně vysoké. Některé hlubinné návěsy mají výšku pouhých 35 cm od vozovky. \nHlubiny samotné se rozlišují dle nosnosti:\n\nTento typ návěsu je roztažitelný neboli teleskopický. Existují návěsy roztažitelné i na dvojnásobnou délku základní délky návěsu. U těchto teleskopu se také rozlišuje jejich výška. Můžete naleznout návěsy vysoké jako Low Decky, ale i se standardní výšku Plata.\n"}
{"id": "794491", "url": "https://cs.wikipedia.org/wiki?curid=794491", "title": "Ján Šimo", "text": "Ján Šimo\n\nJán Šimo (* 1962) je bývalý československý fotbalista.\n\nHrál za TJ Vítkovice. S Vítkovicemi získal ligový titul v sezóně 1985/1986. V mistrovské sezóně Vítkovic 1985–1986 nastoupil v lize v 1 utkání. V nižších soutěžích hrál za TJ JZD Slušovice.\n\n\n"}
{"id": "794494", "url": "https://cs.wikipedia.org/wiki?curid=794494", "title": "Fed Cup 2012 - baráž 3. skupiny zóny Evropy a Afriky", "text": "Fed Cup 2012 - baráž 3. skupiny zóny Evropy a Afriky\n\nBaráž 3. skupiny zóny Evropy a Afriky ve Fed Cupu 2012 představovala pět vzájemných utkání týmů z bloků A a B této úrovně zóny. První z bloku A sehrál zápas s druhým z bloku B a naopak. Vítězové těchto utkání postoupili do 2. skupiny zóny Evropy a Afriky pro rok 2013. Družstva, která se v blocích umístila na třetím, čtvrtém a pátém místě odehrála zápasy o konečné 5. až 10. místo. Namibie pak skončila na konečné 11. příčce 3. skupiny. \n\nHrálo se 21. dubna 2012 v areálu oddílu Golf El Solaimaneyah Club egyptského hlavního města Káhiry na otevřených antukových dvorcích. \n\nPrvní týmy bloků se utkaly s druhými z opačného bloku. Vítězové postoupili do 2. skupiny zóny Evropy a Afriky pro rok 2013.\n\nTřetí a čtvrté týmy bloků sehrály vzájemné zápasy o dělené páté a dělené sedmé místo.\n\nPáté týmy bloků nastoupily k zápasu o konečné deváté a desáté místo.\n\n"}
{"id": "794497", "url": "https://cs.wikipedia.org/wiki?curid=794497", "title": "Malichy (železniční zastávka)", "text": "Malichy (železniční zastávka)\n\nŽelezniční zastávka Malichy slouží regionální dopravě v Pruszkówě, Mazovském vojvodství.\n\nŽelezniční zastávka Malichy byla otevřena v roce 1927. Je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\nZastávka má dvě nástupiště:\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Malichy prochází železniční tratě:\n\n\n\n\n"}
{"id": "794498", "url": "https://cs.wikipedia.org/wiki?curid=794498", "title": "Reluktanční motor", "text": "Reluktanční motor\n\nReluktanční motor je typ elektrického motoru, který pracuje na principu změny reluktance (magnetického odporu) magnetického obvodu motoru.\nExistuje několik druhů reluktančních motorů, z hlediska provozu:\nKonstrukčně a principiálně jsou všechny tři uvedené synchronními stroji.\n\nReluktanční motor může mít velký výkon při nízké ceně. Díky tomu je ideální pro mnoho aplikací.\n\nNevýhodou je velké kolísání kroutícího momentu při práci na nízkých otáčkách. To je příčinou hlučnosti. Dříve bylo použití tohoto motoru omezené pro obtížnost návrhu a jeho řízení. Tyto problémy jsou již překonané díky pokroku v teorii a použití numerických vývojových nástrojů při návrhu motorů a díky levným mikropočítačům (MCU) použitých pro řízení motorů.\n\nStator je konstruován z magneticky měkkého materiálu (např. laminovaná křemíková ocel) a má více vyjádřených (vystouplých) magnetických pólů, podobně jako u stejnosměrného motoru. Rotor je stejně z magneticky měkkého materiálu s vyniklými póly. \n\nPočet pólů rotoru je obvykle menší než počet pólů statoru. To snižuje kolísání kroutícího momentu a brání současnému vyrovnání všech pólů rotoru s póly statoru. V této pozici by motor neměl žádný kroutící moment. \n\nNa pólu statoru je navinuto elektrické vinutí fáze. Když vinutím protéká proud, je v pólu statoru a přilehlém pólu rotoru indukován magnetický tok. Pokud nejsou tyto póly zarovnány, pak mezi nimi působí síla která se snaží maximálně zvýšit jejich vzájemné zarovnání (plochu kterou se póly překrývají). Síla působí ve směru zvětšujícího se překrytí. (Je to stejný jev jako u jádra vtahovaného do cívky solenoidu nebo u feromagnetického materiálu přitahovaného k magnetu). Když jsou tyto póly zarovnány (plocha překrytí se při pohybu nezvětšuje), pak je síla nulová. Úlohu úplně zarovnaných pólu mohou převzít jiné póly se svým vinutím fáze u kterých se zarovnání zvětšuje.\n\nJiný způsob vysvětlení: Když se překrytí pólu statoru a pólu rotoru zmenšuje, pak se zvyšuje reluktance (magnetický odpor) části magnetického obvodu těchto pólů. Pokud póly protéká magneticky tok, pak mezi póly působí síla která se snaží reluktanci zmenšit. To je ve směru zvětšujícího se překrytí pólů.\n\nTento motor má stejný počet statorových a rotorových pólů. Obvyklý počet pólů je 4 až 6. Motor pracuje na synchronní rychlosti a nemá vodivé části na rotoru. Rotorem neprotéká žádný proud a motor tak má minimální ztráty energie v rotoru v porovnání s indukčním asynchronním motorem.\n\nMotor roztočený na synchronní rychlost může pracovat na střídavé sinusové napětí, jaké je v elektrické síti. Regulace rychlosti je možná použitím frekvenčních měničů. \n\nTento motor má menší počet pólů. Má menší konstrukční cenu než jiné průmyslové elektrické motory, protože je jednodušší. Je používán pro aplikace, kde musí rotor zastavovat v jedné pozici, a v prostorech s nebezpečím výbuchu, jako jsou doly, protože nemá mechanický komutátor.\n\nFázová vinutí na těchto motorech jsou navzájem elektricky izolovaná. To zaručuje lepší odolnost při řízení motoru frekvenčním měničem. Optimální tvar fázového buzení není sinusový vzhledem k nelineárnímu kroutícímu momentu rotoru a vysoké závislosti indukčnosti fázového vinutí na pozici rotoru.\n\n\n\n"}
{"id": "794499", "url": "https://cs.wikipedia.org/wiki?curid=794499", "title": "Zdeněk Vomastek", "text": "Zdeněk Vomastek\n\nZdeněk Vomastek (* 12. června 1935) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nK roku 1971 a 1976 se profesně zmiňuje jako zámečník.\n\nVe volbách roku 1971 zasedl do české části Sněmovny národů (volební obvod č. 17 – Rakovník, Středočeský kraj). Mandát obhájil ve volbách roku 1976 (obvod Beroun), volbách roku 1981 (obvod Beroun) a volbách roku 1986 (obvod Beroun). Ve FS setrval do konce funkčního období, tedy do svobodných voleb roku 1990. Netýkal se ho proces kooptace do Federálního shromáždění po sametové revoluci.\n\n"}
{"id": "794501", "url": "https://cs.wikipedia.org/wiki?curid=794501", "title": "Peter Dufka", "text": "Peter Dufka\n\nPeter Dufka (* 8. listopadu 1963 Handlová, Slovensko), je slovenský římskokatolický kněz, profesor Papežského orientálního institutu v Římě, spolupracovník Radio Vatikán (italsky: \"Radio Vaticana\").\n\nPochází z rodiny se čtyřmi dětmi, z nichž tři se stali kněžími. Středoškolské vzdělání získal na Střední průmyslové škole v Handlové v roce 1977–1981. Po skončení v roce 1981 začal studovat další střední školu – Konzervatorium v Žilině, hru na kontrabas. Od roku 1985 během studii na konzervatoři začal s tajnou přípravou na knězství v Tovaryšstva Ježíšova (jezuité) v Bratislavě. Základní teologická studia ukončil v roce 1996 na teologickém institutu – dnešní Teologické fakultě trnavské univerzity v Bratislavě.\nV době svých teologických studií však pokračoval ve studiu hudby na Vysoké škole múzických umění v Bratislavě, kterou dokončil v roce 1992.\n\nNa kněze byl vysvěcen 29. června 1996 v Bratislavě biskupem Peterem Dubovským SJ. Spolu s ním byl svěcen i jeho starší bratr Juraj Dufka SJ. V roce 1999 přijal kněžské svěcení i jeho mladší bratr Vlastimil Dufka SJ. Všichni tři bratři Dufkové mají akademické umělecké vzdělání.\n\nPo vysvěcení P. Peter Dufka pastoračne působil v Ružomberku v kostele Povýšení sv. Kříže jako výpomocný duchovní a jako učitel náboženství na Střední zdravotní škole. Od 31. července 1997 pracoval ve slovenské redakci Rádia Vatican v Římě. V roce 1999 se vrátil na Slovensko, kde v exercičním domě v Prešově prožil pastoračně-formační rok.\n\nDo Říma se vrátil v roce 2000 a začal studovat na Papežské gregoriánské univerzitě teologii; zde v roce 2002 získal licenciát z fundamentální teologie. Do roku 2006 zůstal v Římě a pokračoval na doktorátu z teologie, který dokončil až v roce 2008. Zároveň v té době získal doktorát pedagogiky na Katolické univerzitě v Ružomberku.\n\nOd září 2006 působil v Košicích v kostele Nejsvětějšího Srdce a byl ředitelem Centra spirituality Východ-Západ Michala Lacka v Košicích. Zároveň působil jako externí profesor na Papežském orientálním institutu v Římě. V listopadě 2009 odešel do Říma, kde se stal vedoucím slovenské sekce Radia Vatican. Zde pracoval až do října 2011, poté začal působit na Papežském orientálním institutu. Nadále spolupracoval s Vatikánským rozhlasem a ve 2. dekádě 21. století je zastupujícím spirituálem v Papežské koleji Nepomucenum v Římě. Od r. 2013 vyučuje na Papežské univerzitě Gregoriane v Římě.\n\nPočátek působení ve vatikánském rádiu se datuje k roku 1997, kdy byl redaktorem. Vedoucím \"Slovenské sekce\" se stal v roce 2009, když v roce 2011 začal přednášet na univerzitě, opustil vedoucí pozici a stal se externím spolupracovníkem Radia Vaticana. Vede pravidelnou rubriku \"„Spiritualita súčasného človeka“\" a přispívá do rubriky \"„Rozhovor týždňa“\".\n\nEtiku a náboženství začal učit v roce 1996 na Střední zdravotnické škole Márie Terézie Schererovej v Ružomberku a na pedagogické fakultě katolické univerzitě v Košicích estetikuPapežském orientálním institutu vyučuje byzantskou hudbu, estetiku a křesťanskou spiritualitu. Od října 2014 vyučuje i na Papežské gregoriánské univerzitě teologii křesťanského východu, v jejímž rámci se věnuje následujícím kurzem: \"Základy spirituality, Modlitba na křesťanském východě, Mnišství a zasvěcený život, Rozlišování a duchovní boj, Duchovní doprovod.\"\n\nV rámci seminářů a dalších odborných přednášek se věnuje tématům: \"Krása jako výraz a stimul víry, Estetické a duchovní vnímání hudby, Byzanská hudba.\"\n\nKromě toho vede licenční a doktorské práce.\n\nJe autorem několika publikací týkajících se spirituality a hudebního umění. Své hudební vzdělání využívá při komorních vystoupeních.\n\n\nPublikuje ve slovenských časopisech pro řeholníky: \"Zasvätený život\" a \"Viera a život\", v katolickém týdeníku \"Katolícke noviny\" a v měsíčníku slovenských katolíků \"Posol.\"\n\nCD: \"Veni Creator\", Chorus Salvatoris, vokálně-instrumentální sakrální skladby\n\n\n\n"}
{"id": "794503", "url": "https://cs.wikipedia.org/wiki?curid=794503", "title": "Jaroslav Šišma", "text": "Jaroslav Šišma\n\nJaroslav Šišma (* 21. srpna 1960, Litovel) je bývalý český fotbalista, útočník. Jeho bratr Vladimír Šišma získal v roce 1976 ligový titul s Baníkem Ostrava. Po skončení aktivní kariéry trénuje na regionální úrovni, mj. tým TJ Tatran Litovel.\n\nV lize hrál za TJ Vítkovice a Bohemians Praha. Nastoupil ve 30 utkáních a dal 3 góly. Získal ligový titul v sezóně 1985/1986 s Vítkovicemi, vyhrál také Český pohár v roce 1982 s Bohemians Praha.\n\n"}
{"id": "794507", "url": "https://cs.wikipedia.org/wiki?curid=794507", "title": "Michałowice (železniční zastávka)", "text": "Michałowice (železniční zastávka)\n\nŽelezniční zastávka Michałowice slouží regionální dopravě v Michałowicích, Mazovském vojvodství.\n\nŽelezniční zastávka Michałowice je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\nZastávka má dvě nástupiště:\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Michałowice prochází železniční tratě:\n\n\n\n\n"}
{"id": "794508", "url": "https://cs.wikipedia.org/wiki?curid=794508", "title": "Juraj Vraňuch", "text": "Juraj Vraňuch\n\nJuraj Vraňuch (* 10. prosince 1930) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1971 se profesně uvádí jako podnikový ředitel státních statků. Ve volbách roku 1971 zasedl do slovenské části Sněmovny národů (volební obvod č. 137 - Michalovce, Východoslovenský kraj). Ve Federálním shromáždění setrval do konce funkčního období, tedy do voleb roku 1976.\n\n"}
{"id": "794511", "url": "https://cs.wikipedia.org/wiki?curid=794511", "title": "Gizela Zabová", "text": "Gizela Zabová\n\nGizela Zabová, též Gizela Zabóová (* 11. dubna 1941 Poľany – 15. října 2016) byla československá politička Komunistické strany Slovenska ze Slovenska maďarské národnosti a poslankyně Sněmovny národů Federálního shromáždění za normalizace.\n\nK roku 1971 se profesně uvádí jako učitelka ZDŠ. K roku 1976 jako zástupkyně ředitelky ZDŠ. V roce 1988 se uvádí jako tajemnice MěNV v obci Moldava nad Bodvou.\n\nVe volbách roku 1971 zasedla do slovenské části Sněmovny národů (volební obvod č. 136 - Moldava nad Bodvou, Východoslovenský kraj). Mandát obhájila ve volbách roku 1976 (obvod Moldava nad Bodvou). Ve FS setrvala do konce funkčního období, tedy do voleb roku 1981. V roce 2008 jí město Moldava nad Bodvou udělilo Cenu mesta 2008.\n\n"}
{"id": "794512", "url": "https://cs.wikipedia.org/wiki?curid=794512", "title": "Aneurin Bevan", "text": "Aneurin Bevan\n\nAneurin Bevan (15. listopadu 1897 – 6. července 1960) byl britský politik velšského původu, člen Labour Party, britský ministr zdravotnictví v letech 1945–1951 a ministr práce a sociálních věcí v roce 1951, obě funkce zastával v poválečném labouristickém kabinetu Clementa Atlee. 31 let zasedal jako poslanec britského parlamentu za obvod Ebbw Vale. Jako ministr zdravotnictví založil systém veřejného zdravotnictví, tzv. National Health Service. Zejména díky tomu je vnímán jako jedna z největších osobností britských politických dějin, čehož důkazem je, že roku 2004 byl zvolen Největším Velšanem historie a roku 2002 45. největším Britem. Měl přezdívku \"Nye\".\n\n"}
{"id": "794514", "url": "https://cs.wikipedia.org/wiki?curid=794514", "title": "René Zahradník", "text": "René Zahradník\n\nRené Zahradník (11. března 1920 - ???) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nK roku 1971 a 1976 se profesně zmiňuje jako ředitel Strojní a traktorové stanice. Šlo o STS v Kroměříži.\n\nVe volbách roku 1971 zasedl do české části Sněmovny národů (volební obvod č. 55 - Kroměříž, Jihomoravský kraj). Mandát obhájil ve volbách roku 1976 (obvod Kroměříž-Gottwaldov). Ve FS setrval do konce funkčního období, tedy do voleb roku 1981.\n\n"}
{"id": "794515", "url": "https://cs.wikipedia.org/wiki?curid=794515", "title": "Opacz (železniční zastávka)", "text": "Opacz (železniční zastávka)\n\nŽelezniční zastávka Opacz slouží regionální dopravě v Opaczy Kolonii, Mazovském vojvodství.\n\nŽelezniční zastávka Opacz byla otevřena v roce 1927. Je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\nZastávka má dvě nástupiště:\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Opacz prochází železniční tratě:\n\n\n\n\n"}
{"id": "794517", "url": "https://cs.wikipedia.org/wiki?curid=794517", "title": "Robert Epstein", "text": "Robert Epstein\n\nRobert Epstein Ph.D. (* 19. června 1953) je americký psycholog, profesor, spisovatel a novinář. Doktorský titul v psychologii získal v roce 1981 na Harvardově univerzitě, působí jako hostující učitel na Kalifornské univerzitě v San Diegu. Je bývalým editorem časopisu Psychology Today.\n\nEpstein komentoval pro americká rádia NPR (pořad \"Marketplace\") a Hlas Ameriky a pro Disney online. Jeho populárně naučné články se objevily v Reader's Digest, The Washington Post, The Sunday Times, Good Housekeeping, Parenting a v dalších časopisech a novinách.\n\nVe svém díle Epstein zastává názor, že lidé se mohou cíleně naučit milovat jeden druhého. Studoval dohodnuté sňatky a dle něj v mnoha takových manželstvích si k sobě partneři vyvinuli větší náklonnost, než u párů, které se vzaly z lásky. Dokonce jednou použil sám sebe jako pokusný subjekt.\n\nVe studii publikované v roce 2007 Epstein pomocí Internetu shrnul od více než 18000 lidí údaje ohledně jejich sexuální orientace. Zjistil, že souvislosti mezi homosexualitou a heterosexualitou jsou poznamenané společenskými vlivy. Rovněž zjistil, že někteří lidé změnili během svého života sexuální orientaci.\n\n"}
{"id": "794519", "url": "https://cs.wikipedia.org/wiki?curid=794519", "title": "Alžbeta Zamkovská", "text": "Alžbeta Zamkovská\n\nAlžbeta Zamkovská, uváděna též jako Alžběta Zamková či Alžbeta Zamková (* 1. ledna 1945), byla slovenská a československá politička a bezpartijní poslankyně Sněmovny národů Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 zasedla do slovenské části Sněmovny národů (volební obvod č. 140 - Poprad, Východoslovenský kraj). Ve FS setrvala do konce funkčního období, tedy do voleb roku 1976.\n\n"}
{"id": "794529", "url": "https://cs.wikipedia.org/wiki?curid=794529", "title": "Zdeněk Malcharek", "text": "Zdeněk Malcharek\n\nZdeněk Malcharek (* 6. července 1962) je bývalý český fotbalový záložník. Jeho syn Pavel Malcharek je ligový fotbalista.\n\nHrál za TJ Vítkovice a Duklu Praha. Získal ligový titul v sezóně 1985/1986 s Vítkovicemi. Po skončení aktivní kariéry trénuje na regionální úrovni.\n\n"}
{"id": "794538", "url": "https://cs.wikipedia.org/wiki?curid=794538", "title": "Michal Zozuľák", "text": "Michal Zozuľák\n\nMichal Zozuľák, též Michal Zozulák (* 7. března 1940), je bývalý slovenský a československý politik Komunistické strany Slovenska, poslanec Sněmovny národů Federálního shromáždění a Slovenské národní rady za normalizace. V 90. letech 20. století místopředseda slovenské Komunistické strany Slovenska.\n\nK roku 1971 se profesně uvádí jako předseda Krajského výboru Socialistického svazu mládeže. V letech 1972-1986 se uvádí jako účastník zasedání Ústředního výboru Komunistické strany Slovenska.\n\nVe volbách roku 1971 zasedl do slovenské části Sněmovny národů (volební obvod č. 146 - Stará Ľubovňa, Východoslovenský kraj). Ve Federálním shromáždění setrval do konce funkčního období, tedy do voleb roku 1976. Po volbách roku 1981 se uvádí jako poslanec Slovenské národní rady.\n\nPoliticky se angažoval i po sametové revoluci. V roce 1996 je uváděn jako místopředseda Komunistické strany Slovenska. Kandidoval za ni v slovenských parlamentních volbách 1998 (zmiňován coby předseda výrobního družstva z Bratislavy). I ve volbách do Evropského parlamentu na Slovensku roku 2004 byl na kandidátce Komunistické strany Slovenska. Uváděn byl nyní jako sociolog z Bratislavy. Stejně jako celá kandidátní listina KSS ale v těchto volbách neuspěl. V roce 2006 (po neúspěchu strany v slovenských parlamentních volbách 2006) se zapojil do vnitrostranické debaty v KSS a vyzval k její modernizaci. Konstatoval, že „\"tí, ktorí za 17 rokov od kontrarevolúcie 1989 nepochopili, že KSS už nieje štátostrana a že vedúca úloha strany v spoločnosti je nenávratne preč, sa už nikdy neprerodia a budú iba príťažou\".“\n\n"}
{"id": "794550", "url": "https://cs.wikipedia.org/wiki?curid=794550", "title": "Pavol Bahyl", "text": "Pavol Bahyl\n\nPavol Bahyl (12. dubna 1928 – 3. března 2008 Praha) byl slovenský a československý politik Komunistické strany Slovenska, ministr vlád ČSSR a SSR a poslanec Sněmovny lidu Federálního shromáždění za normalizace.\n\nV letech 1976–1989 se uvádí jako účastník zasedání Ústředního výboru Komunistické strany Slovenska. Zastával i posty v celostátní komunistické straně. XV. sjezd KSČ ho zvolil za člena Ústředního výboru Komunistické strany Československa. XVII. sjezd KSČ ho zvolil kandidátem ÚV KSČ. V roce 1973 působil jako ministr - místopředseda Státní plánovací komise ČSSR v druhé vládě Lubomíra Štrougala, od roku 1974 jako ministr všeobecného strojírenství ČSSR v druhé vládě Lubomíra Štrougala, třetí vládě Lubomíra Štrougala a čtvrté vládě Lubomíra Štrougala. Po odchodu z federální vlády přešel do vlády SSR (vláda Petera Colotky, Ivana Knotka a Pavola Hrivnáka), v níž v letech 1986–1989 zastával post ministra - předsedy Slovenské plánovací komise a zároveň místopředsedy vlády. Na obou těchto vládních postech setrval do dubna 1989. V roce 1978 získal Řád práce.\n\nVe volbách roku 1976 zasedl do Sněmovny lidu (volební obvod č. 173 – Považská Bystrica, Středoslovenský kraj). Mandát obhájil ve volbách roku 1981 (obvod Považská Bystrica) a volbách roku 1986 (obvod Považská Bystrica). Ve Federálním shromáždění setrval do ledna 1990, kdy rezignoval na poslanecký post v rámci procesu kooptace do Federálního shromáždění po sametové revoluci.\n\nOd 70. let žil v Praze.\n\n"}
{"id": "794552", "url": "https://cs.wikipedia.org/wiki?curid=794552", "title": "Italské fotbalové mistrovství 1900", "text": "Italské fotbalové mistrovství 1900\n\nTřetí ročník Campionato Nazionale di Football 1900 se konal od 4. března do 22. dubna roku 1900. Turnaje se účastnilo 6 klubů. Soutěž ovládl klub Janov CFC, který jí vyhrál již potřetí v řadě.\n\n\n\n"}
{"id": "794553", "url": "https://cs.wikipedia.org/wiki?curid=794553", "title": "Michal Baran", "text": "Michal Baran\n\nMichal Baran (6. května 1920 Závažná Poruba – ???) byl slovenský a československý vysokoškolský učitel, politik Komunistické strany Slovenska, poslanec Sněmovny lidu Federálního shromáždění za normalizace.\n\nV letech 1968–1971 se uvádí jako účastník zasedání Ústředního výboru Komunistické strany Slovenska.\n\nV období let 1963–1966 zastával funkci prorektora Vysoké školy zemědělské v Nitře. K roku 1976 se profesně uvádí jako rektor Univerzity Pavla Jozefa Šafárika v Košicích. Rektorskou funkci zastával v letech 1974–1984.\n\nVe volbách roku 1976 zasedl do Sněmovny lidu (volební obvod č. 188 – Košice-venkov, Východoslovenský kraj). Mandát obhájil ve volbách roku 1981 (obvod Košice-venkov). Ve Federálním shromáždění setrval do konce funkčního období, tedy do voleb roku 1986.\n\n"}
{"id": "794556", "url": "https://cs.wikipedia.org/wiki?curid=794556", "title": "Pavel Mejdr", "text": "Pavel Mejdr\n\nPavel Mejdr (* 14. ledna 1965) je bývalý český fotbalista, obránce.\n\nHrál za Spartu Praha, FC Viktoria Plzeň, SC Xaverov Horní Počernice, FC Příbram, SK Dynamo České Budějovice, FK Baník Most a FC Střížkov. Se Spartou získal v roce 1987 mistrovský titul. V lize odehrál 89 utkání.\n\n"}
{"id": "794557", "url": "https://cs.wikipedia.org/wiki?curid=794557", "title": "Ján Boroš", "text": "Ján Boroš\n\nJán Boroš (17. dubna 1921 - 23. listopadu 1989) byl slovenský a československý politik Komunistické strany Slovenska, poslanec Sněmovny lidu Federálního shromáždění za normalizace.\n\nXIV. sjezd KSČ ho zvolil za člena Ústředního výboru Komunistické strany Československa. XV. sjezd KSČ ho ve funkci potvrdil. K roku 1976 se profesně uvádí jako předseda JZD.\n\nVe volbách roku 1976 zasedl do Sněmovny lidu (volební obvod č. 189 - Michalovce, Východoslovenský kraj). Mandát obhájil ve volbách roku 1981 (obvod Michalovce). Ve Federálním shromáždění setrval do konce funkčního období, tedy do voleb roku 1986.\n\nK roku 1949 se jistý Ján Boroš připomíná jako okresní velitel SNB v okrese Michalovce.\n\n"}
{"id": "794560", "url": "https://cs.wikipedia.org/wiki?curid=794560", "title": "Ichthyovenator", "text": "Ichthyovenator\n\nIchthyovenator („lovec ryb“) byl spinosauridní teropodní dinosaurus, žijící v období spodní křídy (stupeň apt, asi před 125 až 112 miliony let) na území současného Laosu. Dosahoval délky zhruba 8,5 metru a hmotnosti kolem 2000 kilogramů.\n\nJediný dnes známý druh \"I. laosensis\" byl popsán roku 2012. Holotyp nese označení MDS BK10-01 — 15 a jedná se o částečně dochovanou kostru bez lebky. Zkameněliny byly objeveny v souvrství Grès supérieurs na ploše menší než dva metry čtvereční. Jedná se o prvního nepochybného spinosaurida, známého z Asie.\n\n"}
{"id": "794561", "url": "https://cs.wikipedia.org/wiki?curid=794561", "title": "Wienova konstanta", "text": "Wienova konstanta\n\nWienova konstanta formula_1 je konstanta úměrnosti pro Wienův posunovací zákon, který určuje vlnovou délku, na níž absolutně černé těleso nejvíce září. S pomocí Planckova vyzařovacího zákona lze odvodit vztah Wienovy konstanty k dalším fundamentálním konstantám, ze kterého plyne, že po redefinici SI je od r. 2019 její hodnota pevně stanovenou konstantou:\nkde formula_3 je Planckova konstanta, formula_4 je rychlost světla ve vakuu a formula_5 je Boltzmannova konstanta. Číselný faktor formula_6 je řešením rovnice formula_7, které nelze vyjádřit pomocí elementárních funkcí, ale lze jej získat numericky s libovolnou přesností.\n"}
{"id": "794562", "url": "https://cs.wikipedia.org/wiki?curid=794562", "title": "Jaromír Búřil", "text": "Jaromír Búřil\n\nJaromír Búřil (* 23. září 1930) byl český a československý politik a bezpartijní poslanec Sněmovny lidu Federálního shromáždění za normalizace.\n\nK roku 1976 se profesně uvádí jako opravář. Ve volbách roku 1976 zasedl do Sněmovny lidu (volební obvod č. 98 - Hodonín-Uherské Hradiště, Jihomoravský kraj). Mandát obhájil ve volbách roku 1981 (obvod Hodonín-Uherské Hradiště) a volbách roku 1986 (obvod Hodonín-Uherské Hradiště). Ve Federálním shromáždění setrval do ledna 1990, kdy rezignoval na poslanecký post v rámci procesu kooptace do Federálního shromáždění po sametové revoluci.\n\n"}
{"id": "794566", "url": "https://cs.wikipedia.org/wiki?curid=794566", "title": "Mária Bušíková", "text": "Mária Bušíková\n\nMária Bušíková, rozená Mária Pazúriková (* 1. prosince 1950), byla slovenská a československá politička Komunistické strany Slovenska a poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako dělnice. Ve volbách roku 1976 zasedla do Sněmovny lidu (volební obvod č. 167 - Tvrdošín, Středoslovenský kraj). Byla tehdy zvolena jako bezpartijní poslankyně. Mandát obhájila ve volbách roku 1981 (obvod Tvrdošín), nyní již jako členka KSS, a volbách roku 1986 (obvod Tvrdošín). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptace do Federálního shromáždění po sametové revoluci.\n\n"}
{"id": "794583", "url": "https://cs.wikipedia.org/wiki?curid=794583", "title": "Aeroklub", "text": "Aeroklub\n\nAeroklub je civilní spolek nebo organizace, která sdružuje piloty nebo zájemce o turistické či sportovní létání. \n\nV Česku mají aerokluby podobu občanského sdružení a často bývají provozovateli letišť v lokalitě jejich působnosti. Jednotlivé aerokluby jsou sdružené v Aeroklubu České republiky, který je pověřen výkonem státní správy v oblasti jejich činnosti. Národní aerokluby jsou členy Mezinárodní letecké federace (FAI).\n\nKluby obvykle sdružují zájemce o různé odbornosti civilního letectví a leteckého sportu. Jedná se zejména o\n\n"}
{"id": "794594", "url": "https://cs.wikipedia.org/wiki?curid=794594", "title": "Kruštík širolistý pravý", "text": "Kruštík širolistý pravý\n\nKruštík širolistý pravý (\"Epipactis helleborine subsp. helleborine\"), poddruh kruštíku širolistého, je vytrvalá bylina z rodu kruštík (\"Epipactis\"). Tato orchidej není v České republice významně ohrožená. Jde o poměrně přizpůsobivý druh, který se poměrně dobře šíří i na druhotná stanoviště\n\nVytrvalá, vzpřímená rostlina dosahující výšky 20 až 100 centimetrů. Oddenek má většinou krátký, vodorovný až kolmo vystoupavý, silný s četnými kořeny.\n\nLodyha je zelená nebo hnědočervená, na vrchu krátce ochlupená, zpravidla přímá v horní části zprohýbaná, až pod květenství olistěná.\n\nListy jsou široce vejčité nebo až kopinaté. Dlouhé kolem 7,5 cm nebo až dvakrát delší než lodyžní články, dolní listeny dva až třikrát delší než květy. Mají tmavě zelenou barvu s výraznou žilnatinou a zespodu jsou drsně chlupaté.\n\nKvětenství je prodloužené, dlouhé až 40 cm, mnohokvěté (13–75 mírně převislých květů). Semeník je šestihranný, holý či místy chlupatý.\nKvěty rovnovážně odstálé, mající zelenou, žlutou či až nachovou barvu. Zevní okvětní lístky dlouhé 8-12 mm, na vnější straně holé či místy chlupaté; vnitřní okvětní lístky jsou o něco menší. Pysk je kratší než okvětní lístky. Hypochil uvnitř olivový až nachově hnědý. Epichil je srdčitý nebo vejčitý.\n\nPlodem jsou oválné zelené tobolky, které obsahují velký počet semen.\n\nDoba květu: červen až září\n\nTento poddruh se vyskytuje od nížin až po hory, na čerstvých, živných a bohatých půdách. Typickými stanovišti jsou lesy a křoviny. Dalšími možnými stanovišti jsou okraje cest, haldy, bývalé lomy.\n\nV České republice je rozmístěn po celém území zcela roztroušeně, místy i hojně. V Evropě se nalézá téměř na celém území (kromě severního Norska a Kréty). Dále se území rozšíření rozprostírá směrem na východ přes Malou a Střední Asii až do Japonska. A směrem na jih do severní Afriky .\n\n\n\n"}
{"id": "794600", "url": "https://cs.wikipedia.org/wiki?curid=794600", "title": "Zdeněk Češka", "text": "Zdeněk Češka\n\nZdeněk Češka (* 6. února 1929 Praha) je český právník, bývalý vysokoškolský učitel, za normalizace děkan Právnické fakulty Univerzity Karlovy a rektor celé univerzity, politik Komunistické strany Československa a poslanec Sněmovny lidu Federálního shromáždění.\n\nVystudoval gymnázium a Právnickou fakultu Univerzity Karlovy, kde pak po téměř\n40 let učil, od roku 1955 jako odborný asistent. Později se stal profesorem Univerzity Karlovy. \n\nNa Právnické fakultě zastával během normalizace funkci proděkana a poté děkana fakulty. V roce 1973 se stal prorektorem Univerzity Karlovy a v roce 1976 pak jejím rektorem. V této funkci působil čtrnáct let. Účastnil se vynucených odchodů režimu nepohodlných učitelů, mj. i Petra Pitharta, Zdeňka Jičínského nebo Františka Šamalíka.\n\nOd roku 1978 byl rovněž členem prezidia Československé akademie věd (v ČSAV od roku 1977 jako člen-korespondent). V roce 1979 mu byl udělen Řád práce.\n\nAngažoval se i politicky. XVI. sjezd KSČ ho zvolil za člena Ústředního výboru Komunistické strany Československa. XVII. sjezd KSČ ho ve funkci potvrdil. Ve volbách roku 1976 zasedl do Sněmovny lidu (volební obvod č. 12 - Praha 8-Praha 9-sever, hlavní město Praha). Mandát obhájil ve volbách roku 1981 (obvod Praha 8 a Praha 9) a volbách roku 1986 (obvod Praha 8 a Praha 9). Ve Federálním shromáždění setrval do ledna 1990, kdy rezignoval na poslanecký post v rámci procesu kooptace do Federálního shromáždění po sametové revoluci.\n\nOd roku 1991 působí jako advokát. V roce 1993 založil se svými společníky JUDr. Jaromírem Císařem a JUDr. Pavlem Smutným vlastní advokátní kancelář CÍSAŘ, ČEŠKA, SMUTNÝ s.r.o. Kancelář se vedle komplexního poradenství věnuje také otázkám spojeným se společenskou odpovědností. \n\nAdvokátní kancelář CÍSAŘ, ČEŠKA, SMUTNÝ byla opakovaně oceněna titulem Právnická firma roku v oblasti pro bono a společenské odpovědnosti, například v letech 2015 a 2016. Advokátní kancelář je členem Francouzsko-české obchodní komory.\n\nSvou publikační činnost prof. Češka zaměřoval na občanské právo procesní, ale i na občanské právo hmotné. Napsal víc než osmdesát vědeckých či vědeckopopulárních článků a je autorem či spoluautorem deseti knižních publikací včetně vědeckých komentářů a učebních pomůcek.\n\n"}
{"id": "794602", "url": "https://cs.wikipedia.org/wiki?curid=794602", "title": "Responzivní web design", "text": "Responzivní web design\n\nResponzivní web design ( \"Responsive web design\") je pojem, se kterým roku 2010 přišel americký programátor Ethan Marcotte ve stejnojmenném článku na blogu A LIST Apart. Jedná se o způsob stylování HTML dokumentu, které zaručí, že zobrazení stránky bude optimalizováno pro všechny druhy nejrůznějších zařízení (mobily, notebooky, netbooky, tablety atd.). Historii takového designu lze nalézt již od roku 2001. Především díky vlastnosti Media Queries, která je (od přelomu let 2008 a 2009) zahrnuta ve specifikaci CSS3, lze rozpoznat vlastnosti zařízení, na kterém je stránka prohlížena a přizpůsobit tak samotnou stránku a její obsah.\n\nResponzivní web design má tři základní úrovně: Flexibilní struktura, Flexibilní obrázky a Media Queries.\n\nFlexibilní struktury se dosahuje pomocí procentních šířek. Jednotlivé šířky elementů tak nejsou zadávány v pixelech, nýbrž v procentech. Takto připravená struktura pak reaguje na různé šířky nejrůznějších zařízení. K výpočtu procentních šířek se používá jednoduchý vzorec:\nKontext v tomto vzorci hraje roli obalového tagu. Pokud tedy v bloku, který je 600 px široký, je potřeba vytvořit další blok, který má být například 287 px široký, dosazení do vzorce bude vypadat takto:\n\nV rámci co nejpřesnějších šířek se při aplikaci techniky flexibilní struktury procenta nezaokrouhlují.\n\nTechnika flexibilních obrázků zajistí, že obrázky se budou přizpůsobovat stejně tak, jako samotná struktura. Aby tohoto bylo dosaženo, neuvádí se šířka a výška obrázku uvnitř tagu <img>. Aby nedocházelo k přetékání, nastylují se všechny obrázky následujícím kódem:\n\nTakto nastylované obrázky se dokáží přizpůsobit obrazovce jednotlivých zařízení.\n\nMedia Queries se považují za poslední úroveň responzivního web designu. Jsou to pravidla, díky kterým lze měnit stylování dokumentu v závislosti na šířce obrazovky zobrazovaného zařízení. Následující stylování (červené pozadí celého dokumentu) bude uplatněno pouze tehdy, pokud šířka prohlížeče na použitém zařízení bude v rozsahu od 660 px do 780 px.\n\nVyhledávač Google od listopadu 2014 uživatelům usnadňuje nalezení webů optimalizovaných pro mobilní zařízení. V české verzi vyhledávače se tak ve výsledcích vyhledávání začala zobrazovat šedým písmem poznámka „Optimalizováno pro mobily“ (v originále „Mobile-friendly“). Tato poznámka se obecně objevuje u těch webů, které nedisponují obsahem ve formátu Flash, používají takové stylování textu, aniž by uživatel musel zoomovat, není na nich nutné horizontální posouvání a odkazy jsou zobrazeny s dostatečnými rozestupy, aby na ně bylo možné klepnout prstem.\n\n\n"}
{"id": "794603", "url": "https://cs.wikipedia.org/wiki?curid=794603", "title": "Mária Dubová", "text": "Mária Dubová\n\nMária Dubová (* 23. ledna 1931) byla slovenská a československá politička Komunistické strany Slovenska a poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako ředitelka odboru kádrové výchovy. Ve volbách roku 1976 zasedla do Sněmovny lidu (volební obvod č. 184 - Bardejov, Východoslovenský kraj). Mandát obhájila ve volbách roku 1981 (obvod Bardejov) a volbách roku 1986 (obvod Bardejov). Ve Federálním shromáždění setrvala do ledna 1990, kdy přišla o mandát v rámci procesu kooptace do Federálního shromáždění po sametové revoluci.\n\n"}
{"id": "794604", "url": "https://cs.wikipedia.org/wiki?curid=794604", "title": "Ludmila Dvořáková (politička)", "text": "Ludmila Dvořáková (politička)\n\nLudmila Dvořáková (* 3. března 1933) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako členka JZD. Ve volbách roku 1976 zasedla do Sněmovny lidu (volební obvod č. 108 - Znojmo-Břeclav, Jihomoravský kraj). Byla tehdy zvolena jako bezpartijní poslankyně. Mandát obhájila ve volbách roku 1981 (obvod Znojmo-Břeclav), nyní již jako členka KSČ. Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "794605", "url": "https://cs.wikipedia.org/wiki?curid=794605", "title": "Dave Draper", "text": "Dave Draper\n\nDavid Draper (16. dubna, 1942) je bývalý americký kulturista, herec a spisovatel. Během šedesátých let byl považován za obra mezi profesionálních kulturisty.\n\nDave Draper byl přítelem Arnolda Schwarzeneggera, s kterým spolu cvičil.\n\n"}
{"id": "794608", "url": "https://cs.wikipedia.org/wiki?curid=794608", "title": "Mária Feketeová", "text": "Mária Feketeová\n\nMária Feketeová (* 21. ledna 1941) byla československá politička Komunistické strany Slovenska ze Slovenska maďarské národnosti a poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako zaměstnankyně drůbežářské farmy. Ve volbách roku 1976 zasedla do Sněmovny lidu (volební obvod č. 177 - Veľký Krtíš, Středoslovenský kraj). Byla tehdy zvolena jako bezpartijní poslankyně. Mandát obhájila ve volbách roku 1981 (obvod Veľký Krtíš), nyní již jako členka KSS. Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "794609", "url": "https://cs.wikipedia.org/wiki?curid=794609", "title": "Božena Fialová", "text": "Božena Fialová\n\nBožena Fialová (* 15. června 1933) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako dělnice. Ve volbách roku 1976 zasedla do Sněmovny lidu (volební obvod č. 33 – České Budějovice, Jihočeský kraj). Mandát obhájila ve volbách roku 1981 (obvod České Budějovice). Ve Federálním shromáždění setrvala do konce funkčního období, tedy do voleb roku 1986.\n\n"}
{"id": "794613", "url": "https://cs.wikipedia.org/wiki?curid=794613", "title": "8D", "text": "8D\n\nEight Disciplines Problem Solving, 8D-Report, nebo prostě 8D, je metoda používaná ke zlepšení kvality ve výrobě a k řešení různých problémů, obvykle zaváděná inženýry kvality nebo dalšími profesionály.\nJeho smyslem je identifikovat, napravit a eliminovat opakování problému a je užitečný při zlepšování kvality výrobku a výroby. Zavádí trvalé opravné nastavení založené na statistické analýze problému a zaměřuje se na původ problému určením jeho kořene.\n\nFord Motor Company vyvinulo jednu metodu, zatímco armáda během druhé světové války vyvinula a vyčíslila svůj vlastní proces. Obě z těchto metod se v různých obměnách objevují v 8D.\n\nVedení Powertrain Organization (výroba spojek, podvozků, motorů) si vyžádalo metodologii, u které by týmy (z oborů designového strojírenství, montáže, technických oborů a výroby) mohly pracovat na stále znovu se opakujících problémech. V roce 1986 bylo uloženo zadání vyvinout manuál a následné školení (průběh), jež by umožňovalo dosáhnout nového přístupu k řešení obtížných problémů při montáži a navrhování. Manuál pro tuto metodologii byl zdokumentován a definován v \"Team Oriented Problem Solving\" (TOPS), a poprvé byl publikován v roce 1987. Manuál a následný školící materiál byly navrženy přímo pro světové ústředí v Dearbornu, v Michiganu. Bylo provedeno množství změn a přezkoumání založených na zpětné vazbě z těchto pilotních studií. Takový byl vždy přístup Fordu k řešení problémů. Nikdy nebyl postaven na jakémkoli vojenském standardu nebo jiné existující metodice řešení problémů. Ford současnou verzi metody označuje také jako G8D (Global 8D).\n\nVláda USA poprvé standardizovala proces během druhé světové války jako vojenský standard 1520, \"Corrective Action and Disposition System for Nonconforming Material\" - Systém pro řešení nápravných opatření a nakládání s neshodným materiálem. \n\n\n"}
{"id": "794615", "url": "https://cs.wikipedia.org/wiki?curid=794615", "title": "Helena Flösslerová", "text": "Helena Flösslerová\n\nHelena Flösslerová (* 11. listopadu 1935) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako dělnice. Coby dělnice se zmiňuje i k roku 1986. Bydlela v obci Rousínov.\n\nVe volbách roku 1976 zasedla do Sněmovny lidu (volební obvod č. 107 - Vyškov-Brno-venkov, Jihomoravský kraj). Mandát obhájila ve volbách roku 1981 (obvod Vyškov-Brno-venkov) a volbách roku 1986 (obvod Vyškov-Brno-venkov). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptace do Federálního shromáždění po sametové revoluci.\n\n"}
{"id": "794616", "url": "https://cs.wikipedia.org/wiki?curid=794616", "title": "Fed Cup 2012 – Americká zóna", "text": "Fed Cup 2012 – Americká zóna\n\nAmerická zóna Fed Cupu 2012 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejích se na americkém kontinentu. Do soutěže Americké zóny nastoupilo 18 družstev, z toho devět účastníků hrálo v 1. skupině a dalších devět pak ve 2. skupině. Součástí herního plánu byly také dvě baráže.\n\n\nDevět týmů bylo rozděleno do dvou bloků A a B. První měl čtyři a druhý pět účastníků. Vítězové obou bloků se utkali v zápase o postup do baráže o Světovou skupinu II pro rok 2013. Družstva z bloku A, která se umístila na třetím a čtvrtém místě sehrála zápasy s týmy na posledních dvou příčkách bloku B. Třetí z bloku A se utkal se čtvrtým v pořadí z bloku B a čtvrtý z bloku A pak s pátým z opačné podskupiny. Dva poražení sestoupili do 2. skupiny Americké zóny pro rok 2013. \n\n\n\nDevět týmů bylo rozděleno do dvou bloků A a B. První měl čtyři a druhý pět účastníků. První dva týmy z každého bloku se utkaly v baráži o postup do 1. skupiny Americké zóny pro rok 2013, a to zápasem první z bloku A s druhým z bloku  B a naopak. Vítěz zápasu si zajistil postup. Zbylá družstva nastoupila k barážovým střetnutím o konečné umístění této skupiny.\n\n\n"}
{"id": "794628", "url": "https://cs.wikipedia.org/wiki?curid=794628", "title": "Fed Cup 2012 - blok A 1. skupiny Americké zóny", "text": "Fed Cup 2012 - blok A 1. skupiny Americké zóny\n\nBlok A 1. skupiny Americké zóny Fed Cupu 2012 představoval jednu ze dvou podskupin 1. skupiny. Hrálo se mezi 1. až 4. únorem v areálu Graciosa Country Club brazilského města Curitiba, a to na otevřených antukových dvorcích. \n\nČtyři týmy se utkaly ve vzájemných zápasech. Vítěz sehrál utkání s vítězem bloku B o účast v baráži Světové skupiny II pro rok 2013. Družstva, která se umístila na třetím a čtvrtém místě nastoupila k utkáním o sestup se čtvrtým a pátým družstvem z bloku B. Poražení sestoupili do 2. skupiny Americké zóny pro rok 2013. Třetí z bloku A se utkal s pátým z bloku B a čtvrtý z tohoto bloku pak s mužstvem na čtvrté příčce druhé podskupiny. \n\n"}
{"id": "794636", "url": "https://cs.wikipedia.org/wiki?curid=794636", "title": "Acolon", "text": "Acolon\n\nAcolon je raná až středně pozdní moštová odrůda révy vinné (\"Vitis vinifera\"), používaná k výrobě červených vín. Odrůda byla vyšlechtěna v roce 1971 ve Státním výukovém a výzkumném ústavu pro vinohradnictví a ovocnářství ve Weinsbergu, v Německu, křížením odrůd \"Frankovka\" (\"Blauer Limberger\") a \"Dornfelder\").\n\nRéva vinná (\"Vitis vinifera\") odrůda \"Acolon\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný až bujný se vzpřímenými letorosty. Vrcholky letorostů jsou zelené, velmi slabě pigmentované antokyaniny, slabě ochmýřené. Mladé lístky jsou zelené s jemným bronzovým nádechem.\n\nListy jsou středně velké až velké, tří- až pětilaločnaté s mělkými až středně hlubokými výkroji, povrch je hladký až slabě puchýřnatý, řapíkový výkroj je otevřený, ve tvaru „V“ či ve tvaru „UV“, se zaostřeným dnem, někdy úzce otevřený až mírně překrytý s průsvitem, žilnatina v oblasti napojení řapíku je takřka bez pigmentace antokyaniny.\n\nOboupohlavní pětičetné květy v hroznovitých květenstvích jsou žlutozelené, samosprašné. Hrozny jsou středně velké až velké (200-250 g), řidší až středně husté, se středně velkými, krátce oválnými, modročernými bobulemi, se světle červeně zbarvenou dužinou neutrální až jemně ovocné chuti.\n\n\"Acolon\" je moštová odrůda révy vinné (\"Vitis vinifera\"). Byla vyšlechtěna roku 1971 ve Státním výukovém a výzkumném ústavu pro vinohradnictví a ovocnářství ve Weinsbergu, ve Württembersku, v Německu, křížením odrůd \"Frankovka\" (\"Blauer Limberger\") a \"Dornfelder\". Šlechtitelem odrůdy byl Bernd Hill, v Německu byla registrována roku 2002.\n\nV Německu byla odrůda \"Acolon\" roku 2007 pěstována na 473 hektarech vinic, převážně v regionech Württembersko, Falcko, Rheinhessen a Franky, osazené plochy mají mírně stoupající tendenci. Na malých plochách byla odrůda pěstována i ve Švýcarsku, roku 2007 na 1,7 ha. Najdeme ji na malých plochách též v Belgii (AOC Côtes de Sambre et Meuse).\n\nVe Státní odrůdové knize České republiky není odrůda zapsána, probíhá registrační řízení, které by mělo být ukončeno v roce 2012. Není uvedena ani mezi odrůdami, ze kterých je dovoleno vyrábět zemská vína. V ČR lze zatím odrůdu objevit na vinicích pouze velmi vzácně.\n\nPůvod názvu odrůdy je nejasný. V Rusku je pro odrůdu používán název \"Аколон\", šlechtitelský název odrůdy je \"We 71-816-102\".\n\nRéví vyzrává dobře, odolnost vůči mrazu je lepší, než u obou rodičů (-23 °C), odrůda nebývá poškozována ani pozdními jarními mrazy a nemá sklon ke sprchávání. Výnosy jsou nadprůměrné a konstantní, v letech 1977-2006 byl průměrný výnos 13,2 t/ha při cukernatosti 83 °Oe (nezřídka jde hodnota i přes pozoruhodných 100 °Oe) a aciditě 8,7 g/l. Zatížení se doporučuje 6-8 oček na m2, s výjimkou hlubších půd není pro nepříliš bujný růst doporučena podnož K 5BB.\n\nOdrůda raší raně až středně pozdně, kvete středně pozdně až pozdně, dozrává raně až středně pozdně, dříve, než odrůda \"Frankovka\", u nás ve druhé polovině září, v Polsku v poslední dekádě září.\n\nOdrůda je poměrně odolná vůči houbovým chorobám, dobře odolává plísni révové (\"Plasmopara viticola\"), středně dobře odolává padlí révovému (\"Uncinula necator\") a plísni šedé (\"Botrytis cinerea\").\n\nPožadavky na polohu jsou střední, vyhovují dobré polohy pro \"Müller Thurgau\" a \"Sylvánské zelené\", na půdy nemá odrůda zvláštní požadavky.\n\nOdrůdová vína mívají vyšší obsah zbytkových cukrů, než vína z rodičovských odrůd, typově jsou podobná spíše \"Frankovce\". Mají ještě intenzivnější barevnost, jsou plná, jemně ovocitá a harmonická, s dobrou strukturou a s decentní tříslovinou, dobře vyzrávají a jsou vhodná i k barikové úpravě. Bezcukerný extrakt vín v dlouhodobém průměru je vysoký, 25,8 g/l.\n\n\n\n"}
{"id": "794638", "url": "https://cs.wikipedia.org/wiki?curid=794638", "title": "Cabernet Cortis", "text": "Cabernet Cortis\n\nCabernet Cortis je raná, interspecifická moštová odrůda révy (též hybridní odrůda, mezidruhové křížení, PiWi odrůda), určená k výrobě červených vín, která byla vyšlechtěna roku 1982 v Německu, kříženec odrůd \"Cabernet Sauvignon\" a \"Solaris\". Jako zajímavost lze uvést, že v katalogu VIVC je uveden původ \"Vitis vinifera\".\n\nGenetický profil odrůdy : 81,25 % \"Vitis vinifera\", 12,5 % \"Vitis amurensis\", 4,62 % \"Vitis rupestris\", 1,36 % \"Vitis lincecumii\". \n\nRéva vinná (\"Vitis vinifera\") odrůda \"Cabernet Cortis\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je středně bujný až bujný.\n\nListy jsou středně velké, pentagonální, tří až pětilaločnaté s mělkými až středně hlubokými výkroji, tmavě zelené, okraj listu je výrazně zoubkovaný, řapíkový výkroj je většinou otevřený, lyrovitý s ostrým dnem, někdy úzce otevřený až uzavřený, řapík je často fialovorůžovoé barvy, stejně jako stopka hroznu, žilnatina listu v oblasti napojení řapíku je málo pigmentovaná antokyaniny.\n\nOboupohlavní pětičetné květy v hroznovitých květenstvích jsou žlutozelené, samosprašné. Hrozny jsou středně velké (140 g), protáhle válcovité, volnější až středně kompaktní, bobule jsou malé až středně velké (1,8 g), okrouhlé, fialovomodré až modročerné, silně ojíněné, dužina má kořenitou chuť.\n\n\"Cabernet Cortis\" je interspecifická moštová odrůda révy, kříženec odrůd \"Cabernet Sauvignon\" a \"Solaris\". Byla vyšlechtěna roku 1982 ve Státním vinařském ústavu ve městě Freiburg im Breisgau, šlechtitelem byl Norbert Becker. Do listiny odrůd byla v Německu zapsána roku 2003. Pochází ze stejného křížení, jako sesterská odrůda \"Cabernet Carol\".\n\nV Německu byla odrůda \"Cabernet Cortis\" roku 2004 pěstována pouze na 6 hektarech vinic, dále ji najdeme ve Švýcarsku, roku 2007 na 2,14 ha, pro své ranější zrání se rozšiřuje i do okrajových vinařských poloh, pěstována je například v Polsku a v Pobaltí.\n\nVe Státní odrůdové knize České republiky není odrůda zapsána, od roku 2008 probíhá registrační řízení, které by mělo být ukončeno v roce 2012. Není uvedena ani mezi odrůdami, ze kterých je dovoleno vyrábět zemská vína. V ČR lze odrůdu objevit na vinicích pouze vzácně. Edit: zápis do státní odrůdové knihy proběhl v roce 2013 (https://web.archive.org/web/20170421101656/http://eagri.cz/public/web/file/408615/_32016.pdf) \n\nSlovo „cabernet“ vzniklo v oblasti Médoc, v regionu Bordeaux, patrně je odvozeno od latinského slova „caput“, zde ve smyslu „odrůda révy, dávající černá vína“. Poprvé bylo v literatuře zmíněno až roku 1866. Původ slova „cortis“ je nejasný, snad jde o určitou složeninu názvu všech odrůd, které se podílely na vzniku této odrůdy.\n\nV Rusku je pro odrůdu používán název \"Каберне Кортис\", šlechtitelský název odrůdy byl \"Fr 437-82 r\".\n\nRéví dobře vyzrává, odrůda dobře odolává zimním mrazům (-21 až -25 °C), na jarní mrazy je citlivější, neboť raněji raší. Náchylnost ke sprchávání je malá. Vyhovuje řez na 3-5 oček na m2. Výnosy se pohybují v rozmezí 13,5-16 t/ha při cukernatosti asi o 10 % vyšší, než RM, většinou přes 20°NM, acidita bývá 7,5-8,5 g/l.\n\nOdrůda raší současně s odrůdou \"Rulandské modré\", kvete krátce před touto odrůdou a zaměká i dozrává asi týden před ní, v Německu v první dekádě září, u nás okolo poloviny září, v Polsku 1.-20. října.\n\nOdrůda velmi dobře odolává plísni révové (\"Plasmopara viticola\"), průměrně padlí révovému (\"Uncinula necator\"), na které je citlivější zejména při vyšším infekčním tlaku, při pozdní sklizni může být napadána také plísní šedou (\"Botrytis cinerea\"), proto se doporučuje odlistění zóny hroznů v době zrání. Hnilobou hrozny netrpí.\n\nOdrůda je pro rané zrání vhodná k pěstování v okrajových vinařských polohách, má o něco nižší nároky, než \"Rulandské modré\". na půdy neklade žádné zvláštní požadavky.\n\nDává tělnatá vína, bohatá na obsah barviv, extraktivní, aromatická, s vyšším obsahem taninů. Typově jsou podobná vínům odrůdy \"Cabernet Sauvignon\", zpravidla mají ještě výraznější aroma. Mladší vína mají typickou kořenitost, jsou vhodná k delšímu zrání či ke školení v barikových sudech.\n\n\n\n"}
{"id": "794641", "url": "https://cs.wikipedia.org/wiki?curid=794641", "title": "Abakový květ", "text": "Abakový květ\n\nAbakový květ je přízdoba hlavice korintského sloupu nebo i jiného stavebního řádu ve tvaru květu. Bývá umísťována do středu stran abakové desky.\n"}
{"id": "794646", "url": "https://cs.wikipedia.org/wiki?curid=794646", "title": "Fed Cup 2012 - blok B 1. skupiny Americké zóny", "text": "Fed Cup 2012 - blok B 1. skupiny Americké zóny\n\nBlok B 1. skupiny Americké zóny Fed Cupu 2012 představoval jednu ze dvou podskupin 1. skupiny. Hrálo se mezi 30. lednem. až 4. únorem v areálu Graciosa Country Club brazilského města Curitiba, a to na otevřených antukových dvorcích. \n\nPět týmů se utkalo ve vzájemných zápasech. Nejvýše umístěné mužstvo sehrálo v následné baráži zápas s vítězem bloku A o účast v baráži Světové skupiny II pro rok 2013. Družstva, která se umístila na čtvrtém a pátém místě nastoupila k utkáním proti třetímu a čtvrtému celku z bloku A o sestup do 2. skupiny Americké zóny pro rok 2013.\n\n"}
{"id": "794648", "url": "https://cs.wikipedia.org/wiki?curid=794648", "title": "Alena Vitásková", "text": "Alena Vitásková\n\nAlena Vitásková (* 11. prosince 1956 Bohumín) je česká manažerka působící v energetice. Od srpna 2011 do července 2017 zastávala funkci předsedkyně Energetického regulačního úřadu.\n\nAlena Vitásková vystudovala fakultu pozemních staveb Vysokého učení technického v Brně a od roku 1974 pracovala na různých pozicích v Severomoravské plynárenské, a.s., Ostrava, naposledy ve funkci generální ředitelky a místopředsedkyně představenstva.\n\nV letech 2001–2003 působila ve společnosti Transgas, a.s. a RWE Transgas, a.s., ve funkci předsedkyně představenstva a generální ředitelky. V období 2004–2007 byla předsedkyní představenstva Pražské teplárenské, a.s.\n\nByla prezidentkou Klubu plynárenských podnikatelů. Obdržela titul Manažerka roku 2002.\n\nPo celou svoji profesní kariéru podporovala dobročinné akce a působila v čestných funkcích, například jako místopředsedkyně dozorčí rady Rehabilitačního ústavu Hrabyně, jako předsedkyně dozorčí rady Nadačního fondu manželů Livie a Václava Klausových či jako členka správní rady Mezinárodního hudebního festivalu Pražské jaro.\n\nV roce 2018 byla při slavnostním aktu 28. října prezidentem republiky vyznamenána Medailí za zásluhy I. stupně.\n\nDne 20. července 2011 ji vláda pod vedením premiéra Petra Nečase jmenovala předsedkyní Energetického regulačního úřadu, a to s platností od 1. srpna 2011 na funkční období 6 let. Předsedkyni úřadu zastupuje pět místopředsedů.\n\nPři svém nástupu do funkce jmenovala hlavní oblasti, na které se hodlá soustředit. „Zaměřím se především na novou agendu vyplývající pro ERÚ z novely energetického zákona, na oblast hospodářské soutěže, obnovitelných zdrojů energie a také na přeshraniční spolupráci v oblasti energetiky“, nastínila své priority Alena Vitásková.\n\nV pozici šéfky ERÚ zpochybnila stovky solárních investic, u nichž podle ní existuje podezření, že čerpají neoprávněně vysoké dotace. „Zelené elektrárny“ mají na podporu nárok po 15 až 20 let po spuštění. V souhrnu tak ERÚ zpochybňuje sumu v řádu desítek miliard korun.\n\nAlena Vitásková již v červenci 2013 řekla, že se solární byznys vymkl kontrole. „Situace kolem obnovitelných zdrojů a výše podpory se zcela vymkla a její náprava je zásadní pro další vývoj hospodářství v ČR.“\n\nK enormnímu zvýšení počtu žádostí o nové licence došlo nárazově již v roce 2010. Tehdejší vedení ERÚ proces správních řízení při vydávání licencí nezvládlo. S cílem odstranit závažné nedostatky nařídilo vedení ERÚ pod předsednictvím Vitáskové provést v odboru licencí interní audit za léta 2010 a 2011.\n\nNásledky předchozích pochybení měly i dále dopad, což vyplývá z mnoha případů, které prošetřovala Policie ČR, i z několika žalob podaných Nejvyšším státním zastupitelstvím.\n\nK prověření licencí a stavu solárních elektráren se v dubnu 2013 ERÚ pod záštitou prezidenta republiky Miloše Zemana rozhodl založit kontrolní tým s interním názvem „Rychlé šípy“, který má za úkol jednotlivé parky kontrolovat.Jedná se zejména o velké elektrárny s výkonem nad 1 MW, připojené v závěru roku 2010. Členy týmu jsou Energetický regulační úřad, Ministerstvo spravedlnosti reprezentovalo Vrchní státní zastupitelství, za Ministerstvo vnitra se zúčastnili zástupci policie. Ve všech případech bylo shledáno menší či větší pochybení, velká část spisů byla předána na Nejvyšší státní zastupitelství, část z nich byla souběžně předána policii s podezřením na spáchání trestného činu, u zbývajících spisů zajistil nápravu Odbor licencí ERÚ.\n\n„Výsledky kontrol jsou alarmující a ukazují na vážný problém selhání více faktorů. To vyžaduje komplexní řešení nejen na úrovni ERÚ, ale i dotčených ministerstev“, uvedla Alena Vitásková.\n\nAlena Vitásková důrazně varovala před boomem biometanových stanic. Hrozbou nebyly malé bioplynové stanice, ale velké biometanové stanice, které prodávají proud do sítě. „Je to opět sofistikovaný projekt, který může způsobit stejné škody, jako tomu bylo v případě fotovoltaiky“, uvedla Alena Vitásková. Předsedkyně ERÚ vyzvala poslance, aby přijetím nového zákona s účinností od ledna 2014 zamezili zapojování dalších elektráren využívajících obnovitelné zdroje do sítě.\n\nAlena Vitásková zásadně nesouhlasí s navrženou novelou energetického zákona, předloženou Ministerstvem průmyslu a obchodu a varuje, že není možné spočítat jeho dopady. ERÚ připravil vlastní pozměňovací návrh, který by riziko zvýšení cen a nestability finančního trhu odstranil. Novela zákona je neustále upravována, ve sněmovně ho doprovází stovky pozměňovacích návrhů.\n\nPoprvé Alena Vitásková mluvila o tom, že po ní někdo jde a chce ji odstranit během období, kdy působila ve státním plynárenského obru Transgas. Tento scénář se pak opakoval i v dalších firmách, kde Vitásková působila. Nejvíce se ale rozvinul během jejího působení v ERÚ.\n\nV průběhu roku 2013 Vitásková zveřejnila, že její auto chtěl někdo vytlačit z dálnice D1 mezi Prahou a Jihlavou. V dubnu 2013 získala předsedkyně ERÚ ochranku od policie. Útokem se na utajeném jednání zabývala bezpečnostní rada státu pod vedením tehdejšího premiéra Petra Nečase.\n\nPodle Aleny Vitáskové ji někdo chtěl zabít také tím, že poškodil výtah v domě, kde bydlela. Policie to ale odložila už za měsíc s tím, že cizí zásah do mechaniky výtahu nezjistila.\n\n„Od nástupu se snažím napravit nedostatky, které na úřadu byly. Hlavním důsledkem je vysoká cena energií a vysoká cena za zelené energie. Musíte pak narazit na skupiny těch, kteří se domnívali, že mohou čerpat z veřejných financí, na co si ukážou prstem. A když jim to začnete brát, nazlobíte je do nepříčetnosti“, uvedla Alena Vitásková.\n\nStátní zástupce brněnské pobočky Vrchního státního zastupitelství v Olomouci na ni a devět dalších osob podal v září 2013 obžalobu v případě solárního podvodu týkajícího se dvou fotovoltaických elektráren na Chomutovsku. Podle policie mělo dojít k podvodnému získání licence na konci roku 2010, ačkoliv obě elektrárny nebyly ještě dokončeny. Záměrem mělo být získání vyšší ceny za výkup elektřiny, kterým by majitelé elektráren během 20 let na garantované vyšší ceně za výkup elektřiny mohli poškodit stát o 1,9 miliardy korun.\n\nV červnu 2014 u brněnského krajského soudu vypovídala kvůli údajnému podílu na podvodech kvůli přidělení licencí dvěma solárním elektrárnám na Chomutovsku. Policie tvrdí, že licence byly vydány předčasně a jejich majitelé proto dodnes neoprávněně čerpají vyšší příspěvky za vyrobenou energii.\n\nSoud jí kladl za vinu, že zmařila přezkumné řízení, v němž mohly být licence majitelům elektráren Saša-Sun a Zdeněk-Sun odebrány. Předsedkyně ERÚ pochybení odmítá. Podle ní je potřeba počkat na rozhodnutí soudu, zda byly licence v tomto případě uděleny řádně.\n\nV pořadu České televize \"Otázky Václava Moravce\" uvedla, že nehodlá rezignovat na svou funkci, pokud bude obžalována v kauze solárního podvodu. Tvrdila, že v době, ke které se má vztahovat připravovaná obžaloba, úřad ještě nevedla. Obvinění považovala za nesmyslné, protože se naopak snaží se solární mafií bojovat. Upozornila, že tehdejší klíčoví představitelé ERÚ, kteří byli ve funkci, když se zpochybňované licence vydávaly, mají v případu postavení svědků. Navíc však ono správní řízení z jejího pokynu znovu běží.\n\nSpolu se sedmi dalšími obviněnými byla 22. února 2016 shledána vinna, když jí brněnský krajský soud vyměřil nepodmíněný trest odnětí svobody 8,5 roku do věznice s ostrahou. Rozsudek byl nepravomocný. Vitásková oznámila záměr se odvolat a hájit se všemi dostupnými opravnými prostředky.\n\nV dané věci byla nakonec rozsudkem Vrchního soudu v Olomouci z ledna 2018 pravomocně osvobozena. \n\nV srpnu 2015 zahájila Policie ČR (konkrétně Útvar pro odhalování korupce a finanční kriminality) trestní stíhání Vitáskové. Byla obviněna z trestného činu porušení povinnosti při správě cizího majetku a trestného činu zneužití pravomoci úřední osoby, když jmenovala v listopadu 2014 Renatu Veseckou místopředsedkyní ERÚ.\nVitásková udělala z Vesecké místopředsedkyni úřadu, přestože podle policie nesplňovala zákonné předpoklady. Policie vyčíslila škodu na víc než milion korun.\n\nAlena Vitásková měla před nástupem do čela ERÚ dvě firmy, které projektují, montují a opravují plynovody (SMP - Služby a Gazoprojekt Czech). Před jejím jmenováním předsedkyní ERÚ obě firmy prodala. První z nich svému bývalému manželovi Vilému Vitáskovi, druhou své současné snaše Monice Vitáskové. Ze zákona totiž předsedkynině ERÚ nesmí v oboru podnikat, vlastnit licenci nebo se podílet na řízení firmy podnikající v energetice. Policie však zajistila emaily, které mají dokazovat, že i v době, kdy už byla Alena Vitásková v čele ERÚ, dostávala pravidelně k odsouhlasení platby společnosti SMP – Služby a společnosti Gazoprojekt Czech. Současně jí byly zasílány i přehledy peněžních toků společností. Přitom obě tyto společnosti podnikají v energetice.\nMandát předsedkyně ERÚ vypršel Vitáskové na konci července 2017. Od 1. srpna pak v čele ERÚ stojí Rada Energetického regulačního úřadu, která má pět členů.\n\nVe volbách do Senátu PČR v roce 2016 kandidovala jako nestraník za hnutí Úsvit – Národní Koalice v obvodu č. 70 – Ostrava-město. Se ziskem 12,16 % hlasů skončila na 4. místě a do druhého kola nepostoupila. V rámci kampaně se prezentovala návrhem na vyvlastnění majetku podnikatele a mediálního magnáta Zdeňka Bakaly v souvislosti s jeho privatizací OKD. \n\n"}
{"id": "794673", "url": "https://cs.wikipedia.org/wiki?curid=794673", "title": "Alena Grygarová", "text": "Alena Grygarová\n\nAlena Grygarová (* 21. února 1948) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako zámečnice. Ve volbách roku 1976 zasedla do Sněmovny lidu (volební obvod č. 119 - Frýdlant nad Ostravicí, Severomoravský kraj). Byla tehdy zvolena jako bezpartijní poslankyně. Mandát obhájila ve volbách roku 1981 (obvod Frýdlant nad Ostravicí), opět jako bezpartijní ale v průběhu výkonu mandátu se stala kandidátkou na členství v KSČ, volbách roku 1986 (obvod Frýdlant nad Ostravicí), nyní již jako členka KSČ. Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "794675", "url": "https://cs.wikipedia.org/wiki?curid=794675", "title": "Childe Hassam", "text": "Childe Hassam\n\nChilde Hassam, plným jménem Frederick Childe Hassam (17. října 1859 v Dorchesteru, Massachusetts – 27. srpna 1935 v East Hamptonu, New York) byl americký impresionistický malíř. Barack Obama po svém zvolení do úřadu prezidenta instaloval jeho obraz \"The Fifth Avenue in the Rain\" (1917) v oválné pracovně.\n\nChilde Hassam se narodil 17. října 1859 ve Dorchesteru, který tvoří část Bostonu. V letech 1886-1889 pobýval v Paříži, kde studoval umění na Julianově akademii. Jeho profesory byli Gustave Boulanger a Jules Joseph Lefebvre. Francouzský impresionismus, především dílo Clauda Maneta jej silně ovlivnilo. Po svém návratu do Ameriky se usadil v New Yorku, kde maloval ulice a budovy města v impresionistickém stylu.\n\nV roce 1889 získal na světové výstavě v Paříži bronzovou medaili a na Mezinárodní výstavě umění v Mnichově v roce 1892 zlatou medaili.\n\n"}
{"id": "794677", "url": "https://cs.wikipedia.org/wiki?curid=794677", "title": "Jiřina Hájková (politička)", "text": "Jiřina Hájková (politička)\n\nJiřina Hájková (* 9. března 1927) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako dělnice. Ve volbách roku 1976 zasedla do Sněmovny lidu (volební obvod č. 50 – Rokycany, Západočeský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "794679", "url": "https://cs.wikipedia.org/wiki?curid=794679", "title": "Antoine Bourdelle", "text": "Antoine Bourdelle\n\nAntoine Bourdelle, plným jménem Émile-Antoine Bourdelle (29. října 1861 v Montauban – 1. října 1929 v Le Vésinet) byl francouzský sochař a malíř. Pracoval v ateliérech A. J. Daloua a Augusta Rodina. Sám ovlivnil několik umělců jako byli Henri Matisse, Aristide Maillol nebo Alberto Giacometti. Je znám především svým monumentálním sochařstvím. Jeho syn Pierre Bourdelle (1901–1966) byl rovněž sochařem.\n\nVe věku 13 let opustil školu, aby mohl pomáhat svému otci v jeho tesařské dílně. Kromě otce ovlivnil mladého Bourdella i strýc – kameník a oba dědové. Zaměřoval se na sochařství a v roce 1876 získal stipendium na Akademii výtvarných umění v Toulouse. Začal studovat i na École nationale supérieure des beaux-arts v Paříži, kde se jeho učitelem stal Alexandre Falguière. V roce 1886 školu opustil a živil se jako kreslíř a své kresby prodával u umělecké firmy \"Goupil & Cie\". Pracoval také u obchodníka Theodora van Gogha, bratra Vincenta van Gogha.\n\nV roce 1893 nastoupil jako praktikant v ateliéru Augusta Rodina a zúčastnil se konkursu na pomník mrtvým z Prusko-francouzské války v jeho rodném Montaubanu. Členové výboru přijali jeho návrh velmi nepříznivě, ale nakonec Bourdelle zakázku v roce 1897 získal na Rodinovu přímluvu. V roce 1908 Bourdelle opustil Rodinův ateliér a odcestoval do Polska, kde získal zakázku na Mickiewiczův pomník v Paříži, na kterém pracoval až do své smrti.\n\nZaložil uměleckou výstavu \"Salon des Tuileries\" a v roce 1924 získal Řád čestné legie.\n\nV roce 1929 Antoine Bourdelle jako nemocný odjel na zotavenou do venkovského domu svého přítele slévače Eugèna Rudiera v Le Vésinet u Paříže, kde 1. října zemřel. Antoine Bourdelle byl pohřben na hřbitově Montparnasse v Paříži.\n\nBourdelle hledal podněty v archaickém umění, ve výzdobě románských bazilik a rané francouzské gotice. Svou uměleckou práci chtěl naplnit velkými ideami a jako umělec devatenáctého století směřoval k monumentálnímu výrazu. Bourdellova socha \"Hérakles\" zosobňuje fyzickou sílu a odvahu lidstva.\n\nPro jeho způsob modelace je charakteristická skladba povrchu z tuhých, ostře řezaných ploch, často stylizovaných až ornamentálně. Bourdelle sám vysvětloval svým žákům, že formu, pokud to uzná za vhodné a prospěšné celku, je možné tvarově měnit až k nadsázce, deformaci a expresi – k vnitřnímu výrazu, který je významnější než bezprostřední zrakový vjem nebo zušlechťující idealizace.\n\nBourdelle ovlivnil řadu českých umělců. Patřili k nim například Otto Gutfreund, Otakar Španiel, Josef Mařatka, Jan Štursa, Jakub Obrovský nebo Jaroslav Horejc.\nNa jaře roku 1909 se konala v pavilonu Mánesu na úpatí Kinského zahrady pod Petřínem v Praze výstava jeho děl. Bourdelle měl v Praze též přednášku o Augustu Rodinovi a o sochařství obecně.\n\nV roce 1925 byl Antoine Bourdelle vyznamenán řádem Bílého lva III. třídy.\n\n\n"}
{"id": "794683", "url": "https://cs.wikipedia.org/wiki?curid=794683", "title": "Jaroslav Hajn", "text": "Jaroslav Hajn\n\nJaroslav Hajn (8. prosince 1919 Řisuty – 6. září 2003) byl český a československý politik Komunistické strany Československa, vedoucí tajemník Krajského výboru KSČ pro Severočeský kraj, předseda Ústřední kontrolní a revizní komise KSČ a poslanec Sněmovny lidu Federálního shromáždění za normalizace.\n\nNarodil se v rodině drobného zemědělce. Navštěvoval dvouletou obchodní školu ve Slaném, v letech 1938-1947 pracoval jako fakturant ve slánské továrně Bateria. Do KSČ vstoupil v roce 1945. V letech 1948-1949 zastával post vedoucího tajemníka Okresního výboru KSČ v Semilech, v období let 1961-1965 byl vedoucím tajemníkem Okresního výboru KSČ v Lounech, v letech 1965-1972 potom působil coby tajemník a v letech 1972-1984 vedoucí tajemník Krajského výboru KSČ pro Severočeský kraj. V období let 1974-1984 zároveň zastával post předsedy Krajského výboru Národní fronty v Severočeském kraji. 28. listopadu 1973 byl kooptován za člena Ústředního výboru Komunistické strany Československa. XV. sjezd KSČ a XVI. sjezd KSČ ho ve funkci potvrdil. Z funkce člena ÚV KSČ byl uvolněn v dubnu 1984 a ještě téhož měsíce se stal členem Ústřední kontrolní a revizní komise KSČ, přičemž v této nové funkci ho potvrdil XVII. sjezd KSČ. V období duben 1984 – listopad 1989 byl dokonce předsedou Ústřední kontrolní a revizní komise KSČ. V roce 1970 mu byl udělen Řád práce, v roce 1973 Řád Vítězného února a roku 1979 Řád republiky.\n\nVe volbách roku 1976 zasedl do Sněmovny lidu (volební obvod č. 54 – Ústí nad Labem-jih-Litoměřice, Severočeský kraj). Mandát obhájil ve volbách roku 1981 (obvod Ústí nad Labem-Litoměřice) a volbách roku 1986 (obvod Louny). Ve Federálním shromáždění setrval do ledna 1990, kdy rezignoval na poslanecký post v rámci procesu kooptace do Federálního shromáždění po sametové revoluci. V roce 1990 byl vyloučen z KSČ.\n\n"}
{"id": "794690", "url": "https://cs.wikipedia.org/wiki?curid=794690", "title": "Marie Hánová", "text": "Marie Hánová\n\nMarie Hánová (* 23. června 1950) je bývalá česká a československá politička Komunistické strany Československa a poslankyně Sněmovny lidu Federálního shromáždění za normalizace. Po roce 1989 komunální politička za KSČM.\n\nK roku 1976 se profesně uvádí jako dělnice. Ve volbách roku 1976 zasedla do Sněmovny lidu (volební obvod č. 43 – Domažlice, Západočeský kraj). Ve Federálním shromáždění setrvala do konce funkčního období, tedy do voleb roku 1981.\n\nPoliticky se angažuje i po sametové revoluci. V komunálních volbách roku 1998, komunálních volbách roku 2002, komunálních volbách roku 2006 i komunálních volbách roku 2010 kandidovala za KSČM do zastupitelstva města Horšovský Týn, přičemž ve volbách roku 2006 a 2010 byla zvolena.\n"}
{"id": "794691", "url": "https://cs.wikipedia.org/wiki?curid=794691", "title": "Amy Dumas", "text": "Amy Dumas\n\nAmy Christine Dumas (* 14. dubna 1975, Fort Lauderdale), lépe známá pod mononymem Lita, je hlavní zpěvačka skupiny The Luchagors a hlavně bývalá profesionální wrestlerka a WWE diva, aktivní v letech 1999 - 2006.\n\nAmy Christine Dumas jako dítě vystřídala mnoho základních škol. Studovala na Georgia State University ale v roce 1993 toho nechala, protože měla pocit že je to příliš podobné jako na střední škole.\n\nPozději, ve Washingtonu D.C., hrála Amy na basovou kytaru v různých kapelách a pracovala jako předskokan pro méně známou kapelu. Začala chodit na kurzy juda a začala se věnovat wrestlingu.\n\nWrestling se Amy zalíbil poté, co viděla Reye Mysteria, Mexického wrestlera, zápasit v epizodě WCW o mistrovství světa. V roce 1998 odcestovala do Mexika kde se dozvěděla více o tomto sportu a také o tom, jak ho provozovat. Své vzdělání financovala v tanečním klubu pod pseudonymem Misty. Během svého pobytu v Mexiku byla Amy trénována mnoha wrestlery, vč. Kevina Quinna, Miguela Peréze a Rickyho Santany. Po dokončení své přípravy zápasila Amy pro mexickou wrestlingovou společnost Empresa Mexicana.\n\nNa jaře roku 1999 byla Amy oslovena Paulem Heymanem, majitelem a manažerem Extreme Championship Wrestling (ECW). Zde debutovala pod jménem Miss Congeniality jako přítelkyně Dannyho Doringa. Později začala používat jméno Angelica a 18. července udělala svůj pay-per-view debut v show Heat Wave kde o ní měl Doring, v části příběhu, zájem.\n\nAmy se seznámila s Dory Funkem mladším, který jí trénoval ve svém středisku \"Funkin' Conservatory\". Zde byla trénována společně s dvaceti třemi muži a po dokončení tréninku se vrátila zpět to ECW. Mezitím Dory Funk se svou manželkou sestříhali video ze záznamů Amyných záznamů z tréninku a zaslali jej největší wrestlingové společnosti na světě, World Wrestling Federation. Na WWF udělala Amy dostatečně velký dojem na to, aby s nimi 1. listopadu 1999 podepsala vývojový kontrakt. Po pěti měsících které strávila v ECW, udělala zde 23. října 1999 svoje poslední zjevení.\n\nPo zdokonalení své dovednosti ve vývojovém území Memphis Championship Wrestling, získala Amy nové ringové jméno, Lita, a byla spárovaná s Essa Rios. Lita a Rios udělali svůj WWF debut 13. února 2000 v epizodě Sunday Night HEAT kde se Rios utkal o titul WWF Light Heavyweight šampióna proti Gillbergovi. Lita napodobovala jeho chvaty vč. moonsault a hurricanrana a provedla je na soupeře. Essa Rios a Lita měli nějaký čas spor s Eddie Guerrero a Chynou. Lita se stala v historii první ženou, která se kdy fyzicky zapojila do (používají se stoly, žebříky a židle) matche ve WWE.\n\nNa začátku roku 2001 měla Lita feud s Deanem Malenko. S asistencí Matta Hardyho ho 19. února v epizodě Raw is War porazila v zápase. Po tomto zápase Hardy políbil Litu, tím začal jejich vztah nejen na obrazovkách, ale i v reálu. V červenci 2001 se Lita spojila s Trish Stratus a společně porazily Stacy Keibler a Torrie Wilson. Později v tom samém roce, tým Hardy Boyz (Matt a Jeff Hardy) začali feud, kde nesnášeli jeden druhého. Lita se stala speciálním rozhodčím mezi těmi dvěma na show Vengeance - 9. prosince. Tento zápas vyhrál Jeff. Následující týden na Raw, Matt porazil Litu a Jeffa v Handicap zápase a Hardy Boyz se definitivně rozpadli.\n\nV březnu 2002 vyhrála Lita WWF Women's šampionát a udělala svůj samostatný ringový debut a to na WrestleManii X8, kde se postavila proti Trish Stratus. Začínalo se odhalovat, že spolu mají Lita a Christian vztah (jen v rámci příběhu), stejně tak jako Trish Stratus a Chris Jericho. 1. prosince 2003 v epizodě show Raw se ukázalo, že se Christian a Chris Jericho jen vsadili o \"jeden kanadský dolar\", kdo z nich bude mít sex s Litou a Trish jako první. Odhalení vedlo k feudu mezi Jerichem a Christianem a Trish s Litou. Na show Armageddon proti sobě měli \"zápas pohlaví\". \n\nLita začala chodit s Kanem, vzali se, ale jejich vztah skončil 16. května když ho Lita zradila tím, že v zápase pomohla Edgovi. Na epizodě Raw Lita oznámila, že podala žádost o rozvod a řekla, že Kane byl v posteli něco jako pokojová služka a že se musela vypořádat s věcmi jako zpocené tělo, \"hloupý\" smích a spláchnutý snubní prstýnek. Později, 20. června, si pokoušela na Raw vzít Edge za manžela. Svatební obřad byl ale přerušen mstivým Kanem.\n\n14. srpna 2006 v epizodě Raw vyhrála Lita svůj 3. Women's titul tím, že porazila Mickie James. Titul ale zanedlouho prohrála nad Trish Stratus. Když ho získala po čtvrté, na Raw oznámila že její poslední zápas bude na show Survivor Series. Právě tento svůj poslední zápas prohrála s Mickie James a ztratila titul.\n\nAmy udělala speciální vystoupení na 10. prosince 2007 na 15. výročí Raw kde se spojila se svou dlouholetou rivalkou Trish Stratus a postavily se proti Jillian Hall. Ten samý večer měla krátké zákulisní setkání s Kanem. 1. listopadu 2010 udělala Amy jako Lita segment v show Raw s Pee Wee Hermanem. 12. prosince 2011 Lita byla speciální host na Slammy Awards a udílela cenu \"Divalicious Moment of 2011\" , kterou vyhrála Kelly Kelly. Také se účastnila autogramiády pro WrestleManii 28 a později byla viděna v hledišti na Hall of Fame 2012 vedle CM Punka. V hledišti byla i na WrestleManii 28.\n\nAmy založila hudební kapelu The Luchagors v létě 2006 a debutovala s ní v září 2006 na akci \"rockového wrestlingu\" která se jmenuje Rock -N- Shock v The Masquerade v Atlantě. Při svém posledním zápase ve WWE Amy nosila na svém oblečení znak této kapely. Kapela vydala svoje první stejnojmenné album, The Luchagors, 11. září 2007.\n\nV dubnu 2007 Amy přijala práci v Atlantě jako rozhlasová DJka pro punkovou show která běží každé soboty večer ve 21:00 na americké rádiové stanici EST. Show se jmenuje PunkRockalypse.\n\nLita v červnu 2001 uvedla svoje první DVD, \"Lita: It Just Feels Right\". DVD vypráví o její kariéře a obsahuje i několik zápasů. Její autobiografie, ve spolupráci s Michaelem Krugmanem, \"Lita: A Less Traveled R.O.A.D. – The Reality of Amy Dumas\" byla vydána v roce 2003. Kniha, která byla uvedena magazínem New York Times jako bestseller, se vztahuje k osobním tématům jako je rodina, dětská léta, wrestlingová kariéra, vztah s Mattem Hardym, zranění krku a následná rehabilitace.\n\nAmy se také objevila v různých televizních show včetně Černý anděl, Faktor strachu a \"WWF Superstars Edition\" (rok 2002). V roce 2004 se objevila v epizodě Headbangers Ball. Také byla v reklamě na Chambers of Horror 2011, udílení cen pro horory jen pro dospělé které se koná v hlavním městě Atlanty, Georgia.\n\nNa konci roku 1999 byla na plastické operaci pro zvětšení prsů. Je od přírody brunetka, během své kariéry ve WWF/E si svoje vlasy ale obarvila na červeno. Má hodně tetování: tři zelené oči na horní části pravého bicepsu a slovo \"PUNK\" na vnitřní straně spodního rtu a slovo \"\"iconoclast (obrazoborec)\" napsané v ruské azbuce na její zadní části krku. V roce 2007 dostala návlek na levé rameno s mexickou lebkou, která je logem kapely 7 Seconds. Dříve měla Amy dva piercingy v jazyku a další dva v nose.\n\nAmy je známá milovnice zvířat. V roce 2003 si založila charitativní organizaci na ochranu zvířat jménem Amy Dumas Operation Rescue&Education (A.D.O.R.E., přeloženo do češtiny: respekt).\n\nV roce 2000 začala chodit s Mattem Hardym. V únoru 2005 se ukázalo, že měla několik měsíců románek se svým kolegou, wrestlerem Adamem \"Edge\" Copelandem a to zatímco chodila s Hardym. Krátce potom co Hardy Litu a Edge ztrapňoval ve veřejných médiích, WWE ho vyhodila. Když se Hardy po několika měsících vrátil zpět, tato životní situace byla přeložena do storyline v show WWE. Sám Matt Hardy řekl v rozhovoru, že Litu stále považuje za blízkou kamarádku. V létě roku 2006 začala Amy chodit s Shanee Mortonem, jejím kolegou z kapely The Luchagors. Po jejich rozchodu začala být Amy ve vztahu s wrestlerem CM Punkem. Nicméně, podle rozhovoru s Mattem Hardym v březnu 2010, Amy moc dlouho s Punkem nechodila.\n\nZakončovací chvaty\n\nOstatní chvaty\n\nTýmové chvaty\n\nJako manažerka\n\nPřezdívky\n\nTheme songy\n\n"}
{"id": "794692", "url": "https://cs.wikipedia.org/wiki?curid=794692", "title": "Rozália Harciniková", "text": "Rozália Harciniková\n\nRozália Harciniková (7. dubna 1943 – 29. prosince 1979) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako dělnice. Ve volbách roku 1976 zasedla do Sněmovny lidu (volební obvod č. 165 – Čadca, Středoslovenský kraj). Ve Federálním shromáždění setrvala do své smrti roku 1979. Pak ji nahradila Mária Kontríková.\n\n"}
{"id": "794697", "url": "https://cs.wikipedia.org/wiki?curid=794697", "title": "Švédsko na Letních olympijských hrách 1972", "text": "Švédsko na Letních olympijských hrách 1972\n\nŠvédsko na Letních olympijských hrách 1972 v Mnichově reprezentovalo 131 sportovců, z toho 104 mužů a 27 žen. Nejmladším účastníkem byl Diana Olsson (15 let, 3 dny), nejstarší pak Maud von Rosen (46 let, 258 dní) . Reprezentanti vybojovali 16 medailí z toho 4 zlaté, 6 stříbrných a 6 bronzových.\n\n"}
{"id": "794702", "url": "https://cs.wikipedia.org/wiki?curid=794702", "title": "Július Hašana", "text": "Július Hašana\n\nJúlius Hašana (* 24. října 1928 Dvorany nad Nitrou - 29. června 1996 Praha) byl československý generál, 1. zástupce náčelníka Hlavní politické správy ČSLA, politik Komunistické strany Československa slovenské národnosti a poslanec Sněmovny lidu Federálního shromáždění zvolený v českých zemích za normalizace.\n\nXVII. sjezd KSČ ho zvolil za člena Ústřední kontrolní a revizní komise KSČ. K roku 1976 se uvádí jako náčelník politické správy západního vojenského okruhu ČSLA. Do hodnosti generálporučíka byl povýšen k 1. květnu 1982. V roce 1989 zastával post 1. zástupce náčelníka Hlavní politické správy ČSLA.\n\nVe volbách roku 1976 zasedl do Sněmovny lidu (volební obvod č. 46 - Ostrov, Západočeský kraj). Mandát obhájil ve volbách roku 1981 (obvod Ostrov-Kraslice) a volbách roku 1986 (obvod Karlovy Vary). Ve Federálním shromáždění setrval do ledna 1990, kdy rezignoval na poslanecký post v rámci procesu kooptace do Federálního shromáždění po sametové revoluci.\n\n"}
{"id": "794704", "url": "https://cs.wikipedia.org/wiki?curid=794704", "title": "Žofia Huspeninová", "text": "Žofia Huspeninová\n\nŽofia Huspeninová (* 21. dubna 1948) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako zootechnička. Ve volbách roku 1976 zasedla do Sněmovny lidu (volební obvod č. 197 - Stará Ľubovňa, Východoslovenský kraj). Ve Federálním shromáždění setrvala do konce funkčního období, tedy do voleb roku 1981.\n\n"}
{"id": "794711", "url": "https://cs.wikipedia.org/wiki?curid=794711", "title": "Kurov", "text": "Kurov\n\nKurov je obec na Slovensku v okrese Bardejov. Na konci roku 2016 měla 615 obyvatel, první písemná zmínka pochází z roku 1332. Nachází se zde římskokatolický kostel svatého Šimona a Judy z roku 1841, řeckokatolický chrám svatého Lukáše z roku 1884 a nově postavený pravoslavný chrám téhož zasvěcení z roku 1994. Z Kurova vede silnice přes nedaleké Kurovské sedlo do Polska.\n"}
{"id": "794714", "url": "https://cs.wikipedia.org/wiki?curid=794714", "title": "Snooki", "text": "Snooki\n\nNicole Elizabeth \"Snooki\" Polizzi (* 23. listopadu, 1987, Santiago, Chile) je americká televizní hvězda a členka MTV reality show Jersey Shore. Před tím, než show v roce 2009 debutovala, tak se účastnila různých talk show jako The View, Ellen DeGeneres Show, Jimmy Kimmel Live, Late Show with David Letterman, Wendy Williams Show a byla speciálním hostem na WWE Raw. Je také jedna z nejvíce placených reality hvězd, v páté sezóně měla za jednu epizodu 150 000 dolarů. V březnu 2012 Snooki oznámila, že čeká své první dítě.\n\nSnooki se narodila v Santiagu, Chile. Když jí bylo šest let, byla adoptována italsko-americkými rodiči. Její otec je dobrovolný hasič a matka vedoucí kanceláře. Na střední škole získala přezdívku Snooki, když jí přátelé pojmenovali podle \"Snookie\", mužské postavě z filmu Nežádej svůj poslední tanec, protože byla první ze svých kamarádek která políbila kluka. Navštěvovala školu v Malboru v New Yorku, kde byla roztleskávačka. Když chodila na střední školu, trpěla poruchou příjmu potravy a vážila pouhých 36 kg. Vysokou školu navštěvovala také v Malboru kde studovala, aby se stala veterinární techničkou.\n\nMTV poprvé jí představilo poprvé v show \"Is She Really Going Out with Him?\", zaměřující se na ženy, které chodí s nepříjemnými a arogantními muži. Se svým přítelem Justinem se objevili ve 14. epizodě jménem \"Jerz Pud\".\n\nNicole se stala součástí reality show Jersey Shore potom, co si jí všiml producent Doron Ofir. New York Times jí popsal jako \"zvláštní část obsazení\". V roce 2010 se media shodly na tom, že měla nejlepší Halloweenský kostým ze všech celebrit. Její popularita začala nejvíce stoupat u třetí sezóny když za jednu epizodu dostala zaplaceno 5000 dolarů, nyní za ní dostává 30 000 dolarů. Během focení pro Seaside Heights byla Snooki praštěna do obličeje od učitele tělocviku na základní škole, Brada Ferro. Video z tohoto incidentu dosáhlo veliké popularity na YouTube a Nicole za tuto, jak později zjištěno zahranou scénu, dostala zaplaceno 10 000 dolarů.\n\nV roce 2011 Snooki a její kolegyně z Jersey Shore, Jennifer Farley, podepsaly smlouvu na natáčení nové show \"Snooki a JWoww vs. Svět\" která vyjde někdy v roce 2012 na MTV. V březnu 2012 Snooki potvrdila, že čeká své první dítě. To však může dělat problémy, protože je možnost aby byla obviněna z \"tvrdé párty, chlastu a pařby\" během těhotenství.\n\nSnooki se v roce 2010 stala moderátorkou pro CMT Music Awards. Dne 27. července se obsazení Jersey Shore objevilo v show New York Stock Exchange, kde se oslavoval Nový rok, a Snooki zazvonila na zvonek otevření. 12. září 2010 se Jersey Shore účastnili předávání cen MTV EMA. Později byla parodována v epizodě seriálu South Park se jménem \"Je to Jersey\" a také je často parodována v show Saturday Night Live hercem Bobbym Moynihanem.\n\n14. března 2011 se stala speciálním hostem v show WWE Raw, kde se dostala do rvačky s LayCool (Layla a Michelle McCool), což vedlo k vyvtoření 6 Person Mixed Tag Team zápasu na WrestleManii XXVII. Tento zápas vyhrál tým Snooki, Trish Stratus a Johna Morrisona. 12. prosince 2011 na WWE Raw Slammy Awards získala cenu A-Lister roku. Této akce se nemohla zúčastnit, tak fanouškům nahrála vzkaz na video.\n\nSnooki a její kolegové z Jersey Shore si zahráli sami sebe v komedii z roku 2012, Tři panáci.\n\nV březnu 2012 Snooki oznámila, že je zasnoubena se svým přítelem, Jionni LaValle, a čeká s ním dítě. Žijí spolu v newyorském Malboru. Definuje sama sebe jako bisexuálku.\n\n"}
{"id": "794717", "url": "https://cs.wikipedia.org/wiki?curid=794717", "title": "REC 2", "text": "REC 2\n\nRec 2 nebo také [REC]² je španělský hororový film z roku 2009, v pořadí 2. díl v úspěšné španělské hororové sérii \"REC\". Režiséry, stejně jako v předchozím díle, jsou Paco Plaza a Jaume Balagueró.\n\nV USA, kde se točil remake předchozího dílu \"REC\", bylo také natočeno , které je však dějově odlišné od filmu \"REC 2\". Film tedy žádný remake nemá.\n\nČinžovní dům je stále uvalen pod karanténou a vnitřek budovy je stále izolován. Do nebezpečného domu je vyslána speciální jednotka, která má za úkol doprovázet Dr. Owena, pracujícího pro ministerstvo, který se chce o situaci něco víc dozvědět. Po vstupu do domu se ale ukáže, že zmiňovaná infekce není přenosná vzduchem a celá akce má být tajná. Později se také ukáže, že Dr. Owen není z ministerstva, ale kněz snažící se získat protilátku, kterou lze dostat jen z krve dívky Tristany Medeiros posedlé démonem. Ta, vychrtlá nacházející se v podkroví, dokáže přes nakažené v budově s Dr. Owenem komunikovat. Ten ovšem používá kříž jako zbraň, díky kterému dokáže nakažené částečně ovládnout a komunikovat přes ně s dívkou. Po několika bojích se objeví také Ángela, reportérka z předchozího dílu, která z podkroví unikla. Všichni vyžadují jenom jediné. Dostat se z budovy dřív, než se všichni stanou jednimi z nakažených. To jim ale Dr. Owen nedovolí dřív, než nesplní úkol. Je jen otázkou času, kdy se povede krev dívky či dívku samotnou najít. Ángela si je o její existenci naprosto jistá, což povede k vydání se do podkroví za ní. V bytě jsou ale bez kamery s nočním režimem ztraceni. Drží se věty, kterou vyslovila dívka pomocí jednoho z nakažených: \"„Světlo nám nedovoluje vidět cestu“\", kdy s nočním režimem lze dívku Medeiros nalézt.\n\n"}
{"id": "794719", "url": "https://cs.wikipedia.org/wiki?curid=794719", "title": "Lascov", "text": "Lascov\n\nLascov je obec na Slovensku v okrese Bardejov. Na konci roku 2016 měla 566 obyvatel, první písemná zmínka pochází z roku 1370. Zdejší řeckokatolický chrám Krista Krále z let 1938 až 1940 využívají také římskokatoličtí věřící, kteří v obci tvoří většinu.\n"}
{"id": "794720", "url": "https://cs.wikipedia.org/wiki?curid=794720", "title": "Lenartov", "text": "Lenartov\n\nLenartov je obec na Slovensku v okrese Bardejov ležící v pohoří Čergov. Severní hranice katastru je zároveň státní hranicí s Polskem. Na konci roku 2016 měla 1 124 obyvatel, první písemná zmínka pochází z roku 1427. Nachází se zde římskokatolický kostel svatého Leonarda z roku 1826.\n\n"}
{"id": "794724", "url": "https://cs.wikipedia.org/wiki?curid=794724", "title": "Ignác Janák", "text": "Ignác Janák\n\nIgnác Janák (4. října 1930 Veľké Zalužice – 3. srpna 2016) byl slovenský a československý politik Komunistické strany Slovenska, vedoucí tajemník Krajského výboru KSS pro Západoslovenský kraj a poslanec Sněmovny lidu Federálního shromáždění za normalizace, krátce i První tajemník ÚV KSS.\n\nNarodil se v obci Veľké Zalužice (dnes Zalužice, okres Michalovce). Pocházel z dělnické rodiny. Po absolvování základní a střední školy pracoval zpočátku jako dělník. V roce 1952 vstoupil do KSS a byl funkcionářem Československého svazu mládeže. V letech 1955–1958 předsedal Krajskému výboru ČSM v Bratislavě. V letech 1960–1964 studoval na Vysoké škole ÚV KSSS v Moskvě. Po návratu ze studií nastoupil do aparátu strany.\n\nV letech 1963–1989 se uvádí jako účastník zasedání Ústředního výboru Komunistické strany Slovenska. V letech 1967–1970 zastával post vedoucího odboru školství a vědy na ÚV KSS, v letech 1970–1973 byl tajemníkem a od roku 1973 vedoucím tajemníkem Krajského výboru KSS pro Západoslovenský kraj. Členem ÚV KSS byl od roku 1976 a od roku 1977 i členem předsednictva ÚV KSS. 28. listopadu 1973 byl kooptován za člena Ústředního výboru Komunistické strany Československa. XV. sjezd KSČ, XVI. sjezd KSČ a XVII. sjezd KSČ ho ve funkci potvrdil. V období od března 1986 do dubna 1988 byl kandidátem předsednictva ÚV KSČ a od dubna 1988 do listopadu 1989 pak členem předsednictva. V roce 1978 mu byl udělen Řád práce, v roce 1980 Řád Vítězného února. V roce 1988 se v rámci politických změn vyvolaných perestrojkou stal prvním tajemníkem ÚV KSS, když nahradil Jozefa Lenárta.\n\nVe volbách roku 1976 zasedl do Sněmovny lidu (volební obvod č. 162 - Trnava, Západoslovenský kraj). Mandát obhájil ve volbách roku 1981 (obvod Trnava) a volbách roku 1986 (obvod Trnava). Ve Federálním shromáždění setrval do ledna 1990, kdy rezignoval na poslanecký post v rámci procesu kooptace do Federálního shromáždění po sametové revoluci.\n\nV únoru 1990 byl vyloučen z KSČ jako jeden z mnoha představitelů normalizačních stranických špiček.\n\n"}
{"id": "794726", "url": "https://cs.wikipedia.org/wiki?curid=794726", "title": "Lipová (okres Bardejov)", "text": "Lipová (okres Bardejov)\n\nLipová je obec na Slovensku v okrese Bardejov ležící na úpatí Ondavské vrchoviny. Na konci roku 2016 měla 71 obyvatel, první písemná zmínka pochází z roku 1567. Nachází se zde řeckokatolický chrám Ochrany Přesvaté Bohorodičky, jehož výstavba začala roku 1924 a který nahradil starší chrám z roku 1872 vyhořelý za první světové války.\n"}
{"id": "794728", "url": "https://cs.wikipedia.org/wiki?curid=794728", "title": "Livov", "text": "Livov\n\nLivov je obec na Slovensku v okrese Bardejov ležící v pohoří Čergov. Na konci roku 2016 měla 80 obyvatel, první písemná zmínka pochází z roku 1470. Nachází se zde řeckokatolický chrám svatého Michaela archanděla z roku 1841, který je národní kulturní památkou Slovenské republiky.\n"}
{"id": "794729", "url": "https://cs.wikipedia.org/wiki?curid=794729", "title": "Basketbal na Letních olympijských hrách 2004", "text": "Basketbal na Letních olympijských hrách 2004\n\nTurnaj se odehrál v rámci XXVIII. olympijských her ve dnech 15. – 28. srpna 2004 v Aténách.\n\nTurnaje se zúčastnilo 12 mužstev, rozdělených do dvou šestičlenných skupin ze, z nichž první čtyři postoupily do play off, kde se hrálo o medaile. Týmy, které skončily ve skupině na pátém a šestém místě, hrály o 9. – 12. místo. Olympijským vítězem se stalo mužstvo Argentiny.\n\n Itálie – Nový Zéland 71:69 (25:13, 39:22, 56:46)\n\n15. srpna 2004 (11:15) – Atény\n\n15. srpna 2004 (14:35) – Atény\n\n15. srpna 2004 (16:45) – Atény\n\n17. srpna 2004 (9:00) – Atény\n\n17. srpna 2004 (16:45) – Atény\n\n17. srpna 2004 (20:00) – Atény\n\n19. srpna 2004 (9:00) – Atény\n\n19. srpna 2004 (11:15) – Atény\n\n19. srpna 2004 (20:00) – Atény\n\n21. srpna 2004 (11:15) – Atény\n\n21. srpna 2004 (14:00) – Atény\n\n21. srpna 2004 (16:45) – Atény\n\n23. srpna 2004 (9:00) – Atény\n\n23. srpna 2004 (16:45) – Atény\n\n23. srpna 2004 (20:00) – Atény\n\n Litva – Angola 78:73 (14:24, 28:32, 56:55)\n\n15. srpna 2004 (9:00) – Atény\n\n15. srpna 2004 (20:00) – Atény\n\n15. srpna 2004 (22:15) – Atény\n\n17. srpna 2004 (11:15) – Atény\n\n17. srpna 2004 (14:30) – Atény\n\n17. srpna 2004 (22:15) – Atény\n\n19. srpna 2004 (14:30) – Atény\n\n19. srpna 2004 (16:45) – Atény\n\n19. srpna 2004 (22:15) – Atény\n\n21. srpna 2004 (9:00) – Atény\n\n21. srpna 2004 (20:00) – Atény\n\n21. srpna 2004 (22:15) – Atény\n\n23. srpna 2004 (11:15) – Atény\n\n23. srpna 2004 (14:30) – Atény\n\n23. srpna 2004 (22:15) – Atény\n\n USA – Španělsko 102:94 (25:25, 44:43, 74:67)\n\n26. srpna 2004 (14:30) – Atény\n\n26. srpna 2004 (16:45) – Atény\n\n26. srpna 2004 (20:00) – Atény\n\n26. srpna 2004 (22:15) – Atény\n\n Itálie – Litva 100:91 (20:26, 49:43, 73:63)\n\n27. srpna 2004 (20:00) – Atény\n\n27. srpna 2004 (22:15) – Atény\n\n Argentina – Itálie 84:69 (23:16, 43:41, 60:54)\n\n28. srpna 2004 (22:30) – Atény\n\n USA – Litva 104:96 (24:24, 49:44, 74:71)\n\n28. srpna 2004 (20:00) – Atény\n\n Řecko – Portoriko 85:75 (25:15, 44:36, 66:56)\n\n28. srpna 2004 (11:15) – Atény\n\n Španělsko – Čína 92:76 (25:21, 42:32, 65:50)\n\n28. srpna 2004 (9:00) – Atény\n\n Austrálie – Nový Zéland 98:90 (28:15, 48:34, 74:52)\n\n24. srpna 2004 (16:45) – Atény\n\n Srbsko a Černá Hora – Angola 85:62 (18:10, 34:25, 61:44)\n\n24. srpna 2004 (14:30) – Atény\n\n1. Argentina\n2. Itálie\n3. USA\nTurnaj se odehrál v rámci XXVIII. olympijských her ve dnech 15. – 28. srpna 2004 v Aténách.\n\nTurnaje se zúčastnilo 12 družstev, rozdělených do dvou šestičlenných skupin ze, z nichž první čtyři postoupily do play off, kde se hrálo o medaile. Týmy, které skončily ve skupině na pátém a šestém místě, hrály o 9. – 12. místo. Olympijským vítězem se stalo družstvo Spojených států.\n\n Austrálie – Nigérie 85:73 (20:18, 46:32, 62:44)\n\n14. srpna 2004 (9:00) – Atény\n\n14. srpna 2004 (16:45) – Atény\n\n14. srpna 2004 (20:00) – Atény\n\n16. srpna 2004 (11:15) – Atény\n\n16. srpna 2004 (20:00) – Atény\n\n16. srpna 2004 (22:15) – Atény\n\n18. srpna 2004 (11:15) – Atény\n\n18. srpna 2004 (16:45) – Atény\n\n18. srpna 2004 (20:00) – Atény\n\n20. srpna 2004 (9:00) – Atény\n\n20. srpna 2004 (20:00) – Atény\n\n20. srpna 2004 (22:15) – Atény\n\n22. srpna 2004 (11:15) – Atény\n\n22. srpna 2004 (14:30) – Atény\n\n22. srpna 2004 (16:45) – Atény\n\n Čína – Jižní Korea 71:54 (18:15, 33:21, 57:42)\n\n14. srpna 2004 (11:15) – Atény\n\n14. srpna 2004 (14:30) – Atény\n\n14. srpna 2004 (22:15) – Atény\n\n16. srpna 2004 (9:00) – Atény\n\n16. srpna 2004 (14:30) – Atény\n\n16. srpna 2004 (16:45) – Atény\n\n18. srpna 2004 (9:00) – Atény\n\n18. srpna 2004 (14:30) – Atény\n\n18. srpna 2004 (22:15) – Atény\n\n20. srpna 2004 (11:15) – Atény\n\n20. srpna 2004 (14:30) – Atény\n\n20. srpna 2004 (16:45) – Atény\n\n22. srpna 2004 (9:00) – Atény\n\n22. srpna 2004 (20:00) – Atény\n\n22. srpna 2004 (22:15) – Atény\n\n USA – Řecko 102:72 (27:19, 55:34, 76:53)\n\n25. srpna 2004 (14:30) – Atény\n\n25. srpna 2004 (16:45) – Atény\n\n25. srpna 2004 (20:00) – Atény\n\n25. srpna 2004 (22:15) – Atény\n\n USA – Rusko 66:62 (16:15, 37:33, 51:44)\n\n27. srpna 2004 (14:30) – Atény\n\n27. srpna 2004 (16:45) – Atény\n\n USA – Austrálie 74:63 (17:14, 29:26, 52:50)\n\n28. srpna 2004 (16:15) – Atény\n\n Rusko – Brazílie 71:62 (18:20, 32:32, 47:46)\n\n28. srpna 2004 (14:00) – Atény\n\n Česko – Španělsko 79:68 (19:12, 40:27, 57:45)\n\n27. srpna 2004 (11:15) – Atény\n\n Řecko – Nový Zéland 87:83 (21:24, 43:50, 66:66)\n\n27. srpna 2004 (9:00) – Atény\n\n Čína – Japonsko 82:63 (20:12, 30:29, 51:48)\n\n24. srpna 2004 (11:15) – Atény\n\n Nigérie – Jižní Korea 68:64 (16:16, 29:32, 50:44)\n\n24. srpna 2004 (9:00) – Atény\n\n1. USA\n2. Austrálie\n3. Rusko\n"}
{"id": "794733", "url": "https://cs.wikipedia.org/wiki?curid=794733", "title": "Livovská Huta", "text": "Livovská Huta\n\nLivovská Huta je obec na Slovensku v okrese Bardejov ležící v pohoří Čergov. Vznikla v 17. století při sklářské huti a na konci roku 2016 měla 47 obyvatel. Nachází se zde řeckokatolický chrám svatého Jakuba, bratra Páně z roku 1937. V katastru obce se nachází národní přírodní rezervace Pramenisko Tople a část národní přírodní rezervace Čergovský Minčol.\n"}
{"id": "794735", "url": "https://cs.wikipedia.org/wiki?curid=794735", "title": "Švédsko na Letních olympijských hrách 1968", "text": "Švédsko na Letních olympijských hrách 1968\n\nŠvédsko na Letních olympijských hrách 1968 v Ciudad de México reprezentovalo 100 sportovců, z toho 86 mužů a 14 žen. Nejmladším účastníkem byla Rose-Marie Holm (15 let, 77 dní), nejstarší pak Kurt Johansson (54 let, 241 dní) . Reprezentanti vybojovali 4 medaile z toho 2 zlaté, 1 stříbrnu a 1 bronzovou.\n\n"}
{"id": "794736", "url": "https://cs.wikipedia.org/wiki?curid=794736", "title": "František Kliha", "text": "František Kliha\n\nFrantišek Kliha (* 18. listopadu 1941) je bývalý slovenský a československý politik Komunistické strany Slovenska, poslanec Sněmovny lidu Federálního shromáždění za normalizace.\n\nK roku 1976 se profesně uvádí jako soustružník. Ve volbách roku 1976 zasedl do Sněmovny lidu (volební obvod č. 138 - Ružinov, Bratislava). Mandát obhájil ve volbách roku 1981 (obvod Staré Mesto) a volbách roku 1986 (obvod Ružinov). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "794739", "url": "https://cs.wikipedia.org/wiki?curid=794739", "title": "Mária Kontríková", "text": "Mária Kontríková\n\nMária Kontríková (* 29. března 1939) byla slovenská a československá politička Komunistické strany Slovenska, poslankyně Sněmovny lidu Federálního shromáždění za normalizace.\n\nPo volbách roku 1976 zasedla do Sněmovny lidu (volební obvod č. 165 - Čadca, Středoslovenský kraj). Křeslo nabyla až dodatečně v dubnu 1980 po doplňovacích volbách poté, co zemřela poslankyně Rozália Harciniková. Mandát obhájila ve volbách roku 1981 (obvod Čadca) a volbách roku 1986 (obvod Čadca). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\nV březnu 2009 oslavila 70. narozeniny. Uvádí se jako obyvatelka města Turzovka.\n\n"}
{"id": "794741", "url": "https://cs.wikipedia.org/wiki?curid=794741", "title": "Jimmy Choo", "text": "Jimmy Choo\n\nJimmy Choo ( ; * 15. listopadu 1948 Penang, Malajsie) je malajsijský módní návrhář.\n\nNyní sídlí v Londýně. Proslavily ho ručně vyráběné ženské boty. Nyní vyrábí i kabelky, doplňky i boty pro muže.\n\nJimmy Choo se narodil do rodiny výrobců obuvi. Pravé příjmení je Chow, ale v rodném listě bylo špatně uvedeno jako Choo. Jimmy Choo si toto jméno ponechal. Své první boty vytvořil v 11 letech. Studoval na tzv. Cordwainers' Technical College, která je nyní součástí London College of Fashion, kde příležitostně přednáší.\n\nPrvní zmínka o něm v časopisu Vogue v roce 1986, však první boty, které prodával pod značkou Lucky Shoes, byly na trhu již od roku 1984. V roce 1990 se Princezna Diana z Walesu stala patronkou jeho tvorby. Jeho pracoviště je na adrese Jimmy Choo, 169 Draycott Ave., London SW3 3AJ, Anglie. Od roku 1996 Jimmy Choo Ltd spolupracuje s britským Vogue. Jeho první obchod se otevřel v New Yorku v roce 1998. V dubnu 2001 prodal svůj 50% podíl z firmy za 10mil. liber a od té doby se soustredí na exkluzivní modely bot, figurující pod značkou Jimmy Choo Couture, která zahrnuje také výrobu kabelek a dalších luxusních doplňků. V současné době patří mezi návrháře s nejdražšími botami na světě.\n\nJimmy Choo se podílí na projektu na zřízení obuvnického institutu v Malajsii. Jeho boty zazářily například ve filmech \"Charlieho andílci\", \"Ďábel nosí Pradu\" nebo \"Sex ve městě\".\n\n"}
{"id": "794743", "url": "https://cs.wikipedia.org/wiki?curid=794743", "title": "GM New Look", "text": "GM New Look\n\nGM New Look, známý také pod názvem „\"akvárium\"”, je model autobusů vyráběný od roku 1959 do roku 1987 firmou General Motors. Bylo vyrobeno více než 44 000 těchto autobusů. Autobus se svým vzhledem stal kultovním znakem Severní Ameriky. Jeho design je uveden pod značkou US Patent D182, 998. Jehož tvůrci jsou Roland E. Gegoux a William P. Strong.\n\n\n"}
{"id": "794744", "url": "https://cs.wikipedia.org/wiki?curid=794744", "title": "Josef Koza", "text": "Josef Koza\n\nJosef Koza (13. března 1946 – 27. března 2008) byl český a československý politik Komunistické strany Československa, poslanec Sněmovny lidu Federálního shromáždění za normalizace. Po roce 1989 komunální politik za ČSSD.\n\nK roku 1976 se profesně uvádí jako předseda MNV.\n\nVe volbách roku 1976 zasedl do Sněmovny lidu (volební obvod č. 49 - Plasy, Západočeský kraj). Ve Federálním shromáždění setrval do konce funkčního období, tedy do voleb roku 1981.\n\nPoliticky se angažoval i po sametové revoluci. V komunálních volbách roku 2002 a komunálních volbách roku 2006 kandidoval za ČSSD do zastupitelstva obce Žihle, přičemž se stal starostou. V roce 2002 je profesně uváděn jako jednatel firmy. Zemřel roku 2008 ve střešovické nemocnici v Praze, kde byl předtím hospitalizován kvůli operaci srdce.\n"}
{"id": "794747", "url": "https://cs.wikipedia.org/wiki?curid=794747", "title": "Metoda FIFO", "text": "Metoda FIFO\n\nFIFO je zkratka anglického sousloví \"\", což se do češtiny zpravidla překládá jako \"první dovnitř, první ven\". V praxi se lze s touto metodou setkat např. v účetnictví, a to při účtování o skladových zásobách.\n\nPreppeři tuto metodu užívají při rotaci zásob potravin a dalších užitečných věcí, které je zapotřebí pravidelně obměňovat, aby se nezkazily. Tedy nakupují konzervy, mouku, cukr a další potraviny. To, co právě přinesli z obchodu, dávají dozadu a do kuchyně ze skladu přinesou tu nejstarší konzervu, pytlík mouky, cukru apod.\n\nV informačních technologiích je tento princip praktikován například v databázových systémech. Klient zasílá požadavky na databázový server, kde jsou procesem „dispatcher“ zařazovány do fronty k vyřízení právě podle principu FIFO – tedy první požadavek ve frontě je vyřízen nejdříve, poté druhý atd.\n"}
{"id": "794753", "url": "https://cs.wikipedia.org/wiki?curid=794753", "title": "Miroslav Kozák", "text": "Miroslav Kozák\n\nMiroslav Kozák (* 13. prosince 1952) je bývalý český a československý politik Komunistické strany Československa, poslanec Sněmovny lidu Federálního shromáždění za normalizace. Po roce 1989 komunální politik za KSČM.\n\nK roku 1976 se profesně uvádí jako elektromontér. Ve volbách roku 1976 zasedl do Sněmovny lidu (volební obvod č. 60 - Liberec-sever, Severočeský kraj). Ve Federálním shromáždění setrval do konce funkčního období, tedy do voleb roku 1981.\n\nK roku 2011 se uvádí bytem Nové Město pod Smrkem. Politicky se angažuje i po sametové revoluci. V komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 kandidoval za KSČM do zastupitelstva obce Nové Město pod Smrkem, přičemž se uvádí v jednotlivých volebních listinách profesně jako dělník, topič, zástupce starosty a mistr ČOV.\n\n"}
{"id": "794755", "url": "https://cs.wikipedia.org/wiki?curid=794755", "title": "Olešník kmínolistý", "text": "Olešník kmínolistý\n\nOlešník kmínolistý (\"Selinum carvifolia\") je v ČR hojně vyskytující se luční bylina.\n\nDo rodu olešník (\"Selinum\") jsou řazeny vytrvalé byliny se silnými kořeny. Lodyhy jsou přímé. Spodní listy jsou 2-3x zpeřené. Řapíky listů se směrem nahoru zkracují, vrchní listy jsou přisedlé. Květenství jsou složené koncové okolíky. Listeny jsou celistvé nebo na koncích laločnaté či zpeřené, ale mohou i chybět. Kalich je zřetelně zubatý. Koruna má bílou nebo růžovou barvu. Korunní plátky mají obvejčitý tvar. Celkem je známo asi 8 druhů, které jsou rozšířené v oblasti Evropy a Asie. Dva z těchto druhů jsou endemity v Číně. Na území České republiky se vyskytuje jediný druh.\n\nVytrvalá bylina dorůstající výšky 30-100 cm (někdy se uvádí 40-80 cm). Její oddenek je vícehlavý a slabě čupřinatý (tj. svazky vláken na vrcholu oddenku). Lysá lodyha rostliny je přímá, ostře hranatá a rýhovaná. Listy mají v obrysu trojboký tvar – 3–4krát zpeřené. Spodní listy jsou velké 15x30 cm a dlouze řapíkaté. Řapík na spodu vytváří širší pochvu. Jednotlivé lístky vyrůstají na krátkých řapících. Listové úkrojky, neboli ploché cípy listů, se vyznačují peřenosečností, podlouhlou čárkovitostí a vybíhají do bílé osinkaté špičky. V obrysu mají vejčitý tvar. Méně dělené horní listy jsou výrazně menší. Květenství tvoří husté okolíky, které se skládají z 15 až 20 okolíčků. Okolíčky vyrůstají na drsných a hranatých stopkách. Obaly chybí, nejsou vyvinuté. Obalíčky vyvinuty a tvoří mnoho listenců, které jsou čárkovitě kopinaté, pokryté brvami a lemované úzkým bílým lemem. Kališní lístky nejsou zřetelné. Korunní plátky se vyznačují bílou nebo narůžovělou barvou. V květu se nachází pět tyčinek. Spodní semeník tvoří dva plodolisty. Jsou velké asi 1-1,5 mm, jejich tvar je obsrdčitý. Plody, tvořené široce oválnými dvounažkami, jsou křídlatě hranaté a dosahují velikosti 2,5-4 mm. Olešník kvete od července do září.\n\nRoste na vlhkých až zbahnělých stanovištích, konkrétně tedy louky, světlé humózní lesy a luhy, ale i na územích se silně kolísající hladinou spodní vody čímž rozumíme sušších travnatých porostech a křoviny. Vyskytuje se na písčitých, jílovitých až rašelinných půdách, které jsou často kyselé. V horách olešník nalezneme jen vzácně.\n\nTento druh najdeme v téměř celé Evropě a v Asii. Na východě zasahuje k Uralu, na severu do jižní Skandinávie, na jihu do severní Itálie a na sever Balkánského poloostrova. Zavlečen byl do Severní Ameriky.\n\nV České republice se vyskytuje na celém území roztroušeně.\n\nRegistrované významné krajinné prvky\nDalší přírodovědně hodnotná území\n\nOlešník je mimo jiné i druhem vlhkých luk svazu Molinion,humózních lesů svazu Carpinion, luhů svazu Alnion incanae\n\nPřírodovědecky hodnotné luční porosty, kde se vyskytuje celá řada chráněných, ale i vzácných druhů rostlin. Jedná se o nehnojené bezkolencové louky střídavě vlhkých stanovišť. Střídavou vlhkost má na svědomí silně kolísající hladina podzemní vody. Porosty tohoto typu jsou přítomné i na území Prahy. Je nezbytné se o ně starat a chránit je před negativními vlivy. Jejich zachování předpokládá občasné kosení, stabilní hydropedologický režim a ochranu před změnami chemizmu v kořenových zónách bylinného patra. Typickými rostlinami těchto bezkolencových luk jsou kosatec sibiřský, bezkolenec modrý, vrba plazivá, čertkus luční, pcháč šedý, oman vrbolistý, jarva pochybná, mochna bílá. Dále zde pak běžně nalezneme kopretinu bílou, blatouch bahenní. Mezi vzácné rostliny jsou řazeny ocún jesenní, oman luční, kakost bahenní. V současné době lze bezkolencové louky zastihnout v nejzachovalejší podobě v rámci PP Hrnčířské louky.\n\nV minulosti lesy tohoto typu pokrývaly pravděpodobně podstatnou část plochy dnešní Prahy. Jsou to květnaté, dubohabrové a dubolipové háje představující primární vegetaci nížinného a pahorkatinného stupně. Lze je nalézt v PR Klánovický les, v PR Vinořský park, V Michelsko-Kunratickém lese, v údolí Šáreckého potoka, v Tichém údolí, především však v komplexu Radotínsko-Chuchelského parku a Dalejského háje.\n\nJde o lužní lesy primární vegetace zaplavovaných a podmáčených poloh. Plošné rozšíření těchto lesů nalezneme především v komplexu PP Milíčovský les a rybníky, PP Obora v Uhříněvsi a v soutokové oblasti Berounky s Vltavou v rámci PP Krňák. Na pražském území se tzv. tvrdé luhy vyskytují dnes pouze ve formě ptačincových olšin vytvořených podél přítoků Vltavy – Pitkovického potoka, Botiče, Šáreckého potoka. Typickými rostlinami olšin tohoto typu jsou například ptačí zob obecný, svída krvavásvída krvavá, řešetlák počistivý, orsej jarní, křehkýš vodní, pitulník žlutý, sasanka hajní, konopice velkokvětá, chmel obecný.\n\n\n\n \n"}
{"id": "794760", "url": "https://cs.wikipedia.org/wiki?curid=794760", "title": "Svatý Austremon", "text": "Svatý Austremon\n\nSvatý Austremon – také Austremoine, Stremonius či Austremonius – (3. století – 286 či 4. století ), „apoštol Auvergne“ byl první biskup clermontský.\n\nPodle Řehoře z Tours byl svatý Austremon jedním z biskupů, jež za vlády císaře Decia vyslal papež Fabián do Galie, aby tam kázali evangelium. Spolu se svatým Austremonem, který byl poslán do Clermontu, byli posláni také svatý Gracián do Tours, svatý Trofimus do Arles, Pavel do Narbonne, svatý Saturnin do Toulouse, svatý Diviš do Paříže a svatý Marcial do Limoges.\n\nV Clermontu obrátil senátora Cassia a pohanského kněze Viktorina. Dále také poslal svatého Serena do Thiers, svatého Maria do Salers a svaté Nektaria a Antonina do jiných částí Auvergne.\n\nSamotná legenda o svatém vznikla v 10. století v opatství v Mozacu, dále ji rozšířili mniši z Issoire.\n\n\n"}
{"id": "794777", "url": "https://cs.wikipedia.org/wiki?curid=794777", "title": "Penny Heynsová", "text": "Penny Heynsová\n\nPenelope \"Penny\" Heyns (* 8. listopadu 1974, Springs, Jihoafrická republika) je bývalá jihoafrická plavkyně.\n\nPenny je dcera obchodníka a trenérky plavání z jihoafrického města Amanzimtoti. Poprvé závodila v sedmi letech.\nV roce 1993 odešla studovat do USA na univerzitu v Nebrasce, kde se dostala do trenérské skupiny bývalého československého reprezentanta Jana Bidrmana. Do světové špičky pronikla až v roce 1995. Profesionální kariéru ukončila v roce 2001.\n\n\n"}
{"id": "794788", "url": "https://cs.wikipedia.org/wiki?curid=794788", "title": "Peter Draisaitl", "text": "Peter Draisaitl\n\nPeter Draisaitl (* 7. prosince 1965 v Karviné) je německý hokejový trenér a bývalý hokejový útočník českého původu. Hrát hokej začal jako dítě v Opavě v klubu HC Slezan Opava, ve třinácti letech ale s rodiči emigroval do Německa. Od ledna 2016 do září 2016 působil u klubu HC Dynamo Pardubice.\n\nJeho syn je německý hokejový útočník Leon Draisaitl v současnosti působící v Edmonton Oilers.\n\nSvoji hokejovou kariéru prožil celou v Německu – hlavně v klubech Adler Mannheim a Kölner Haie. V sezoně 1994/1995 se s Kölner Haie stal mistrem. Působil také v klubech Moskitos Essen a Revierlöwen Oberhausen, kde ukončil profesionální hráčskou kariéru.\n\nZa německou hokejovou reprezentaci v letech 1988−1998 odehrál 146 zápasů. Startoval na sedmi mistrovstvích světa a na třech olympijských hrách.\n\nPo ukončení hráčské kariéry v roce 2001 se stal trenérem. Nejprve vedl Oberhausen a Fischtown Pinguins. Ve druhé nejvyšší německé lize trénoval Straubing, EV Regensburg. Poté koučoval EV Duisburg v 1. německé lize následně trénoval druholigový Ravensburg. V sezoně 2011/12 pak vedl v německé nejvyšší soutěži DEL tým Norimberku.\n\nV sezóně 2012/13 vedl český extraligový celek z Českých Budějovic HC Mountfield, který skončil po základní části na 8. místě a v předkole playoff vypadl s HC Vítkovice Steel 2:3 na zápasy.\n\nNa jihu Čech prodloužil smlouvu i pro ročník 2013/2014, jenže klub se v letních měsících po rozhodnutí vlastníků nakonec přestěhoval do Hradce Králové. Peter Draisaitl tak vedl jako hlavní kouč nyní nový klub sídlící v Hradci Králové.\n\nV lednu 2016 převzal po Richardu Královi aktuálně 12. klub Extraligy ledního hokeje a stal se v sezóně 2015/2016 již třetím lodivodem HC Dynamo Pardubice. Dle dostupných informací mu byla nabídnutá víceletá smlouva. Dne 20. 9. 2016 byl Peter Draisaitl odvolán a nahradil ho Vladimír Martinec. K tomuto kroku vedlo to, že Dynamo po pěti kolech extraligy (2016/2017) nemělo ani bod a poslední zápas mezi Hradcem Králové a Pardubicemi skončil hořkou porážkou Pardubic 8:2.\n"}
{"id": "794791", "url": "https://cs.wikipedia.org/wiki?curid=794791", "title": "Karel Kadlec (fotbalista)", "text": "Karel Kadlec (fotbalista)\n\nKarel Kadlec (* 17. června 1969) je bývalý český fotbalista, útočník.\n\nV lize nastoupil za Spartu Praha. Se Spartou získal v roce 1987 mistrovský titul, i když jako dorostenec zasáhl do jediného utkání.\n\n"}
{"id": "794795", "url": "https://cs.wikipedia.org/wiki?curid=794795", "title": "Tomáš Krejčík", "text": "Tomáš Krejčík\n\nTomáš Krejčík (* 17. listopadu 1968) je bývalý český fotbalista, útočník.\n\nHrál za VTJ Tábor, AC Sparta Praha, FK Dukla Praha, FK Viktoria Žižkov, AFK Atlantic Lázně Bohdaneč a FC Střížkov. Se Spartou získal v roce 1990 mistrovský titul. V lize odehrál 81 utkání. V Lize mistrů nastoupil v 1 utkání a v Poháru vítězů pohárů nastoupil ve 2 utkáních.\n\n"}
{"id": "794796", "url": "https://cs.wikipedia.org/wiki?curid=794796", "title": "Zazaki Wikipedie", "text": "Zazaki Wikipedie\n\nZazaki Wikipedie (zazacky: \"Wikipedia\") je verze Wikipedie v jazyce zazaki. Byla založena v roce 2006. V lednu 2020 obsahovala přes 13 000 článků a pracovalo pro ni 7 správců. Registrováno bylo přes 19 100 uživatelů, z nichž bylo okolo 30 aktivních. V počtu článků byla 134. největší Wikipedie.\n\n"}
{"id": "794813", "url": "https://cs.wikipedia.org/wiki?curid=794813", "title": "Antonín Šatra", "text": "Antonín Šatra\n\nAntonín Šatra (21. února 1901 Praha – 28. prosince 1979 tamtéž) byl český hudební skladatel.\n\nStudoval na Pražské konzervatoři skladbu u Karla Boleslava Jiráka a Jaroslava Křičky a mistrovskou školu u Josefa Bohuslava Foerstera. Do roku 1937 soukromě vyučoval hudbu a poté se stal zaměstnancem Československého rozhlasu. Nejprve jako archivář a po roce 1951 jako hudební režizér. \n\n\n\n\n\n"}
{"id": "794825", "url": "https://cs.wikipedia.org/wiki?curid=794825", "title": "Jaroslav Pazdera", "text": "Jaroslav Pazdera\n\nJaroslav Pazdera (* 27. června 1962) je bývalý český fotbalový útočník.\n\nV československé lize hrál za AC Sparta Praha, kam přestoupil z Příbrami. Podílel se na titulu Sparty v ročníku 1990/91, přestože zde působil jen měsíc – z Příbrami přišel k 1. prosinci 1990 a k 1. lednu 1991 odešel do rakouského WSV VÖEST Alpine Krems. V nejvyšší soutěži nastoupil ve 2 utkáních, vstřelil 1 branku. Skóroval při svém debutu v neděli 2. prosince 1990 (Sparta - Cheb 3:1), v sobotu 8. prosince 1990 hrál první ligu naposled (Inter - Sparta 1:0).\n\n"}
{"id": "794830", "url": "https://cs.wikipedia.org/wiki?curid=794830", "title": "Lopúchov", "text": "Lopúchov\n\nLopúchov je obec na Slovensku v okrese Bardejov. Na konci roku 2016 měla 329 obyvatel, první písemná zmínka pochází z roku 1345. Nachází se zde římskokatolický kostel Panny Marie Růžencové z roku 1913 a klasicistní evangelický kostel z počátku 19. století.\n"}
{"id": "794832", "url": "https://cs.wikipedia.org/wiki?curid=794832", "title": "Erik Chytil", "text": "Erik Chytil\n\nErik Chytil (* 24. listopadu 1970) je bývalý slovenský fotbalista, útočník.\n\nHrál za Slovan Bratislava, Spartak Trnava, 1. FC Košice a DAC Dunajská Streda. Mistr Československa 2002. V československé lize nastoupil ve 34 utkáních, ve slovenské lize v 82 utkáních. Po skončení aktivní činnosti působí jako trenér v nižších soutěžích.\n"}
{"id": "794837", "url": "https://cs.wikipedia.org/wiki?curid=794837", "title": "Lukavica (okres Bardejov)", "text": "Lukavica (okres Bardejov)\n\nLukavica je obec na Slovensku v okrese Bardejov. Na konci roku 2016 měla 378 obyvatel, první písemná zmínka pochází z roku 1415. Nachází se zde evangelický kostel, řeckokatolíci žijící v horní části obce (od silniční křižovatky směrem k Rešovu) tu mají svou kapli Narození Panny Marie z roku 1903.\n"}
{"id": "794838", "url": "https://cs.wikipedia.org/wiki?curid=794838", "title": "Boris Kitka", "text": "Boris Kitka\n\nBoris Kitka (* 16. srpna 1970) je bývalý slovenský fotbalový obránce a později fotbalový trenér. Trénoval mj. slovenskou reprezentaci do 21 let a byl asistentem trenéra Weisse v FK Kajrat Almaty.\n\nHrál za Slovan Bratislava, FC Spartak Trnava, FK Inter Bratislava, Baník Prievidza a v Rakousku za SV Ried. Mistr Československa 1992. V československé lize nastoupil v 16 utkáních, ve slovenské lize v 83 utkáních a v rakouské lize nastoupil v 58 utkáních a dal 1 gól. V Poháru vítězů pohárů nastoupil v 5 utkáních.\n\n"}
{"id": "794842", "url": "https://cs.wikipedia.org/wiki?curid=794842", "title": "Lukov (okres Bardejov)", "text": "Lukov (okres Bardejov)\n\nLukov je obec na Slovensku v okrese Bardejov, k níž od roku 1943 patří také předtím samostatná obec Venécia. Na konci roku 2016 měla celkem 634 obyvatel (včetně Venécie), první písemná zmínka o Lukovu pochází z roku 1264. Nachází se zde klasicistní řeckokatolický chrám Ochrany Přesvaté Bohorodičky z roku 1800, který je národní kulturní památkou Slovenské republiky.\n\nV části Venécia se nachází pravoslavný chrám Seslání Ducha svatého z 20. století a dřevěný řeckokatolický chrám svatých Kosmy a Damiána z let 1708 až 1709.\n\n"}
{"id": "794843", "url": "https://cs.wikipedia.org/wiki?curid=794843", "title": "Vincenc Drbohlav", "text": "Vincenc Drbohlav\n\nVincenc Drbohlav (26. srpna 1861 Rovensko pod Troskami – 4. ledna 1937 Všeň), byl český katolický kněz, osobní děkan, farář ve Všeni u Turnova, biskupský notář a čestný konzistorní rada litoměřický, vlastenec a spisovatel.\n\nPocházel z chudé rodiny z Rovenska pod Troskami, kde prožil také své mládí. Byl však nadaný a místní učitel mu doporučil, aby šel na gymnázium do Jičína. Rodiče neměli na jeho studium dostatek prostředků, ale Drbohlav se pílí a mnohdy těžkou prací na studiích udržel, a roku 1883 složil maturitní zkoušku. V té době se také rozhodl stát knězem a proto vstoupil do bohosloveckého semináře v Litoměřicích.\nPoměry v litoměřickém semináři byly však takové, že Češi se cítili vzhledem k většině německy mluvících studentů jako méněcenný národ ve vlastní vlasti. Reakcí na tyto poměry byl čin, kdy čeští bohoslovci položili v Litoměřicích na hrob básníka K.H.Máchy věnec z národních navštívek a proti Čechům v semináři povstaly národnostní vášně. Následné novinářské polemiky se účinně zúčastnil i Vincenc Drbohlav, který měl možnost v německém prostředí ukázat své vlastenectví, maje oporu ve vlasteneckém vicerektorovi Josefu Bernátovi.\n\nNa kněze byl vysvěcen v roce 1887 a slavnou primici (první mši svatou) sloužil ve svém rodišti v Rovensku pod Troskami 30. května 1887. Po svém vysvěcení se stal kaplanem ve Mšeně.\nDalším jeho kaplanským místem, kam se dostal na vlastní žádost v roce 1888, byla Světlá pod Ještědem. Zde se dostal pod patronát knížete Alaina Rohana. Ve Světlé pod Ještědem se účastnil národního hnutí. Byl činný v \"Národní jednotě severočeské\" a stal se důvěrníkem pro českodubský okres. Toto jeho politické exponování bylo však v nelibosti u patrona, zvláště když se v jedné promluvě ve Vlastibořicích odvážil mít na politické záležitosti jiný názor, než měl kníže.\nByl tedy v roce 1897 přeložen na faru do Loukova nad Jizerou. Zde se účastnil spolkového života a zakládal ochotnické divadelní kroužky.\nDo svého dřívějšího působiště ve Světlé pod Ještědem se vrátil v roce 1904. Byl jmenován farářem, ovšem ještě než k jmenování došlo, byl povolán k patronu knížeti Rohanovi, který ani po deseti letech nezapomněl na jeho řeč ve Vlastibořicích. Vyslechl jeho poučení, že kněz má \"pěstovati politiku Kristuvu\", a byl propuštěn. Ovšem jako farář měl již zajištěnou existenci a mohl působit samostatně. Ve Světlé byl farníky nadšeně přivítán.\nNa faře ve Světlé pod Ještědem působil až do roku 1919, kdy mu stáří již začalo činit obtíže ve správě horské farnosti. Odešel tedy na lehčí faru do Všeně, kde setrval až do své smrti 4. ledna 1937. Toužil oslavit \"zlaté\" padesátileté kněžské jubileum 30. května 1937, ovšem toho se již nedočkal. Pohřben je v kněžské hrobce uprostřed všeňského hřbitova.\nZa své zásluhy jako kněz byl jmenován osobním děkanem a po biskupské vizitaci v roce 1933 čestným konzistorním radou.\n\nJako homiletický spisovatel zasílal své příspěvky časopisů: \"Kazatel\", \"Pastýř duchovní\" a do \"Krátkých řečí duchovních\". S velikou oblibou obíral se kulturními dějinami, obranou víry a filozofií. Jeho velká knihovna obsahovala mnoho cenných vědeckých děl. O osudu zmíněné knihovny po jeho smrti však není nic známo.\nVýsledky jeho studií byly dosti obšírné články ve sborníku „Vlast“. Knižně vyšlo v roce 1901 jeho dílo: „Kláštery a jejich význam v dějinách lidské vzdělanosti.“ Jeho apologetické a filozofické stati uveřejňovala: „Křesťanská škola“. Mnohé články a drobné věci přinášela „Obrana víry“. Do dětských časopisů začal psát poučné i zábavné články od roku 1887; a to do „Naši mládeži“, „Anděla strážného“, „Rajské zahrádky“, „Českého jinocha“ a „Našeho domova“. Jeho beletristické články uveřejňovali v „Blahověstu“, Kudrnáčových „Pojizerských hlasech“, a příloze „Čecha“. V „Neděli“ vyšel humoristický obrázek „Farář a jeho kostelník“. Roku 1926 vyšel jeho spisek „O vykoupení lidství“. Pro malé \"dítky\" veršovaná biblická dějeprava s otázkami a odpověďmi.\n\n\n\n"}
{"id": "794845", "url": "https://cs.wikipedia.org/wiki?curid=794845", "title": "Marie Stopesová", "text": "Marie Stopesová\n\nMarie Carmichael Stopesová (15. října 1880 – 2. října 1958) byla britská paleobotanička, bojovnice za ženská práva a propagátorka antikoncepce.\n\nK propagaci plánovaného rodičovství vydávala list \"Birth Control News\". Napsala též řadu knih o sexuální osvětě, mezi nimiž nejznámější je \"Married Love\", která způsobila skandál mimo jiné i proto, že ji Stopesová napsala v době, kdy byla oficiálně pannou (před sňatkem). Za kontroverzní část jejího díla bývá dnes považována její obhajoba eugeniky.\n\n\n\n"}
{"id": "794846", "url": "https://cs.wikipedia.org/wiki?curid=794846", "title": "Venécia (Lukov)", "text": "Venécia (Lukov)\n\nVenécia nebo také Venecia je část obce Lukov na Slovensku v okrese Bardejov, která byla do roku 1943 samostatnou obcí. Poprvé byla zmiňována v roce 1410 jako opuštěná vesnice. Nachází se zde pravoslavný chrám Seslání Ducha svatého a řeckokatolický chrám svatých Kosmy a Damiána z let 1708 až 1709, který je národní kulturní památkou Slovenské republiky a jediným podsklepeným dřevěným chrámem na Slovensku; svou současnou podobu získal pravděpodobně při přestavbě v roce 1740. Dnes zde žije mnoho Romů.\n"}
{"id": "794849", "url": "https://cs.wikipedia.org/wiki?curid=794849", "title": "Zaz", "text": "Zaz\n\nZaz, vlastním jménem Isabelle Geffroy, (* 1. května 1980 Tours, Francie) je francouzská zpěvačka, zpívající převážně jazz a šansony, ale také rock a pop. Hitem se stala například píseň „Je veux“. Je často označována za novodobou Édith Piaf.\n\nNarodila se v rodině španělské učitelky a Francouze, zaměstnaného v elektrárně. V roce 1985, ve věku pěti let, vstoupila na konzervatoř v Tours. Se svou sestrou a bratrem tam studovala až do svých jedenácti let hudební teorii, hru na housle, piano, kytaru a sborový zpěv. V roce 1994, po rozvodu rodičů, odjeli všichni tři sourozenci s matkou do Libourne. V roce 1995 Isabelle docházela na hodiny zpěvu. Potom rok studovala v CIAM (Centre d’information et d’activités musicales, Informační centrum hudebních aktivit) v Bordeaux, kromě toho chodila i na kurzy kung-fu.\n\nRoku 2000 získala akvitánské regionální stipendium od Conseil régional, díky kterému mohla dále studovat v Bordeaux na hudební škole CIAM. Pokud jde o hudbu, která ji ovlivnila, ZAZ často cituje Vivaldiho \"Čtvero ročních dob\", jazzovou zpěvačku Ellu Fitzgerald, i francouzský šanson. Dále jsou jejími oblíbenými zpěváky a hudebníky Enrico Macias, Bobby McFerrin, Richard Bona, stejně jako africké, latinské a kubánské rytmy.\n\nZaz debutovala jako zpěvačka v bluesové skupině Fifty Fingers. Vystupovala s různými hudebními seskupeními v Angoulême, především v jazzovém kvintetu. Je také jednou ze čtyř zpěvaček baskického šestnáctičlenného orchestru Izar Adatz (Padající hvězda) ve městě Tarnos. S tímto orchestrem jezdila dva roky na turné po jižní Francii, zejména v Midi-Pyrenées a Pays basque. Po celý rok 2002 byla součástí bluesrockové skupiny Red Eyes v Bordeaux. Zpívala také po kavárnách a na regionálních koncertech.\n\nNásledně v Bretani podepsala smlouvu jako zpěvačka latinsko-americké skupiny Don Diego. Skupina hrála hudbu francouzskou, španělskou, je ovlivněna styly africké, arabské, andaluzské hudby a latinskoamerickou hudbou. Don Diego spolupracovala s hvězdami jako jsou Yuri Buenaventura a Bernard Lavilliers. S nimi se ZAZ účastnila festivalu Musiques Métisses v Angoulême. V roce 2006 odjela do Paříže, kde zpívala rok a půl v kabaretu, pět hodin denně bez mikrofonu.\n\nZaz odpověděla na internetový inzerát producenta a skladatele Kerredina Soltaniho, který hledal novou umělkyni s trochu „nakřáplým hlasem“. Podařilo se a tehdy pro ni napsal píseň „Je veux“, našel producenta i vydavatele. Zaz ale stále hledala práci. Přidala se k rapové skupině Le 4P, se kterou v listopadu 2007 natočila několik klipů, „L'Aveyron“ a „Rugby Amateur“. V dubnu 2008 zpívala na koncertě všech možných stylů s Miliaouechem, v CAT v Bordeaux v rámci hudebních a literárních workshopů. V srpnu 2008 se zúčastnila soutěže Le Tremplin Génération France Bleu/Réservoir. Mezi tím vystupovala se skupinou Sweet Air. 21. listopadu 2008 Zaz a Sweet Air natočili živé album \"Sweet Air et Zaz à l'international\", a potom už se zpěvačka vydala na sólovou dráhu.\n\nV roce 2008 vystupovala v Rusku, na Dálném východě na pozvání ředitele Alliance française ve Vladivostoku, Cédrica Grase, který ji slyšel v piano baru. V doprovodu klavíristy Juliena Lifszyce, uskutečnila 13 koncertů během 14 dnů. V lednu 2009 se ZAZ dostala do finále třetí řady soutěže Le Tremplin Génération France Bleu/Réservoir, která se uskutečnila v pařížské Olympii. Doprovázeli ji Mathieu Verlot (kontrabas), Fred Lafage (kytara) a Nicolas Cabat (kytara). Zdálo by se, že po tomto úspěchu budou pro Zaz nahrávací studia otevřená, aby mohla vydat své první album, jelikož jako vítěz soutěže dostala 5 000 euro k natočení videoklipu pro MTV, ale musela počkat ještě 14 měsíců.\n\nV dubnu roku 2009 jela znovu na turné do Ruska. Tentokrát do Vladivostoku přes Sibiř až do Nižného Novgorodu. V Rusku Zaz zpívala i písně Édith Piaf, Jacques Brela, Charlese Aznavoura, Serge Gainsbourga, Joe Dassina, Patricie Kaas a své písně z příštího alba: „Je veux“, „Les passants“, „Prends garde à ta langue“. Potom jela na turné do Egypta a Maroka, kde s kapelou v restaurtaci El Papagayo nějaký čas hráli ve stylu latino a doprovázeli jednu španělskou tanečnici. Na konci června 2009 vystupovala v rezidenci Sentier des Halles. Její koncert navštívil incognito skladatel Raphael a následně pro ni napsal překrásné písně, které Zaz zpívá: „La Fée“, „Port Coton“ a „Éblouie par la nuit“.\n\nKromě toho se v létě roku 2009 Zaz zúčastnila japonského festivalu Fuji Rock Festival. Potom dále zpívala v ulicích Montmartru. V roce 2010 ji časopis \"Télérama\" představil jako „ohromný objev, veliký hlas a novou naději“ francouzského šansonu. Konečně 10. května 2010 vyšlo první album ZAZ. Polovinu tvoří písně, které napsala a složila sama: „Trop sensible“, „Les passants“, „Le long de la route“, „Prends garde à ta langue“, „J'aime à nouveau“, „Ni oui ni non“. Kerredine Soltani pro ni toto album produkoval a složil píseň ve stylu gypsy jazz – „Je veux“. Na desce jsou i výše zmíněné písně Rafaela „Éblouie par la nuit“, „Port Coton“ a „La Fée“. Spolu se Zaz účinkují na albu Toby Dammit et Bruce Cherbit (bicí), Raphaël Haroche (kytara), Fred Lafage (kytara, klavír, banjo, harmonium), Manuel Marchès a Antoine Reininger (kontrabas), Germain Guyot (klavír), Robert Aaron (saxofon), Alban Sautour (zvuk a kytary). V roce 2010 podepsala smlouvu s produkcí Caramba a vydavatelstvím Sony ATV, přijala pozvání do mnoha televizí a vešla tím ve známost k širšímu publiku. Její píseň „Je veux“, o pohrdání konzumní společností, figuruje na předních místech hitparád a klip se vysílá celé léto na stanici TF1 a jiných hudebních kanálech. Celé její album je na 1. místě mezi 16 top alby roku 2010.\n\nNásledovalo turné po celé Francii (Paříž, La Rochelle, festivaly v Montauban, Saint-Ouen, Châteauroux, Landerneau, Fécamp). Na scéně ji doprovázeli Guillaume Juhel (kytara), Mathieu Verlot (kontrabas), Bruno Pimienta (bicí) a Augustin d'Assignies (klávesy). Zpívala také na Francofolies de Montréal (Kanada), v Monthey (Švýcarsko), v Bruselu, Berlíně a Miláně. Na podzim je na čelních místech hitparád v Belgii, Švýcarsku i Rakousku. I když měla ohromný úspěch na turné, dává přednost malým sálům. Mezi tím bylo její první album oceněno dvojitou platinovou deskou. Dostala cenu jako Objev roku a další domácí i mezinárodní ocenění.\n\nPodle agenturního průzkumu byla nejvyhledávanější francouzskou zpěvačkou na internetu a od roku 2010 byla považována za nejoblíbenější francouzskou zpěvačku vůbec. V lednu 2011 její první album získalo diamantovou desku za prodaných 500 000 kusů ve Francii. 7. ledna 2011 televize TF1 vyhlásila, že píseň „Je veux“ byla zvolena nejoblíbenější písní roku 2010 a kromě toho se stala i umělkyní roku „Nové scény“, zvolena byla čtenáři časopisu \"Paris Match\". V Německu dostala cenu Echo za „mezinárodní objev na hudební scéně“ a v roce 2011 dostala v kanadském Québecu cenu Félix jako nejlepší frankofonní umělkyně roku. V listopadu 2011 si ji pozval jako hosta pro duet v písni „La radio qui chante“ na své album \"Saison\" Yves Jamait. Ve stejném roce složila a nazpívala píseň „Cœur-volant“ na hudbu Howard Shora pro film \"Hugo Cabret\" Martina Scorseseho.\nV květnu 2013 vydala ZAZ své druhé album \"Recto Verso\", jehož první skladbu „On ira“ složil Kerredine Soltani. Frédéric Volovitch (ze skupiny Volo) a Buridane se také na tomto albu autorsky podíleli. Ve Francii už bylo prodáno nejméně 310 000 kusů a dalších 250 000 po celém světě, celkem tedy asi 560 000. V roce 2013 ZAZ za toto album obdržela Grand Prix. V současné době ji doprovázejí hudebníci Jean Philippe Motte (bicí), Denis Clavaizolle (klávesy), Benoît Simon (kytara), Ilan Abou (baskytara a kontrabas), Thierry Faure (klávesy, akordeon a harmonika), Guillaume Juhel (kytara).\n\nV roce 2013 byla její píseň „Éblouie par la nuit“ použita ve filmu \"Dead Man Down\" s Colinem Farrellem. Nahrála i titulní píseň a několik dalších pro nový film \"Bela a Sebastián\" (Belle et Sébastien). V roce 2013 vyjela na ohromné světové turné na pět kontinentů, pokaždé bylo naprosto vyprodáno od New Yorku po Rusko či Japonsko. V Evropě vystoupila v České republice, Německu, Anglii, Švýcarsku, Řecku, Turecku, Srbsku a Rumunsku a samozřejmě objela navíc i celou Francii. O rok později udělala i mini-turné po Latinské Americe, vystoupila v Chile, Argentině, Uruguayi a Brazílii.\n\nV listopadu 2014 ZAZ vydala album \"Paris\", se kterým v roce 2015 vyhrála cenu Echo v kategorii nejlepší mezinárodní rock-pop hudebnice.\n16. listopadu 2018 ZAZ vydala své 4. album \"Effet miroir\" (Zrcadlový efekt).\n\n\n\n\n"}
{"id": "794855", "url": "https://cs.wikipedia.org/wiki?curid=794855", "title": "Kongruence (psychologie)", "text": "Kongruence (psychologie)\n\nKongruence je stav osobnosti, kdy chování jedince je v souladu s jeho sebepojetím. Slovo \"kongruence\" pochází z latiny a znamená shoda. Poprvé ji popsal Carl Rogers. Mírou kongruence můžeme také nepřímo měřit duševní zdraví (uvědomění si svého já), její nedostatek často vede k psychopatologickým účinkům. Řadí se do posturologie.\n"}
{"id": "794856", "url": "https://cs.wikipedia.org/wiki?curid=794856", "title": "Tony Benn", "text": "Tony Benn\n\nAnthony Neil Wedgwood „Tony“ Benn (3. dubna 1925 Londýn − 14. března 2014 Londýn) byl britský politik, člen Labouristické strany. Byl ministrem průmyslu ve vládě Harolda Wilsona (1966–1970) a ministrem energetiky ve vládě Jamese Callaghana (1975–1979). Byl dlouholetým poslancem britského parlamentu (v letech 1963–1983 za obvod Bristol South East a v letech 1984–2001 za Chesterfield). Byl reprezentantem levého křídla Labour Party; označení „bennite“ odvozené od jeho jména značí v britské politice demokratického radikála. Byl kritikem zahraniční politiky labouristické vlády Tonyho Blaira; přičemž samotného Blaira obvinil z válečných zločinů. V roce 2002 se umístil v anketě 100 největších Britů na 97. místě.\n\n\n"}
{"id": "794858", "url": "https://cs.wikipedia.org/wiki?curid=794858", "title": "Pojistný obzor", "text": "Pojistný obzor\n\nPojistný obzor je odborný čtvrtletník českého pojišťovnictví, který komentuje vývoj ekonomiky členských pojišťoven České asociace pojišťoven, vysvětluje otázky související s legislativním procesem, představuje problematiku pojistných produktů a přináší také informace z domácího, ale i zahraničního pojistného trhu. Časopis slouží jako názorová platforma k publikaci postřehů a myšlenek významných odborníků a zástupců státní správy. Jeho příspěvky nejen informují o různorodých problémech sféry pojišťovnictví, ale především je objektivně hodnotí a analyzují.\n\nTradiční periodikum, které vychází od roku v roce 1922, je určeno především odborné veřejnosti, konkrétně se jedná o zaměstnance pojišťoven, makléře a zprostředkovatele. Jeho záběr však oblast pojišťovnictví zdaleka přesahuje, předplatiteli jsou státní instituce a zahraniční partneři, své opodstatnění však má i pro studenty ekonomických oborů a ekonomické žurnalisty.\n\nJe vydáván jednou za čtvrtletí (březen, červen, září, prosinec) Českou asociací pojišťoven.\n\n\n\n"}
{"id": "794872", "url": "https://cs.wikipedia.org/wiki?curid=794872", "title": "Mont Agel", "text": "Mont Agel\n\nMont Agel je hora v Přímořských Alpách, rozkládající se na francouzsko-monackých hranicích. Vrchol hory se nachází ve výšce 1148 m na území Francie, necelé 3 km od hranic.\n\nNa strmém jižním svahu, zvedajícím se nad Středozemním mořem, se nachází nejvyšší bod Monaka. Ten leží ve výšce 161 m na cestě Chemin des Révoires, která vede od monacké botanické zahrady (\"Jardin Exotique\") směrem ke kopci Tête de Chien (550 m), který již také leží na území Francie. Nejvyšší bod je v místě křížení této cesty se silnicí \"Route de la Moyenne Corniche\".\n\n"}
{"id": "794873", "url": "https://cs.wikipedia.org/wiki?curid=794873", "title": "Thunovský palác (Thunovská)", "text": "Thunovský palác (Thunovská)\n\nThunovský palác nebo také Leslieovský palác je památka nacházející se v Praze na Malé Straně v ulici Thunovská 180/14. Je chráněn spolu s Hartigovskou zahradou jako kulturní památka České republiky.\n\nNejstarší zmínka o stavbě pochází ze 14. století, je zde zmiňován „výstavný dům“ pana Beneše z Kravař. Dům byl zničen za husitských válek podobně jako většina budov na Malé Straně.\n\nZa panování císaře Rudolfa II. získal palác císařský služebník Jiří Mehle ze Střelic. Po třicetileté válce se dům dostává do majetku Waltera Leslieho, od něhož v roce 1659 dům zakoupil salcburský arcibiskup Guidobald z Thunu a Hohenštejna a nechal jej přestavět na palác s polygonální věží. Barokní vzhled paláce navrhl Giovanni Battista Alliprandi, stavitelem byl Anselmo Lurago. Palác dále prodělal klasicistní úpravy v letech 1785–92 (Ignác Palliardi), 1815–17 a 1818–22 (Karl Pollak). Vstupní brána byla v l. 1850–51 upravena ve stylu anglické gotiky. K paláci přiléhá vnitřní zahrada v italském stylu, který je charakteristický terasami a pravidelnými geometrickými plochami trávníku lemovanými nízkými pásy buxusu. Díky výhodné pozici v blízkosti Pražského hradu palác navštívili mnozí významní hosté, mezi něž patřili Johannes Kepler, Wolfgang Amadeus Mozart, či František Josef I. Pro císařskou návštěvu byl palác elektrifikován Františkem Křižíkem.\n\nPodle tohoto paláce se horní část Zámeckých schodů nazývala Thunovská a od roku 1870 se takto jmenuje celá ulice. V průběhu roku 1919 se do prostor paláce nastěhovalo britské velvyslanectví v Praze, posléze od hraběte Josefa Osvalda III. Thuna z Hohenštejna-Salm-Reifferscheidtu palác zakoupilo Spojené království Velké Británie a Severního Irska.\n\nPřed vchodem je umístěna busta Winstona Churchilla od významného sochaře Františka Bělského. Citát na jejím soklu zní: \"Ve válce rozhodnost, v porážce vzdor, ve vítězství velkodušnost, v míru dobrá vůle.\"\n"}
{"id": "794875", "url": "https://cs.wikipedia.org/wiki?curid=794875", "title": "Thunovský palác", "text": "Thunovský palác\n\nThunovský palác (někdejší Roupovský dům) je památka a budova, kde zasedá Poslanecká sněmovna Parlamentu České republiky, nacházející se v Praze na Malé Straně v ulici Sněmovní 176/4. Sídlo Parlamentu je chráněno jako národní kulturní památka České republiky.\n\nPůvodní Roupovský dům Jana z Roupova v roce 1650 koupila hraběnka Markéta Anna Thunová. V letech 1662 a 1694 Thunové získali další dva objekty v sousedství. Během přestavby těchto objektů vznikl i dnešní hlavní jednací sál Poslanecké sněmovny Českého zemského sněmu. Od roku 1779 zde provozovala společnost Pascala Bondiniho divadlo, které prý navštívil i Josef II. Divadlo však v roce 1794 vyhořelo. V roce 1801 hraběnka Anna Marie Thunová palác prodala českým stavům. Poté proběhla klasicistní přestavba pro potřeby Zemského sněmu. Palác původně upravený především pro stavovské kanceláře sloužil od roku 1861 jako sněmovna. V roce 1903 byl Thunovský palác propojen s vedle stojícím palácem Smiřických, který také využíval parlament.\n\n14. listopadu 1918 byla v paláci na prvním zasedání Revolučního národního shromáždění vyhlášena Československá republika a Tomáš Garrigue Masaryk zvolen prezidentem. Poté zde zasedal senát, poslanecká sněmovna v té době zasedala v Rudolfinu. V letech 1936–1940 na paláci proběhla další přestavba. V padesátých a šedesátých letech zde sídlila některá ministerstva. V letech 1968–1992 se palác stal sídlem České národní rady, která se po rozdělení Československa přetransformovala na Poslaneckou sněmovnu České republiky. Od roku 1993 zde tedy opět zasedá Poslanecká sněmovna Parlamentu ČR.\n\nMotto zobrazeno ve štítě před vznikem republiky v roce 1918 znělo: \"\". v pozdějších úpravách po vzniku republiky byl nahrazen mottem dnešním: \"\".\n\n"}
{"id": "794878", "url": "https://cs.wikipedia.org/wiki?curid=794878", "title": "Modena FC 2018", "text": "Modena FC 2018\n\nFC Modena 2018 SSD je italský klub hrající v sezóně 2018/19 v třetí lize a sídlící ve městě Modena. Klub byl založen spojením s jiným klubem Audax Foot Ball Club 5. dubna 1912 jako \"Modena Football Club\". V sezoně 2017/18 v listopadu 2017 se klub dostává do finančních problémů a končí. V létě 2018 je vytvořen nový klub – Modena FC 2018 SSD. A to 11. června 2018. Klub hraje ve čtvrté lize.\nNejvyšší soutěž hrál ve 28 sezonách a prvně jej hrál v sezoně 1912/13. Největší úspěch je 3. místo v sezoně 1946/47.\n\nEvropské poháry ještě nehráli.\n\n"}
{"id": "794881", "url": "https://cs.wikipedia.org/wiki?curid=794881", "title": "Barnes Wallis", "text": "Barnes Wallis\n\nBarnes Wallis Neville (26. září 1887 – 30. října 1979) byl britský vědec a vynálezce. Nejznámějším jeho vynálezem je tzv. skákací bomba, kterou poprvé využilo britské válečné letectvo za 2. světové války při tzv. Operaci Chastise (útok na vodní nádrž na řece Eder). Příběh skákací bomby zachycuje film The Dam Busters z roku 1955, Wallise v ní představuje Michael Redgrave\n\nK jeho dalším vynálezům patří seizmická bomba a tzv. geodetické konstrukce britských letounů. Zkonstruoval například bombardér Vickers Wellington. Dalším významným počinem byla konstrukce superbomby \"Tallboy\", 5,5 tuny těžké a 6,5 metru dlouhé bomby, schopné proniknout i k těm nejlépe chráněným cílům. Po jejím úspěšném použití v roce 1944 následovala \"plná\" verze této seizmické bomby o váze 10 tun a délce 8 metrů, která dostala název \"Grand Slam\" a poprvé byla nasazena 14. března 1945 ke zničení železničního viaduktu Bielefeld.\n\nV anketě 100 největších Britů z roku 2002 obsadil 95. místo.\n\n\n"}
{"id": "794904", "url": "https://cs.wikipedia.org/wiki?curid=794904", "title": "Udavačství", "text": "Udavačství\n\nUdavačství (denunciace) je anonymní či veřejné obvinění (čili udání) osoby nebo skupiny osob, nezřídka z nízkých osobních či politických pohnutek, od kterého si udavač slibuje osobní prospěch a nebo na něm má osobní zájem. Udavač je obvykle nazýván konfident nebo informátor. Známým konfidentem byl Karel Sabina.\n\nV Čechách a na Moravě má jakékoliv informování vlivem historie režimů, které obyvatelstvo považovalo za nepřátelské (k udávání a kolaboraci s mocí bylo obyvatelstvo systémově nuceno zejména bachovským policejním absolutismem i nacistickým a komunistickým režimem), negativní až zesměšňující pověst, což je také příčinou, že všechny výrazy, jimiž se tato činnost dá označit, nesou negativní konotace.\n\nStarší právní nauka užívala pojem „udavač“ („denunciant“) i jako neutrální označení osoby, která podá státnímu orgánu podnět pro zahájení jakéhokoli řízení, které je oprávněn státní orgán zahájit z moci úřední (bez návrhu soukromé osoby), především tedy trestní řízení. V novější době takto působí trestní oznámení.\n\n\n"}
{"id": "794909", "url": "https://cs.wikipedia.org/wiki?curid=794909", "title": "Breslava", "text": "Breslava\n\nBreslava je středně pozdní moštová odrůda révy vinné (\"Vitis vinifera\"), používaná k výrobě bílých vín a místy sloužící též jako stolní odrůda. Byla vyšlechtěna na Slovensku v roce 1960, Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd (\"Chrupka červená\" x \"Tramín červený\") x \"Santa Maria d´Alcantara\".\n\n\"Santa Maria d´Alcantara\" (též \"St. Maria d´Alcantara\") má být italská odrůda révy, dle některých zdrojů bílá. S její identifikací mohou být problémy. Pokud budeme vycházet z katalogu odrůd VIVC, ten zmiňuje obě varianty názvu odrůdy, bez bližších informací, vlastně pouze v souvislosti s odrůdou \"Breslava\". V Itálii odrůda takového názvu pěstována není, najdeme zde odrůdu \"Santa Maria\", starou, autochtonní moštovou odrůdu původu \"Vitis vinifera\" z regionu Emilia-Romagna, kde je na malých plochách pěstovaná v provincii Piacenza, v údolí Val d'Arda. Do Národního katalogu italských odrůd byla zapsána teprve v roce 1999. Místní název Alcantara se v Itálii váže k obci, řece a soutěsce na severním úbočí Etny, zde však pěstování výše uvedené odrůdy není zmíněno.\n\nNázev \"Santa Maria de Alcantara\" je též synonymem modré odrůdy \"Garnacha tinta\" (\"Grenache noir\"), odrůdy, pěstované mimo jiné ve španělském regionu Estremadura, kde byl tento synonymální název pravděpodobně odvozen od názvu bývalé regionální jednotky (comarca Alcántara) na úrovni našeho kraje, či od názvu obce Alcántara.\n\nRéva vinná (\"Vitis vinifera\") odrůda \"Breslava\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný až bujný, olistění není příliš husté, jednoleté réví je křehké.\n\nList je středně velký, pětilaločnatý se středně hlubokými výkroji, zoubkování na okraji listu je konkávní, řapíkový výkroj je překrytý, řapík je dlouhý, narůžovělý.\n\nOboupohlavní pětičetné květy v hroznovitých květenstvích jsou žlutozelené, samosprašné. Hrozen je středně velký, stejnoměrně hustý, válcovitý s křidélky, bobule je středně velká, okrouhlá, zelenožlutá, průměrně ojíněná, s pevnou slupkou. Dužina je šťavnatá a rozplývavá, aromatická.\n\n\"Breslava\" je moštová odrůda révy vinné (\"Vitis vinifera\"). Odrůda byla vyšlechtěna na Slovensku v roce 1960, Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd (\"Chrupka červená\" x \"Tramín červený\") x \"Santa Maria d´Alcantara\". V Listině registrovaných odrůd SR je odrůda zapsána od roku 2011, již od roku 2004 je právně chráněná.\n\nNa Slovensku je odrůda pěstována na nevelkých plochách. Ve Státní odrůdové knize České republiky není zapsána, není uvedena ani mezi odrůdami, ze kterých je dovoleno vyrábět zemská vína. V České republice se pěstuje pouze velmi vzácně, na Moravě, kde se lze na místních koštech ojediněle setkat s odrůdovými víny.\n\n„Breslava“ je historický název hlavního města Slovenské republiky, Bratislavy. Šlechtitelské označení odrůdy je \"(CHRTČ) x ST.M.ALC. 10/28\".\n\nRéví vyzrává poměrně dobře, ale bývá křehké. Odrůda bývá ohrožována pozdními jarními mrazy a silným zimním mrazům odolává též hůře. Plodnost je pravidelná, pokud nezasáhnou silné mrazy, a poměrně vysoká, 10 až 16 t/ha při cukernatosti moštu 19-22°NM a aciditě 7-12 g/l. Z nejlepších oblastí poskytuje odrůda mošt v kategorii pozdní sběr, na jihu Slovenska může být cukernatost až do 24°NM.\n\nOdrůda raší a kvete raně, dozrává středně pozdně, koncem září. Již začátkem září hrozny vypadají jako zralé, ale pro vyšší koncentraci aromatických a extraktivních látek se vyplatí se sklizní počkat.\n\nOdrůda je průměrně odolná vůči houbovým chorobám a postačí běžná chemická ochrana. Hrozny nepodléhají hnilobě, proto je možné a žádoucí nechat je na keři déle. Je však třeba provést jarní postřik proti roztočům, odrůda jimi bývá vyhledávána.\n\nOdrůda je náročná na polohy, nenáročná na půdy, dobře snáší i delší období sucha a sušší půdy. Vyžaduje chráněné polohy, nejlépe svahovité.\n\nPoskytuje lehčí, výrazně odrůdová, harmonická, aromatická vína se základním aroma grapefruitů, s příjemnou kyselinkou, vhodná i k výrobě šumivých vín. Ve výjimečných ročnících a při redukci výnosů se lze setkat i s víny kategorie výběr z hroznů, s vysokým extraktem a zbytkovými cukry. Hrozny mohou být v místních podmínkách vhodné i k přímé konzumaci v čerstvém stavu.\n\n\n\n"}
{"id": "794913", "url": "https://cs.wikipedia.org/wiki?curid=794913", "title": "Lokomotiva 363.5", "text": "Lokomotiva 363.5\n\nVícesystémová elektrická lokomotiva řady 363.5 vznikla rekonstrukcí stejnosměrných lokomotiv řady 163 pro společnost ČD Cargo. Nákladní dopravce si ji objednal za účelem zvýšení počtu lokomotiv na oba napájecí systémy a také pro dopravu vlaků v zahraničí. Celkem 30 lokomotiv bylo přestavěno mezi lety 2010–2013 a poté zařazeno do provozu po boku starších dvousystémových strojů řady 363.\n\nOd roku 2012 jsou lokomotivy řady 363.5 plně schváleny k provozu také na Slovensku a v Maďarsku. Tento fakt jim umožňuje dopravovat vlaky napříč více státy bez přepřahu. Všechny lokomotivy jsou od vyrobení dislokovány v SOKV České Budějovice, odkud vyjíždějí na výkony po celém Česku. Díky využití moderních technologií včetně IGBT měničů patří lokomotivy této řady mezi nejúspornější a nejefektivnější hnací vozidla v tuzemsku. Vícenásobné řízení navíc umožňuje provoz i spojení více strojů.\n\nJiž přibližně od roku 2005 začaly u tehdy ještě unitárních Českých drah snahy o modernizaci starších lokomotiv řad 163 a 363 většího rozsahu. Lokomotivy byly vyrobeny v osmdesátých letech a sice pro dopravu vlaků postačovaly, začaly se však stávat čím dál zastaralejšími a neekonomičtějšími, což ještě umocnila situace s nedostatkem náhradních dílů. 1. prosince 2007 byla založena nákladní divize pod názvem ČD Cargo a úkol této modernizace tak připadl jí jako jedna ze součástí strategie modernizace lokomotivního parku. Dle zadání mělo jít o komplexní rekonstrukci strojů řady 163 na dvousystémové. Poptávka na modernizaci byla podána roku 2008 a nová řada byla předběžně označena 363.5. Zakázku získala firma Škoda Transportation ve spolupráci s dceřinou firmou Pars nova a v březnu následujícího roku byla první lokomotiva 163.031 přistavena do šumperského závodu k modernizaci.\n\nPod novým označením 363.501 vyjela na podzim 2010 a zahájila prototypové zkoušky. Druhý stroj 363.502 (původní 163.004) byl počátkem roku 2011 převezen na zkušební okruh v Cerhenicích k dalším testům. Lokomotiva 363.501 byla svému objednavateli předána po rekonstrukci dne 24. května 2011 a o několik dní později byla poprvé nasazena na vlaku. Postupně byly dokončovány další lokomotivy a do roku 2013 bylo přestavěno všech třicet strojů původní řady 163. Mezitím byla k 8. březnu 2012 řada 363.5 schválena jako typ. Díky rekonstrukci všech strojů řady 163 tato řada u ČD Cargo zanikla a v provozu tak zůstaly pouze modernizované lokomotivy. V roce 2015 však ČDC od osobní divize po předchozím pronájmu koupilo 23 strojů této řady a opět je zařadilo do svého lokomotivního parku. Dalších šest strojů následovalo koncem listopadu 2016, které byly po drobných úpravách taktéž přiděleny do provozu v nákladní dopravě.\n\nPo zařazení do vnitrostátního provozu následně pokračovalo schvalování v dalších zemích – v květnu 2012 na Slovensku a v září téhož roku i v Maďarsku. Na základě úspěšného schvalovacího procesu bylo provedeno také vyškolení zahraničních pracovníků v obsluze lokomotiv a stroje zařazeny do mezinárodního provozu. V průběhu zkoušek byla díky podnětům od majitele provedena řada změn, vedoucích ke zvýšení spolehlivosti i pohodlnosti obsluhy.\n\nHlavní smysl rekonstrukce spočívá v modernizaci stroje, dosazení nových trakčních měničů, vícečlenného řízení a umožnění jeho provozu i na tratích s napětím 25 kV / 50 Hz, které se nachází v jižní části České republiky, na jižním Slovensku a v Maďarsku. Životnost lokomotiv tím byla prodloužena nejméně o 20 let při současném snížení spotřeby elektrické energie.\nPůvodní trakční elektromotory byly zachovány a pouze zmodernizovány včetně zvýšení výkonu na 925 kW. Označeny jsou typem AL 4542 FmS. Nové trakční měniče jsou typu IGBT, pocházejí z produkce Škody Electric a umožňují rekuperaci energie na obou napájecích systémech. V podmínkách české železniční sítě však není tato možnost plně využita. Dosazen je taktéž nový transformátor, tentokrát typu Siemens EFAT 6745.\n\nPři modernizaci byla kompletně odstrojena skříň, opravena a opatřena modrým korporátním lakem svého majitele. Zvenku jsou lokomotivy této řady jasně odlišitelné podle zaslepených bočních kulatých oken a detailů na střeše. Obnovena byla mezipodvozková vazba včetně podélných hřídelů. Původní světla s halogenovými žárovkami byla nahrazena moderními LED diodami. Také byly lokomotivy dobalastovány na hmotnost 88 tun pro zvýšení tažné síly v nákladní dopravě. Řízení lokomotivy nově zajišťuje mikroprocesorový řídicí systém včetně funkce AVV (Automatické vedení vlaku). Dosazeno bylo vícenásobné řízení s řídicím modulem MSV Elektronika NVL pro možnost provozu většího počtu spojených lokomotiv – v praxi bylo vyzkoušeno s až šesti stroji. Pro provoz v ostatních zemích jsou lokomotivy vybaveny zabezpečovačem MIREL.\n\nZ výroby byly všechny stroje předány do SOKV České Budějovice. První kilometry najížděly převážně na jihu Čech, po zaškolení strojvedoucích i z jiných dep se jejich akční rádius rozšířil v podstatě na celé Česko – na severu zajíždí až do Děčína, odkud vedou kontejnerové vlaky na Slovensko (případně ještě dále), vyskytují se také na Plzeňsku, Brněnsku i na severní Moravě. Přestože prioritním posláním vícesystémových lokomotiv je doprava vlaků přes styky trakčních soustav, řada 363.5 je příležitostně používána i na jiných výkonech, včetně dopravy uhelných vlaků z Mostecké a Sokolovské pánve či místních výkonů na Ostravsku. Ve dvojicích (spojené na kabel vícečlenného řízení) pak dopravují těžké vlaky na sklonově náročnějších tratích, např. Praha – Plzeň a Plzeň – Cheb, Chomutov – Cheb, Praha – České Budějovice a dalších. V případě potřeby zajišťují na stejných trasách i postrkovou službu.\n\nPo úspěšném schvalovacím procesu jsou lokomotivy od jara 2013 pravidelně provozovány také na území Slovenska a Maďarska. Bez přepřahu tak vozí rudné vlaky z chorvatsko-maďarské pohraniční stanice Gyékényes do českých stanic Ostrava-Bartovice a Petrovice u Karviné. S kontejnerovými vlaky také zavítají na terminál v Hanisce pri Košiciach. Nejnověji se řada 363.5 začala objevovat až v Rumunsku, a to v pohraniční stanici Curtici. Poprvé se lokomotiva řady 363.5 vydala tímto směrem 21. října 2015 v čele vlaku s automobily.\n\nPočátkem roku 2013 uvažovala společnost ČD Cargo o prodeji části zánovních lokomotiv na zpětný leasing, aby tak získala prostředky na provoz. K tomuto kroku však nedošlo a všechny lokomotivy stále zůstávají v majetku dopravce.\n\n"}
{"id": "794914", "url": "https://cs.wikipedia.org/wiki?curid=794914", "title": "Joint Strike Missile", "text": "Joint Strike Missile\n\nJoint Strike Missile je letecká protilodní a protizemní řízená střela s plochou dráhou letu dlouhého dosahu. Střela je vyvíjena norskou společností Kongsberg Defence Systems na základě jejího typu Naval Strike Missile a brzy vstoupí na zbrojní trh. JSM je vyvíjena jako výzbroj pro stíhací letouny F-35A Lightning II, které budou zařazeny do výzbroje norského letectva.\n\nRozhodnutí norského letectva o nahrazení stíhacích letounů F-16 typem nové generace v podobě letounu F-35 vedlo k potřebě získání moderních protilodních střel pro jejich vyzbrojení. Analogicky byly v minulosti norské F-16 vyzbrojeny leteckou verzí protilodní střely Penguin. Roku 2007 tak byl u firmy Kongsberg zahájen vývoj letecké verze střely Naval Strike Missile, pojmenované Joint Strike Missile. Na vývoji se podílí rovněž výrobce F-35 Lockheed Martin a Austrálie.\n\nVýhodou střely bude například její obtížná zjistitelnost, vysoké manévrovací schopnosti a rozměry, dovolující její zavěšení do vnitřní pumovnice letounu F-35 (typ má dvě pumovnice, do každé se vejde jedna střela). Konkurenční střely AGM-158 JASSM, MBDA Storm Shadow / SCALP, EADS Taurus KEPD 350 a SLAM-ER se totiž do pumovnice F-35 nevejdou a mohou být jen na podkřídelních závěsnících, což narušuje stealth vlastnosti letounu.\n\nStřela má vysokou obratnost a díky aplikací technologií stealth je obtížně zjistitelná. Naváděcí systém je pasivní – během letu je střela naváděna pomocí GPS a inerciálního INS, v závěrečné fázi je automaticky navedena pomocí infračerveného optického senzoru. Hmotnost střely byla oproti NSM snížena na 370 kg. Délka střely byla zkrácena na 3,7 m. Střelu za letu pohání proudový motor, díky kterému se pohybuje vysokou podzvukovou rychlostí. Její dolet přesahuje 240 km.\n"}
{"id": "794919", "url": "https://cs.wikipedia.org/wiki?curid=794919", "title": "Dlouhá (Praha)", "text": "Dlouhá (Praha)\n\nDlouhá třída je ulice v Praze na Starém Městě v městské části Praha 1, která spojuje Staroměstské náměstí a ulici Revoluční.\n\nUlice vybíhá ze Staroměstského náměstí severovýchodním směrem a obloukem se stáčí na východ rovnoběžně s Vltavou a kolmo ústí do Revoluční třídy, kde na ni navazuje ulice Soukenická. Směrem od Staroměstského náměstí po asi 150 m prochází přes malý plácek, kde vlevo odbočuje za asanace nově vytvořená ulice V Kolkovně, ve směru úseku od Staroměstského náměstí navazuje Kozí, Dlouhá se zalamuje mírně vpravo, a ještě více vpravo vybíhá ulice Masná. O něco dále vlevo odbočuje Rámová, pak přetíná ulici Rybnou a před Revoluční vpravo odbočuje Benediktská a vlevo Hradební, nazvaná dle opevnění Starého města dříve zde probíhající v trase Revoluční třídy. Jednosměrná je v úseku Staroměstské nám. – Kozí a v opačném směru v úseku Rámová – Kozí, neumožňuje tedy přímé dopravní spojení z jednoho konce na druhý.\n\nHistoricky zde už od dob utváření osady kolem tržiště (pozdějšího Staroměstské náměstí) probíhala jedna z nejdůležitějších obchodních stezek, která pokračovala přes německou kupeckou osadu v oblasti Petrské čtvrti (okolo Petrského náměstí) k brodům u Štvanice a dále, kde zajišťovala spojení Prahy s Pojizeřím a východními Čechy.\nDnes už je její hospodářský i dopravní význam spíše druhořadý. Nachází se zde Divadlo v Dlouhé a klub Roxy. Z památek zaslouží pozornost zejména dům U Zlatého stromu s renesančním arkádovým dvorem.\n\n"}
{"id": "794928", "url": "https://cs.wikipedia.org/wiki?curid=794928", "title": "Augustin Šenkýř", "text": "Augustin Šenkýř\n\nAugustin Šenkýř, vlastní křestní jméno Václav, psán také Schenkirz (26. prosince 1736 Dobruška – 16. ledna 1796 Praha) byl český hudební skladatel, varhaník, gambista a houslista.\n\nNarodil se v Dobrušce. O jeho vzdělání v mládí není mnoho známo. V roce 1764 složil slavné sliby u emauzských benediktinů a o rok později byl vysvěcen na kněze.\n\nByl ředitelem kůru v Emauzském klášteře v Praze. Byl znamenitý varhaník, houslista a hráč na violu da gamba. Pro tento nástroj napsal i školu hry: \"Fundament für die Viola da gamba\". Proslul také jako pedagog. Mimo jiné byl učitelem hudebního skladatele Františka Josefa Dusíka.\n\nJeho tvorba byla ve své době velmi oblíbená. Dochovalo se mnoho chrámových skladeb v pražských klášterech a chrámech, ale i v Roudnici, Klatovech, Želivě, Chocni, Broumově a Žamberku. Slohově je představitelem pozdního baroka. Zpěvná melodika, často s prvky lidové hudby. Převažuje homofonie, jen místy uslyšíme polyfonně zpracované části.\n\nNa koncertech jsou dodnes uváděny např.:\n\n\n"}
{"id": "794934", "url": "https://cs.wikipedia.org/wiki?curid=794934", "title": "Kaple svaté Anny (Jáchymov)", "text": "Kaple svaté Anny (Jáchymov)\n\nKaple svaté Anny v Jáchymově je původně dřevěná stavba z roku 1517. Je chráněna jako kulturní památka České republiky.\n\nBěhem své existence kaple několikrát vyhořela. Poprvé se tak stalo v roce 1642. Obnovena již jako kamenná byla až po uplynutí 132 let – v roce 1778. Po krátké době – v roce 1783 - se přestala využívat a byla uzavřena. Znovu byla vysvěcena v roce 1803. Při velikém požáru města 31. března 1873 vyhořela na holé zdi. Následně byla opět obnovena a z této doby také pochází její současná podoba. V původní podobě nebylo obnovena pouze střecha. Původně totiž byla kaple zastřešena vysokou kupolí zakončenou lucernou. Poslední rekonstrukce proběhly v letech 1976 a 1993. V tomto roce byla kaple zbavena dřevomorky domácí a dostala novou střechu s fasádou.\n\nObdélníkový půdorys o délce stran 12 x 9 metrů se zkosenými nárožími. Tyto jsou členěny pilastry. Na stavbě je hladký portál s uchy a s letopočtem 1778. Nad vchodem s nízkým štítem je umístěna zvonička s kopulovitou střechou.\n\n"}
{"id": "794936", "url": "https://cs.wikipedia.org/wiki?curid=794936", "title": "Kaple svaté Barbory (Jáchymov)", "text": "Kaple svaté Barbory (Jáchymov)\n\nKaple svaté Barbory v Jáchymově byla postavena z peněz vybraných lezcem Josefem Florem.\n\nVysvěcení se konalo 4. prosince 1770. 29. března 1772 byly v Praze vysvěceny zvony ke cti sv. Jana, sv. Floriána a sv. Pavla. Roku 1809 byla na kapli postavena druhá věžička. Jedna byla za jáchymovské havíře, druhá za jáchymovské hutníky. Kaple původně stála v naproti Lázeňské budově. V jejím těsném sousedství byl postaven dům Astoria a těleso nové silnice. Kaple tak značně zapadala a navíc překážela vzrůstající dopravě v této části města (někdejší Unterthal). Proto byla v roce 1917 rozebrána a přenesena na své dnešní místo nad Kulturním domem.\n\nObdélníková kaple se segmentově zakončeným presbytářem krytá šindelovou sedlovou střechou. Ta je zakončena dvěma šestibokými věžičkami. Obdélný vchod má hladké rámování s uchy. Nad ním se nachází kasulovité okno a po stranách liché, mělké lizénové rámce. Vstupní průčelí je zakončeno římsou odděleným trojúhelníkovým štítem s polokruhově zakončenou nikou se středním klenákem a přesahující lavicí. Na bočních stěnách je vždy jedno polokruhovitě zakončené okno.\n\n"}
{"id": "794937", "url": "https://cs.wikipedia.org/wiki?curid=794937", "title": "Stadtteich", "text": "Stadtteich\n\nStadtteich (v českém překladu \"Městský rybník\") je rybník nad Jáchymovem.\n\nRybník byl založen v roce 1552 podle plánů Antona Reisse a Jakuba Genese a sloužil jako zásobárna vody pro potřeby dolů. Společně se Seidlovými a Heinzovými rybníky poskytoval ročně 97 400 m³ vody.\n\n29. dubna 1593 se jeho hráz poprvé protrhla a voda způsobila ve městě značné škody. Aby mohl být provoz obnoven, musela být hráz znovu zcela nasypána.\n\nV roce 1930 zde bylo zřízeno Městské koupaliště s lesní restaurací a půjčovnou loděk. Voda v koupališti byla velice studená, protože rybník byl napájen vodou z horských potoků. Po roce 1945 byl rybník přejmenován na \"Jezírko\".\n\nNa jaře 1981 se znovu protrhla hráz a již nikdy nebyla obnovena.\n"}
{"id": "794938", "url": "https://cs.wikipedia.org/wiki?curid=794938", "title": "Důl Rovnost", "text": "Důl Rovnost\n\nDůl Rovnost je bývalý důl poblíž města Jáchymov. Byl založen v roce 1792 pod názvem \"Důl Rudolf\" (podle Rudolfa II.) a od roku 1850 nesl název \"Důl Werner\" podle profesora báňské akademie ve Freibergu. Název Rovnost důl dostal až po druhé světové válce.\n\nPřed zatopením byla těžní jáma tohoto dolu nejhlubší na Jáchymovsku. Jeho dvanácté patro leželo v hloubce 660 metrů. Překopem je tento důl spojen s dolem Svornost.\n\nTábor pro politické vězně (krycí jméno P) zde vznikl na místě bývalého zajateckého tábora 15. září 1949. Nejznámějším velitelem tábora byl neblaze proslulý Albín Dvořák, vězni nazývaný Paleček. Pro jeho potěchu vězni ve svém volnu postavili malý hrad, který se zachoval dodnes. Tábor Rovnost byl zrušen 1. června 1961 a likvidace byla ukončena 15. června 1961.\n\nDodnes se zachovalo několik táborových objektů – strážnice, řetízkárna a ošetřovna. Ta dnes slouží jako Hotel Berghof. Těžní jáma je v současnosti překryta kovovou mříží a obehnána kovovou ohradou. Těžní jáma nebyla odstřelena, protože díky převýšení mezi doly funguje Rovnost jako komín odvětrávající Svornost. Okolo dolu dnes vede naučná stezka Jáchymovské peklo.\n\nV dole se podobně jako v dalších částech jáchymovského důlního revíru těžilo stříbro, kobalt, zinek, uran.\n\n"}
{"id": "794939", "url": "https://cs.wikipedia.org/wiki?curid=794939", "title": "Seznam štol v Jáchymově", "text": "Seznam štol v Jáchymově\n\nToto je seznam některých štol v Jáchymově:\n\n"}
{"id": "794947", "url": "https://cs.wikipedia.org/wiki?curid=794947", "title": "Hydrogensulfidy", "text": "Hydrogensulfidy\n\nHydrogensulfidy jsou hydrogensoli kyseliny sulfanové, obsahují hydrogensulfidový aniont HS. Jsou sirnou obdobou hydroxidů. Hydrogensulfidové deriváty uhlovodíků se nazývají thioly.\n\n\n"}
{"id": "794950", "url": "https://cs.wikipedia.org/wiki?curid=794950", "title": "Spona (sloveso)", "text": "Spona (sloveso)\n\nSponová slovesa se využívají v přísudku slovesně-jmenném (přísudek jmenný se sponou), kde jsou doplněna jménem. Mezi sponová slovesa patří \"být\", \"bývat\", \"stát se\", \"stávat se\" a v záporu \"nebýt\", \"nebývat\", \"nestat se\" a \"nestávat se\".\n\nV některých jazycích (např. v ruštině) se v přítomném čase tvar slovesa \"být\" neuvádí.\n\nSlovesný přísudek bude vždy sestávat ze všech jiných sloves než sponových.\n\n"}
{"id": "794951", "url": "https://cs.wikipedia.org/wiki?curid=794951", "title": "John Carpenter", "text": "John Carpenter\n\nJohn Howard Carpenter (* 16. ledna 1948 Carthage, New York) je americký filmový režisér, producent, scenárista , hudební skladatel a muzikant. Proslavil se díky režii kultovních hororových a akčních filmů jako např. \"Halloween\" (1978), \"Mlha\" (1980), \"Útěk z New Yorku\" (1981), \"Věc\" (1982), \"Christine\" (1983), \"Vládce temnot\" (1987), \"Šílenství\" (1995), \"Útěk z L.A.\" (1996) či komedií \"Temná Hvězda\" (1974), \"Velké nesnáze v malé Číně\" (1986) a \"Neviditelný na útěku\" (1992). Vyrůstal v Bowling Green v Kentucky, kde také později chodil na Western Kentucky University. Dále pak chodil na University of Southern California, kde vyhrál Cenu Akademie za film \"The Resurrection Of Broncho Billy\".\nSpolečně s již zemřelými režiséri Wesem Cravenem, Georgem A. Romerem a Tobe Hooperem byl jedním z nejznamějších a nejvýznamnějších amerických hororových režisérů.\n\n\n"}
{"id": "794953", "url": "https://cs.wikipedia.org/wiki?curid=794953", "title": "Kdo přežije: Panama", "text": "Kdo přežije: Panama\n\nKdo přežije: Panama (v anglickém originále Survivor: Panama — Exile Island či jednoduše Survivor: Panama) je název dvanácté sezóny celosvětově známe televizní reality show \"Kdo přežije\" neboli \"Survivor\". Série se odehrává v souostroví Perlové ostrovy, které se nachází poblíž Panamy. Série měla v USA premiéru. Show se točila 39 dní jako většina (pouze 2. sezóna, \"Kdo přežije: Austrálie\", se natáčela 42 dní) a představeno nám bylo tentokrát 16 soutěžících.\n\nPoprvé nám je představen Exile Island \"(Ostrov Vyhnanství)\", kam bude alespoň každý týden jeden ze soutěžících poslán po tom, co jeho kmen prohraje soutěž.\n\nSérie je výjimečná hned několika důvody. První je, že jsou soutěžící rozděleni do čtyř kmenů podle pohlaví a věku, což je poprvé v historii. Něco takového bylo použito v a . Druhým důvodem je, že je nám poprvé představen Ostrov vyhnanství, na kterém je ukrytý skrytý symbol imunity, zaručující tomu, kdo ji najde moc. Ostrov vyhnanství se poté objeví ještě v dalších řadách, stejně jako dvě soutěžící.\n\nCirie Fields se objeví ještě v dalších dvou řadách - \"\", kde se umístí třetí a \"Kdo přežije: Hrdinové vs. Zloduši.\" Danielle Dilorenzo se stane členem kmene \"Villains\" \"(Zloduši)\" ve 20. hvězdné řadě \"Kdo přežije: Hrdinové vs. Zloduši\".\n\nSoutěž tentokrát začala se 16 soutěžícími, kteří byli rozděleni do čtyř kmenů, podle pohlaví a věku. Hned na začátku byli seznámeni s pravidly Ostrova Vyhnanství a skrytého symbolu imunity. Ten se na něm nachází a najít ho může úplně každý. Další pravidlo je, že když kmen prohraje soutěž, tak na ostrov jednoho ze svých řad pošlou spolu s nápovědou k symbolu. Po prvních čtyřech dnech, čtyři kmeny byly rozděleny ve dva, Casaya a La Mina. Kmen Casaya dominoval v soutěžích, zaručil si početní převahu a dvakrát za sebou poslal Terryho z La Miny na ostrov vyhnanství, kde Terry našel skrytý symbol imunity.\nKdyž přišlo sloučení, Casaya měla početní převahu 6-4. Když Terry v jednom kuse vyhrával individuální imunity, nepoužil symbol imunity, aby zachránil své spojence z La Miny před vyloučením, což z něho později udělalo posledního člena bývalého kmene La Mina a jediného nepřítele Casaya aliance. Terry však stále vyhrával imunity. Navíc poprvé, když ji nevyhrál, měl ještě symbol imunity, proto před ním byli vyloučeni ještě dva členové kmene Casaya. Bruce byl evakuován ze hry kvůli zdravotním potížím a ve hře zbylo posledních šest soutěžících. Za této situace, Cirie viděla Terryho a Shanea, kteří chtějí vzít do finále Courtney, jak se domlouvají na poslední trojce. Proto přesvědčila Arase a Danielle, aby společně hlasovali proti třem ostatním a podařilo se jim vyloučit Courtney ze hry. Na další kmenové radě byl vyloučen Shane a na kmenové radě finálové čtyřky museli soutěžící přistoupit na tiebreaker, což byla soutěž v rozdělání ohně kvůli remíze 2-2. V ní nakonec zvítězila Danielle a Cirie byla v 36. den vyloučena. Danielle nakonec vyhrála poslední soutěž o imunitu a rozhodla se vzít do finále Arase, takže byl Terry, poslední člen kmene La Mina konečně vyloučen. Ve finále, Porota viděla v Arasovi i v Danielle silné a schopné hráče, ale nakonec rozhodlo hlasování. Aras se stal dvanáctým posledním přeživším 5-2.\n\n16 nových soutěžících byli rozděleno do dvou kmenů podle věku a pohlaví. Casaya byly starší ženy, La Mina byli starší muži, Bayoneta byly mladší ženy a Viveros byl kmen mladších mužů. Po prvním vyloučeném se kmeny spojily ve dva. 16. den se kmeny sloučily a zbylých 10 hráčů z obou kmenů vytvořili kmen Gitanos.\n\nSoutěž o odměnu: Každý kmen zvolí jednoho člověka, který za něj poběží. Soutěžící poběží na druhý konec ostrova, kde naleznou hromadu lebek. Vezmou vždy jednu lebku a rozbijí ji o kámen. Uvnitř najde pevně smotanou kuličku z látky. Tu rozvážou, snaží se najít amulet. Jakmile najde soutěžící amulet, musí s ním utíkat zpátky do cíle. První tři kmeny vyhrají oheň. Poražený kmen vybere jednoho člověka ze svého kmene, který zůstane na ostrově vyhnanství.\n\nOdměna: Oheň ve formě pazourku.\n\nSoutěž o imunitu: Členové všech čtyř kmenů začnou na plošině. Přešplhají přes bariéru a poplavou ke svému voru. Vor je pod vodou připevněn karabinou. Jakmile kmen odpoutá vor, začne pádlovat ke břehu. Pak poběží na pláž, kde musí vyřešit hlavolam. Cílem hlavolamu je uvolnit kovový kruh z lana. V písku je zahrabán nákres s nápovědou. Jakmile kmen uvolní kovový kruh, hodí ho na kotevní hák. Když za hák zatáhne, spustí se kmenová vlajka. První tři kmeny, kterým se spustí vlajka vyhrají imunitu. Poražení jdou na kmenovou radu.\n\nVšech 16 soutěžících bylo seznámeno s pravidly Ostrova Vyhnanství. Byli rozděleni do čtyř kmenů na základě jejich věku a pohlaví. Pak byla zahájena první soutěž o odměnu. Kmeny Viveros, La Mina a Casaya zvítězily a získali pro svůj kmen oheň. Poražený kmen, Bayoneta, musel vybrat jednoho člověka, který zůstane na Ostrově Vyhnanství a ten se pak vrátí na soutěž o imunitu. Pomocí \"Kámen, nůžky, papír\" bylo rozhodnuto, že na jako první na ostrově zůstane Misty. Starší kmeny dopadli daleko lépe. Tina se v kmeni Casaya ujala vedení a donutila všechny pracovat a La Mina úspěšně rozdělal oheň. Na první výzvě o imunitu, Misty se vrátila z ostrova vyhnanství a předstírala, že tam našla skrytý symbol imunity. Bayoneta byl nakonec první, kdo rozvinul vlajku. La Mina a Viveros skončily druzí a třetí a Casaya si zajistila místo na kmenové radě. Zpět v Casaya, Tina chytila velkou rybu, což přinutilo Melindu a Ruth-Marie přemýšlet nad tím, kdo je nejslabším článkem a že by bylo nejlepší nechat si Tinu a vyřadit Cirie, která tím nejslabším článkem je. Na kmenové radě, Tina zkritizovala své spoluhráčky přes jejich pracovní morálku, což všechny pobízelo pro ni hlasovat. Nakonec, Melinda a Ruth-Marie se připojili k Cirie a společně vyloučili Tinu 3-1.\n\nSoutěž o odměnu: Soutěžící poběží přes překážkovou dráhu, kde posbírají šest dřevěných hadů. Jeden člen z kmene bude zodpovědný za nesení všech šesti hadů po celou dráhu. Kmeny se dostanou na první stanoviště, kde posbírají své dva první hady. Až je bude kmen mít, soutěžící se podplazí pod plotem a přelezou 3,5 m vysokou stěnu. Proplazí se pod bambusem a vezmou další dva hady. Poté jeden z kmene ponese čtyři hady. Poté členové kmene přejdou přes dřevěný žebříkový most. Pokud z mostu někdo spadne, musí se vrátit na začátek a začít znovu. V posledním úseku projdou členové kmene vodou k jámě slizským, kde musí najít poslední dva hady. První kmen, který projde cílovou čarou se šesti hady, vyhrává odměnu.\n\nOdměna: Rybářské náčiní. K tomu bude v táboře vítězů čekat nový vor se čtyřmi pádly. \n\nSoutěž o imunitu: Každý kmen má loď. Loď je ukotvena k mořskému dnu velkou dřevěnou bednou. Každá loď má šest děr ucpaných gumovými špunty. 5 členů kmene vytáhne špunty a začne vylévat vodu tekoucí do lodě. Ostatní dva členové kmene skočí do vody a začnou pohybovat lodí taháním za bednu, která je velmi těžká. Jakmile se dostanou ke břehu, musí přicvaknout loď ke sloupku a bednu musí přenést na pláž na cílovou podložku. První kmen, který posadí hlavu zombie na její tělo, vyhrává imunitu.\n\nPo strašlivé bouři, kmeny dorazily na soutěž o odměnu a byly překvapeni, že se budou slučovat do dvou kmenů. Byli zvoleni dva kapitáni a ti si pak vybírali členy a ti zase jiné členy. Každý kmen, Casaya i La Mina měly po sedmi členech. Nový kmen La Mina tvořili Austin, Dan, Misty, Nick, Ruth-Marie, Sally a Terry. Nový kmen Casaya tvořili Aras, Bobby, Cirie, Courtney, Danielle, Melinda a Shane. Bruce nebyl zvolen v důsledku lichého počtu trosečníků, proto obdržel imunitu a byl poslán na ostrov vyhnanství na tři dny, až do další kmenové rady. Stane se členem kmene, který prohraje soutěž o imunitu a ztratí jednoho člena. Nový kmen La Mina vyhrál odměnu a získal vor a rybářské náčiní. Harpuna byla ovšem rychle ztracena na dně oceánu, když se Sally snažila o svůj první pokus s ní. I přes ztracené kopí, La Mina vyhrál imunitu a poslal Casayu na jejich první kmenovou radu jako nový kmen. Před kmenovou radou, Shane přiznal, že nic nezvládá kvůli nedostatku nikotinu a že chce být vyloučen, ale jeho nová aliance s Arasem, Courtney a Danielle ho přesvědčila, aby se přes to přenesl.\nNa kmenové radě (Bruce sledoval ze strany poroty) pět členů nového kmene Casaya (ostatní dva jsou bývalé členky původní Casayi, starší ženy.) se rozhodlo vyloučit Melindu 5-2, aby si v kmeni udržel ty nejsilnější. Poté, co byla Melinda vyloučena a opustila kmen, Bruce dostal nový šátek a připojil se k novému kmeni Casaya a zamířil s nimi zpátky do tábora.\n\nSoutěž o odměnu: Tři členové z každého kmene budou vystřelovači. Každý vystřelovač má dvě rány na jedno kolo. Ostatní čtyři členové budou stát na kládě nad vodou. Vystřelovač vždy vystřelí míč a ostatní čtyři na kládě se ho snaží chytit. Aby ho chytili, můžou seskočit z klády, ale musí se vynořit z vody s míčem.\n\nOdměna: Plachta, svítilna, palivo, pár dek a polštářů, kanystry na vodu a provaz. Vítězové taky vyberou jednoho člena z opačného kmene, který pojede na ostrov vyhnanství.\n\nSoutěž o imunitu: V písku je pět kruhů a v každém kruhu je zakopán pytel. Soutěžící ke kruhu poběží a budou kopat, dokud ho nenajdou a nedonesou na cílovou podložku. Oba týmy budou bojovat o ten samý pytel. Aby kmen dostal bod, musí se ten, kdo pytel drží čímkoliv dotknout cílové podložky. Vítězný kmen získá imunitu.\n\nV kmeni Casaya, Bruce ukázal své dovednosti s tábořením a předvedl týmu čistění vody pomocí triček, což znamená, že jí Casaya nemusí převařovat. Některým v táboře se nové způsoby líbily, ale Courtney tak nadšená nebyla. Spojila si to s nedůvěrou. La Mina vyhrála soutěž o odměnu a měla možnost vybrat, kdo z kmene Casaya půjde na ostrov vyhnanství. Vybrali Bruce, protože si mysleli, že on je přínosem pro kmen Casaya a že bez něho bude na dně. Shane kolem sebe roznášel negativní náladu a způsoboval hádky ve své alianci. Casaya vyhrála svou první soutěž o imunitu a v kmeni La Mina, Dan a Terry se spojili s Nickem a Austinem na hlasování pro Misty, kvůli jejímu výkonu v soutěži o imunitu a taky proto, že by mohla mít sošku skryté imunity. Na kmenové radě se ukázalo, že Misty skrytý symbol imunity nenašla a následovalo její vyřazení 5-2.\n\nSoutěž o odměnu: Každý kmen má šest plovoucích dílů skládačky. Členové k nim po jednom poplavou. Až bude člen kmene u něj, potopí se, díl uvolní a dostane ho do rámečku. Teprve potom může vyrazit další člen kmene. Teprve až kmen posbírá všech šest dílů, začne celou skládačku sestavovat tak aby symboly na stranách každého dílu odpovídaly těm na sousedních dílech. Kdo skládačku složí jako první, vyhrává odměnu. \n\nOdměna: Ručníky, houby, mýdlo, toaletní papír. Do tábora vítězů přijde nové umyvadlo, záchodové prkýnko, sprcha a ještě 20 litrů čisté vody. Navíc vítězný kmen pošle jednoho člověka z druhého kmene na ostrov vyhnanství. \n\nSoutěž o imunitu:\nJeden člen kmene bude sedět na prkně, které je připevněné ke kladce. Další bude nad ním na stožáru v koši, u kterého visí prázdný sud na vodu. Zbývající čtyři budou lanem spojeni do dvojic. S kbelíky poběží dvojice po dráze z trámů. Když se dvojice dostane až k vodě, nabere jí a poběží zpátky. Vodu pak přelije do většího vědra. Osoba na stožáru ho vytáhne nahoru a vodu vylije do sudu. Čím více bude v sudu vody, bude klesat a osobu na prkně tak zvedat nahoru. Právě ta osoba potom vytáhne zarážku a uvolní tím kmenovou vlajku. Kmen, který jako první uvolní svou vlajku, získá imunitu.\n\nPřed soutěží o odměnu, Bruce, Aras a Shane se vrátili ze shánění jídla a viděli, že zbytek kmene nechal zhasnout oheň. Po lekci o zodpovědnosti celému kempu, Casaya vyhrála soutěž o odměnu a do tábora jim byla doručena skvěle vybavená koupelna. Kmen měl taky možnost vybrat, kdo pojede z La Miny na ostrov vyhnanství. Vybrali Terryho, protože věděli, že on je jejich vůdce. Bobby narazil na určité neshody se svými spoluhráči, když nesouhlasil s tím, jak má být jejich odměna využita. La Mina se pokusila zorganizovat tábor, ale bez Terryho byl celý tým úplně ztracený. Ten našel na ostrově vyhnanství symbol skryté imunity. Přišel na to, že je zakopaný pod zemí a když ho vytáhl, byl schovaný v láhvi. Že symbol našel však držel v tajnosti po svém návratu do tábora. Dan udělal z Ruth-Marie pátou osobu jejich aliance, ale poté, co La Mina prohrála další soutěž o imunitu, Sally přesvědčila muže, že je pro kmen větším přínosem.\nNa kmenové radě, Ruth Marie byla nakonec vyloučena hlasy 4-2.\n\nSoutěž o odměnu: Soutěžící budou přepravovat potraviny ze člunu na břeh. Každý kmen předem určí jednoho nosiče. Ten vyrazí, vezme jednu z věcí a donese ji na břeh. Ostatní se postaví do řady, utvoří řetězec a budou si věc přehazovat. Až ji poslední v řadě hodí do správné bedny, teprve pak může nosič vyrazit pro další. Nejdřív kmen tímto způsobem přepraví pytel rýže, pytel fazolí a nakonec jsou na řadě ryby. Poslední člověk v řadě musí rybě nejdřív useknout hlavu a ocas a teprve potom jí hodí do bedny.\n\nOdměna: Všechno jídlo, se kterým se spolupracovalo při výzvě. Plus nějaké koření, víno a olej.\n\nSoutěž o imunitu: Kmeny musí sbírat lebky ležící v rakvích, usazených na dně oceánu. Tři lidé z každého kmene vyrazí pátrat po čtyřech rakvích. Pokaždé, když rakev najdou, potopí se, rozvážou jí, otevřou jí a v ní najdou část skládačky z lebek. S nimi se vrátí na loď. Až najdou všechny čtyři části skládačky, vrátí se ke břehu. Zbývající dva členové kmene použijí lebky k postavení pyramidy. Tu lze sestavit jen jedním způsobem. První kmen, který pyramidu sestaví a nahoru usadí zlatou lebku, vyhrává imunitu.\n\nBrucova kamenná zahrada způsobila hádky v Casaye, když měl Aras pocit, že by měl Bruce využít čas pomoci v táboře. Kmen Casaya vyhrál odměnu a vzal si s sebou všechny potraviny: ryby rýže, fazole, koření, víno a olej. Poražený kmen ale taky nepůjde do tábora s prázdnou. Můžou si vybrat mezi pytlem fazolí nebo pytlem rýže. Když La Mina znovu prohrála, Casaya se rozhodla poslat Terryho znovu na ostrov vyhnanství. Když se však Casaya vrátila do tábora, zjistili, že je celý jejich tábor zatopen. Vzhledem k tomu, že si nemohli udělat oheň, jedli ryby, které vyhráli v soutěži syrové. To trochu znepokojovalo Cirie, která se bála, jestli člověk nedostane ze syrového masa nějakou nemoc. Mezitím, La Mina jedli fazole, trochu se jich přejedli, což nakonec skončilo tak, že Austin a Nick zvraceli. Druhý den ráno v kmeni Casaya, Danielle a Courtney přistihli Bruce a Bobbyho na záchodě a jak vypili celou láhvi vína, které tým vyhrál. Na soutěži o imunitu, La Mina postavila pyramidu z lebek rychleji než Casaya, čímž kmen přerušil sérii proher. Po výzvě, Shane řekl, že Bobby pojede domů, protože by se mohl spojit po sloučení s druhým kmenem. Aras však všechny přemlouval o vyřazení Bruce, s čímž zase nesouhlasily Danielle a Courtney. Nakonec Shane uzavřel dohodu s Bobbym a dohodli se na vyřazení Bruce. To se ovšem rychle změnilo, když si Danielle, Courtney a Cirie promluvily se Shanem a chtěli, aby hlasoval pro Bobbyho. Shane však odmítal pro něj hlasovat, ale slíbil holkám, že nebude hlasovat pro Bruce.\nNa kmenové radě, kmen se ukázal totálně rozdělený, když hlasy skončily 3-2-1-1 a to vedlo k vyloučení Bobbyho.\n\nSoutěž o odměnu a imunitu: 3 lidé z každého kmene vyrazí sbírat díly do skládačky. Poběží vždy po jednom. Člen kmene každý díl odváže, spustí ho, vyhákne a přinese ho ke zbytku kmene. Jakmile bude mít kmen všechny čtyři, zbývající dva členové kmene je musí použít na sestavení otáčecí skládačky. První kmen, který jí sestaví vyhrává imunitu a má jisté místo ve finálové desítce. Navíc vybere jednoho člena z druhého kmene, kterého pošle na ostrov vyhnanství a zachrání ho tím před kmenovou radou. \n\nOdměna: Všechno, co je potřeba na grilování. Navíc pár hraček, které kmen rozdá dětem z panamské vesnice, která je bude hostit.\n\nV táboře La Mina, zatímco Austin a ostatní hledali nějaké jídlo ve vodě, Dan mluvil s Nickem o svých vesmírných letech u NASA. V kmeni Casaya, ženy si stěžovali na Shanea ohledně toho, jak neuctivý je. Soutěž o odměnu byla v kombinaci s imunitou, Casaya zvítězili a odnesli si s sebou grilování a pár hraček pro děti ve vesnici. Navíc poslali Sally na ostrov vyhnanství, čímž jí zachránili. Sally se nezúčastní kmenové rady a nebude moct být vyloučena, což je plus. Její vyhoštění konečně rozbije spojenectví mužů. Mezitím, Casaya si užívali svou odměnu. Jeli lodí do vesnice a dali nějaké hračky chudým dětem. Shane viděl pár kluků kouřit, a klidně by se vzdal svého oblečení jen pro jednu cigaretu. Později si kmen užil grilování, večírku, hraní fotbalu a spoustu dalších věcí. Na kmenové radě, čtyři lidé mluvili o tom, jak pevná jejich aliance byla a přemýšleli o možnosti 2-2. Nakonec, Terry se přidal k mladším mužům a pomohl jim vyloučit Dana 3-1.\n\nRekapitulace :\n\nEpizoda 1:\n\nVšech 16 soutěžících bylo seznámeno s pravidly Ostrova Vyhnanství. Byli rozděleni do čtyř kmenů na základě jejich věku a pohlaví. Pak byla zahájena první soutěž o odměnu. Kmeny Viveros, La Mina a Casaya zvítězily a získali pro svůj kmen oheň. Poražený kmen, Bayoneta, musel vybrat jednoho člověka, který zůstane na Ostrově Vyhnanství a ten se pak vrátí na soutěž o imunitu. Pomocí \"Kámen, nůžky, papír\" bylo rozhodnuto, že na jako první na ostrově zůstane Misty. Starší kmeny dopadli daleko lépe. Tina se v kmeni Casaya ujala vedení a donutila všechny pracovat a La Mina úspěšně rozdělal oheň. Na první výzvě o imunitu, Misty se vrátila z ostrova vyhnanství a předstírala, že tam našla skrytý symbol imunity. Bayoneta byl nakonec první, kdo rozvinul vlajku. La Mina a Viveros skončily druzí a třetí a Casaya si zajistila místo na kmenové radě. Zpět v Casaya, Tina chytila velkou rybu, což přinutilo Melindu a Ruth-Marie přemýšlet nad tím, kdo je nejslabším článkem a že by bylo nejlepší nechat si Tinu a vyřadit Cirie, která tím nejslabším článkem je. Na kmenové radě, Tina zkritizovala své spoluhráčky přes jejich pracovní morálku, což všechny pobízelo pro ni hlasovat. Nakonec, Melinda a Ruth-Marie se připojili k Cirie a společně vyloučili Tinu 3-1.\n\nEpizoda 2:\n\nPo strašlivé bouři, kmeny dorazily na soutěž o odměnu a byly překvapeni, že se budou slučovat do dvou kmenů. Byli zvoleni dva kapitáni a ti si pak vybírali členy a ti zase jiné členy. Každý kmen, Casaya i La Mina měly po sedmi členech. Nový kmen La Mina tvořili Austin, Dan, Misty, Nick, Ruth-Marie, Sally a Terry. Nový kmen Casaya tvořili Aras, Bobby, Cirie, Courtney, Danielle, Melinda a Shane. Bruce nebyl zvolen v důsledku lichého počtu trosečníků, proto obdržel imunitu a byl poslán na ostrov vyhnanství na tři dny, až do další kmenové rady. Stane se členem kmene, který prohraje soutěž o imunitu a ztratí jednoho člena. Nový kmen La Mina vyhrál odměnu a získal vor a rybářské náčiní. Harpuna byla ovšem rychle ztracena na dně oceánu, když se Sally snažila o svůj první pokus s ní. I přes ztracené kopí, La Mina vyhrál imunitu a poslal Casayu na jejich první kmenovou radu jako nový kmen. Před kmenovou radou, Shane přiznal, že nic nezvládá kvůli nedostatku nikotinu a že chce být vyloučen, ale jeho nová aliance s Arasem, Courtney a Danielle ho přesvědčila, aby se přes to přenesl.\nNa kmenové radě (Bruce sledoval ze strany poroty) pět členů nového kmene Casaya (ostatní dva jsou bývalé členky původní Casayi, starší ženy.) se rozhodlo vyloučit Melindu 5-2, aby si v kmeni udržel ty nejsilnější. Poté, co byla Melinda vyloučena a opustila kmen, Bruce dostal nový šátek a připojil se k novému kmeni Casaya a zamířil s nimi zpátky do tábora.\n\nEpizoda 3:\n\nV kmeni Casaya, Bruce ukázal své dovednosti s tábořením a předvedl týmu čistění vody pomocí triček, což znamená, že jí Casaya nemusí převařovat. Některým v táboře se nové způsoby líbily, ale Courtney tak nadšená nebyla. Spojila si to s nedůvěrou. La Mina vyhrála soutěž o odměnu a měla možnost vybrat, kdo z kmene Casaya půjde na ostrov vyhnanství. Vybrali Bruce, protože si mysleli, že on je přínosem pro kmen Casaya a že bez něho bude na dně. Shane kolem sebe roznášel negativní náladu a způsoboval hádky ve své alianci. Casaya vyhrála svou první soutěž o imunitu a v kmeni La Mina, Dan a Terry se spojili s Nickem a Austinem na hlasování pro Misty, kvůli jejímu výkonu v soutěži o imunitu a taky proto, že by mohla mít sošku skryté imunity. Na kmenové radě se ukázalo, že Misty skrytý symbol imunity nenašla a následovalo její vyřazení 5-2.\n\nEpizoda 4:\n\nPřed soutěží o odměnu, Bruce, Aras a Shane se vrátili ze shánění jídla a viděli, že zbytek kmene nechal zhasnout oheň. Po lekci o zodpovědnosti celému kempu, Casaya vyhrála soutěž o odměnu a do tábora jim byla doručena skvěle vybavená koupelna. Kmen měl taky možnost vybrat, kdo pojede z La Miny na ostrov vyhnanství. Vybrali Terryho, protože věděli, že on je jejich vůdce. Bobby narazil na určité neshody se svými spoluhráči, když nesouhlasil s tím, jak má být jejich odměna využita. La Mina se pokusila zorganizovat tábor, ale bez Terryho byl celý tým úplně ztracený. Ten našel na ostrově vyhnanství symbol skryté imunity. Přišel na to, že je zakopaný pod zemí a když ho vytáhl, byl schovaný v láhvi. Že symbol našel však držel v tajnosti po svém návratu do tábora. Dan udělal z Ruth-Marie pátou osobu jejich aliance, ale poté, co La Mina prohrála další soutěž o imunitu, Sally přesvědčila muže, že je pro kmen větším přínosem.\nNa kmenové radě, Ruth Marie byla nakonec vyloučena hlasy 4-2.\n\nEpizoda 5:\n\nBrucova kamenná zahrada způsobila hádky v Casaye, když měl Aras pocit, že by měl Bruce využít čas pomoci v táboře. Kmen Casaya vyhrál odměnu a vzal si s sebou všechny potraviny: ryby rýže, fazole, koření, víno a olej. Poražený kmen ale taky nepůjde do tábora s prázdnou. Můžou si vybrat mezi pytlem fazolí nebo pytlem rýže. Když La Mina znovu prohrála, Casaya se rozhodla poslat Terryho znovu na ostrov vyhnanství. Když se však Casaya vrátila do tábora, zjistili, že je celý jejich tábor zatopen. Vzhledem k tomu, že si nemohli udělat oheň, jedli ryby, které vyhráli v soutěži syrové. To trochu znepokojovalo Cirie, která se bála, jestli člověk nedostane ze syrového masa nějakou nemoc. Mezitím, La Mina jedli fazole, trochu se jich přejedli, což nakonec skončilo tak, že Austin a Nick zvraceli. Druhý den ráno v kmeni Casaya, Danielle a Courtney přistihli Bruce a Bobbyho na záchodě a jak vypili celou láhvi vína, které tým vyhrál. Na soutěži o imunitu, La Mina postavila pyramidu z lebek rychleji než Casaya, čímž kmen přerušil sérii proher. Po výzvě, Shane řekl, že Bobby pojede domů, protože by se mohl spojit po sloučení s druhým kmenem. Aras však všechny přemlouval o vyřazení Bruce, s čímž zase nesouhlasily Danielle a Courtney. Nakonec Shane uzavřel dohodu s Bobbym a dohodli se na vyřazení Bruce. To se ovšem rychle změnilo, když si Danielle, Courtney a Cirie promluvily se Shanem a chtěli, aby hlasoval pro Bobbyho. Shane však odmítal pro něj hlasovat, ale slíbil holkám, že nebude hlasovat pro Bruce.\nNa kmenové radě, kmen se ukázal totálně rozdělený, když hlasy skončily 3-2-1-1 a to vedlo k vyloučení Bobbyho.\n\nEpizoda 6:\n\nV táboře La Mina, zatímco Austin a ostatní hledali nějaké jídlo ve vodě, Dan mluvil s Nickem o svých vesmírných letech u NASA. V kmeni Casaya, ženy si stěžovali na Shanea ohledně toho, jak neuctivý je. Soutěž o odměnu byla v kombinaci s imunitou, Casaya zvítězili a odnesli si s sebou grilování a pár hraček pro děti ve vesnici. Navíc poslali Sally na ostrov vyhnanství, čímž jí zachránili. Sally se nezúčastní kmenové rady a nebude moct být vyloučena, což je plus. Její vyhoštění konečně rozbije spojenectví mužů. Mezitím, Casaya si užívali svou odměnu. Jeli lodí do vesnice a dali nějaké hračky chudým dětem. Shane viděl pár kluků kouřit, a klidně by se vzdal svého oblečení jen pro jednu cigaretu. Později si kmen užil grilování, večírku, hraní fotbalu a spoustu dalších věcí. Na kmenové radě, čtyři lidé mluvili o tom, jak pevná jejich aliance byla a přemýšleli o možnosti 2-2. Nakonec, Terry se přidal k mladším mužům a pomohl jim vyloučit Dana 3-1.\n"}
{"id": "794966", "url": "https://cs.wikipedia.org/wiki?curid=794966", "title": "Zenit-E", "text": "Zenit-E\n\nZenit-E je ruská zrcadlovka, která ve své době výrazně ovlivnila amatérskou fotografii, dnes však patřící k historickým fotoaparátům. Pro nízkou cenu se stala velmi populární, což dokazuje fakt, že jich bylo vyrobeno více než 8 miliónů kusů. Je to jeden z neslavnějších fotoaparátů značky Zenit a postupem času se objevilo několik modifikací tohoto přístroje, jako byl například Zenit-EM, nebo Zenit-ET. I dnes se tyto přístroje dají sehnat prakticky v každém bazaru za pár korun. Zajímavostí je, že i přes svou technickou nedokonalost má stále své příznivce, kteří na něj nedají dopustit. Některé publikace o něm píší jako o „technické noční můře“.\n\nZenit-E (rusky: \"ЗEHИT-E\") byl vyráběn firmou \"Krasnogorskij zavod\" v letech 1965 až 1981 v Krasnogorsku nedaleko Moskvy a v letech 1973 až 1986 firmou BelOMO v Bělorusku. Je to klasická jednooká zrcadlovka na 35mm kinofilm. Její robustní tělo je vyrobeno z hliníkové slitiny a má poměrně vysokou hmotnost (téměř 1 kg bez objektivu). Hlavní odlišností od předchůdce Zenitu 3M byl vestavěný expozimetr, dále byl pozměněn systém zrcadel a natahovací páčka na film.\n\nTento fotoaparát má závit na objektivy typu M42. Byl dodáván se dvěma objektivy. Prvním z nich je Industar-50-2 s ohniskovou vzdáleností 50 mm a světelností f/3.5. Je to velmi jednoduchý objektiv se 4 čočkami ve 3 skupinách, jehož kresba a ostrost, hlavně v rozích, je opravdu špatná. Bylo však možné pořídit Zenit-E s objektivem Helios 44 později Helios 44-2, což je podstatně propracovanější a robustnější objektiv s kovovým tělem. Má výbornou světelnost f/2 (největší clona f/16) a ohnisko 58 mm. Objektiv je Gaussova typu s 6 čočkami ve 4 skupinách a má antireflexní úpravu. Nabízí pěknou kresbu a ostrost, jeho bokeh je také na výborné úrovni. Vyznačuje se jemnou září v protisvětle, která je pro něj typická.\n\nNa horním panelu přístroje se vpravo nachází páčka na natahování filmu s počítadlem snímků. Počítadlo je v podstatě nefunkční. Při natáhnutí filmu se sice posune, ale není nijak zajištěné, tudíž dochází k posunutí počítadla a konec filmu se pozná spíše podle toho, že páčka již nejde natáhnout. Vedle počítadla se nachází tlačítko na uvolnění filmu při převíjení a vedle něj kruhové tlačítko pro nastavení expozičního času.\n\nZenit-E má plátěnou závěrku, jenž nabízí velmi malý rozsah rychlostí, který je od 1/30 s do 1/500 s a také čas B. Závěrka u tohoto Zenitu má typický hlasitý zvuk a tvrdý chod, který vydává poměrně silné vibrace. To může způsobovat problémy při focení s delšími časy.\n\nMěření expozice se provádí pomocí vestavěného expozimetru se selénovým článkem, jehož čidlo je nad objektivem. Expozimetr je rovněž nespolehlivý, po čase se selénový článek většinou vysvítí a přestane fungovat. Ukazatel expozimetru je na horním panelu fotoaparátu a hned vedle se nachází kruhová stupnice. Na stupnici se nastaví hodnota tak, aby se ryska překrývala s ukazatelem expozimetru a podle těchto hodnot se na přístroji nastaví clona a čas expozice. Pro správné nastavení expozice je taky nutno navolit citlivost filmu, Zenit-E podporuje filmy s citlivostí od 16 do 500 ASA.\n\nStupnice s výběrem rychlosti závěrky obsahuje údaj 30-X, což značí čas 1/30 s, který je určen pro synchronizaci s bleskem. Blesk se připevní na „sáňky“ a připojí synchronizačním kabelem. Do roku 1968 byly přístroje vyráběny bez těchto sáněk (cca 50 000 kusů) a blesk se tedy musel složitě upevňovat na zvláštní držák.\n\nHledáček je další nedokonalostí tohoto přístroje. Nejen že je velmi tmavý s černými okraji, ale také v něm chybí prvky pro usnadnění zaostřování. V horších světelných podmínkách je proto téměř nemožné přesně zaostřit. Další zajímavostí je, že v roce 1980 byla vyrobena upomínková limitovaná edice fotoaparátů Zenit-E označených logem olympiády v Moskvě. Kuriózně je umístěn závit na stativ. Není umístěn v těžišti přístroje, jak je tomu u jiných fotoaparátů, ale je posunut těsně na okraj.\n\nNa přední straně nalevo od objektivu se nachází natahovací samospoušť, která se skládá z natahovací páčky a spouštěcího tlačítka. Páčka se natáhne o 180° proti směru hodinových ručiček a tlačítkem se spustí. Dle manuálu trvá samospoušť okolo 7 sekund.\n\nNásledovníkem Zenitu-E byl přístroj Zenit-TTL, u něhož byl expozimetr se selénovým článkem nahrazen pokročilým měřícím systémem TTL. Další inovací bylo u Zenitu-412DX automatické načítání DX kódu citlivosti filmu. 412DX byl předposledním fotoaparátem se závitem objektivu typu M42. V roce 1984 přešla společnost na bajonety Pentax-K. První přístroj s tímto bajonetem byl Zenit-Automat, který měl pokročilé funkce například volbu priority clony, nebo rozsah expozičních časů od 1 s do 1/1000 s.\n"}
{"id": "795005", "url": "https://cs.wikipedia.org/wiki?curid=795005", "title": "82 (číslo)", "text": "82 (číslo)\n\nOsmdesát dva je přirozené číslo. Následuje po číslu osmdesát jedna a předchází číslu osmdesát tři. Řadová číslovka je \"osmdesátý druhý\" nebo \"dvaaosmdesátý\". Římskými číslicemi se zapisuje LXXXII.\n\nOsmdesát dva je\n\n\n\n"}
{"id": "795009", "url": "https://cs.wikipedia.org/wiki?curid=795009", "title": "Kanton Briec", "text": "Kanton Briec\n\nKanton Briec (fr. \"Canton de Briec\") je francouzský kanton v departementu Finistère v regionu Bretaň. Skládá se z pěti obcí.\n\n"}
{"id": "795011", "url": "https://cs.wikipedia.org/wiki?curid=795011", "title": "Kanton Carhaix-Plouguer", "text": "Kanton Carhaix-Plouguer\n\nKanton Carhaix-Plouguer (fr. \"Canton de Carhaix-Plouguer\") je francouzský kanton v departementu Finistère v regionu Bretaň. Skládá se z osmi obcí.\n\n"}
{"id": "795013", "url": "https://cs.wikipedia.org/wiki?curid=795013", "title": "Kanton Châteaulin", "text": "Kanton Châteaulin\n\nKanton Châteaulin (fr. \"Canton de Châteaulin\") je francouzský kanton v departementu Finistère v regionu Bretaň. Skládá se ze 14 obcí.\n\n"}
{"id": "795017", "url": "https://cs.wikipedia.org/wiki?curid=795017", "title": "Bankovní tajemství", "text": "Bankovní tajemství\n\nBankovní tajemství je způsob nakládání s informacemi, které banka získává ve styku s klienty a v souvislosti s jejich obchody. Tyto informace se mohou šířit mimo banku jen za okolností daných zákonem země, ve které banka působí.\n\nZachovávání bankovního tajemství je od počátku bankovnictví důležitým prvkem vztahu klienta a banky. Ochraňuje jeho soukromí, tají jeho obchodní kontakty, finanční toky a obchody, stav jeho majetku. Bance přináší při jeho dodržování důvěru klientů. Bankovní tajemství přináší však také riziko krytí zločinů a ukrývání majetku před oprávněnými. Zvláště z těchto důvodů absolutní bankovní tajemství nyní ve své ryzí podobě prakticky neexistuje.\n\nÚpravu bankovního tajemství obsahuje část třináctá zákona č. 21/1992 Sb., o bankách. Konkrétně v ust. § 38 odst. 1 stojí:\"Na všechny bankovní obchody, peněžní služby bank, včetně stavů na účtech a depozit, se vztahuje bankovní tajemství.\"Uvedené ustanovení má deklaratorní povahu; nelze tak tvrdit, že by bankovní tajemství bylo zákonem zakotveno, zákon pouze bere jeho existenci na vědomí a uznává ji.\n\nBankovní tajemství nepředstavuje absolutní povinnost mlčenlivosti banky o svých klientech a jejich aktivitách. Už jen zmíněné ustanovení § 38 zákona o bankách odkazuje na celou řadu situací, kdy banka může nebo musí klienta odhalit (např. na dotaz orgánu finanční správy, soudu, orgánů činných v trestním řízení anebo v situaci, kdy by banka na klienta podávala trestní oznámení).\n\nBanka je povinna prolomit bankovní tajemství i v relativně banální situaci, kdy klient banky (nebo jiného peněžního ústavu) nedopatřením pošle peníze na jiný účet, než zamýšlel. Banka mu na vyžádání identifikuje majitele účtu, a to v rozsahu, který žadateli o tyto informace umožní majitele účtu kontaktovat, případně od něj zaslanou částku vymáhat. A konečně v situaci, kdy klient banky poruší své smluvní nebo zákonné povinnosti vůči ní nebo se dostane do prodlení s peněžitým plněním delšího než 60 dní, může banka o tomto porušení jiné banky, třetí osoby nebo i veřejnost informovat s uvedením názvu klienta a povahy porušení, kterého se vůči ní dopustil.\n\nBankovní tajemství přímo či nepřímo upravují tyto zákony:\n\n\nVe snaze potírat daňové úniky uzavřely některé státy Úmluvu o vzájemné správní pomoci v daňových záležitostech. Ta zavádí Společný reportovací standard, automatizovanou výměnu informací o daňových poplatnících a jejich případných daňových povinnostech. Úmluvy se v současné době účastní více než polovina států světa.\n\nToto téma blíže rozebírá článek Společný reportovací standard.\n"}
{"id": "795025", "url": "https://cs.wikipedia.org/wiki?curid=795025", "title": "Malcov", "text": "Malcov\n\nMalcov je obec na Slovensku v okrese Bardejov na úpatí pohoří Čergov. Na konci roku 2016 měla 1 596 obyvatel.\n\nPrvní písemná zmínka pochází z roku 1338. Nachází se zde řeckokatolický chrám Setkání Páně se Simeonem z roku 1838, menšinová římskokatolická církev tu počátkem 21. století postavila moderní kostel Panny Marie Sedmibolestné.\n\n"}
{"id": "795027", "url": "https://cs.wikipedia.org/wiki?curid=795027", "title": "Osteon", "text": "Osteon\n\nOsteon neboli Haversův systém je komplex koncentrických lamel a centrálního kanálu, které tvoří základní stavební jednotku kostí. Centrální kanál je označován jako Haversův kanál.\n\nOsteon má tvar dlouhého válce, je tvořen 4-20 koncentrickými lamelami. Vnější průměr mívá okolo 200 µm, jeho dlouhá osa leží rovnoběžně s dlouhou osou kosti. Každý osteon je obklopen amorfním materiálem, cementovou substancí (mineralizovaná matrix s malým množstvím kolagenních vláken).\nHaversův kanál uvnitř osteonu je na vnitřní ploše lemován endostem. Obsahuje krevní cévy, nervová vlákna a řídké kolagenní vazivo. Kanál komunikuje s periostem, s kostní dření i s ostatními Haversovými kanály příčnými nebo šikmými kanály Volkmannovými.\nVolkmannovy kanálky nejsou koncentrickými lamelami obaleny, nýbrž jimi pronikají. Přivádějí cévy a nervy z periostu k Haversovým kanálům.\n\nKost není neměnná struktura. Rozměry osteonů jsou různé a závisí na počtu lamel. Během růstu a dokonce i ve zralé kosti probíhá neustále destrukce a znovuvýstavba osteonů. Najdeme pak vedle sebe zralé osteony s mnoha lamelami a nezralé, tvořené pouze několika málo lamelami a širokým kanálkem.\nPřestavba kosti je zahájena tím, že do kostní tkáně spolu s kapilární kličkou pronikají osteoklasty. Vytvářejí v kostní tkáni tunel s průměrem okolo 200 µm, který představuje prostor pro příští osteon. Každý osteon vzniká postupným přikládáním lamel zevnitř, takže první lamela vzniká na periferii a kanál je široký. Přibýváním lamel dovnitř se kanálek postupně zužuje. U zralého osteonu tedy obklopuje Haversův kanálek naposledy vytvořená lamela.\n\nLamelární kost se vyskytuje ve dvou formách. Rozeznáváme kost kompaktní a spongiózní.\n\nKompaktní kost je tvořena systémem paralelně uspořádaných osteonů. Na povrchu kosti jsou uloženy kostní lamely, které probíhají rovnoběžně s povrchem a které tvoří zevní a vnitřní lamely plášťové. Zevní plášťové lamely probíhají pod periostem po obvodu kosti. Vnitřní plášťové lamely ohraničují dutinu kosti a obklopují kostní dřeň. Zevních lamel je více než vnitřních. Mezi oběma vrstvami plášťových lamel jsou osteony, mezi nimi zůstávají prostory nepravidelného nebo trojúhelníkového tvaru. Ty jsou vyplněny skupinami paralelně probíhajících neúplných lamel, zvaných intersticiální (vmezeřené) nebo intermediální. Jsou to zbytky osteonů, z části odbouraných během přestavby kosti.\n\nSpongiózní (houbovitá, trámčitá) kost je složena z kostních trámců či plotének, jejichž prostorové uspořádání je výsledkem působení mechanických sil na kost. Trámce a ploténky jsou tvořeny podobnými lamelami jako kost kompaktní, tj. skládají se z plášťových lamel, uzavírajících mezi sebou Haversovy systémy a vmezeřené lamely. V silnějších trámcích nacházíme osteony, tenké trámce jsou tvořeny pouze paralelně uspořádanými lamelami.\n"}
{"id": "795030", "url": "https://cs.wikipedia.org/wiki?curid=795030", "title": "Švédsko na Letních olympijských hrách 1964", "text": "Švédsko na Letních olympijských hrách 1964\n\nŠvédsko na Letních olympijských hrách 1964 v Tokiu reprezentovalo 94 sportovců, z toho 76 mužů a 18 žen. Nejmladším účastníkem byla Majvor Welander (14 let, 245 dní), nejstarší pak Lars Thorn (60 let, 17 dní). Reprezentanti vybojovali 8 medaile z toho 2 zlaté, 2 stříbrné a 4 bronzové.\n\n"}
{"id": "795031", "url": "https://cs.wikipedia.org/wiki?curid=795031", "title": "Marhaň", "text": "Marhaň\n\nMarhaň je vesnice na Slovensku v okrese Bardejov ležící v údolí řeky Topľa. Na konci roku 2016 měla 966 obyvatel, první písemná zmínka pochází z roku 1277. Dříve byla sídlem panství. Nachází se zde římskokatolický kostel svatého Michaela archanděla, který byl postaven v letech 1991 až 1996 vedle již kapacitně nedostačujícího kostela téhož zasvěcení a který slouží také řeckokatolickým věřícím, a klasicitní evangelický kostel z první čtvrtiny 19. století.\n"}
{"id": "795032", "url": "https://cs.wikipedia.org/wiki?curid=795032", "title": "Walter Thomas White", "text": "Walter Thomas White\n\nWalter Thomas White, známý spíše jako Tom White (29. října 1947, Baton Rouge, Louisiana – 17. dubna 2012, Bartlesville, Oklahoma) byl americký křesťan angažující se ve prospěch křesťanů pronásledovaných na světě pro svou víru.\n\nVíce než 30 let pracoval pro organizaci \"Voice of Martyrs\" (Hlas mučeníků), založenou Richardem Wurmbrandem, z toho byl více než 20 let jejím výkonným ředitelem. V letech 1979–1980 byl vězněn na Kubě.\n\nV češtině vyšla jeho kniha \"Akce Kuba\".\n"}
{"id": "795038", "url": "https://cs.wikipedia.org/wiki?curid=795038", "title": "Anton Kožík", "text": "Anton Kožík\n\nAnton Kožík (* 21. června 1940) byl slovenský a československý politik Komunistické strany Slovenska, poslanec Sněmovny lidu Federálního shromáždění za normalizace.\n\nK roku 1976 se profesně uvádí jako ředitel podniku. K roku 1977 sám uvedl, že pracuje v podniku \"Strojárne potravinárskeho priemyslu\", závod Svidník.\n\nVe volbách roku 1976 zasedl do Sněmovny lidu (volební obvod č. 198 - Svidník, Východoslovenský kraj). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "795039", "url": "https://cs.wikipedia.org/wiki?curid=795039", "title": "Mikulášová", "text": "Mikulášová\n\nMikulášová je vesnice na Slovensku v okrese Bardejov. Na konci roku 2016 měla 132 obyvatel, první písemná zmínka pochází z roku 1414. Zdejší zděný řeckokatolický chrám Panny Marie Růžencové byl postaven v roce 1926 jako náhrada za starší dřevěný chrám téhož zasvěcení, který byl v roce 1931 přenesen do Bardejovských Kúpelí. Dále se zde nachází nedávno postavený pravoslavný chrám svatého Petra a Pavla.\n"}
{"id": "795040", "url": "https://cs.wikipedia.org/wiki?curid=795040", "title": "Kanton Châteauneuf-du-Faou", "text": "Kanton Châteauneuf-du-Faou\n\nKanton Châteauneuf-du-Faou (fr. \"Canton de Châteauneuf-du-Faou\") je francouzský kanton v departementu Finistère v regionu Bretaň. Skládá se z deseti obcí.\n\n"}
{"id": "795042", "url": "https://cs.wikipedia.org/wiki?curid=795042", "title": "Kanton Saint-Pol-de-Léon", "text": "Kanton Saint-Pol-de-Léon\n\nKanton Saint-Pol-de-Léon (fr. \"Canton de Saint-Pol-de-Léon\") je francouzský kanton v departementu Finistère v regionu Bretaň. Skládá se z osmi obcí.\n\n"}
{"id": "795043", "url": "https://cs.wikipedia.org/wiki?curid=795043", "title": "Kanton Plogastel-Saint-Germain", "text": "Kanton Plogastel-Saint-Germain\n\nKanton Plogastel-Saint-Germain (fr. \"Canton de Plogastel-Saint-Germain\") je francouzský kanton v departementu Finistère v regionu Bretaň. Skládá se z 11 obcí.\n\n"}
{"id": "795044", "url": "https://cs.wikipedia.org/wiki?curid=795044", "title": "Zdeněk Šindlauer", "text": "Zdeněk Šindlauer\n\nZdeněk Šindlauer (*4. března 1963 Česká Lípa) je autor knih a článků o historii železnic, které doplňuje vlastními kresbami.\n\nV roce 1990 absolvoval Technickou univerzitu v Liberci. Žije v České Lípě, kde pracuje jako technik.\n\n\n\n"}
{"id": "795045", "url": "https://cs.wikipedia.org/wiki?curid=795045", "title": "Mokroluh", "text": "Mokroluh\n\nMokroluh je obec na Slovensku v okrese Bardejov. Na konci roku 2016 měla 754 obyvatel. Nachází se zde římskokatolický kostel svaté Voršily z roku 1772 a evangelická zvonice z roku 1923.\n\nPrvní písemná zmínka o obci pochází z roku 1277.\n"}
{"id": "795048", "url": "https://cs.wikipedia.org/wiki?curid=795048", "title": "Hana Králíčková", "text": "Hana Králíčková\n\nHana Králíčková (* 16. května 1934) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1976 se profesně uvádí jako přadlena. Ve volbách roku 1976 zasedla do Sněmovny lidu (volební obvod č. 78 - Semily, Východočeský kraj). Mandát obhájila ve volbách roku 1981 (obvod Semily) a volbách roku 1986 (obvod Semily). Ve Federálním shromáždění setrvala do ledna 1990, kdy rezignovala v rámci procesu kooptací do Federálního shromáždění po sametové revoluci.\n\n"}
{"id": "795049", "url": "https://cs.wikipedia.org/wiki?curid=795049", "title": "Rozhrada", "text": "Rozhrada\n\nRozhrada je cokoli, co rozděluje dva pozemky. Může to tedy být plot, zeď, brázda, mez, potok, stromová alej apod.\n\nPrávně byla rozhrada upravena už obecným zákoníkem občanským z roku 1811, podle jehož § 854 se všechny typy rozhrad pokládaly za spoluvlastnictví vlastníků sousedících pozemků, ledaže byl výslovně vyjádřen opak. Občanské zákoníky z let 1950 a 1964 takový právní institut neznaly (ačkoli podle judikatury dřívější právní vztahy přetrvaly) a tak se vrací až s novým občanským zákoníkem, kde je podrobně upravena v § 1024–1028. Podle této úpravy např. musí rozhradu každý z jejích spoluvlastníků udržovat v dobrém stavu, aby druhému nevznikla škoda nebo aby nehrozilo, že se hranice mezi pozemky stane neznatelnou. Pokud by pochybnost o hranici mezi pozemky už vznikla, může ji soud určit podle poslední pokojné držby, případně podle slušného uvážení.\n\n"}
{"id": "795050", "url": "https://cs.wikipedia.org/wiki?curid=795050", "title": "Jiří Krejsa", "text": "Jiří Krejsa\n\nJiří Krejsa (* 22. července 1941) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1976 se profesně uvádí jako člen JZD. Ve volbách roku 1976 zasedl do Sněmovny lidu (volební obvod č. 90 – Blansko, Jihomoravský kraj). Ve Federálním shromáždění setrval do konce funkčního období, tedy do voelb roku 1981.\n\n"}
{"id": "795051", "url": "https://cs.wikipedia.org/wiki?curid=795051", "title": "Florián Kubinský", "text": "Florián Kubinský\n\nFlorián Kubinský (* 27. ledna 1931 Svätý Peter) je bývalý slovenský a československý politik Komunistické strany Slovenska a poslanec Sněmovny lidu Federálního shromáždění za normalizace, agronom, dlouholetý předseda JZD v Hlohovci a iniciátor tamní vinařské produkce.\n\nV letech 1937–1941 studoval na katolické základní škole v rodné obci a pak přešel na gymnázium v Hlohovci. V letech 1949–1951 pracoval jako technik na výstavbě hráze Hlohovec-Piešťany. Poté absolvoval základní vojenskou službu. Po ní byl v letech 1955–1961 zaměstnán v investičním oddělení pro JZD na Okresním národním výboru v Hlohovci. 23. března 1961 nastoupil do funkce předsedy JZD v Hlohovci. V roce 1965 promoval na Provozně-ekonomické fakultě Vysoké školy zemědělské v Nitře. Ve funkci předsedy JZD se zasloužil o výrazný rozmach pěstování vinné révy. Pracoval zde až do roku 1991. V roce 2000 se coby penzista stal vedoucím denního centra \"Ruža\" v Hlohovci. Zapojuje se do spolkového života a organizuje společenské akce pro seniory.\n\nVe volbách roku 1976 zasedl do Sněmovny lidu (volební obvod č. 160 - Hlohovec, Západoslovenský kraj). Mandát obhájil ve volbách roku 1981 (obvod Jaslovské Bohunice) a volbách roku 1986 (obvod Jaslovské Bohunice). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "795055", "url": "https://cs.wikipedia.org/wiki?curid=795055", "title": "Prorostlík nejtenčí", "text": "Prorostlík nejtenčí\n\nProrostlík nejtenčí (\"Bupleurum tenuissimum\") je nenápadná, kriticky ohrožená planě rostoucí bylina, je jedním z pěti druhů rodu prorostlík které rostou v České republice.\n\nRoste řídce v jižní Skandinávii, Dánsku, Německu a střední Evropě, souvislý areál má pouze v Panonii. Dále se vyskytuje na severozápadě Africe a druhotně v Jižní Americe.\n\nPaří mezi obligátní halofyty, je vázán na zasolenou půdu kde nachází solončákový nebo slancový podkladní vrstvu. Vyrůstá na slaniscích nebo u vývěru minerálních pramenů. Pro svůj zdárný růst potřebuje narušené, vegetačně nezapojené území; za příhodných podmínek se tam stává dominantním druhem. Je vázán na nížinné oblasti, tvoří součást vegetace svazů Scorzonero-Juncion gerardii, Puccinellion limosae nebo Thero-Salicornion strictae.\n\nNa území ČR se prorostlík nejtenčí vyskytuje velice vzácně, vyrůstá jen na dvou izolovaných stanovištích, v okolí Žatce v severozápadních Čechách a poblíž Čejče na jižní Moravě. Z mnoha historických lokalit vymizel, je jedním z nejvzácnějších druhů slanobytné flory v České republice. Příčinou jeho ústupu je poškozování jeho lokalit, meliorace a rozšiřování obdělaných zemědělských ploch. Je zařazen \"Vyhláškou Ministerstva životního prostředí ČR č. 395/1992 Sb.\" i \"Černým a červeným seznamem cévnatých rostlin ČR z roku 2000\" do kategorie kriticky ohrožených druhů.\n\nJednoletá rostlina jejíž přímá nebo vystoupavá hladká lodyha, vyrůstající z tenkého kořene, dosahuje výšky 5 až 30 cm. Většinou se již u báze rozkladitě větví do několika obloukem vystoupavých větví. Spodní listy, vytvářející částečně růžici, mají krátký řapík, ostatní jsou přisedlé a lodyhu objímavé. Jsou podlouhlé, kopinaté až čárkovité, na konci špičaté, bývají dlouhé 10 až 70 mm, široké 2,5 až 5 mm a mají modravý nádech.\n\nDrobné, oboupohlavné, žlutavé nebo načervenalé, téměř přisedlé květy jsou sdruženy do okolíčků (2 až 5 květů) které dále vytvářejí složené okolíky. Na konci lodyh na delších stopkách vyrůstají větší okolíky s 2 až 5 okolíčky, v úžlabí listů na kratičkých stopkách chudé okolíky sestavené jen z 1 až 3 okolíčků. Čárkovité listeny bývají delší než okolíčky. Okvětí je tvořeno pěti kališními a pěti dovnitř zahnutými korunními lístky. V květu je dále pět tyčinek s prašníky a dvě čnělky s bliznami. V dvoudílném semeníku je po jednom vajíčku v oddílu. V květu jsou žlázky s nektarem pro opylující hmyz. Rostliny vykvétají od července do září. Proti samoopylení se květy brání protandrií.\n\nPlody, dozrávající od srpna do prosince, jsou téměř kulovité žebernaté dvounažky mezi žebry bradavčité (důležité poznávací znamení druhu). Obsahují dvě polokulovitá merikarpia (semena) hnědé až černé barvy. Prorostlík nejtenčí se rozmnožuje pouze semeny, která se do okolí šíří větrem, vodou i pomoci zvířat nebo lidí. Semena jsou dlouhá 1,8 a široká 0,9 mm a jedno váží 0,6 mg.\n\n\n \n"}
{"id": "795058", "url": "https://cs.wikipedia.org/wiki?curid=795058", "title": "Zlatý úsvit (politická strana)", "text": "Zlatý úsvit (politická strana)\n\nZlatý úsvit nebo Zlaté jitro ( – \"Chrysi Avgi\") je řecká krajně pravicová extrémistická politická strana. Její kořeny sahají do prosince 1980, formálně se stala politickou stranou 1. listopadu 1993, sídlí v Athénách a jejím současným vůdcem je její původní zakladatel Nikolaos Michaloliakos. V září 2013 ho řecká policie zatkla a obvinila ho ze zformování zločinecké organizace. Média stranu označují za neonacistickou a fašistickou, vedení strany však taková označení odmítá.\n\nV prosinci 1980 Nikolaos Michaloliakos a jeho přívrženci založili časopis \"Chrysi Avgi\". Michaloliakos se po léta aktivně zapojoval do politiky krajní pravice, kdy se účastnil agresivních demonstrací a dokonce přechovávání nelegálních výbušnin, za co byl i uvězněn. Ve vězení se setkal s vůdci Řecké vojenské junty. Vydávání časopisu \"Chrysi Avgi\" bylo zastaveno v dubnu 1984, kdy Michaloliakos vstoupil do \"Národní politické unie\" (EPEN), kde se stal vůdcem mládežnické organizace. V lednu roku 1985 byl ze strany vyloučen a poté založil své hnutí \"Lidové národní hnutí - Chrysi Avgi\", které bylo roku 1993 registrováno jako politická strana. Na počátku 90. let 20. století se začaly vytvářet neoficiální polovojenské jednotky, které vedl bývalý armádní důstojník Giannis Giannopoulos. V roce 1992 mělo hnutí stabilních 200 členů a Giannopoulosův vliv rostl. Na konci 80. let strana přijala myšlenky novopohanství (a odmítala marxismus a liberalismus coby žido-křesťanské), později však pozměnila ideologii a přijala víru Řecké pravoslavné církve.\n\nPrvní volby, ve kterých strana kandidovala, se konaly v roce 1994. Šlo o volby do Evropského parlamentu, v kterých získala sedm tisíc hlasů (0,11 %).\n\nNěkolik členů strany se přidalo do Řecké dobrovolnické gardy (GVG) ve válce v Bosně, která bojovala v vojsku Srbské republiky. Členové GVG byli zapleteni i do Srebrenického masakru. Někteří z členů strany v GVG byli vyznamenáni Radovanem Karadžićem, vedení strany však oznámilo, že tito jedinci byli ze strany později vyloučeni.\n\nPrvních řeckých parlamentních voleb se strana účastnila v roce 1996. Získala čtyři tisíce hlasů (0,07 %). Roku 1999 znovu kandidovala do Evropského parlamentu, tentokrát ve spolupráci se stranou \"První linie\" (PG). Obdržely 48 tisíc hlasů (0,75 %).\n\nV roce 2005 byla strana kritizována za homofobické projevy při průvodu Gay Pride v Aténách. V prosinci téhož roku strana pozastavila svou aktivitu kvůli agresivním srážkám s komunisty. Členové strany měli spolupracovat s dnes již zaniklou stranou \"Patriotická aliance\". V březnu 2007 strana na svém 6. kongresu obnovila svou činnost.\n\nVe volbách do Evropského parlamentu roku 2009 strana získala 23 tisíc hlasů (0,45%).\n\nV komunálních volbách roku 2010 strana získala jedno křeslo v zastupitelstvu města Atén, kdy získala 5,3% hlasů. V parlamentních volbách z května 2012 se strana dostala do Parlamentu. Získala 440 tisíc hlasů (6,97 %) a 21 mandátů. Kvůli povolební patové situaci se musely volby opakovat. V červnových volbách téhož roku strana zopakovala úspěch. Získala 450 tisíc hlasů (6,92 %) a 18 mandátů.\n\nV předčasných parlamentních volbách z ledna 2015 se Zlatý úsvit umístil na třetím místě s 6,28 % hlasů a 17 mandáty. V dalších předčasných volbách ze září 2015 obdrželi 6,99 % hlasů a 18 mandátů.\n\nOd roku 1996 strana organizuje skrze svůj \"Výbor paměti národa\" ( ) každoroční pochod v Aténách. \"Výbor\" také organizuje manifestace na výroční řecké svátky, které mají oslavovat řeckou historii. Například v červnu je organizováno shromáždění v Soluni na památku Alexandra Velikého.\n\nV září 2005 chtěla strana organizovat festival s názvem \"Eurofestival 2005 - Nacionální letní kemp\". Kvůli přislíbené účasti od radikálních stran jako jsou Národnědemokratická strana Německa, italská Forza Nuova nebo rumunská Noua Dreaptă, byla akce zakázána státem.\n\nČlenové strany bývají často spojováni se zločiny z nenávisti proti imigrantům, politickým oponentům a etnickým menšinám. Časté jsou také srážky členů s krajně levicovými nebo anarchistickými příznivci. Různí jedinci také propagují antisemitské názory.\n\nPříznivci strany jsou také občas spojováni s fotbalovými hooligans. Obvykle na stadionech agresivně protestují proti Albáncům, jichž žije v Řecku okolo 650 tisíc.\n\nExterní pozorovatelé popisují sympatie členů strany k myšlenkám, které zastával diktátor Ioannis Metaxas.\n\nV roce 2012 vedly kampaň se sloganem \"Jistě, můžeme zbavit tuto zemi špíny\", myšleno proti imigrantům. Častým heslem je i \"Řecko Řekům\".\n\nV polovině září 2013 byl v Aténách v noci ubodán k smrti hudebník a antifašista Pavlos Fyssas. Z činu je podezřelý člen Zlatého úsvitu, který se podle policie k činu přiznal, ale strana jakoukoli souvislost s vraždou odmítla. Vražda vyvolala v zemi masové protesty. 21. září policie policie z vraždy oficiálně obvinila 45letého řidiče kamionu Jorgose Rupakiase. 28. září zatkla řecká policie šéfa Zlatého úsvitu Nikolaose Michaloliakose, 3 poslance a 12 dalších členů strany.\n\n\n"}
{"id": "795067", "url": "https://cs.wikipedia.org/wiki?curid=795067", "title": "Šimona (román L. Feuchtwangera)", "text": "Šimona (román L. Feuchtwangera)\n\nŠimona je román Liona Feuchtwangera vydaný v roce 1950. Odehrává se na začátku 2. svět. války ve francouzském městečku Saint-Martin ležícím v Burgundsku na počátku německé okupace. Vypráví příběh Šimony Planchardové, která vlivem životních zkušeností předčasně dospěje a odhodlá se k vlasteneckému činu.\n\nK městečku Saint-Martin se pomalu blíží německá okupační vojska a obyvatelé se snaží přizpůsobit nadcházejícím událostem. Hlavní hrdinka, patnáctiletá osiřelá Šimona Planchardová, žije v honosné vile Monrepos u svého strýce Prospera Plancharda, nevlastního bratra Šimonina otce, kterého zpočátku velmi miluje, protože si ji přisvojil za vlastní a hezky se k ní choval. Strýcova matka, zvaná madame, však Šimonu nemůže vystát a jedná s ní jako se služkou. Šimona vykonává různé domácí práce a má na starosti nákupy ve městě a kuchyni. Strýc vlastní velkou špeditérskou firmu sestávající z garáží, rozsáhlého vozového parku, zásobárny pohonných hmot a benzinové pumpy, u níž je Šimona přes den zaměstnána.\n\nVe volném čase Šimona vychází do města, kde má kamarádku Jindřišku a také vzpomíná na kamaráda Etienna, který je však tou dobou pryč. Ráda navštěvuje otce Bastida, od nějž si půjčuje knížky, které po večerech a nocích vášnivě čte ve svém podkrovním pokojíku. Nejraději má romány o Johance z Arku, s níž se stále více ztotožňuje.\n\nVe městě houstne atmosféra z obav před německou okupací a každý se zařizuje podle svého. Do děje stále více vstupuje mladík Maurice, zaměstnanec strýcovy firmy, který si Šimonu při každé příležitosti dobírá, někdy až příliš. Městem proudí davy uprchlíků z Belgie a Holandska, kteří se snaží uniknout před postupující německou armádou. Různí městští činitelé se obracejí na strýce Prospera, aby jim dal k dispozici své vozy a pohonné hmoty. Strýc s tím naoko souhlasí, ale jeho duše obchodníka se příčí tomu, aby někomu zdarma poskytoval pomoc a spíš soustředí se na návrhy zlého a sobeckého markýze de Saint-Brisson, který mu chce zaplatit za to, aby mu odvezl obrovské zásoby vzácných vín do bezpečí.\n\nAby si Prosper zachoval před lidmi tvář, dává uprchlíkům k dispozici dvě auta a tvrdí, že musí zbytek vozového parku zachovat v pohotovosti pro důležitější účely. Protivníci namítají, že padnou do rukou Němcům, ale strýc je potají přesvědčen, že se s nimi nějak dohodne a svůj obchod si zachová i po dobu okupace. V tu dobu se v Šimoně začne ozývat vlastenecké cítění a jednou dá strýci před ostatními zaměstnanci najevo, co si o jeho počínání myslí. Tuto poznámku dobře zaregistruje i Maurice a začne na ni měnit názor.\n\nVyvrcholení románu spočívá v okamžiku, kdy se Šimona po dlouhém a bolestném rozvažování rozhodne vykonat vlastenecký čin, při němž zničí strýcovu firmu, aby se ji nezmocnili německé vojenské síly. Sebere strýcovi klíč od garáží, vplíží se k benzinovým nádržím a způsobí požár, který je po chvíli vyhodí do povětří. Třebaže nebyla nikým viděna, všichni vědí, včetně strýce a madame, kdo za tím činem stojí.\n\nŠimona dostane domácí vězení a čeká ji nejistý osud. Maurice se rozhodne opustit město a uprchnout na motocyklu na jih Francie a nabízí Šimoně, aby odjela s ním. To je pro ni sice velmi lákavé, ale hrdost a ideály ji nedovolí, aby odešla, a přiznala tak svou vinu. Mezitím dorazí německé oddíly a začíná se projednávat Šimonin případ. Do hry vstupuje nenáviděný právník Levatour, markýz de Saint-Brisson a další. Přes odpor jejích obhájců se ustanovená komise usnese, že pošlou Šimonu do polepšovny. S tímto řešením souhlasí i Strýce Prosper, aby si zachoval postavení v nově nastalé situaci a Šimona mu vmete do tváře, co si o něm myslí. Když Šimona opouští radnici a v doprovodu strážníka kráčí k policejnímu vozu, obyvatelé Saint-Martinu jí vzdávají tichou poctu.\n\nNěmecká\nČeská\n"}
{"id": "795070", "url": "https://cs.wikipedia.org/wiki?curid=795070", "title": "Mikuláš Šúd ze Semanína", "text": "Mikuláš Šúd ze Semanína\n\nMikuláš Šúd za Semanína (Nicolaus Lythomisslensis a Semanina; okolo 1490, Semanín – 23. dubna 1557, Praha) byl český astronom, děkan fakulty svobodných umění Univerzity Karlovy a odpůrce astrologických pověr a předsudků.\n"}
{"id": "795071", "url": "https://cs.wikipedia.org/wiki?curid=795071", "title": "Švédsko na Letních olympijských hrách 1960", "text": "Švédsko na Letních olympijských hrách 1960\n\nŠvédsko na Letních olympijských hrách 1960 v Římě reprezentovalo 134 sportovců, z toho 115 mužů a 19 žen. Nejmladším účastníkem byl Jane Cederqvist (15 let, 62 dní), nejstarší pak Henri Saint Cyr (58 let, 175 dní). Reprezentanti vybojovali 6 medaile z toho 1 zlatou, 2 stříbrné a 3 bronzové.\n\n"}
{"id": "795078", "url": "https://cs.wikipedia.org/wiki?curid=795078", "title": "Švédsko na Letních olympijských hrách 1956", "text": "Švédsko na Letních olympijských hrách 1956\n\nŠvédsko na Letních olympijských hrách 1956 v Melbourne reprezentovalo 88 sportovců, z toho 74 mužů a 14 žen. Nejmladším účastníkem byla Karin Larsson (15 let, 97 dní), nejstarší pak Lars Thorn (52 let, 62 dní). Reprezentanti vybojovali 16 medaile z toho 5 zlatých, 5 stříbrných a 6 bronzových.\n\n"}
{"id": "795091", "url": "https://cs.wikipedia.org/wiki?curid=795091", "title": "Impedance vakua", "text": "Impedance vakua\n\nImpedance vakua (někdy s přívlastky \"charakteristická\" či \"vlnová\") je fyzikální konstanta vyjadřující poměr intenzit elektrického pole formula_1 a magnetického pole formula_2 v rovinné elektromagnetické vlně v prázdném prostoru. Značí se formula_3 a má stejný rozměr jako elektrický odpor, takže její základní jednotkou v soustavě SI je ohm. Z Maxwellových rovic plyne její vztah k dalším vlastnostem vakua\nkde formula_5 je permeabilita vakua, formula_6 je permitivita vakua a formula_7 je rychlost světla ve vakuu. \n\nHodnota impedance vakua po redefinici SI přestala být od r. 2019 pevnou konstantou s přesnou hodnotou a je závislá na experimentálním určení. Protože je svázána definičním vztahem s permeabilitou vakua, nebo s hodnotou bezrozměrné konstanty jemné struktury formula_8 vztahem\na přesnost experimentálního určení obou těchto konstant je spojena s relativní nejistotou měření formula_12, je stejnou relativní nejistotou zatížena i jim přímo úměrná hodnota impedance vakua. Z aktuální adjustace konstant proto vyplývá její současná hodnota:\n"}
{"id": "795099", "url": "https://cs.wikipedia.org/wiki?curid=795099", "title": "Vučitrn", "text": "Vučitrn\n\nVučitrn (v srbské cyrilici Вучитрн, albánsky Vushtrri) je město na severovýchodě Kosova, na spojnici mezi Prištinou a Kosovskou Mitrovicí. Asi třicetitisícové sídlo má převážně albánské obyvatelstvo (95 %), zbytek tvoří Srbové, Turci, Romové a další.\n\nNa území dnešního města se nacházelo významné osídlení již v časech Římské říše (Vicianum), které existovalo i později za říše byzantské. Vučitrn patří k nejstarším městům na území Kosova.\n\nBěhem existence srbského středověkého státu bylo opevněno. Žila zde vlivná rodina Vojnovićů, po níž se zde dochovaly mnohé památky. Dařilo se zde řemeslníkům, obchodu pomáhaly i doly, které vznikly v Janjevu a Novém Brdu. Za Osmanské říše bylo správním centrem oblasti. S příchodem Turků sem přišli u úředníci a vojáci, kteří mluvili tureckým jazykem a byli muslimského vyznání. K významným demografickým změnám však začalo docházet až po vystěhování Srbů z oblasti Kosova v závěru 18. století.\n\nPo Balkánských válkách se stalo součástí Srbska. Z Vučitrna pocházel také albánský revolucionář Hasan Prishtina. Město je známé díky historickému kamennému mostu.\n\nV roce 1834 zde byl vybudován kostel, zasvěcený sv. Elijášovi. Během druhé světové války bylo město součástí Srbska pod vedením Milana Nediće a bylo okupováno vojsky nacistického Německa.\n\nEkonomicky je Vučitrn centrem oblasti, která je aktivní spíše v zemědělství. Království Jugoslávie se ve velmi omezené míře pokoušelo zaostalé Kosovo rozvíjet; roku 1929 bylo ve městě a v okolí v provozu pět malých elektráren a pila na zpracování dřeva.\n\nV dobách existence socialistické Jugoslávie se rozvíjel nepatrně i zpracovatelský průmysl. Po válce v Kosovu klesla průmyslová výroba o 20 %.\n\n\n"}
{"id": "795103", "url": "https://cs.wikipedia.org/wiki?curid=795103", "title": "Kanban", "text": "Kanban\n\nKanban (japonsky 看板), doslova znamená \"cedule\" nebo \"billboard\", je koncept úzce spojený s principy štíhlé výroby a systémem výroby Just In Time (JIT). Podle jeho zakladatele, Taiičiho Óno, je kanban jedním z prostředků, kterými je dosahováno výsledků JIT.\n\n\nV praktickém profesním i osobním životě je Kanban nejčastěji znázorňován jako tabule, která má několik sloupců. Každý sloupec představuje jednu etapu životnosti úkolu. Úkoly se pak přesouvají od levého sloupce k pravému. Mezi typické životní cykly úkolů patří Zásobník, Schváleno, Pracuje se, Dokončeno (volné překlady z anglických termínů Backlog, To Do, In Progress, Done).\n\nPři použití této techniky přesouvání úkolu se výrazně zrychlí proces jejich řešení a zlepší se přehled o jednotlivých činnostech. Tradičně se používají při agilním programování, ale je možné ho použít v jakémkoliv oboru, případně i denním životě.\n\n\n\n\n"}
{"id": "795115", "url": "https://cs.wikipedia.org/wiki?curid=795115", "title": "Antifašistické shromáždění pro národní osvobození Makedonie", "text": "Antifašistické shromáždění pro národní osvobození Makedonie\n\nAntifašistické shromáždění pro národní osvobození Makedonie (zkr. ASNOM/АСНОМ, makedonsky Антифашистичко Собрание на Народното Ослободување на Македонија) bylo regionální zasedání komunistů a protifašistických sil, které ustanovilo základy poválečné moci v Makedonii. \n\nBěhem druhé světové války zasedal ASNOM celkem třikrát, poté se transformoval v parlament makedonské lidové republiky.\n\nPoprvé zasedalo v klášteře Prohor Pčinjski na dnešních srbsko-severomakedonských hranicích symbolicky 2. srpna 1944 (na výročí ilidenského povstání). ASNOM na svém prvním zasedání vyhlásil republiku Makedonii jako integrální součást jugoslávského státu a jako její jazyk makedonštinu (současnou). Rovněž se vyjádřil pro respektování občanských práv a svobodu vyznání. Zasedání se účastnilo celkem 113 lidí. Zároveň také akceptoval závěry z druhého zasedání celojugoslávské antifašistické rady v Jajce, které se konalo 29. listopadu 1943. Na něm komunisté stanovili základní prvky, jak má budoucí jugoslávský stát vypadat. \n\nDruhé zasedání se uskutečnilo ve Skopje nedlouho po osvobození, od 28. do 30. listopadu 1944. Zasedání se účastnili i zástupci dočasné jugoslávské vlády, mezi které patřili Edvard Kardelj, Svetozar Vukmanović, Dimitar Vlahov a z Bulharska rovněž přicestoval Dobri Trpešev jako představitel Vlastenecké fronty. Na zasedání byli rovněž přítomni i představitelé vojenských misí jak Rudé armády, tak i vojsk USA a Velké Británie. Shromáždění si zvolilo nové předsednictvo.\n\n"}
{"id": "795129", "url": "https://cs.wikipedia.org/wiki?curid=795129", "title": "Sup indický", "text": "Sup indický\n\nSup indický (\"Gyps indicus\") je pták z čeledi jestřábovitých žijící v Indii, blízký příbuzný supa bělohlavého.\n\nJe 80-103 centimetrů dlouhý a má rozpětí křídel od 1,96 do 2,38 metru. Váží 5,5 až 6,3 kilogramu a živí se převážně mrchožravě.\n\nV poslední době se populace supa indického dramaticky snížila. Důvodem je zřejmě otrava diclofenacem, což je nesteroidní antiflogistikum podávané pracovním zvířatům, které tlumí bolesti kloubů a tak jim umožňuje pracovat déle. Maso uhynulého dobytka pak jí supi, kterým způsobuje selhání ledvin. Již v březnu 2005 oznámila indická vláda, že diclofenac zakáže, nicméně v dubnu 2011, kdy byl zákaz v platnosti už rok, se stále ještě diclofenac používal. Existuje přitom přijatelná náhrada, která supům neškodí, meloxicam.\n"}
{"id": "795131", "url": "https://cs.wikipedia.org/wiki?curid=795131", "title": "Mapování toku hodnot", "text": "Mapování toku hodnot\n\nMapování toku hodnot, (anglicky Value stream mapping, zkr. VSM) je jedna z technik štíhlé výroby užívaná k analýze a nastavení toku materiálu a informací potřebných k dodání výrobku nebo služby zákazníkovi. V Toyotě, kde tato technika vznikla (jako součást Toyota Production System), je metoda označována jako \"material and information flow mapping\" (mapování toku materiálu a informací). Může být použita téměř v jakémkoli hodnotovém řetězci.\n\nHines a Rich (1997) definovali sedm nástrojů mapování toku hodnot, kterými jsou:\n\n\n"}
{"id": "795134", "url": "https://cs.wikipedia.org/wiki?curid=795134", "title": "Ilindenské povstání", "text": "Ilindenské povstání\n\nIlindenské povstání ( Илинденско-Преображенско въстание, makedonsky Илинденско востание) bylo vzpourou slovanského obyvatelstva proti osmanské moci. Vypuklo 2. srpna 1903, v den svátku sv. Jiljí ( ) a trvalo několik dní. Organizátorem byla makedonská militantní organizace VMRO, která se proslavila řadou útoků na turecké cíle. Útoky vzbouřenců se soustředily především na infrastrukturu (narušení telegrafního a železničního spojení) a symboly osmanské moci (domy tureckých správců). Povstalcům se podařilo obsadit řadu oblastí a vyhlásit tzv. Kruševskou republiku. Ta však měla pouze krátkého trvání. Turci totiž povstání velmi tvrdě potlačili - mnoho tisíc lidí bylo zabito, řada vesnic vypálena a celé kraje zpustošeny. Potlačení celé vzpoury se účastnilo na 20 tisíc tureckých vojáků, kteří obklíčili Kruševo, centrum povstaleckých aktivit. Proti nim se mohlo postavit pouze 1 200 vzbouřenců. Ti navíc nezískali podporu ze zahraničí a byli velmi špatně vyzbrojeni. Ilindenské povstání tak bylo potlačeno již 10. srpna 1903.\n\nV současné době je v Severní Makedonii den vypuknutí povstání státním svátkem. Na počest tohoto povstání se také první zasedání makedonské převážně komunistické protifašistické rady ASNOM konalo 2. srpna 1944.\n"}
{"id": "795137", "url": "https://cs.wikipedia.org/wiki?curid=795137", "title": "Elektronická válka", "text": "Elektronická válka\n\nRadioelektronický boj, elektronický boj, nebo elektronická válka je druh bojové činnosti vykonávaný výlučně elektronickým vybavením a proti protivníkovu elektronickému vybavení. Zde se rozumí komunikační vybavení – radiostanice, rušiče, radary, a datové sítě (internet) – a řídící elektronika výzbroje (zejména senzory řízených střel).\n\nElektronika dokáže enormně zvýšit účinnost stávajících zbraňových systémů, a to tak, že armáda vyzbrojená stejnými zbraněmi jako protivník ale bez odpovídajících elektronických systémů může protivníkovy armádě poměrně snadno podlehnout. Ale i když jsou elektronické systémy obrovskou výhodou, jako všechny takové systémy s sebou přinášejí i zranitelná místa a vyžadují promyšlená opatření .\n\nElektronickou válku lze dělit podle způsobu činnosti na \"aktivní\" a \"pasivní\". Za pasivní činnost lze považovat takovou, která se podle mezinárodního práva \"nepovažuje\" za akt agrese a lze ji provozovat i v mírovém období.\n\n\n\nUž v první světové válce se vyskytly případy odposlouchávání telefonického a telegrafního spojení nepřítele, vesměs nepříliš sofistikované, přímým napojením na dráty. Formy radioelektronického boje v dnešní podobě se rychle vyvinuly v druhé světové válce, například Britové z letadel vypouštěli oblaka hliníkových proužků, které dokázaly oslepit nebo alespoň zmást německé pozemní radiolokátory i elektroniku radiolokátorů německých nočních stíhacích letadel (kódová jména Window, Chaff a Dübel). Novějším příkladem, kdy strana se slabšími zbraněmi dosáhla vítězství nad cílem nevybaveným prostředky REB je námořní bitva u Latakie z roku 1973. \n\nPřestože zrušit funkci satelitní navigace lze poměrně jednoduše prostou rušičkou a britské Sea Harriery používaly ve válce o Falklandy (1982) opět improvizované rozmetače hliníkových proužků, jsou systémy pro vedení radioelektronického boje vesměs vysoce sofistikované (například podstrčit protivníkovu zařízení falešnou lokaci GPS je velmi náročné) a používají nákladné prostředky – nejen komunikační centrály, ale i speciální letadla, lodě a vozidla.\n"}
{"id": "795139", "url": "https://cs.wikipedia.org/wiki?curid=795139", "title": "Fed Cup 2012 - baráž 1. skupiny Americké zóny", "text": "Fed Cup 2012 - baráž 1. skupiny Americké zóny\n\nBaráž 1. skupiny Americké zóny ve Fed Cupu 2012 představovala čtyři vzájemná utkání týmů na základě jejich umístění v blocích A a B. Vítěz zápasu družstev z prvních příček postoupil do baráže o účast ve Světové skupině II pro rok 2013. Družstva, která se umístila na čtvrtém a pátém místě obou bloků spolu sehrála vzájemný zápas, z něhož poražený sestoupil do 2. skupiny Americké zóny pro rok 2013. Čtvrtý z bloku A se utkal s pátým z bloku B a naopak.\n\nHrálo se 4. února 2012 v areálu Graciosa Country Clubu brazilského města Curitiba na otevřených antukových dvorcích. \n\nVítězné týmy bloků sehrály zápas o postup do baráže Světové skupiny II pro rok 2013.\n\nDruhé týmy bloků sehrály zápas o třetí a čtvrté místo.\n\nČtvrté a páté týmy sehrály zápasy o udržení. Poražení sestoupily do Americké zóny II pro rok 2013.\n\n"}
{"id": "795150", "url": "https://cs.wikipedia.org/wiki?curid=795150", "title": "Letiště Peking", "text": "Letiště Peking\n\nLetiště Peking, plný název Pekingské mezinárodní letiště (, , IATA: PEK, ICAO: ZBAA) je letiště v hlavním městě Číny. Nachází se 32 km severovýchodně od centra Pekingu, v okrese Čchao-jang. Letiště vlastní a řídí firma BCIA. Je nejrušnějším letištěm v Asii z hlediska osobní dopravy a všech pohybech v provozu (začátek roku 2012).\n\nPodle průzkumu společnosti FlightStats se jednalo v červnu 2013 z hlediska zpoždění o jedno z nejhorších světových letišť, včas přilétala a odlétala méně než pětina letadel, zhruba dvě pětiny jich měly zpoždění tři čtvrtě hodiny.\n"}
{"id": "795153", "url": "https://cs.wikipedia.org/wiki?curid=795153", "title": "Doznání (film)", "text": "Doznání (film)\n\nDoznání ( ) je francouzsko-italský film natočený podle knihy českého komunisty Artura Londona, jednoho z obviněných v procesu se Slánským. Režíroval jej Costa Gavras a hlavní role v něm hrají Yves Montand a jeho manželka Simone Signoretová. Film se snaží popsat totalitní atmosféru v Československu a je kritikou totality a stalinismu.\n\nFilm se odehrává v Praze a jeho hlavní hrdina je náměstkem na ministerstvu zahraničních věcí. Uvědomuje si, že je sledován, a posléze je zatčen. Ve vězení je různě týrán (například odpíráním spánku) až se ho podaří donutit přiznat se k činům, kterých se nedopustil.\n"}
{"id": "795157", "url": "https://cs.wikipedia.org/wiki?curid=795157", "title": "Stanislav Petrov", "text": "Stanislav Petrov\n\nStanislav Jevgrafovič Petrov (; 9. září 1939 Vladivostok – 19. května 2017 Frjazino) byl ruský voják, příslušník protivzdušné obrany Sovětského svazu na radarové základně Serpuchov-15 (Objekt 455), která byla centrálním velitelským stanovištěm systému včasné výstrahy před jaderným útokem 90 km od Moskvy. Dne 26. září 1983 byl Stanislav Petrov ve službě operačního důstojníka, když systém spustil falešnou zprávu o jaderném útoku. Petrov tuto zprávu vyhodnotil jako falešnou a nedal tak podnět k odvetnému sovětskému jadernému útoku, který by s nejvyšší pravděpodobností vedl k jaderné válce.\n\nTento incident byl tajný až do roku 1990, kdy jej popsal ve svých memoárech bývalý sovětský generálplukovník Jurij Votincev, jenž byl první osobou, která byla v roce 1983 o události zpravena.\n\nV té době byly vztahy mezi Sovětským svazem a Spojenými státy americkými velmi napjaté. O tři týdny dříve (1. září 1983) sestřelil sovětský stíhací letoun Suchoj Su-15 civilní letadlo Boeing 747 letu KAL 007 jihokorejských aerolinek poblíž ruského ostrova Sachalin. Pilot Su-15 major Genadij Osipovič tehdy uposlechl rozkazu nadřízených. Velení se domnívalo, že jde o špionážní let. Při sestřelu zahynulo všech 269 osob na palubě včetně Larryho McDonalda, člena Kongresu USA.\n\nMezi oběma jadernými mocnostmi platila doktrína vzájemně zaručeného zničení, šlo o vzájemné jaderné odstrašování. Zjednodušeně řečeno se opírala o tezi, že napadení nepřítele jadernými zbraněmi by vyvolalo odvetu a skončilo zničením obou stran. V Sovětském svazu mělo velitelství systému včasné výstrahy ihned uvědomit politické vedení, které mělo rozhodnout o odvetném úderu. Sovětský systém včasné výstrahy byl známý jako Oko, používal družice Kosmos operující na vysokých eliptických oběžných drahách a sledující odpaly balistických střel zejména z území Spojených států amerických. První družice byla vynesena na svou dráhu již v roce 1972, ale systém byl zprovozněn až roku 1982. Byl nový a občas se vyskytly poruchy.\n\nTehdejší prezident Spojených států amerických Ronald Reagan prosazoval projekt SDI označovaný jako „Hvězdné války“, jehož cílem bylo vytvořit strategickou obranu proti jaderným zbraním, především balistickým raketám.\n\nDne 26. září 1983 v 00:15 místního času se spustil alarm a na obrazovce se rozsvítil červený čtverec, který signalizoval místo odpalu. Vzápětí byly detekovány další čtyři odpaly. Petrov vyzval operátory, aby podali hlášení a mezitím analyzoval situaci. Systém včasné výstrahy byl uveden do provozu teprve nedávno a již dříve se vyskytly poruchy. Doktrína vzájemného zničení byla všeobecně známá. Petrov uvažoval, že odpálení pěti raket nedávalo smysl, nenapáchaly by značné škody a Spojené státy americké by se tím vystavovaly riziku plného odvetného jaderného útoku znamenajícího téměř jistě vyhlazení. Pplk. Petrov požádal o prověření informací z dalších zdrojů (pozemní radary, radary protiraketové obrany a lodě s anténami pro sledování kosmických objektů). Doba letu raket s jadernými hlavicemi byla přibližně necelou půlhodinu, tolik času bylo na prověření. Útok se podařilo vyloučit za 18 minut, nebyl potvrzen z radarových stanic. Petrov mohl informovat nadřízené o celém incidentu. Vyšetřování později potvrdilo poruchu systému. Chybný signál družice měl na svědomí odraz slunečního paprsku z vrstvy vysoké oblačnosti. Petrovovo jednání bylo označeno nejprve za správné a generálplukovník Jurij Votincev mu následně udělil pochvalu. Posléze se však stal nepohodlným, protože odhalil chybu systému, na kterém pracovali vlivní vědci. Jako nespolehlivý byl převelen na méně exponované místo a v roce 1984 odešel předčasně do výslužby a začal pracovat ve firmě, která systémy včasného varování vyvíjela. O několik let později jeho žena Raisa onemocněla rakovinou a tak z firmy odešel, aby o ženu pečoval do její smrti v roce 1997.\n\nPetrov podotkl, že neví, jestli by se měl považovat za hrdinu. V rozhovoru pro dokumentární film \"The Red Button and the Man Who Saved the World\" uvedl: „\"Byla to má práce. Dělal jsem jednoduše svou práci, byl jsem tím správným člověkem na správném místě, to je celé. Ani moje žena o tom 10 let nevěděla. 'A co jsi udělal?', zeptala se mě. 'Neudělal jsem nic.'“\"\n\n\n\n"}
{"id": "795160", "url": "https://cs.wikipedia.org/wiki?curid=795160", "title": "Leopold Lér", "text": "Leopold Lér\n\nLeopold Lér (23. října 1928 Ostrava – 20. dubna 2013) byl český a československý ekonom, politik Komunistické strany Československa, ministr financí České socialistické republiky a ministr financí ČSSR, poslanec České národní rady a Sněmovny lidu Federálního shromáždění za normalizace.\n\nOd roku 1951 pracoval na ministerstvu financí Československa, v letech 1962-1968 coby náměstek ministra. Po provedení federalizace Československa byl ministrem financí České socialistické republiky v letech 1969-1973 ve vládě Stanislava Rázla, vládě Josefa Kempného a Josefa Korčáka a druhé vládě Josefa Korčáka. Pak přešel na post ministra financí Československa, který zastával v letech 1973-1985 v druhé vládě Lubomíra Štrougala, třetí vládě Lubomíra Štrougala a čtvrté vládě Lubomíra Štrougala.\n\nZastával i stranické a parlamentní posty. XV. sjezd KSČ ho zvolil za kandidáta Ústředního výboru Komunistické strany Československa. XVI. sjezd KSČ ho ve funkci kandidáta ÚV KSČ potvrdil. Ve volbách roku 1971 byl zvolen do České národní rady. Ve volbách roku 1976 přešel do Sněmovny lidu (volební obvod č. 97 - Hodonín-Břeclav, Jihomoravský kraj). Mandát získal i ve volbách roku 1981 (obvod Hodonín-Břeclav). Ve Federálním shromáždění setrval do konce funkčního období, tedy do voleb roku 1986.\n\nOd roku 1997 působil jako pedagog v Bankovním institutu v Praze.\n\n"}
{"id": "795165", "url": "https://cs.wikipedia.org/wiki?curid=795165", "title": "Tomáš Wágner", "text": "Tomáš Wágner\n\nTomáš Wágner (* 6. března 1990, Praha) je český fotbalový útočník a bývalý reprezentant do 21 let, od července 2019 hráč klubu FK Mladá Boleslav. Získal ocenění „Hráč měsíce Gambrinus ligy“ za červenec 2013.\n\nSvoji fotbalovou kariéru začal v 1. FK Příbram, kde prošel všemi mládežnickými kategoriemi.\n\nV roce 2009 se propracoval do prvního týmu. K prvnímu ligovému zápasu nastoupil za Příbram 23. května 2009, kdy střídal v 76. minutě. Ve svém prvním ligovém zápase vstřelil i svůj první ligový gól. Celkem za tým vstřelil 15 gólů v 57 utkáních.\n\nV lednu 2012 přestoupil do týmu FC Viktoria Plzeň za odhadovanou částku 20 miliónů korun a podepsal zde smlouvu na 3½ roku. Na západě Čech však nedostával tolik prostoru.\n\nPo návratu z hostování vstřelil v přípravném zápase 22. června 2013 v rozmezí osmi minut hattrick za Plzeň proti divizním Rokycanům (výhra 8:2). 12. července 2013 vstřelil oba góly svého mužstva v zápase o český Superpohár 2013 proti FK Baumit Jablonec (měl šanci i na hattrick, ale jednu branku mu rozhodčí neuznali). Plzeň prohrála 2:3 a trofej získal soupeř. Skóroval i 19. července 2013 (1. kolo Gambrinus ligy 2013/14) proti hostujícímu týmu Bohemians Praha 1905, podílel se tak na drtivé výhře 5:0. Střelecky se prosadil rovněž 23. července v odvetě 2. předkola Ligy mistrů UEFA 2013/14 proti domácímu bosenskému týmu FK Željezničar Sarajevo, Plzeň vyhrála 2:1 a postoupila do 3. předkola. V domácí odvetě třetího předkola 7. srpna 2013 proti estonskému celku JK Nõmme Kalju dotlačil míč do sítě za přispění soupeřova obránce, Plzeň porazila soupeře vysoko 6:2 a postoupila do 4. předkola. Po povedeném startu do sezóny přestal být nasazován do základní sestavy a v roli prvního útočníka jej nahradil Stanislav Tecl. S Plzní postoupil ze třetího místa v základní skupině D Ligy mistrů se ziskem 3 bodů do jarních vyřazovacích bojů Evropské ligy 2013/14. V posledním utkání skupiny 10. prosince 2013 vstřelil v 90. minutě vítězný gól proti CSKA Moskva a podílel se tak na obratu na konečných 2:1. Právě tento gól znamenal postup klubu do jarní části EL. 7. 2. 2014 podepsal s Viktorkou nový kontrakt do 30. 6. 2017.\n\nPřed sezonou 2012/13 byl uvolněn na roční hostování zpět do Příbrami. Celkem odehrál v sezóně 26 ligových zápasů a vsítil 6 branek.\n\nV červnu 2014 odešel na roční hostování s možností opce do FK Mladá Boleslav, kde měl nahradit Martina Nešpora, jenž odešel do AC Sparta Praha. Z Viktorie s Wágnerem odešel do Ml. Boleslavi i Michal Ďuriš (také hostování). Po roce mu v klubu skončilo hostování a vrátil se do Plzně. Celkem za tým odehrál 24 zápasů, ve kterých vstřelil 10 gólů.\n\nDne 17. června 2015 přestoupil spolu se spoluhráčem z Plzně útočníkem Stanislavem Teclem do týmu FK Jablonec, kde podepsal tříletý kontrakt do 30. června 2018. Opačným směrem odešel Jan Kopic. Podrobnosti transakce včetně ceny, nebyly oběma kluby blíže komentovány.\n30. července 2016 vstřelil v prvním ligovém kole sezóny 2016/17 hattrick v utkání proti MFK Karviná a pomohl tak svému týmu k výhře 5:3.\n\nV lednu 2017 odešel z Jablonce na hostování do klubu MFK Karviná, jehož A-tým vedl trenér Jozef Weber.\nV jarní části sezóny 2016/17 odehrál 14 ligových zápasů, v nichž třikrát skóroval.\n\nV červnu 2017 se s Karvinou dohodl na trvalém přestupu z Jablonce. Zájem o jeho služby měl ještě tým FC Fastav Zlín, vítěz českého poháru 2016/17.\n\nV červenci 2019 přestoupil do Mladé Boleslavi.\n\nAktuální k 30. červnu 2018\nTomáš Wágner nastupoval za českou reprezentaci do 21 let.\n\nDebutoval 10. srpna 2011 v kvalifikaci na ME hráčů do 21 let 2013 v domácím zápase proti Andoře, v němž český tým nastřílel soupeři 8 branek, aniž by inkasoval. Tomáš Wágner se na kanonádě zároveň podílel jedním gólem.\n\n10. září 2012 vstřelil gól proti Walesu v posledním utkání českého celku v kvalifikační skupině 3. Zápas skončil jasným vítězstvím České republiky 5:0, ta postoupila z prvního místa do baráže o Mistrovství Evropy ve fotbale hráčů do 21 let 2013. V baráži se střetla s Ruskem a po domácí prohře 0:2 nastoupili čeští reprezentanti 16. října 2012 do odvety v ruském městě Jekatěrinburgu. Zápas skončil remízou 2:2, oba góly vstřelil Tomáš Wágner. Na evropský šampionát postoupil soupeř.\n\nGóly Tomáše Wágnera v české reprezentaci do 21 let\n\n"}
{"id": "795167", "url": "https://cs.wikipedia.org/wiki?curid=795167", "title": "Mein Land", "text": "Mein Land\n\nMein Land (něm. Má země) je singl německé industrial metalové skupiny Rammstein. Byl vydán na kompilaci Made in Germany 1995-2011.\n\nVe videoklipu si skupina užívá na kalifornské pláži, videoklip je v retrostylu šedesátých let. Na konci klipu je skupina v roce 2012 na živém vystoupení na pláži, na obličeji mají masky připomínajícího Brandona Leeho ve filmu Vrána.\n\nCD single:\n\n7\" vinyl:\n\n"}
{"id": "795174", "url": "https://cs.wikipedia.org/wiki?curid=795174", "title": "Fed Cup 2012 - blok A 2. skupiny Americké zóny", "text": "Fed Cup 2012 - blok A 2. skupiny Americké zóny\n\nBlok A 2. skupiny Americké zóny Fed Cupu 2012 představoval jednu ze dvou podskupin 2. skupiny. Hrálo se mezi 17. až 19. dubnem v areálu Club San Javier mexického města Guadalajara, a to na otevřených antukových dvorcích.\n\nČtyři týmy se utkaly ve vzájemných zápasech. Dvě nejvýše umístěná mužstva sehrála v následné baráži utkání s dvěma prvními týmy bloku B o účast v 1. skupině Americké zóny pro rok 2013. Družstva na třetím a čtvrtém místě nastoupila k utkáním proti stejně umístěným týmům z bloku B o konečné pořadí ve 2. skupině Americké zóny.\n\n"}
{"id": "795178", "url": "https://cs.wikipedia.org/wiki?curid=795178", "title": "Švédsko na Letních olympijských hrách 1952", "text": "Švédsko na Letních olympijských hrách 1952\n\nŠvédsko na Letních olympijských hrách 1952 v Helsinkách reprezentovalo 206 sportovců, z toho 183 mužů a 23 žen. Nejmladším účastníkem byl Lars-Erik Larsson (15 let, 14 dní), nejstarší pak Sven Salén (61 let, 255 dní). Reprezentanti vybojovali 35 medaile z toho 12 zlatých, 13 stříbrných a 10 bronzových.\n\n"}
{"id": "795179", "url": "https://cs.wikipedia.org/wiki?curid=795179", "title": "Pouštění žilou", "text": "Pouštění žilou\n\nPouštění žilou je odebrání určitého množství pacientovy krve za účelem léčby nebo prevence onemocnění. Pouštění žilou bylo založeno na starověké lékařské teorii, podle které krev s dalšími tekutinami tvořila systém čtyř základních tělesných šťáv, jejichž rovnováha byla podmínkou zdraví. Pouštění žilou bylo běžnou součástí lékařské praxe od starověku až do poloviny 19. století. Dnešní lékařská praxe tuto techniku již opustila a používá ji jen v několika velmi specifických situacích. V době, kdy neexistovaly žádné léky na hypertenzi, mohlo pouštění žilou někdy působit příznivě tím, že dočasně snížilo krevní tlak (snížením krevního objemu). Vzhledem k tomu, že hypertenze je velmi často bez příznaků, a proto ji nelze bez moderních metod diagnostikovat, byl tento efekt ovšem neúmyslný. V naprosté většině případů toto pouštění krve pacientům naopak škodilo.\n\n"}
{"id": "795180", "url": "https://cs.wikipedia.org/wiki?curid=795180", "title": "Dlhá Lúka", "text": "Dlhá Lúka\n\nDlhá Lúka je název více sídel na Slovensku:\n\n\n"}
{"id": "795181", "url": "https://cs.wikipedia.org/wiki?curid=795181", "title": "Nemcovce", "text": "Nemcovce\n\nNemcovce je název více sídel na Slovensku:\n\n"}
{"id": "795182", "url": "https://cs.wikipedia.org/wiki?curid=795182", "title": "Nemcovce (okres Bardejov)", "text": "Nemcovce (okres Bardejov)\n\nNemcovce jsou obec na Slovensku v okrese Bardejov v údolí řeky Topľa. Na konci roku 2016 měly 248 obyvatel. Nachází se zde římskokatolický kostel Panny Marie Sedmibolestné postavený v letech 1969 až 1975.\n\nPrvní písemná zmínka o obci pochází z roku 1320.\n"}
{"id": "795184", "url": "https://cs.wikipedia.org/wiki?curid=795184", "title": "Nižná Polianka", "text": "Nižná Polianka\n\nNižná Polianka je obec na Slovensku v okrese Bardejov. Na konci roku 2016 měla 233 obyvatel, první písemná zmínka pochází z roku 1515. Za první světové války byla obec v roce 1914 vypálena a následně v letech 1915 až 1917 obnovena. Nachází se zde řeckokatolický chrám svatých Kosmy a Damiána z roku 1923 a pravoslavný chrám Narození Přesvaté Bohorodičky z roku 1992.\n\n"}
{"id": "795186", "url": "https://cs.wikipedia.org/wiki?curid=795186", "title": "Nižná Voľa", "text": "Nižná Voľa\n\nNižná Voľa je obec na Slovensku v okrese Bardejov. Na konci roku 2016 měla 289 obyvatel, první písemná zmínka pochází z roku 1382. Nachází se zde kostel Narození Panny Marie z let 1822 až 1826, který využívají věřící řeckokatolické a římskokatolické církve.\n"}
{"id": "795188", "url": "https://cs.wikipedia.org/wiki?curid=795188", "title": "Fed Cup 2012 - blok B 2. skupiny Americké zóny", "text": "Fed Cup 2012 - blok B 2. skupiny Americké zóny\n\nBlok B 2. skupiny Americké zóny Fed Cupu 2012 představoval jednu ze dvou podskupin 2. skupiny. Hrálo se mezi 16. až 20. dubnem v areálu Club San Javier mexického města Guadalajara, a to na otevřených antukových dvorcích. \n\nPět týmů se utkalo ve vzájemných zápasech. Dvě nejvýše umístěná mužstva sehrála v následné baráži zápas s dvěma prvními týmy bloku A o účast v 1. skupině Americké zóny pro rok 2013. Družstva, která se umístila na třetím a čtvrtém místě nastoupila k utkáním proti stejně postaveným týmům v bloku A o konečné pořadí ve 2. skupině Americké zóny. Pátá Kostarika pak skončila na poslední deváté příčce 2. skupiny. \n\n"}
{"id": "795191", "url": "https://cs.wikipedia.org/wiki?curid=795191", "title": "Torrefazione Italia", "text": "Torrefazione Italia\n\nTorrefazione Italia je bývalá pražírna a řetězec kaváren, nyní speciální značka kávových zrn od společnosti Starbucks prodávaných v supermarketech.\n\nPrvní kavárna bývalé společnosti byla v Seattlu otevřena roku 1986 a prodávala espresso, kávu a pečivo.\n\nUmberto Bizzari, zakladatel firmy, v průběhu 80. let vytvořil společně se zakladatelem Stewart Brothers Coffee (nyní Seattle's Best Coffee), Jimem Stewartem, skupinu Seattle Coffee Holdings. V roce 1995 tato nová společnost postavila moderní pražírnu na Vashonově ostrově, která produkovala výrobky obou značek. V roce 1998 skupinu koupila společnost AFC Enterprises a přejmenovala ji na Seattle Coffee Company. \n\nPozději Torrefazione Italia expandovala do dalších měst v Severní Americe, jako jsou Vancouver, San Francisco, Portland, Boston, Chicago nebo Dallas. Velkoobchodně jsou její produkty rovněž prodávány do restaurací, hotelů, pekáren a kaváren.\n\nV roce 2003 zakoupila jak Torrefazione Italia, tak Seattle's Best Coffee další seattleská firma, Starbucks. Do konce roku 2005 všechny kavárny této značky zavřela a nyní ji prodává pouze v obchodech s potravinami.\n\nRodina Bizarriů mezitím začala nový byznys v oboru, pražírnu a řetězec kaváren Caffè Umbria, které založil Umbertův syn Emanuele. Pražírna je v provozu od roku 2002, ale první kavárna byla otevřena v Seattlu roku 2005 poté, co Starbucks oznámila uzavření všech poboček Torrefazione Italia. První kavárnu vlastně nová společnost otevřela na místě první kavárny staré společnosti, na Occidental Avenue ve čtvrti Pioneer Square. V roce 2009 už existovala i druhá pobočka, v portlandské čtvrti Pearl District. \n"}
{"id": "795193", "url": "https://cs.wikipedia.org/wiki?curid=795193", "title": "Caffè Umbria", "text": "Caffè Umbria\n\nCaffè Umbria je pražírna kávy a řetězec kaváren se sídlem v Seattlu.\n\nV roce 1948 začal Ornello Bizzarri pražit kávu v italské Perugii. V roce 1986 jeho syn Umberto přinesl s sebou tuto rodinnou tradici do Seattlu, kde založil firmu Torrefazione Italia. Ta byla ale společně se společností Seattle's Best Coffee v roce 2003 zakoupena gigantem Starbucks. Poté, co se rozhodlo, že rodinný řetězec společnost Starbucks zavře, se Umbertův syn Emanuele rozhodl začít znovu, a prodloužit tak rodinnou tradici. V roce 2002 tedy založil Caffè Umbria. Vlajková pobočka společnosti se nachází na místě bývalé vlajkové pobočky Torrefazione Italia.\n"}
{"id": "795194", "url": "https://cs.wikipedia.org/wiki?curid=795194", "title": "Brothers in Arms (album)", "text": "Brothers in Arms (album)\n\nBrothers in Arms je páté studiové album britské rockové skupiny Dire Straits. Album vyšlo v květnu 1985 v Anglii pod značkou Vertigo Records a v USA u Warner Bros. Records. Producenty alba byli Mark Knopfler a Neil Dorfsman.\n\nAutorem všech skladeb je Mark Knopfler, pokud není uvedeno jinak. Délky skladeb na LP se liší od délek stejných skladeb na CD.\n\n"}
{"id": "795196", "url": "https://cs.wikipedia.org/wiki?curid=795196", "title": "Emmett Chapman", "text": "Emmett Chapman\n\nEmmett Chapman (* 28. září 1936 Santa Barbara, Kalifornie, USA) je americký jazzový kytarista a hráč na Chapman Stick, který též vynalezl. Jeho matka byla zpěvačka. Své první sólové album \"Parallel Galaxy\" vydal v roce 1985.\n"}
{"id": "795199", "url": "https://cs.wikipedia.org/wiki?curid=795199", "title": "Donald Campbell", "text": "Donald Campbell\n\nDonald Malcolm Campbell (23. března 1921 – 4. ledna 1967) byl britský automobilový závodník, tvůrce nových rychlostních rekordů. V 50. letech vytvořil takových rekordů osm, čímž si vysloužil značnou popularitu, jejímž důkazem je i 89. místo v anketě 100 největších Britů z roku 2002. Kromě silničních rychlostních rekordů se věnoval i rychlostním rekordům na vodě, v roce 1964 byl jako dosud jediný člověk držitelem rychlostního rekordu na souši i na vodě. Většinu svých rekordů vytvořil na speciálech Bluebird. Zahynul při havárii během jednoho ze svých pokusů o rekord.\n\n"}
{"id": "795203", "url": "https://cs.wikipedia.org/wiki?curid=795203", "title": "Příznak přenosu", "text": "Příznak přenosu\n\nPříznak přenosu ( , odtud označení C respektive CF) je jeden z bitů registru příznaků v procesoru. Bývá nastavován jako výsledek aritmetických strojových instrukcí v případě, kdy dojde k přenosu nebo výpůjčce na nejvýznamnějším bitu. Tak je například možné sčítat nebo odčítat i čísla příliš velká, než aby je aritmeticko-logická jednotka dokázala zpracovat v jednom kroku: nejdříve se provede operace na (nej)nižším slově a pak se provede na vyšším, přičemž bere v úvahu stav příznaku přenosu. Například na procesorech architektury x86 je dvojice instrukcí ADD (\"sčítání\") a ADC ( – \"sčítání s přenosem\"), přičemž první stav příznaku přenosu pouze nastavuje, druhá ho navíc i přičítá k nejméně významnému bitu. Podobně je zde i dvojice instrukcí SUB (\"odečti\") a SBB ( – \"odečti s výpůjčkou\")\n\nPodle příznaku přenosu také může být proveden či neproveden podmíněný skok, například na procesorech architektury x86 je dvojice instrukcí JC ( – \"skoč při přenosu\") a JNC ( – \"skoč, není-li přenos\").\n\nDalší využití příznaku přenosu je v instrukcích bitových posunů.\n"}
{"id": "795205", "url": "https://cs.wikipedia.org/wiki?curid=795205", "title": "Fed Cup 2012 - baráž 2. skupiny Americké zóny", "text": "Fed Cup 2012 - baráž 2. skupiny Americké zóny\n\nBaráž 2. skupiny Americké zóny ve Fed Cupu 2012 představovala čtyři vzájemná utkání mezi týmy, které obsadily stejné pořadí v bloku A a B. Vítězové zápasů družstev z prvních dvou příček bloků, kdy první se v obou případech utkal s druhým, postoupili do 1. skupiny Americké zóny pro rok 2013. Družstva, která se umístila na třetím a čtvrtém místě obou bloků spolu sehrála vzájemný zápas o konečné umístění ve skupině. \n\nHrálo se 21. dubna 2012 v areálu Club San Javier mexického města Guadalajara, a to na otevřených antukových dvorcích. \n\nVítězný tým bloku A sehrál zápas s druhým v pořadí z bloku B, a naopak, o postup do 1. skupiny Americké zóny pro rok 2013.\n\nTřetí týmy v pořadí z bloků A a B sehrály zápas o konečné 5. a 6. místo.\n\nČtvrté týmy v pořadí z bloků A a B sehrály zápas o konečné 7. a 8. místo.\n\nMexiko a Chile postoupily do 1. skupiny Americké zóny pro rok 2013.\n"}
{"id": "795206", "url": "https://cs.wikipedia.org/wiki?curid=795206", "title": "Sedgwick", "text": "Sedgwick\n\nSedgwick může znamenat:\n\n\n\n"}
{"id": "795207", "url": "https://cs.wikipedia.org/wiki?curid=795207", "title": "Josef Poul", "text": "Josef Poul\n\nJosef Poul (2. května 1910 Radostín nad Oslavou – 18. října 1990 Litoměřice) byl český katolický kněz, politický vězeň, rektor kněžského semináře v Litoměřicích a pedagog.\n\nVystudoval diecézní kněžské učiliště v Brně. Kněžské svěcení přijal 5. července 1934. První mši svatou (primici) celebroval v témže roce v rodném Radostíně. V letech 1940-1949 byl profesorem katecheticky a pedagogiky na diecézním bohovědnému učilišti v Brně a učitel náboženství na Dívčím reálném gymnáziu v Brně. 30. prosince 1948 byl na příkaz orgánů Oblastní úřadovny StB v Uherském Hradišti zatčen. Důvodem jeho zatčení byly styky s předúnorovým poslancem Ústavodárného národního shromáždění Dr. Bohdanem Chudobou, který po komunistickém převratu odešel do exilu. Poul spolu se Stanislavem Langrem zajišťoval předání zbylého Chodubova majetku jeho bratrovi a matce, kteří zůstali ve vlasti. Chudoba v průběhu léta 1948 za Poulem vyslal několik emisarů ze zahraničí, kteří jej, podle mínění komunistických orgánů, měli přesvědčovat k zahájení reakční odbojové činnosti. Poul byl fyzicky mučen a při tvrdých výsleších doznal, že tomu tak bylo, avšak odmítl, že by s takovým typem činnosti skutečně začal. Dále udržoval písemný kontakt s dalším emigrantem, ThDr. Lekavým. Byl tedy, spolu s Langerem, postaven přes senát Státního soudu v Brně (předseda JUDr. Jaroslav Scheybal), který jej odsoudil k třem a půl letům odnětí svobody nepodmíněně a řadě vedlejších trestů (čtvrtletně tvrdé lůžko, hrazení nákladu trestního řízení a vazby, pokuta deset tisíc Kčs nebo 1 měsíc odnětí svobody a ztráta čestný práv občanských na pět let. Langer byl odsouzen k jednomu roku odnětí svobody. Relativně nízká trestní sazba byla dána tím, že oba byli odsouzeni ještě podle zák. 50/1923 Sb.\n\nOd 1. března 1953 mohl opět působit v pastoraci. Zpočátku v Litoměřicích při katedrále od 1. července 1953 do roku 1954 a od 1. září 1956 do roku 1957; dále na Střekově a v Nymburce. Od 1. srpna 1966 byl jmenován rektorem kněžského bohosloveckého semináře v Litoměřicích.\nLitoměřický biskup Štěpán Trochta ocenil zvláštním dopisem dne 25. května 1969 Poulovu \"„Neúnavnou práci a snahu o co nejlepší vedení bohoslovců“\" a udělil mu právo užívat synodálie a expositorium (latinsky \"ius synodalium et expositorium canonicale\").\nStal se také externím vyučováním pedagogiky a katechetiky na Římskokatolické Cyrilometodějské bohoslovecké fakultě v Praze se sídlem v Litoměřicích. Pověřen byl dne 21. listopadu 1968, s účinností od 1. září 1968 a s platností pro rok 1968–1969. Působení zde ukončil v dubnu 1969.\nDne 23. září 1970 byl znovu pověřen vyučováním pedagogiky na téže fakultě pro rok 1970–1971. 22. září 1971 byl jmenován tamtéž lektorem pro obor pedagogiky v roce 1971–1972. Pedagogické působení bylo ukončeno na konci roku 1971–1972.\nFunkci rektora kněžského semináře vykonával do 31. prosince 1974, kdy ji definitivně předal svému nástupci Václavu Červinkovi. Dále působil v duchovní správě. V roce 1989 se stal výpomocným duchovním v Litoměřicích a pobýval na Dómském náměstí čp. 7. Zemřel v Litoměřicích 18. října 1990. Pohřeb se konal 25. října 1990 z litoměřické katedrály sv. Štěpána do hrobky profesorů a představených kněžského semináře na litoměřickém hřbitově.\n\n\n\n"}
{"id": "795208", "url": "https://cs.wikipedia.org/wiki?curid=795208", "title": "Dělitel nuly", "text": "Dělitel nuly\n\nDělitel nuly je pojem z oboru abstraktní algebry. Jako levý dělitel nuly se označuje takový nenulový prvek \"a\" okruhu \"R\", ke kterému v R existuje nenulový prvek \"b\" takový, že platí \"ab\" = 0. Podobně je pravý dělitel nuly takový nenulový prvek \"a\", ke kterému existuje v daném okruhu nějaký nenulový prvek \"c\" takový, že platí \"ca\" = 0. Prvek, který je i levým i pravým dělitelem nuly, se nazývá zkrátka dělitel nuly.\n\nPokud se jedná o komutativní okruh, pak nemá smysl rozlišovat, neboť je každý levý dělitel zároveň i pravý a naopak. Komutativní okruh bez dělitelů nuly se nazývá obor integrity.\n\nneboť platí například\n\n"}
{"id": "795209", "url": "https://cs.wikipedia.org/wiki?curid=795209", "title": "Blunderbuss", "text": "Blunderbuss\n\nBlunderbuss je debutové sólové studiové album Jacka Whitea. Album vyšlo v dubnu 2012 pod jeho vlastní značkou Third Man Records ve spolupráci s XL Recordings a Columbia Records.\n\nAutorem všech skladeb je Jack White, pokud není uvedeno jinak.\n"}
{"id": "795212", "url": "https://cs.wikipedia.org/wiki?curid=795212", "title": "Daeg Faerch", "text": "Daeg Faerch\n\nDaeg Faerch (* 27. září 1995 Kodaň Dánsko) je dánsko-kanadský herec. Zahrál si ve filmu Petera Berga Hancock v roce 2008. Asi k jeho nejznámějším rolím patří role malého Michaela Myerse ve filmu Halloween z roku 2007. Zpočátku hrával v divadelních hrách, například Hrozny hněvu, kde si zahrál roli \"Winfielda\", dále v Marat/Sade či Čekání na Godota. Často hrál v Shakespearových hrách, například Coriolanus či Hamlet. Získal také roli ve francouzské hře L'Impromptu de Théophile či v komedii Nerd, kde si zahrál Thora Waldgrava. Kromě angličtiny mluví i francouzsky.\n\n"}
{"id": "795213", "url": "https://cs.wikipedia.org/wiki?curid=795213", "title": "Fed Cup 2012 – zóna Asie a Oceánie", "text": "Fed Cup 2012 – zóna Asie a Oceánie\n\nZóna Asie a Oceánie Fed Cupu 2012 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejích se na asijském kontinentu a v Oceánii. Do soutěže této zóny nastoupilo 17 družstev, z toho sedm účastníků hrálo v 1. skupině a deset pak ve 2. skupině. Součástí herního plánu byly také dvě baráže.\n\n\nSedm týmů bylo rozděleno do dvou bloků A a B, z nichž první měl tři a druhý čtyři účastníky. Vítězové obou bloků se utkaly v zápase o postup do baráže o Světovou skupinu II pro rok 2013. Družstva, která se umístila na posledním místě obou bloků spolu sehrála zápas, z něhož poražený sestoupil do 2. skupiny zóny Asie a Oceánie pro rok 2013. \n\n\n\nDeset týmů bylo rozděleno do dvou bloků A a B po pěti účastnících. Vítězné týmy obou bloků se utkaly v baráži o postup do 1. skupiny zóny Asie a Oceánie pro rok 2013. Vítěz zápasu si zajistil postup. Zbylé týmy, které se umístily na stejných místech – druhých, třetích, čtvrtých a pátých příčkách bloků, spolu odehrály vzájemné zápasy o konečnou 3. až 10. pozici ve 2. skupině zóny.\n\n\n"}
{"id": "795218", "url": "https://cs.wikipedia.org/wiki?curid=795218", "title": "Bert Weedon", "text": "Bert Weedon\n\nHerbert Maurice William Weedon, OBE (10. května 1920 – 20. dubna 2012) byl britský kytarista. Spolupracoval například s Frankem Sinatrou. Inspiroval například Paula McCartneyho, Johna Lennona, George Harrisona, Petea Townshenda nebo Briana Maye. V roce 2001 získal Řád britského impéria.\n"}
{"id": "795220", "url": "https://cs.wikipedia.org/wiki?curid=795220", "title": "Válka ligy z Cambrai", "text": "Válka ligy z Cambrai\n\nVálka ligy z Cambrai byl další z válečných konfliktů (tzv. Italských válek) na Apeninském poloostrově, který probíhal v letech 1508-1516. Účastnila se jí většina italských městských států, největší evropské velmoci a i švýcarští žoldnéři.\n\nPůvodně byla liga utvořena Juliem II. proti Benátské republice. Jednalo se o spojenectví Svaté říše římské, Španělska, Francie, Ferrarského vévodství a Papežského státu. 27. dubna roku byl 1509 na Benátky uvalen interdikt.\n\nUž v roce 1510 bylo uzavřeno příměří, které však trvalo pouhý rok. Julius II. se tentokrát s Benátčany a ostatními svými spojenci spojil proti Francii, která získávala v Itálii čím dál větší vliv. Svou pomoc nové lize nabídl i Jindřich VIII. Tudor\n\nSpory o kořist ovšem Benátčany přivedly na stranu Francie. Válku nakonec ukončila úmrtí Julia, Ludvíka i Ferdinanda. Poslední její etapu už vybojoval Ludvíkův následník František I. Francouzský Poměr sil v Itálii byl po skončení války stejný jako v roce 1508.\n\nI když je dnes Cesare Borgia vnímán jako tyran a krutovládce, nelze mu upřít zásluhy za dobytí oblasti Romagne pro Papežský stát. Té byl přikládán takový význam, že se jí okamžitě po jeho pádu zmocnila benátská vojska. Papež Julius II. byl takovou ztrátou natolik zasažen, že při první možné příležitosti zahájil diplomatická jednání o jejím navrácení.\n\nNedosáhl žádného velkého úspěchu. Pouze se více utvrdil v tom, že je nutné zamezit další expanzi Benátské republiky. O pomoc s tímto nelehkým úkolem požádal římského císaře Maxmiliána I., který velice záhy vpadl do Benátska. Podcenil ovšem své nepřátele a nakonec se vrátil s nepořízenou.\n\nPapež Julius byl sice zklamán, ale nepřestal racionálně uvažovat a raději se poohlížel po dalších možných spojencích proti Benátčanům. Nebylo těžké je najít, ti nejmocnější panovníci západní Evropy prahli přiživit se na italském území. Kromě Maxmiliána se nabídl i Ferdinand II. Aragonský ze Španělska a taktéž bojovný Ludvík XII. v čele Francie.\n\nKdyž se k této sestavě přidal i ferrarský vévoda Alfons d’Este, prohlásil ji papež na sklonku roku 1508 ve městě Cambrai za svatou ligu. Její cíl byl na dosah, Benátčané totiž neměli armádu schopnou čelit Francouzům, kteří válku zahájili.\n\nNeschopnost Benátčanů nebyla dána ani tak samotnou armádou, jako spíše roztržkou mezi dvěma vrchními veliteli – kondotiéry Bartolomějem d'Alvianem a Niccolem di Pitiglianem. Jejich plány na boj s Ludvíkem se značně lišily. To se také projevilo v bitvě u Agnadella, kde byla benátská armáda na hlavu poražena a d'Alviano navíc padl do zajetí.\n\nFrancouzi velice rychle zlomili všechen odpor. Pitigliano se musel stáhnout a jen nečinně přihlížet, jak se města v Romagne i v Benátsku dobrovolně vydávají do nepřátelských rukou. Nejvíce sídel takto získal Maxmilián I., jehož emisaři měli značný náskok před všemi ostatními.\n\nV Benátkách asi nikdo netušil, že právě vzpoura v císařových městech postaví Pitigliana opět na nohy. Když totiž v Padově propukla revolta a císařští odtud byli vyhnáni, naverboval zde generál nové muže a následně pomohl všem ostatním bouřícím se sídlům. Nahradil tak mnohé škody, které již utrpěl.\n\nPitigliano sice slavil úspěchy, ale ve skutečnosti by jen oddaloval svou definitivní porážku. Benátští místodržící si to dobře uvědomovali a proto nabídli papeži příměří. Podmínky, za kterých byl Julius ochoten na návrh přistoupit, byly tvrdé. Benátčané přišli o svá zvláštní privilegia, museli se vzdát Romagne a vyplácet tučnou rentu jako odškodné.\n\nVálka byla sice skončena roku 1510, ale netrvalo to dlouho, než se boje opět rozhořely. Papež Julius se totiž nyní zalekl toho, jakou moc si v Itálii vydobyli Francouzi. Proto s Benátčany vyjednal vojenskou podporu, aby Ludvíkovi a jeho novému spojenci Alfonsovi d'Este nečelil sám.\n\nJulius měl v plánu zabavit Francouze v Miláně, k čemuž si najal armádu švýcarských žoldnéřů. Ta ovšem svůj úkol nesplnila – rozutekla se na všechny strany. Benátčané byli nadále oslabení a papeženci nebyli schopní čelit dvěma nepřátelům dohromady. Tak se stalo, že byl papež zahnán od Ferrary a velice rychle přicházel o svou draze získanou Romagnu.\n\nAby zvrátil nešťastný průběh války, rychle se obrátil na své dosavadní spojence, Maxmiliána a Ferdinanda. Oba mu poskytli svou pomoc a vyhlásili společně proti Ludvíkovi další svatou ligu. Překvapující může být to, že se k nim přidal i anglický král Jindřich VIII. Jeho zájmy ovšem byly mimo Itálii, šlo mu o území ve Francii.\n\nFrancouzskému generálovi Gastonu de Foix bylo jasné, jaká část armády bude povolána k boji s Angličany. Očekávalo se od něj, že s ligou rychle skoncuje. Proto nepřátele v dubnu 1512 vyprovokoval k boji u města Ravenna, kde nad nimi vydobyl velkého vítězství. Ale sám se nedožil jejího konce…\n\nJeho nástupce nebyl sice špatný velitel, ale nebyl zdaleka tak energický, jako de Foix. Strávil v Itálii příliš dlouhou dobu v nečinnosti. To se mu vymstilo, když měl čelit invazi švýcarských žoldnéřů Maxmiliána Sforzy, který chtěl s jejich pomocí obhájit své právo na Milánské vévodství.\n\nFrancouzi museli opustit Romagnu, aby se v Lombardii pokusili Maxmiliána zastavit. Ale elitní švýcarské jednotky jim daly ochutnat hořkost porážky, takže se nakonec Lombardie vzdali a zmizeli za Alpskými hřebeny. Liga mohla slavit vítězství.\n\nVítězná euforie se však nedostavila. Vítězové se okamžitě rozkmotřili. Maxmilián I. se totiž odmítal dělit o získaná území s Benátčany. Julius si ho považoval mnohem více, proto mu dal za pravdu a zbavil je všech územních nároků. Aby tuto křivdu napravili, zástupci republiky požádali o pomoc Ludvíka.\n\nSpolečně stanovili plány o tom, jak si společně rozdělí celou severní Itálii. Tyto vize byly ovšem trochu bláhové, boje totiž francouzská vojska zahájila roku 1513 neúspěchem v Lombardii před Milánem a porážkami od Maxmiliána I. a Jindřicha VIII.\n\nBenátčané si nevedli o mnoho lépe. Do jejich čela se vrátil Bartoloměj d'Alviano, ovšem před Španěly ho zachránila pouze ta skutečnost, že mu nebyli schopni zasadit finální úder. I díky tomu nastal zvrat. V první řadě byl zapříčiněn uzavřením příměří mezi Anglií a Francií. Hřebík do rakve ligy byla smrt jejího vůdce – Julia II.\n\nLudvík XII. brzy skonal také. Nastoupil po něm František I. Ten sebral nové vojsko a pln odhodlání vtrhl do Lombardie a roku 1516 skoncoval se Švýcary a s Maxmiliánem Sforzou v bitvě u Marignana.\n\nV důsledku této bitvy se severní Itálie opět ocitla v rukou Benátčanů a Francouzů a liga ztratila vůli bojovat. Nebyla už podporována ani novým papežem Lvem X. Bohužel, rok 1516 pro Itálii neznamenal konec nepřetržitých krvavých bojů…\n\n\n"}
{"id": "795228", "url": "https://cs.wikipedia.org/wiki?curid=795228", "title": "Pierre-Ernest Prins", "text": "Pierre-Ernest Prins\n\nPierre-Ernest Prins (26. listopadu 1848 v Paříži – 21. ledna 1913 tamtéž) byl francouzský malíř.\n\nPierre Ernest Prins se zpočátku orientoval na malíře Barbizonské školy, z nichž preferoval Camilla Corota a Charlese Françoise Daubignyho. Po roce 1860 byl pravidelným hostem umělecké kavárny \"Guerbois\", kde se seznámil s Édouardem Manetem. Manet portrétoval v roce 1868 houslistku Fanny Claus (1847–1877), se kterou se Prins v roce 1869 oženil.\n\nPrins se nezúčastnil žádné ze skupinových výstav impresionistů v letech 1874–1886 a jeho obrazy neměly zpočátku obchodní úspěch. V roce 1890 měl výstavu v galerii Georgese Petita. Umělecký časopis \"La Revue des Arts\" v roce 1897 ocenil jeho práci a srovnal jeho dílo s Théodorem Rousseau a J. F. Milletem. Vedle městských scenérií Prins tvořil především krajiny, u kterých používal malbu pastelem. Na jeho obrazech se často nacházejí venkovské motivy, jako jsou stodoly a vesnice regionu Île-de-France, kde věnuje velkou pozornost zobrazení oblohy a zachycuje náladu při západu slunce. Jeho styl je blízký impresionistům a v pozdních dílech je ovlivněn symbolismem.\n"}
{"id": "795231", "url": "https://cs.wikipedia.org/wiki?curid=795231", "title": "Chris Ethridge", "text": "Chris Ethridge\n\nChris Ethridge (10. února 1947 − 23. dubna 2012) byl americký baskytarista. Byl členem skupiny International Submarine Band, po jejím rozpadu spoluzaložil skupinu The Flying Burrito Brothers. Zemřel na rakovinu pankreatu ve věku 65. let.\n"}
{"id": "795237", "url": "https://cs.wikipedia.org/wiki?curid=795237", "title": "Důl Bratrství", "text": "Důl Bratrství\n\nDůl Bratrství je bývalý stříbrný a později uranový hlubinný důl v Jáchymově, který dnes slouží jako úložiště radioaktivního materiálu používaného ve zdravotnictví.\n\nPůvodní název dolu byl Štola saských šlechticů. Je zajímavý tím, že těžní jáma Zdař Bůh byla tzv. slepá. To znamená, že neústila až na povrch, ale těžní věž se strojovnou byla v podzemí a vytěžená ruda byla na povrch dopravována vodorovnou štolou.\n\nDůl se nachází u silnice mezi Jáchymovem a lanovkou na Klínovec. Dnes je na jeho místě jednak úložiště radioaktivního materiálu, jednak rekreační středisko. Zatímco úložiště je přímo v nitru dolu (a díky přirozené radioaktivitě naprosto bezpečné), rekreační středisko je na místě Ústředního tábora z doby těžby uranových rud. Tento tábor měl krycí označení M a fungoval od 21. února 1950 do 12. června 1954.\n\nPrvní zmínku o dolu najdeme v kronice města v roce 1540. K přejmenování dolu došlo 2. července 1945 na počest pařížské komuny. Ze Štoly saských šlechticů se tak stalo Bratrství a z dolu Werner Rovnost. Pouze Svornost si zachovala své původní jméno.\n"}
{"id": "795238", "url": "https://cs.wikipedia.org/wiki?curid=795238", "title": "Après", "text": "Après\n\nAprès je studiové album Iggy Popa. Album vyšlo 9. května 2012 pod značkou VVN Music. Album původně měla vydat společnost EMI, s čehož sešlo. Album obsahuje několik francouzských písní. Již jeho poslední album \"Préliminaires\" bylo inspirováno Francií.\n"}
{"id": "795240", "url": "https://cs.wikipedia.org/wiki?curid=795240", "title": "Porsche Tennis Grand Prix 2012", "text": "Porsche Tennis Grand Prix 2012\n\nTenisový turnaj WTA Porsche Tennis Grand Prix 2012 se konal ve dnech 23. až 29. dubna v německém Stuttgartu. Hrál se v hale Porsche-Arena na antukových dvorcích. Turnaj patřil do kategorie WTA Premier Tournaments. Odměny činily 740 000 USD a vítězka obdržela jako bonus Porsche 911 Carrera.\n\nPoprvé od Wimbledonu 2009 postoupily do semifinále dvouhry první čtyři hráčky světového žebříčku WTA. Vítězkou se stala turnajová dvojka Ruska Maria Šarapovová.\n\nPrvní čtyři nasazené hráčky měly v 1. kole volný los.\n\nNásledující hráčky obdržely divokou kartu do turnaje:\n\nNásledující hráčky se probojovaly do hlavní soutěže z kvalifikace:\n\n\n\n"}
{"id": "795252", "url": "https://cs.wikipedia.org/wiki?curid=795252", "title": "Glee: The Music, Volume 7", "text": "Glee: The Music, Volume 7\n\nGlee: The Music, Volume 7 je jedenácté soundtrackové album z amerického televizního seriálu Glee. Bylo vydáno 6. prosince 2011 přes Columbia Records.\n\nBylo ohlášeno, že album vyjde na standardní a deluxe edici, ale objevila se pouze standardní edice alba s patnácti písněmi, skládajících se ze šestnácti cover verzí písní (jedna písní je mashup dvou různých písní od zpěvačky Adele). Další verzi alba s přidanými pěti písněmi, tedy dohromady dvaceti začala prodávat společnost Target, ale tato verze nebyla označena jako deluxe edice.\n\nHeather Phares ze serveru Allmusic dala albu hodnocení tři hvězdičky z pěti. Napsala že \"hudba v seriálu je stejně spolehlivá jako vždy, mix tradičních písní oblíbených sbory s některými písněmi, které se zdají být riskantní, ale jsou pojaté dobrým způsobem\".\n\n\n\n"}
{"id": "795254", "url": "https://cs.wikipedia.org/wiki?curid=795254", "title": "Barcelona Open Banco Sabadell 2012", "text": "Barcelona Open Banco Sabadell 2012\n\nTenisový turnaj ATP Barcelona Open Banco Sabadell 2012 se konal ve dnech 23. sž 30. dubna ve španělské Barceloně. Hrálo se v areálu Real Club de Tenis Barcelona na otevřených antukových dvorcích.\n\nTurnaj patřil do kategorie ATP World Tour 500 series. Odměny činily 1 627 500 EUR. Singlový titul obhájil nejvýše nasazený Rafael Nadal.\n\nPrvních devět nasazených hráčů mělo v 1. kole volný los.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nVšechny nasazené páry měly v úvodním kole volný los.\n\n"}
{"id": "795259", "url": "https://cs.wikipedia.org/wiki?curid=795259", "title": "Lodní můstek", "text": "Lodní můstek\n\nLodní můstek je místnost či prostor na palubě lodi, odkud lze danému plavidlu velet a řídit je. Klasický můstek na větších lodích míval oddělenou kormidelnu, kde bylo umístěno kormidelní kolo. Dnešní můstky již oddělenou kormidelnu nemají.\n\nPři běžném plavebním režimu tvoří posádku na můstku lodní důstojník, jemuž pomáhá námořník sloužící jako hlídka. Při obtížných manévrech či v kritické situaci je na můsku přítomen kapitán a případně další důstojníci.\n\nNa plachetnicích velel kapitán tradičně ze zvýšené zádi. S příchodem kolesových parníků vznikla potřeba nějaké plošiny, z níž by bylo možné kontrolovat kolesa a kde by kolesové nástavby nerušily kapitánův výhled. Tak vznikla zvýšená lávka, doslova můstek, který spojoval obě kolesové nástavby. Poté co kolesa nahradil lodní šroub, zůstal můstek zachován.\nV dobách, kdy neexistovalo dálkové ovládání lodi, byly příkazy vydávané důstojníkem na můstku předávány na místa, odkud se přímo ovládala jednotlivá lodní zařízení, například kormidelníkovi do sousedící kormidelny a vrchnímu strojníkovi do strojovny, kam se příkazy přenášely pomocí lodního telegrafu.\n\nVětší lodě, zejména válečné, mívají několik můstků. K běžnému řízení lodi slouží navigační můstek, zatímco vlajková loď bývá opatřena takzvaným admirálským můstkem, odkud může admirál vydávat strategické povely celému loďstvu, aniž přitom narušuje taktické velení kapitána lodi.\n\nModerní technika dálkového řízení umožnila ovládat celou loď přímo z můstku. Na současných válečných lodích se loď jako taková řídí z můstku, zatímco zbraňové systémy jsou ovládány z velitelského stanoviště umístěného v útrobách plavidla.\n\n\n"}
{"id": "795261", "url": "https://cs.wikipedia.org/wiki?curid=795261", "title": "Kopula", "text": "Kopula\n\nKopula v češtině může být: \n\n"}
{"id": "795262", "url": "https://cs.wikipedia.org/wiki?curid=795262", "title": "Jane Campion", "text": "Jane Campion\n\nJane Campion (* 30. dubna 1954, Wellington, Nový Zéland) je původem novozélandská scenáristka, herečka a především známá režisérka. Její film \"Piano\" byl zařazen americkou národní společností kritiků mezi 100 nejzásadnějších filmů v dějinách.\n\nPro své zaměření na ženy v pozicích outsiderek brojících proti stereotypům a stavějícím se proti svým tradičním rolím, je Jane Campion řazena mezi feministické režisérky. Její filmy se vyznačují přímostí a nezdráháním se odhalovat v celé nahotě otázky, které často zůstávají v dílech jiných režisérů opomenuty nebo zcela skryty. Režisérka se zaměřuje na témata sexuality, rodinných vztahů a ženského postavení ve společnosti.\n\nDílo Jane Campion je významným přínosem z hlediska uměleckého i z hlediska ve filmu nevídaného pohledu na ženy a jejich postavení ve společnosti.\n\nJane Campion se narodila 30. dubna 1954 ve Wellingtonu na Novém Zélandu jako druhé ze tří dětí. Její matka byla herečka a spisovatelka, otec operní a divadelní ředitel. Oba její rodiče byli z druhé generace přistěhovalců na Nový Zéland.\n\nPo ukončení studia antropologie na Victoria University ve Wellingtonu odjela Campion do Evropy, kde v Londýně navštěvovala Chelsea School of Arts. Ve studiu malířství pokračovala na Sydney Collage of Arts v Austrálii, kterou absolvovala v roce 1979. Počátkem 80. let vystudovala Australian School of Film and Television.\n\nRežisérka natočila svůj první snímek již během svých studií. Její filmy vyvolaly zájem i bouřlivé diskuse, mnohé získaly národní či mezinárodní ocenění. Připojila se k organizaci australských filmařek Australia's Women's Film Unit. Za svůj vůbec nejúspěšnější film \"Piano\" získala Zlatou palmu v Cannes a stala se tak první ženou, které se tohoto prestižního ocenění dostalo. V roce 2007 Jane Campion působila na filmovém festivalu v Cannes jako členka poroty. V roce 1993 byla za film \"Piano\", jako druhá žena v historii, nominována na Oscara v kategorii nejlepší režie (první byla v roce 1975 Lina Wertmüller za film Pasqualino Settebellezze). Režisérka obsadila ve svých dílech tři herečky, které byly za roli v jejím filmu navrženy na Oscara: Holly Hunter (nejlepší herečka, \"Piano\" (1993)), Anna Paquin (Nejlepší herečka ve vedlejší roli, \"Piano\" (1993)) a Barbara Hershey (nejlepší herečka ve vedlejší roli, \"Portrét dámy\" (1996)). Holly Hunter a Anna Paquin byly za své výkony ve filmu \"Piano\" nejen nominovány, ale skutečně ocenění získaly.\n\nV roce 1992 se Jane Campion provdala za Colina Englerta, který spolupracoval na jejím filmu \"Piano\" jako pomocný režisér. Rok po svatbě se manželům narodil a po dvanácti dnech zemřel syn Jasper. V následujícím roce se jim narodila dcera Alice.\n\nV současnosti je Jane Campion rozvedená, žije a pracuje v australském Sydney.\n\nDílo Jane Campion pojednává především o ženách, které formují svoji identitu a hledají vlastní místo ve světě. Zároveň bojují s předsudky a rolemi, které jsou jim připsané společností ovládané do značné míry muži. Filmy jsou netradičně vyprávěny z ženské perspektivy, která umožňuje hluboký vhled do psychiky hrdinek. Filmy často ukazují i to, co se v ostatních filmech zásadně neobjevuje, například menstruační krev (film \"An Angel at my Table\"), násilí v rodině (film \"a Girl's own story\"), problémy žen ve viktoriánské době vymočit se v šatech vyztužených pevnými kruhy (film \"The Piano\"). Mužské postavy jsou muži obyčejní, chybující, lidští, mající své slabosti. Jejich síla, kterou často získali jen díky dědičnému patriarchátu, je neoddělitelná od jejich obav, bezmocnosti a zranitelnosti. Filmy jsou kromě zajímavé narativní roviny také vizuálně bohaté, jsou obrazotvorné a zvukově komplexní. Je v nich dobře rozpoznatelné autorčino výtvarné vzdělání zaměřené na surrealismus.\n\nJane Campion začala studovat filmovou školu až v roce 1981 a ve stejném roce vznikl její první snímek \"Tissues\". Jedná se o krátký film o rodině otce uvězněného za zneužívání dětí. Téma dysfunkčních rodin je charakteristické pro její filmy, které vznikaly za doby studií. V té době vzniká také snímek \"Peel\", za který Campion dostala ocenění v kategorii krátkých snímků na festivalu v Cannes a další jako \"Passionless Moments\", \"Girls Own Story\" nebo \"After Hours\".\n\nZa první celovečerní film je pokládán její snímek \"Sweetie\" (1989), který natočila spolu s kameramankou Sally Bongers. Ta se stala tímto počinem první ženou za kamerou, která natočila celovečerní film. Sweetie vypráví o dvou sestrách. Starší Kay je odtažitá, bojí se stromů a vybere si muže podle věštby z čajových lístků. Mladší Sweetie je psychicky narušená, své okolí citově vydírá a chce být v centru pozornosti. Rodiče její duševní poruchu přehlížejí a stále jí vnímají jako roztomilé děvčátko, jejich drahouška. Její chování má však nakonec fatální následky. Příběh je vyprávěn z pozice starší sestry, je vykreslen značně naturalisticky a syrově, což mělo za následek rozpolcenost publika - část diváků film miluje, část jej považuje za příliš drsný, až nechutný.\n\nDalším významným snímkem je \"Anděl u mého stolu\" (\"An Angel At My Table\" (1990)). V tomto díle Jane Campion zpracovala autobiografii novozélandské spisovatelky Jane Frame, jejíž odlišnost způsobila, že byla diagnostikována jako schizofrenička a byla zavřená na osm let do ústavu. Campion zde rozvíjí téma izolace uvnitř společnosti ve spojení s touhou někam patřit. Ukazuje nejasnou hranici mezi normalitou a šílenstvím a rozdíl mezi hodnocením společnosti a vnitřním pojetím. Film je rozdělen do tří částí, resp. období života. V každé z částí hraje spisovatelku jiná herečka.\n\nStále však zůstávala Campion spíše tvůrkyní filmů pro filmové „fajnšmekry“. Do širšího diváckého povědomí se dostává v roce 1993 díky svému dalšímu celovečernímu filmu \"Piano\" (\"The Piano\" (1993)). Za tento film získala režisérka Oscara za nejlepší scénář a Zlatou palmu za nejlepší snímek v Cannes. Vznikají nicméně diskuze o tom, do jaké míry byla při tvorbě filmu režisérka omezována ve vyjádření svého názoru v plné míře. Vzhledem k prostředkům, které na film byly vynaloženy, se spekuluje, že v zájmu větší sledovanosti filmu musela autorka značně otupit její obvyklé feministické hledisko. Film je zasazen do 19. století a vypráví příběh Ady, která s dcerou Florou a svým pianem přijíždí na Nový Zéland za domluveným sňatkem s neznámým mužem. Ada od svých šesti let mlčí a promlouvá prostřednictvím hry na piano. Její nový manžel odmítne vzít piano k sobě domů. Piano odkoupí Baines, který ho postupně Adě za její povolnost odprodává zpět. Ada tak nachází svoji tělesnost a ženskou sexualitu. Když to její manžel zjistí, usekne jí prst a nakonec se s ní rozejde. Ada odjíždí a loučí se také se svým pianem. Film je sice zasazen velmi příznačně do 19. století, tedy do doby, kdy ženská sexualita i svoboda byly potlačovány, ale zároveň se v té době začala v ženách probouzet revolta proti této nevyrovnané situaci. Hlavní hrdinka vyniká vlastnostmi příznačnými spíše pro ženy současnosti a to jí dovoluje překročit omezení tehdejší doby. \"Piano\" bylo velmi nadšeně přijato kritikou i diváky.\n\nNaopak další film autorky \"Portrét dámy\" (\"The Portrait of a Lady\" (1996)) se s nadšenými ohlasy nesetkal. Jedná se o životní příběh Američanky Isabel, která odcestuje do Evropy, kde nejprve odmítá několik mužů, aby se nakonec nechala manipulovat svojí přítelkyní a později sobeckým a povrchním Gilbertem, za kterého se provdá. Campion zde popisuje podivnou touhu žen podlehnout muži, který se může stát i jejich záhubou. Je zde nastíněn motiv svobody v novém slova smyslu, svobody podlehnout třeba i zlu, je-li to vaší volbou.\n\nVe filmu \"Jako dým\" (\"Holy Smoke\" (1999)) se mladá Australanka Ruth dostává v Indii do kontaktu se spirituálním učením, které ji velmi ovlivní. Její konzervativní rodiče jsou tím zděšeni, a proto podvodem dosáhnou jejího návratu zpět do vlasti. Zde najmou odborníka na sekty, stárnoucího P.J. Waterse, který jí má obrátit zpět k „normálnímu“ životu. P.J. se snaží rozložit její víru, ale Ruth ho začíná sexuálně přitahovat. Dívka přistoupí na jeho hru a svede ho, neboť v jeho touze vidí možnost, jak nad ním zvítězit. Ruth učí Waterse líbat a učí ho i sexu, čímž bourá jeho identitu založenou na machismu. Campion zde vykresluje příběh stárnoucího muže, který nemá mladé dívce čím imponovat, ani psychicky, ani fyzicky.\n\n\"Piková trojka\" (\"In The Cut\" (2003)) vypráví o Frannie, která během vyšetřování vraždy mladé ženy naváže sexuální vztah s hlavním vyšetřovatelem Malloyem. Kromě vášně v ní postupně muž vyvolává také podezření, že je pachatelem vyšetřované vraždy. Od Malloye jednou v noci uteče a dostane se do rukou skutečnému pachateli. Podaří se jí uniknout jen o vlásek. Film zachycuje chování mezi mužem a ženou a vzájemnou otevřenost dvou lidí. Frannie, která byla doposud ostražitá k navazování vztahů a byla zklamaná láskou, v novém vztahu objevuje svoji sexuální touhu, ale zároveň bojuje se svým studem a strachem. Malloy je ohromen Franninou nevinností a ona naopak jeho sexuální přímočarostí.\n\n\n\n\n"}
{"id": "795263", "url": "https://cs.wikipedia.org/wiki?curid=795263", "title": "Trish Stratus", "text": "Trish Stratus\n\nPatricia Anne Stratigiasová (* 18. prosinec 1975), lépe známá pod svým ringovým jménem Trish Stratus, je kanadská profesionální wrestlerka, herečka a televizní osobnost. Je to také bývalá fitness modelka.\n\nKdyž začínala svou kariéru jako fitness modelka, začala Trish pracovat pro World Wrestling Federation (WWF), později World Wrestling Entertaiment (WWE). Na začátku působení v této společnosti byla zapojena do sexuálně zaměřených storyline, jako bylo řízení týmu T&A a aférka s Vince McMahon. Když začala Trish trávit více času v ringu, její wrestlingové zkušenosti a a dovednosti se zlepšily. Díky tomu se stala jednou Hardcore šampiónkou, třikrát \"Babe of the Year\" a byla prohlášena \"divou desetiletí\". Po téměř sedmi letech v oboru, odešla Trish nejen z WWE, ale i z celého wrestlingového businessu. Svůj poslední zápas měla 17. září 2006 v show WWE Unforgiven a to poté, co vyhrála svůj sedmý Women's šampionát, což je nejvíce v historii WWE. Vzhledem k tomu, že Trish odešla, tak se občas účastní jednorázových zápasů.\n\nMimo profesionálního wrestlingu se Trish objevila na řadě titulních stránek časopisů a byla zapojena do charitativních akcí. Také moderovala mnoho televizních pořadů. Vyrůstala v Richmondhillu v Ontariu, Kanadě, kde navštěvovala střední školu Bayview. Byla přijata na univerzitu v New Yorku, kde studovala biologii, hrála fotbal a lední hokej. Vzhledem k stávce, kterou fakulta měla v roce 1997 se Trish zaměřila na svoje plány. Pracovala jako recepční v místní posilovně, dokud nebyla oslovena vydavatelem magazínu MuscleMag aby udělala zkušební focení pro časopis. Později, v květnu 1998, se objevila na titulní stránce tohoto časopisu a podepsala s ním na dva roky smlouvu. Dalších 6 měsíců na sobě zapracovala a objevila se na dalších stránkách ostatních časopisů. Mezitím se i připojila k Big Daddy Donnie a Jeffovi Markovi jako třetí moderátorka živého vysílání wrestlingu v rádiu na Toronto Sports Radio, FAN 590.\n\nTrish byla fanynkou wrestlingu už jako malá a její moderátorská práce zaujala pozornost největší wrestlingové společnosti dnešní doby, dříve známé World Wrestling Federation (WWF). V listopadu 1999 podepsala s touto firmou více-roční kontrakt. Zde byla trénována Ronem Hutchinsonem.\n\nSvůj debut udělala 19. března 2000 v epizodě Sunday Night Heat pod jménem Trish Stratus. Stala se manažerkou wrestlerů Test a Prince Albert, později tým T&A. Svůj ringový debut udělala ale až 22. června v epizodě Smackdown, týmovém zápase T&A s Trish proti Hardy Boyz a Litě. Feud mezi Litou a Trish pokračoval i na Raw, což vedlo k zápasu který se uskutečnil 24. července v epizodě této show. Trish zápas vyhrála s pomocí Stephanie McMahon. Do konce roku 2000 se účastnila několika zápasů o titul, všechny ale skončily neúspěšně. Tým T&A se později rozpadl. \n\nNa začátku roku 2001 byla zapojena do storyline s manažerem WWE, Vince McMahon a to v době, kdy byla jeho manželka Linda tzv. kayfabe. Trishin a Vincův vztah rozbouřil jeho dceru, později heel (záporný wrestler), Stephanii McMahon. Na show No Way Out v únoru Stephanie porazila Trish v zápase. Vince řekl Trish že byla jen hračka se kterou ho už nebaví si hrát a že je konec. To pokračovalo i další týden na Raw kdy Vince donutil Trish vysvléct se do svého černého spodního prádla v ringu a chodit jako pes. Storyline skončila na WrestleManii X-sedm když Trish dala Vincovi facku během jeho zápasu proti vlastnímu synovi Shaneovi.\n\nNa show InVasion se Trish spojila s Litou proti Stacy Keibler a Torrie Wilson. Poté, co ale utrpěla zranění kotníku byla z ringu na tři měsíce vyřazena. To přerušilo storyline - románek s Jeffem Hardym a nadějného týmu Team Xtreme. Mezitím co byla rehabilitována se účastnila show Excess na TNN, kde s ní byl rozhovor. Když se v listopadu vrátila, měla zápas na Survivor Series kde vyhrála svůj první WWF Women's titul. Příští týden byla zapojena do feudu s Jazz, v zápase s ní na Royal Rumble si ale titul obhájila. Ztratila ho až 4. února 2002 v epizodě Raw. Trish šla pak několik měsíců zpátky po titulu a dokonce se účastnila Triple Threat zápasu na WrestleManii X8 proti Litě a Jazz ve svém rodném Torontu. Zápas ale nedokázala vyhrát. I přesto ale 6. května získala WWE Hardcore šampionát tím, že porazila Crash Holly a Bubba Ray Dudley. Brzy ho ale ztratila nad Stevenem Richardsem. O týden později si místo toho získala zpět Women's titul. Krátce nato byla povolána do rosteru WWF Brand Extension.\n\nJejí druhé Women's panování skončilo 23. června když byla v show King of the Ring od Molly Holly. V červenci se jí ale podařilo v show Unforgiven získat titul zpět. I když měla feud s Molly Holly, začal spor i s Victorií která prohlašovala, že jí Trish zradila když dělaly fitness modelky. Tyto dvě spolu pak měly několik zápasů o titul které Trish vždy vyhrála až do Survivor Series kde Victoria titul získala v Hardcore zápase. 17. března 2003 Victoria a Steven Richards porazili Jazz a Trish Stratus v týmovém zápase když Jazz na Trish zaútočila. Po tomto zápase Jeff Hardy zachránil Trish od útoku Victorii a Richardse a políbil ji. Trish se stala Hardyho přítelkyně ještě jednou (pouze v rámci příběhu). Pár se líbal v zákulisí a pomáhal si v zápasech. Nikdy nebyl ale připomenut jejich bývalý vztah. Děj poklesl, když v WWE v dubnu Hardyho propustila. To znamenalo již podruhé, že jejich románek byl přerušen kvůli neúspěchu v jednom z jejich osobních životů. Ani v jednom případě nikdy nedošlo k závěru.\n\nNa WrestleMania XIX Trish porazila Victorii která prošla heelturnem (zápornou wrestlerkou) aby získala čtvrtý titul poražením Jazz a vyrovnala tak se zemí rekord který držela Fabulous Moolah. V následujících měsících byla ale zapojena do feudu s Gail Kim. To ale netrvalo moc dlouho, Gail se totiž spojila s Molly Holly a Trish si už nevšímaly. Nakonec se děj ale obrátil a s proti Trish se postavily jak Gail, tak Molly. Trish pak byla v týmu s Litou která se zrovna vrátila po zranění. Společně porazily Gail i Molly vč. v zápase na Unforgiven. Později, 1. prosince, se podílely na týmovém zápase. Po něm Trish slyšela jak si Chris Jericho a Christian (později heel), který chodil s Litou, povídají o tom, že se vsadili, kdo z nich bude mít s ženami (v tomto případě Trish a Lita) sex jako první. To vedlo k feudu mezi dvěma muži a ženami který skončil \"soubojem pohlaví\" - zápasem na show Armageddon, který ženy prohrály. Trishin vztah s Jerichem trval do dalšího roku s novým úhlem pocitů. Christian byl také opět na chvíli face (hodný wrestler) ale pak opět prošel heelturnem. Během zápasu na WrestleManii XX prošla Trish poprvé za svou kariéru heelturnem také a to tak, že zradila Jericha a Christiana. Trish se obhájila tak, že Christian je opravdový muž zatímco Jericho vypadá jako nemocné štěně. Tým Trish a Christiana se další noc na Raw připojil k \"řešení problému\" Tysona Tomka \n\nTrish získala již popáté svůj Women's titul a to v zápase na show Bad Blood 13. června. V červenci si ale zlomila ruku což způsobilo, že byla mimo ring přes měsíc. Po svém návratu začala obhajovat titul ale držela ho jen do té doby, než ho 6. prosince prohrála s Litou. O měsíc později se zápas opakoval ale během něho se Lita zranila. Nový feud se vyvíjel mezi Trish a vítězkou soutěže Diva Search, Christy Hemme. Trish na ní zaútočila kvůli tomu, že jí záviděla obálku časopisu Playboy. Sprejem jí na záda napsala \"dě*ka (v angličtině 'slut'). Christy jí to ale oplatila a později se ukázalo, že jí trénovala Lita na zápas o titul na WrestleManii 21 který zvládla úspěšně.\n\nV květnu 2005 byla Trish v rámci příběhu zraněna Big Daddy V. Do Raw se vrátila 12. září 2005 a prošla faceturnem. Spojila se s Ashley Massaro proti Vince's Devils. Spor se podílel i s novou, debutující divou Mickie James, která sama sebe popsala jako Trishinu největší fanynku. Na Eddie Guerrero Tribute Show se Trish účastnila velké Divas Battle Royal kterou ale vyhrála Smackdown diva Melina. Příští týden, MNM na rozkaz Meliny Trish unesl a poté ji svázal a přinutil jí k zápasu o titul s Melinou. Zápas se uskutečnil na Survivor Series, Trish si ale titul obhájila. Trish a Mickie pokračovaly ve svém \"týmování\" ale koncem roku 2005 Mickyin charakter začal být doslova na Trish posedlý. 26. prosince se storyline mezi Trish a Mickie změnila v lesbický příběh když ji Mickie políbila pod větvičkou jmelí což Trish překvapilo a utekla do šatny. Tento zvláštní vztah pokračoval až do roku 2006 kdy se tyto dvě divy proti sobě postavily v zápase na New Year's Revolution, Trish ale vyhrála. I přes porážku Mickie neustále Trish milovala což jí dovedlo cítit se nepříjemně. 6. března 2006 Trish Mickie řekla, že potřebuje soukromí. Duo se usmířilo 18. března když se společně postavilo proti Victorii a Candice Michelle. Mickie se však během zápasu obrátila na druhou stranu a na Trish zaútočila. Velký zápas se uskutečnil na WrestleManii 22 kde Mickie Trish porazila a vzala si od ní titul. Při zápase si ale Trish vykloubila rameno po tom, co vyskočila z ringu. Rehabilitovala se po dobu šesti týdnů.\n\nVrátila se 26. června a začala si románek s Carlitem poté, co ji zachránil od double útoku Meliny a Johnny Nitro. Později tito dva zápasili jako tým a podařilo se jim vyhrát mnoho zápasů proti Melině a Nitrovi. Jako tým zápasili i proti WWE šampiónovi Edge a jeho tehdejší manželce Litě. Měli spolu více zápasů, vč. 6 Person Tag Team - Lita, Edge a Randy Orton porazili Trish Stratus, Carlito a Johna Cenu po tom, co Randy dal Trish svůj chvat 'RKO' a Lita jí odpinovala. Na konci srpna Lita uvedla, že Trish odejde z WWE po show Unforgiven. Tato informace byla později potvrzena samotnou Trish. 17. září na Unforgiven ve svém rodném městě Torontu, Trish vyhrála zápas proti Litě díky legendárnímu chvatu kanadského wrestlera Breta Harta, Sharpshooter. \n\nSpeciální vystoupení udělala Trish 10. prosince 2007 na 15. výročí show Raw tím, že společně s Litou napadly zpívající Jillian Hall. Další udělala 5. května 2008 na Raw ve svém rodném městě Torontu v kanadském Ontariu. Zúčastnila se zde zákulisního segmentu s Ronem Simmonsem a Trevorem Murdochem. Svůj první zápas za poslední dva roky měla 22. prosince 2008 v epizodě Raw. Ona a John Cena porazili její bývalou kamarádku Beth Phoenix a Santino Marellu. Také se stala speciálním hostem 14. září 2009 na Raw v Torontu. Tam byla v zákulisí s Beth Phoenix a bývalým přítelem Chrisem Jerichem. Byla tam i v 6 Tag Team zápase - v týmu byla s MVP a Markem Henrym, společně porazili Beth Phoenix, Chrise Jericha a Big Show.\n\nDalší překvapující vystoupení udělala na show Elimination Chamber 2011 kde oznámila, že bude trenérkou pro show Tough Enough. Tu samou noc zastavila LayCool aby zaútočili na Kelly Kelly. Krátce potom spolu Trish a Kelly oslavovaly vítězství. 14. března 2011 byla v epizodě Raw v zápase proti Vickie Guerrero který prohrála kvůli tomu, že Vickie pomohli LayCool a Dolph Ziggler. Po zápase jí přišli podpořit John Morrison a hvězda noci Nicole \"Snooki\" Polizzi (z MTV show Jersey Shore). Vickie pak vyzvala Snooki, Morrisona a Trish na zápas na WrestleManii XXVII proti týmu LayCool a Ziggler. Na WrestleManii 27 Trish a její tým Snooki a Morrison porazili tým Zigglera a LayCool. Další večer na Raw se stalo to samé, tentokrát ale bez Snooki. 6. června se v epizodě Raw objevila v zákulisí se svým kolegou, komentátorem Bookerem T, byli ale vyrušeni Jackem Swaggerem. \n\nOd roku 2001 je Trish moderátorkou pořadu World Natural Sports Association. Dne 3. června 2006 hostovala Walk of Fame akci kde zazpívala song z filmu Chicago. Během akce se políbila se svou kolegyní, kanadskou herečkou Pamelou Anderson.\n\nOd konce 2006 až do poloviny ledna 2007 se Trish přestěhovala do Muncie v Indianě kvůli seriálu \"Armed & Famous\" na CBS ve kterém hrála. 10. ledna 2007 CBS ale pořad stáhnul z obrazovek poté, co byly odvysílány jen 4 epizody. Po odstranění této show začala Trish moderovat zábavní a mezi Kanaďany velmi oblíbený pořad \"The Second City's Next Comedy Legend\".\n\nV září 2007 oznámila, že si v Vaughan v Ontariu otevře vlastní jóga studio jménem \"Stratusphere Yoga\". Studio se otevřelo v roce 2008 a v ten samý rok vydala svou vlastní show \"Stratusphere\". Trish má svou vlastní odemknutelnou postavu ve video hře \"Smackdown vs Raw 2010\". Také je její postava ke stažení ve video hře \"WWE'12\". \n\nJejí první akční kanadský film, \"Bounty Hunters/Bail Enforcers\", vyšel v roce 2011. Zahrála si zde roli Jules Taylor, premiéra filmu byla na ActionFest 2011.\n\nPatricia je řeckého a polského původu, je to nejstarší dcera Johna a Alice Stratigias. Má dvě sestry, Christie a Melissu. Svého přítele od střední školy, Rona Fisico, si vzala 30. září 2006. Svatby se účastnili i její teď už bývalé kolegyně jako Lita, Ivory, Molly Holly, Torrie Wilson, Victoria, Maria Kanellis, Ashley Massaro a Mickie James. Její svatební šaty byly zveřejněny na obálce časopisu \"Today's Bride\". Krátce po svatbě Trish dostala nabídku na účast v show \"Armed & Famous\" a tak se místo líbánků natáčelo. Trish je také zapojena do mnoha charitativních organizací jako \"Ronald McDonald House\", \"Dreams Take Flight\" nebo \"Special Olympics\". 29. března 2008 se účastnila triatlonu společně s ostatními celebritami na pomoc získání peněz pro nadaci \"Dignitas International\". \n\nZakončovací chvaty\n\nJako manažerka\n\nPřezdívky\n\nTheme songy\n"}
{"id": "795271", "url": "https://cs.wikipedia.org/wiki?curid=795271", "title": "Jestřábník zední", "text": "Jestřábník zední\n\nJestřábník zední (\"Hieracium murorum\") je středně vysoká žlutě rozkvétající planě rostoucí rostlina, druh z velmi bohatého rodu jestřábník.\n\nRostlina pokrývající celou Evropu, od Islandu a Pyrenejského poloostrova až po Ural, severní území Malé Asie a okolí Kavkazu. Byl druhotně zavlečen do Severní i Jižní Ameriky a na Nový Zéland.\n\nV České republice roste víceméně na celém území, od nížinatých oblastí až po horské, je jednou z nejběžnějších lesních rostlin. Přes své zavádějící druhové jméno se nejčastěji vyskytuje ve světlých listnatých i jehličnatých lesích, na okrajích křovin, u cest, okolo železničních tratí i při kamenitých zdích. Dává přednost neutrální až kyselé vlhké, humózní půdě s příměsí kameniva.\n\nVytrvalá rostlina s listovou růžici z níž vyrůstá lodyha vysoká 20 až 50 cm. Růžici tvoří 3 až 6 měkkých listů které mohou být až 10 cm dlouhé a 4 cm široké a mají tenké huňaté řapíky. Čepele bývají kopinaté, vejčité nebo okrouhlé, ve spodní polovině mají po obvodu zuby hrubé a v horní jemné, na vrcholu jsou špičaté a u báze srdčité, uťaté nebo zaokrouhlené. Růžice jsou sytě až trávově zelené i v době kvetení.\n\nLodyha bývá porostlá ve spodní části ojedinělými jednoduchými a hvězdicovými chlupy, v horní části mnohými tmavými stopkatými žlázkami a hvězdicovými chlupy. Na lodyze vyrůstá nejčastěji jediný list s jednoduchými chlupy na řapíku a na žilce světlejší spodní strany.\n\nKvěty vyrůstají ve středně velkých úborech které jsou v průměrném počtu od 4 do 10 sestaveny do vrcholíkovité laty s obloukovitě prohnutými větvemi. Žluté jazykovité květy mají jazýček až 19 mm dlouhý s lysými zoubky, jejich čnělky a blizny jsou nejčastěji šedožluté, v úboru bývá 30 až 50 květů. Stopky a málo četné (18 až 21) čárkovitě kopinaté listeny vejčitého zákrovu, dlouhého cca 1 cm, jsou porostlé hvězdicovitými chloupky a černými hrubými žláznatými chlupy.\n\nPlody jsou nažky přes 3 mm dlouhé, hnědočerné až černé. Mají horní, kroužkovitě ztloustlý hladký okraj a na něm dvouřadé chmýří které je nestejné. Nažky se do okolí rozšiřují anemochorně nebo zoochorně. Ploidie 2n = 27.\n\nPři širším pojetí (sensu lato) rodu \"Hieracium\", v ČR dosud obvyklejším, řadíme jestřábník zední mezi tzv. \"pravé jestřábníky\", tj. do podrodu \"Hieracium\".\n\nJe druhem velice variabilním, především ve tvaru a hustotě ochlupení a listů. Dále umožňuje snadnou hybridizaci s jinými druhy jestřábníků. Z území střední a jihovýchodní Evropy je některými vědci uznáváno okolo 350 poddruhů a v ČR téměř 50.\n\nJestřábník zední je jedním z nejrozšířenějších jestřábníků v ČR. Patří mezi občasné a málo významné plevele, ve větším množství je pro svou hořkou chuť nežádoucí příměsi píce pro zvířata.\n"}
